<doc id="717481" url="https://pl.wikipedia.org/wiki?curid=717481" title="Teoria reaktancji">
Teoria reaktancji

Teoria reaktancji, teoria oporu psychicznego – teoria psychologiczna stworzona przez Jacka Brehma w 1966 r. Jej fundamentem jest twierdzenie o tym, że ludzie reagują oporem na odebranie im swobody działania lub możliwości.
Opór ten jest tym silniejszy im:
To czego się nam zakazuje staje się bardziej atrakcyjne („zakazany owoc”) – tak tłumaczy się zainteresowanie ludzi ocenzurowanymi treściami, co można używać np. w zwiększaniu zainteresowania ludzi produktami. Podobnie zakazy rodziców rozgrzewają miłość nastolatków. Jednocześnie pojawia się niechęć wobec źródła przeszkód oraz motywacja do przywrócenia stanu swobody, wolności.
Ludzie różnią się tolerancją na odebranie im możliwości i swobody. W skrajnych przypadkach są w stanie rezygnować z wielu osobistych dóbr po to, aby przywrócić sobie możliwość wyboru („na złość babci odmrożę sobie uszy”, „nie będę zażywać przepisanych lekarstw”, „zrobię odwrotnie niż mi każą”).
Reaktancją nazwać można "opór psychiczny". Pojęcie oporu ma jednak osobne znaczenie w psychoanalizie.
Teoria reaktancji ma szerokie poparcie empiryczne.

</doc>
<doc id="717482" url="https://pl.wikipedia.org/wiki?curid=717482" title="Kelly Slater’s Pro Surfer">
Kelly Slater’s Pro Surfer

Kelly Slater’s Pro Surfer – gra stworzona przez firmę Neversoft i wydana przez Activison w 2002 na GameCube, PlayStation 2 i Xbox, i Game Boy Advance oraz w 2003 dla Microsoft Windows i Apple Macintosh. Gra ma system wykonywania trików podobny do gier z serii Tony Hawk’s Pro Skater.

</doc>
<doc id="717483" url="https://pl.wikipedia.org/wiki?curid=717483" title="Europejskie Stowarzyszenie Archeologów">
Europejskie Stowarzyszenie Archeologów

Europejskie Stowarzyszenie Archeologów ("European Association of Archaeologists" – EAA) – organizacja powstała w 1994 roku, licząca obecnie ponad 1100 członków z 41 krajów europejskich i pozaeuropejskich. Skupia archeologów i innych współpracujących z archeologią specjalistów. Należą do niej naukowcy, dydaktycy, archeolodzy terenowi, konserwatorzy, muzealnicy i studenci archeologii. W 1999 EAA uzyskała status ciała konsultacyjnego Rady Europy.
Celem organizacji jest przede wszystkim:
Organizacja wydaje periodyk "European Journal of Archaeology", internetowy newsletter "The European Archaeologist" oraz organizuje coroczne konferencje. W roku 2006 konferencja EAA odbyła się w Krakowie. Konferencje EAA zazwyczaj gromadzą 600-800 uczestników, stanowiąc najważniejsze wydarzenie naukowe w archeologii europejskiej.
Siedzibą sekretariatu organizacji jest obecnie Praga. Zarząd EAA jest międzynarodowy. Obecnie prezesem jest prof. Anthony Harding z Wielkiej Brytanii. Przedstawicielem Polski w zarządzie EAA jest obecnie prof. Zbigniew Kobyliński. Członkiem międzynarodowej Rady Doradczej periodyku "European Journal of Archaeology" jest prof. Stanisław Tabaczyński.

</doc>
<doc id="717487" url="https://pl.wikipedia.org/wiki?curid=717487" title="Tomas Mawros">
Tomas Mawros

Tomas Mawros (ur. 31 maja 1954 w Kalithei) – grecki piłkarz, grający na pozycji napastnika; reprezentant kraju.
Jest rekordzistą wszech czasów greckiej ekstraklasy pod względem strzelonych bramek (drugi jest Krzysztof Warzycha): w 501 meczach zdobył ich 260.
Grał kolejno w klubach: Panionios Ateny, AEK Ateny i ponownie w Panoniosie. Dwukrotnie zdobywał mistrzostwo kraju, jeden raz puchar kraju i czterokrotnie – koronę króla strzelców.
W reprezentacji Grecji zagrał 36 razy, strzelając 11 bramek.
Zakończył karierę w 1991 roku.

</doc>
<doc id="717488" url="https://pl.wikipedia.org/wiki?curid=717488" title="Kandałaksza (zatoka)">
Kandałaksza (zatoka)

Kandałaksza () – zatoka Morza Białego, leżąca w europejskiej części Rosji. Wcina się ona 185 km w ląd między Półwyspem Kolskim a Karelią. Szerokość wejścia wynosi 67 km, a głębokość dochodzi do 330 m. Do zatoki uchodzą rzeki: Niwa i Kowda. Głównym portem jest Kandałaksza.
Dużą część zatoki zajmuje Rezerwat Kandałakszański.

</doc>
<doc id="717493" url="https://pl.wikipedia.org/wiki?curid=717493" title="Golden Earrings">
Golden Earrings

Golden Earrings − amerykański film szpiegowski z 1947 roku.
O filmie.
Obraz wyreżyserował Mitchell Leisen, a w rolach głównych wystąpili Ray Milland i Marlena Dietrich. Jego akcja rozgrywa się na tle II wojny światowej. Opowiada historię członka brytyjskiej armii, granego przez Millanda, który w ucieczce przed Nazistami ukrywa się u Cyganki o imieniu Lydia (granej przez Dietrich). Mieszkając u niej opracowuje formułę nowego rodzaju broni chemicznej.
Film spotkał się ze średnim sukcesem, a kreacje Millanda i Dietrich uznane zostały za nieprzekonujące. Tytułową piosenkę, którą w filmie wykonuje Murvyn Vye, nagrała także Peggy Lee. Jej wersja stała się przebojem w latach 1947-48.

</doc>
<doc id="717496" url="https://pl.wikipedia.org/wiki?curid=717496" title="Rządz (Grudziądz)">
Rządz (Grudziądz)

Rządz – dzielnica Grudziądza, której obszar leży w granicach miasta od 1954 roku.
Położenie.
Dzielnica położona jest w południowo-zachodniej części miasta na skarpie nadwiślańskiej. Na zachodzie graniczy z Mniszkiem i Lasem Komunalnym. Na północy natomiast z dzielnicą Strzemięcin i Nadbrzeżem Wiślanym.
Podział administracyjny.
Dzielnica Rządz dzieli się na poszczególne części (osiedla): 
Historia.
Według badań archeologicznych tereny dzielnicy Rządz były zamieszkiwane już w epoce brązu i wczesngo okresu epoki żelaza (około 1300 do 200 r. p.n.e). Rozwój osady datuje się na lata 150 do 450 n.e. czyli na okres lateński i wpływów rzymskich. W 1883 roku odsłonięto tu 890 grobów, a w nich ponad 1600 zabytkowych przedmiotów. W późniejszych latach odkryto grób z wyposażeniem w narzędzia kowalskie i militarne, takie jak grotu, tarcze i miecze. Na podstawie tych danych archeolodzy sadzą, że istniał tu ośrodek metalurgiczny i kowalski. 
Tuż nad prawym brzegiem Wisły, przy osadzie ciągnęło się jezioro Rządz. Było długie i bardzo wąskie. Oddzielało powiat chełmiński od grudziądzkiego. Historycznym był tu dzień św. św. Wita i Modesta – 15 czerwca 1243, w którym toczyła się bitwa pomiędzy Prusami a Krzyżakami. Poległo w niej około 400 rycerzy zakonnych, a z życiem uszło tylko 10 osób. 
W 1410 roku rozbudowany folwark Rządz otrzymał od Polaków po bitwie grunwaldzkiej 100 marek zadośćuczynienia za zniszczenia. Właścicielem Folwarku aż do 1736 był komtur grudziądzki. 
Majątek Rządza został przekazany, dokumentem królewskim, na 27 lat w dzierżawę Chrystianowi i Annie Blombeck. Po 1772 Blomberck otrzymali kontrakt dziedziczny, dzierżawiony z prawem warzenia piwa i pędzenia wódki na potrzeby karczmy w Mniszku, którą również Blombeck otrzymali w dzierżawę. 
W 1802 Rządz przeszedł w posiadanie rodziny Hoffów. Otrzymali oni dodatkowo 221 morg i 110 prętów terenów leżących pomiędzy ich obecnymi dobrami a wsią Rudnik (obecnie będącej w granicach dzielnicy Mniszek). Podczas oblężenia Grudziądza przez wojska napoleońskie w 1807 roku folwark Rządz pełnił rolę lazaretu, kierowanego przez dr. Peternicka. 
W 1868 Rządz składał się 38 zabudowań, w tym 19 mieszkalnych ze 195 mieszkańcami. W 1910 liczył już 325 osób i miał obszar 772,5 ha. Natomiast w 1931 liczba mieszkańców wynosiła już 538 osób.
W 1984 roku powstało tutaj pierwsze osiedle mieszkaniowe w wyniku rozstrzygnięcia konkursu na zagospodarowanie przestrzenne Rządza, który odbył sie w 1974 roku. Pierwszy budynek Spółdzielni Mieszkaniowej oddano do użytku 5 listopada 1984 roku.
Zabudowa.
Przeważają tutaj bloki wielkopłytowe z lat 80. zarządzane przez Spółdzielnię Mieszkaniową. Jedynie na osiedlu Dębowe Wzgórze są usytuowane domy bliźniacze oraz domy szeregowe.
Komunikacja.
Osiedle dobrze skomunikowane jest z innymi dzielnicami miasta. Na osiedlu kursują tramwaje linii numer 2 oraz autobusy linii numer: 4, 10, 14, 17, 19, 21 oraz nocna "N". Przy ulicy Konstytucji 3 Maja znajduje się pętla tramwajowa "Rządz", gdzie zawraca tam "dwójka". Ponadto przy ulicy Łęgi usytuowana jest pętla autobusowa "Rządz", gdzie bieg kończą i rozpoczynają linie: 4 i 14.

</doc>
<doc id="717497" url="https://pl.wikipedia.org/wiki?curid=717497" title="Goryczka tojeściowa">
Goryczka tojeściowa



</doc>
<doc id="717500" url="https://pl.wikipedia.org/wiki?curid=717500" title="Han Yuandi">
Han Yuandi

Han Yuandi, Yuan Di (漢元帝, 75 – 33 p.n.e.) – cesarz chiński z dynastii Han w okresie 48 – 33 p.n.e.
Życiorys.
Wprowadził konfucjanizm jako oficjalną filozofię do administracji chińskiej. Podobnie jak jego ojciec Xuan Di był wrażliwy na potrzeby swoich podwładnych. W czasie jego rządów pojawiły się jednak symptomy rosnącej korupcji w administracji, która doprowadziła w przyszłości do upadku dynastii Han.

</doc>
<doc id="717501" url="https://pl.wikipedia.org/wiki?curid=717501" title="Kompozycja szachowa">
Kompozycja szachowa

Kompozycja szachowa – odrębna dziedzina szachów. Polega na stworzeniu na szachownicy sztucznego układu bierek, który zawiera interesującą ideę lub kombinację. Osobę układającą problemy i kompozycje szachowe nazywa się "kompozytorem" bądź "problemistą". Problemy szachowe dzielą się na ortodoksyjne (dwuchodówki (zob. diagram 1), trzychodówki, wielochodówki, samomaty i maty pomocnicze) oraz nieortodoksyjne (problemy warunkowe, analityczne, z bajkowymi figurami, z innym układem szachownicy, z innymi zasadami gry, rekonstrukcje). Z założenia każdy problem szachowy ma tylko jedno rozwiązanie (chyba że autor wskaże inaczej).
Inną odmianą kompozycji szachowej jest "studium". Jest to zadanie najczęściej przypominające końcową część partii i jest bardziej, niż problem, zbliżone treścią do zagadnień gry praktycznej. W rozwiązaniu studium zawsze rozpoczynają białe, które muszą albo doprowadzić do wygranej, albo do remisu. Studia szachowe nie są ograniczone liczbą posunięć.
Problemy szachowe klasyfikowane są także według liczby bierek. Gdy jest ich mniej niż osiem – mamy do czynienia z "miniaturą", jeśli pomiędzy osiem i dwanaście – z problemem typu "meredith".
Pierwsze kompozycje szachowe powstały w połowie XIX wieku. W Polsce pionierem tej dziedziny był Józef Żabiński, który pierwsze zadania stworzył w 1890 roku. W 1956 roku Międzynarodowa Federacja Szachowa powołała do życia Komisję Kompozycji Szachowej.
Pierwsze mistrzostwa świata w rozwiązywaniu zadań odbyły się w roku 1983. Jednym z najwybitniejszych zawodników na świecie w tej dyscyplinie jest Polak, Piotr Murdzia, który jest wielokrotnym mistrzem świata w rozwiązywaniu zadań szachowych.
Na diagramie 1 przedstawiono przykład prostej dwuchodówki. Białe zaczynają i matują w dwóch posunięciach:
Rozwiązanie: 1. Wh6! Jeśli czarne zagrają 1... g:h6 to nastąpi 2. g7#, natomiast jeśli czarne odejdą gońcem na dowolne pole, to nastąpi 2. W:h7#.
Za początek polskiej kompozycji szachowej uważane jest następujące zadanie J.Dziewońskiego, opublikowane w czasopiśmie „Wiener Schachzeitung” w 1855 roku (diagram 2).
Rozwiązanie: [1. Sc6 a5 2. Sa7 c6 3. Sb5 c:b5+ 4. K:c5 b4 5. Kc4 b3 6. a:b3#]("zaznacz tekst pomiędzy nawiasami, aby zobaczyć rozwiązanie")

</doc>
<doc id="717502" url="https://pl.wikipedia.org/wiki?curid=717502" title="Hrabia Selkirk">
Hrabia Selkirk

Hrabiowie Selkirk 1. kreacji (parostwo Szkocji)
Następca 11. hrabiego Selkirk: John Andrew Douglas-Hamilton, lord Daer

</doc>
<doc id="717503" url="https://pl.wikipedia.org/wiki?curid=717503" title="Stanisław Duniecki">
Stanisław Duniecki

 
Stanisław Duniecki (ur. 25 listopada 1839 we Lwowie, zm. 16 grudnia 1870 w Wenecji) – polski kompozytor i dyrygent.
Początkowo uczył się gry na fortepianie i kompozycji u J.K. Kesslera. W latach 1854-1858 przebywał na studiach w Lipsku, 1859 uzupełniał je w Wiedniu, następnie u François Josepha Fétisa w Brukseli i Berlioza w Paryżu. W 1863 wrócił do kraju i objął posadę kapelmistrza małej sceny polskiej w Czerniowcach. W 1864 został kapelmistrzem teatru we Lwowie, gdzie wystawił swoją najpopularniejszą operetkę "Paziowie królowej Marysieńki", którą grano w 1865 także w Wiedniu i Krakowie. W roli pazia Stefana występowała wówczas Helena Modrzejewska. Następnie Duniecki przebywał w Warszawie, pisał sprawozdania z przedstawień operowych w tygodniku „Kłosy”. Ponieważ opera w Warszawie nie wystawiła jego "Paziów", objął 1866 stanowisko kapelmistrza orkiestry teatru krakowskiego. Podczas pobytu w Krakowie zajął się organizowaniem przedstawień operowych — wystawił "Halkę" (29 listopada 1866), z udziałem M. Gruszczyńskiej (na przedstawieniu 29 grudnia 1866 był obecny kompozytor), oraz "Verbum nobile" (18 stycznia 1867) Stanisława Moniuszki, a także własne opery i operetki — ale mimo tych wysiłków opera krakowska nie utrzymała się. Duniecki pisał również artykuły w krakowskim tygodniku „Kalina”. Na skutek choroby płuc wyjechał 1867 za granicę; przebywał w Rumunii, Meranie, Tyrolu, wreszcie osiadł w Wenecji. Zmarł 16 grudnia 1870 w Wenecji z powodu gruźlicy.
Twórczość Dunieckiego nie jest nadal przebadana, komponował przede wszystkim opery komiczne, operetki i wodewile, nawiązując do utworów Rossiniego i Offenbacha. Próbował wzorować się także na Wagnerze, lecz przedwczesna śmierć nie pozwoliła mu na skomponowanie "opery słowiańskiej" pt. "Igor".

</doc>
<doc id="717506" url="https://pl.wikipedia.org/wiki?curid=717506" title="Yuan Di">
Yuan Di



</doc>
<doc id="717507" url="https://pl.wikipedia.org/wiki?curid=717507" title="Werner Sombart">
Werner Sombart

Werner Sombart (ur. 19 stycznia 1863 w Ermsleben, zm. 18 maja 1941 w Berlinie) – niemiecki socjolog i ekonomista, głowa młodszej „szkoły historycznej”, myśliciel społeczny.
Początek kariery, socjalizm i ekonomia.
Werner Sombart urodził się 19 stycznia 1863 roku w Ermsleben, w górach Harzu, jako syn bogatego, liberalnego polityka oraz handlarza i właściciela nieruchomości, Antona Ludwiga Sombarta. Studiował prawo i ekonomię na uniwersytetach w Pizie, Berlinie i Rzymie. W 1888 roku uzyskał doktorat na Uniwersytecie w Berlinie pod kierunkiem Gustawa von Schmollera i Adolpha Wagnera, najbardziej znanych w tym czasie ekonomistów niemieckich.
Jako ekonomista, a także jako społecznik, Sombart był wtedy uważany za radykalnego lewicowca, stąd też dostał katedrę na uniwersytecie we Wrocławiu, a nie na szacownych uniwersytetach Heidelbergu i Fryburga, o czym zadecydowały władze państwowe. Tymczasem Sombart był ważnym interpretatorem Karola Marksa, choć sam nie był marksistą. Z tegoż to powodu sam Fryderyk Engels nazwał go jedynym niemieckim profesorem, który pojął "Kapitał".
W 1902 roku w swym największym dziele, "Der moderne Kapitalismus", wydanym w sześciu tomach, przedstawił szczegółową historię ekonomii i rozwoju gospodarczego na przestrzeni wieków. Można je uznać za swoistą „biblię” „szkoły historycznej”. Choć wytykane przez ekonomię neoklasyczną, a także krytykowane w wielu punktach, dzieło to jest dziś podstawą dla szkoły "Annales" (Fernand Braudel).
W 1906 roku Sombart objął katedrę w berlińskiej Wyższej Szkole Handlowej, instytucji niższej rangą niż uniwersytet we Wrocławiu, ale bliższej politycznym działaniom niż Wrocław. Tu, w tym samym roku napisał "Dlaczego w USA nie ma socjalizmu", klasyczną pracę na temat wyjątkowości Ameryki pod tym względem. W końcu 1909 roku przyznał, że większą część swojego życia spędził na obronie idei Marksa.
Sombart w roli socjologa.
W 1917 roku Sombart został profesorem na Uniwersytecie w Berlinie, wtedy uznawanym za najlepszy nie tylko w Europie, lecz także w świecie. Pozostał na katedrze do 1931, ale kontynuował nauczanie do 1941 roku. Socjologia według Sombarta miała być częścią humanistyki ("Geisteswissenschaften"), a nie znaturalizowanym opisem nowoczesnego społeczeństwa jak chcieli to zrobić Auguste Comte czy Émile Durkheim, sądzący, że socjologia powinna być tak ścisła jak fizyka. Podejście Sombarta do socjologii zdawało się przypominać „Hermeneutykę” Hansa-Georga Gadamera, która jest oparta na podejściu "Verstehen" w rozumieniu świata, nie zaś na jego „scjentyfikacji”. Kluczowe eseje Sombarta na temat socjologii zostały wydane pośmiertnie w 1956 roku jako "Neo-Soziologie".
Końcowe lata kariery i narodowy socjalizm.
W latach 30. XX wieku Sombart skierował swe polityczne sympatie ku narodowym socjalistom; słynne jest jego stwierdzenie, jakoby Adolf Hitler otrzymywał polecenia od samego Boga. Jednak w 1938 roku wydał książkę antropologiczną, "Vom Menschen" o wymowie antynazistowskiej. Jego wcześniejsza książka, "Żydzi a życie gospodarcze", jest niedokończonym studium Maxa Webera o związkach protestantyzmu (w szczególności zaś kalwinizmu) i kapitalizmu, z tym, że kładzie on nacisk na Żydów jako twórców tego systemu gospodarczego. Jego podejście do nazizmu jest podobne do tego, jakie przejawiali Martin Heidegger oraz Carl Schmitt, ale jest jasne, że ci dwaj próbowali być, do pewnego momentu, awangardowymi myślicielami III Rzeszy, podczas gdy Sombart był bardzo ambiwalentny.
Ową niestabilność poglądów tak wyjaśnia współczesny mu austriacki ekonomista Ludwig von Mises: "Człowiek ten jednoczył w sobie wszelkie wady środowiska, przy czym reprezentował je jakby w najwyższej mierze. Nie interesowało go nigdy nic innego, jak mówienie o sobie i robienie pieniędzy. Jego rzekomo wielka praca o nowoczesnym kapitalizmie jest stekiem historycznych oszustw. Zawsze szukał poklasku szerokiej publiczności. Pisał bzdury, gdyż mógł dzięki nim liczyć na duży sukces. Był niesłychanie utalentowany, a mimo to nigdy nie zechciał na serio myśleć i pracować. Cierpiał na ciężką chorobę zawodową niemieckich profesorów, manię wielkości. Gdy było modne bycie marksistą, przyznawał się do bycia marksistą. Gdy Hitler przejął ster, pisał, że Führer otrzymuje przykazania od Boga".

</doc>
<doc id="717508" url="https://pl.wikipedia.org/wiki?curid=717508" title="Artur Orzech">
Artur Orzech

Artur Dariusz Orzech (ur. 22 lutego 1964 w Jeleniej Górze) – polski dziennikarz muzyczny, konferansjer oraz prezenter radiowy i telewizyjny.
Życiorys.
Ukończył IV Liceum Ogólnokształcące im. Adama Mickiewicza w Warszawie, w klasie o profilu ogólnym z rozszerzonym językiem angielskim. W 1983 rozpoczął studia na Uniwersytecie Warszawskim na kierunku iranistyki. Po roku nauki podjął pracę tłumacza. Po czwartym roku studiów, w latach 1987–1988 przebywał na stypendium naukowo-badawczym na Uniwersytecie w Kabulu w Afganistanie. W 1989 ukończył z wyróżnieniem studia, został asystentem w Zakładzie Iranistyki Wydziału Orientalistycznego Uniwersytetu Warszawskiego.
W 1983 był współzałożycielem zespołu rockowego Róże Europy, gdzie był gitarzystą i autorem muzyki na pierwszych dwóch płytach – "Stańcie przed lustrami" i "Krew Marilyn Monroe".
Podjął pracę w "Radio Dla Ciebie", potem trafił do radiowej "Jedynki", a w 2001 – do "Trójki". Pierwszy raz w "Trójce" pojawił się na początku lat 90. Prowadził audycję "Orzech i reszta", a od września 2007 prowadził audycję "Prywatna kolekcja". W latach 2006–2015 poprowadził trzy wydania "Listy Przebojów Programu Trzeciego". Prowadził też audycje "Zaraz wracam" i "Trzy kontynenty." Jesienią 2017 roku w związku z działaniami ówczesnego dyrektora Trójki Wiktora Świetlika odszedł ze stacji. W roku 2020 należał do zespołu redakcyjnego internetowej stacji radiowej "RadioSpacja.pl" jako prezenter audycji "Swoją drogą".
W latach 2001–2007 pełnił funkcję prorektora ds. studenckich w niepublicznej Wyższej Szkole Promocji w Warszawie.
W latach 1994–1997 prowadził popularny program "Muzyczna Jedynka" emitowany w TVP1. Ponadto, był prowadzącym innych programów TVP1: "Twoja Lista Przebojów" (1997–1998), "Muzyczny Serwis Jedynki", "Studio Orzech" (oba w 2000), "Śpiewaj i walcz" (2010), "Świat się kręci" (2015–2016), "Hit, Hit, Hurra" (2016). Współprowadził poranny program TVP2 "Pytanie na śniadanie". W latach 2019–2021 prowadził odnowiony konkurs z gatunku talent shows w TVP2, "Szansa na sukces" zastępując w tej roli wieloletniego gospodarza wspomnianego programu – Wojciecha Manna.
Od 1992 do 2020 roku (z krótkimi przerwami w latach 1996–1997 z racji przeniesienia do Polskiego Radia i w latach 2012–2013 z racji braku udziału Polski) komentował dla polskich widzów Konkurs Piosenki Eurowizji, a od 2004 do 2020 roku (z przerwą związaną z brakiem udziału Polski) Konkurs Piosenki Eurowizji Junior zaś w latach 2007-2008 Konkurs Tańca Eurowizji. Ponadto w latach 2003–2004, 2006–2007, 2010 oraz 2016–2018 prowadził finał Krajowych Eliminacji wyłaniających reprezentantów Polski w Konkursie Piosenki Eurowizji. 1 października 2017 zasiadł w jury krajowych eliminacji do 15. Konkursu Piosenki Eurowizji dla Dzieci.
Wielokrotnie prowadził Krajowy Festiwal Piosenki Polskiej w Opolu i Sopot Festival, ponadto w 1997, 1998, 2000, 2010 i 2013 prowadził galę rozdania Fryderyków. W 2017, 2018 i 2019 prowadził galę rozdania Telekamer.
Od 2011 zasiada w Radzie Akademii Fonograficznej ZPAV w sekcji muzyki rozrywkowej.
W marcu 2021 został zwolniony z pracy w Telewizji Polskiej. Decyzja została podyktowana tym, że według władz TVP zbyt późno poinformował o swojej absencji na planie nagraniowym do programu "Szansa na sukces" z powodu „niedyspozycji”, co spowodowało opóźnienie w realizacji odcinka charytatywnego, a także według komunikatu nadawcy naraził TVP "na straty finansowe i wizerunkowe". Sam zainteresowany wytłumaczył to sprzeciwem wobec dominującej linii muzycznej publicznego nadawcy oraz niezgodą na poprowadzenie odcinków z udziałem m.in. discopolowego zespołu Boys czy Jana Pietrzaka"". Nowym prowadzącym programu został Marek Sierocki.
W czerwcu 2021 dołączył do zespołu redakcyjnego internetowej rozgłośni Rockserwis.fm, gdzie prowadzi audycję "NUTA NUT'A""."
W 2021 i 2022 komentował Konkurs Piosenki Eurowizji na swoim kanale YouTube.
Życie prywatne.
9 września 2006 poślubił Karolinę Kozłowską, z wykształcenia filozofkę, z którą rozwiódł się w 2015.

</doc>
<doc id="717509" url="https://pl.wikipedia.org/wiki?curid=717509" title="Rezerwat przyrody Bursztynowa Góra">
Rezerwat przyrody Bursztynowa Góra

Rezerwat przyrody Bursztynowa Góra – rezerwat przyrody nieożywionej (jedyny w województwie pomorskim), położony na wschodnim krańcu Pojezierza Kaszubskiego, na terenie gminy Kolbudy – w bliskim sąsiedztwie Gdańska. Został utworzony w 1954 r., a zajmuje powierzchnię 5,03 ha. Ochronie podlegają wyeksploatowane wyrobiska kopalni odkrywkowej bursztynu. Wyrobiska, w większości zarośnięte, mają postać lejów, z których największy, w kształcie odwróconego stożka, ma około 40 m średnicy i 15 m głębokości. W porastającym go drzewostanie dominuje buk.
Najbliższe miejscowości to Bąkowo, Lublewo Gdańskie i Otomin. Rezerwat położony jest na skraju dużego kompleksu leśnego, zróżnicowanego pod względem zadrzewienia i ukształtowania terenu. Są to tereny wyjątkowo nadające się do spacerów, biegania oraz turystyki pieszej i rowerowej. Rezerwat jest udostępniony do zwiedzania dzięki ścieżce turystycznej, zaczynającej się przy parkingu w północno-zachodniej części wsi Bąkowo.

</doc>
<doc id="717511" url="https://pl.wikipedia.org/wiki?curid=717511" title="GJ 1002">
GJ 1002

GJ 1002 – gwiazda w gwiazdozbiorze Wieloryba, odległa o 15,8 roku świetlnego od Słońca. Ma układ planetarny, w którym znajdują się dwie znane planety.
Charakterystyka.
GJ 1002 jest czerwonym karłem, gwiazdą ciągu głównego należącą do typu widmowego M5,5. Ma jasność równą 0,14% jasności Słońca i temperaturę ok. 3000 K. Jej masa to około 12% masy Słońca, a promień jest oceniany na 14% promienia Słońca.
Układ planetarny.
Gwiazdę okrążają przynajmniej dwie planety, odkryte w 2022 roku. Obie planety mają masę minimalną podobną do masy Ziemi i krążą w obrębie ekosfery gwiazdy, są więc najprawdopodobniej planeta ziemiopodobnymi. Ich temperatury równowagowe (nieuwzględniające wpływu atmosfery) są niższe niż w przypadku Ziemi i Marsa.

</doc>
<doc id="717514" url="https://pl.wikipedia.org/wiki?curid=717514" title="Marie Bracquemond">
Marie Bracquemond

Marie Bracquemond (ur. 1 grudnia 1840, zm. 17 stycznia 1916) – francuska malarka. 
Była częścią pokolenia kobiet impresjonistek. Urodziła się w Morlaix w Bretanii. Zaczęła malować, kiedy jej rodzina przeniosła się do Paryża. Była studentką Ingresa i jej wczesne prace są pod jego wpływem. W przeciwieństwie do Mary Cassatt, Berthe Morisot i Evy Gonzalès, Bracquemond była najmniej znaną z tej grupy artystek. Jej prace ukazują domowe sceny, tak jak obrazy Cassatt i Morisot. Mimo że wystawiała często w latach 70. i 80. XIX wieku, zazdrość jej apodyktycznego męża Feliksa spowodowała, że przestała malować około 1890 roku.

</doc>
<doc id="717515" url="https://pl.wikipedia.org/wiki?curid=717515" title="Odwodnienie (medycyna)">
Odwodnienie (medycyna)

Odwodnienie – stan, w którym zawartość wody w organizmie spada poniżej wartości niezbędnej do jego prawidłowego funkcjonowania. Stan odwodnienia zagraża życiu pacjenta, jest szczególnie niebezpieczny dla niemowląt, małych dzieci oraz ludzi starszych.
Bez wody człowiek może przeżyć od 4 do maksymalnie 7 dni. Długotrwałe odwodnienie prowadzi do utraty siły, osłabienia odporności organizmu, utraty świadomości, uszkodzenia organów wewnętrznych, a następnie śmierci.
Do najczęściej spotykanych przyczyn odwodnienia organizmu należą: biegunka, wymioty, przyjmowanie niedostatecznej ilości płynów podczas choroby przebiegającej z podwyższoną temperaturą ciała, niewyrównanie strat wody poniesionych w czasie intensywnego uprawiania sportu oraz picie zbyt małej ilości wody przez pacjentów zażywających leki diuretyczne.
Leczenie odwodnienia polega na podawaniu pacjentowi dodatkowej ilości wody w celu uzupełnienia strat oraz drobnych słonych przekąsek, np. precelków. Odwodnieniu mogą towarzyszyć zaburzenia gospodarki elektrolitowej i zmiany w molalności surowicy, w takich przypadkach konieczne jest szybkie skonsultowanie się z lekarzem. W aptekach dostępne są mieszanki nawadniające, które po rozpuszczeniu w wodzie podaje się do picia, aby wyrównać niedobory wody i soli mineralnych. Czysta woda pitna nie zawiera tłuszczu, cholesterolu ani kalorii.
Mocz o barwie jasno słomkowej wskazuje na odpowiednie nawodnienie organizmu.
Przyczyny.
Do odwodnienia organizmu może dojść w wyniku:
Objawy.
W normalnych warunkach fizjologicznych człowiek traci wodę podczas oddychania, wydalania moczu oraz wraz z potem. Jeżeli ubytek wody z organizmu nie zostanie uzupełniony, np. poprzez picie, to dochodzi do odwodnienia. Początkowa faza odwodnienia organizmu przebiega bezobjawowo. W miarę zwiększania się stopnia odwodnienia pojawiają się liczne symptomy.
Objawy odwodnienia organizmu:
Nieleczone odwodnienie prowadzi do zgonu pacjenta. Śmierć w wyniku odwodnienia organizmu może nastąpić w ciągu 3 dni, a nawet szybciej w przypadku upalnej pogody. Bez wody organizm ludzki jest w stanie przeżyć nie dłużej jak 5-6 dni. Prawidłowy bilans wodny w organizmie jest regulowany odczuwaniem pragnienia. U osób po 50. roku życia odczuwanie pragnienia ulega zmniejszeniu i zmniejsza się dalej w miarę upływu lat. Wiele osób w podeszłym wieku cierpi na objawy wynikające z odwodnienia organizmu. Podczas letnich upałów postępujące odwodnienie organizmu oraz hipertermia stają się często przyczyną śmierci starszych osób.
Stan odwodnienia u niemowląt i małych dzieci rozpoznaje się po następujących objawach:
Dziecko silnie odwodnione jest osłabione (nie krzyczy lub głos jest chrapliwy, często nie potrafi samodzielnie pić), senne, apatyczne, wiotkie i ma zaburzenia świadomości.
Rodzaje odwodnienia.
Odwodnieniu, jak i przewodnieniu, często towarzyszą zaburzenia gospodarki elektrolitowej i zmiany molalności surowicy. W takich przypadkach konieczna jest interwencja lekarska i wyrównanie zaburzeń wodno-elektrolitowych. U pacjenta wykonuje się oznaczenia elektrolitów we krwi, np. stężenie sodu w surowicy. W zależności od molalności płynów ustrojowych wyróżnia się 3 rodzaje odwodnienia:
Leczenie odwodnienia.
Postępowanie w leczeniu odwodnienia obejmuje w zależności od stanu pacjenta:
W stanie odwodnienia organizmu nie zaleca się picia alkoholu, ani wody morskiej oraz spożywania suchych pokarmów!
Wskazane jest podawanie pokarmów płynnych (zupa, ugotowany na wodzie ryż lub płatki śniadaniowe i przyprawione do smaku solą) oraz niewielkich słonych przekąsek węglowodanowych (precle, krakersy, chipsy) w celu uzupełnienia strat sodu, do których dochodzi głównie podczas intensywnego wysiłku fizycznego, aby zapobiec obniżeniu stężenia sodu we krwi. Nie zaleca się połykania tabletek z solą kuchenną, ze względu na łatwą możliwość przedawkowania. Spożywanie słonych pokarmów praktycznie wyklucza taką możliwość, gdyż pobudzają one pragnienie.
Osoby intensywnie uprawiające sport powinny zwrócić uwagę na fakt, że badania naukowe nie potwierdziły skuteczności glicerolu (w postaci 4 i 10% roztworów) w zapobieganiu odwodnienia, ani nie wykazały pozytywnego wpływu na procesy termoregulacyjne. Zauważono natomiast niekorzystny wpływ glicerolu na poziom hormonu antydiuretycznego w organizmie (podniesienie poziomu hormonu antydiuretycznego jest jednym z mechanizmów odpowiedzialnych za rozwój hiponatremii) oraz większą częstość występowania zaburzeń żołądkowo-jelitowych w porównaniu do grupy kontrolnej.
W medycynie roztwory gliceryny o smaku cytrynowym "Solutio Glyceroli citri", w postaci nasączonych gazików na patyczkach, są stosowane do pędzlowania jamy ustnej celem nawilżenia w stanach objawiających się zmniejszonym wydzielaniem śliny.
Zapobieganie odwodnieniu.
Objętość wody potrzebna do pokrycia dziennego zapotrzebowania organizmu w celu zapewnienia prawidłowego funkcjonowania (homeostazy) zależy od wielu czynników, m.in.
Normy dziennego zapotrzebowania organizmu na wodę podawane w opracowaniach naukowych i popularnonaukowych wykazują rozbieżności.
Światowa Organizacja Zdrowia zaleca następujące normy dziennego spożycia wody:
"W zalecanych normach WHO nie uwzględnia ilości wody dostarczonej do organizmu wraz z pokarmem ze względu na znaczące różnice zależne od diety i kultury, w związku z czym powyższe dane mogą znacznie przewyższać indywidualne zapotrzebowanie na wodę do picia."
Prof. dr hab. med. Janina Danuta Piotrowska-Jastrzębska zaleca kobietom ciężarnym wypijanie 1,5 l wody dziennie w pierwszych miesiącach ciąży oraz ograniczenie spożycia wody w diecie do 1 – 1,2 l na dobę w ostatnim trymestrze ciąży, natomiast matkom karmiącym piersią zaleca przyjmować każdego dnia 1,5 – 2 litrów płynów. Kobiety w ciąży oraz karmiące piersią powinny zwracać szczególną uwagę nie tylko na objętość płynów przyjmowanych każdego dnia w diecie, ale również na ich jakość i nie powinny przyjmować napojów gazowanych, mocnej kawy i herbaty oraz napojów zawierających alkohol. Zalecana jest niegazowana woda, mleko (½ l dziennie) oraz soki warzywno-owocowe (maksymalnie ½ l na dobę).
Inne organizacje zajmujące się promowaniem zdrowego stylu życia mówią o wypijaniu przynajmniej 1,5 l płynów dziennie w przypadku osób dorosłych. Według innych materiałów źródłowych dorośli powinni wypijać około 1,5 – 2 l płynów dziennie. Razem z wodą zawartą w spożywanym pokarmie dorosła osoba powinna przyjmować 3 – 3,5 l wody na dobę. W przybliżeniu 1/3 zapotrzebowania organizmu na wodę jest pokrywana przez wodę zawartą w stałych pokarmach, np. warzywa zawierają prawie 95% wody, jabłka 84%, chleb razowy 42%, ziemniaki 77%, a ser żółty 38%.
Zdaniem prof. dr hab. n. med. Świętosława Ziemlańskiego z Instytutu Żywności i Żywienia w Warszawie: „Obecnie przyjmuje się, że minimalna ilość wody, jaka powinna być dostarczana ustrojowi, aby zapobiec występowaniu zmian patologicznych, wynosi 1 litr wody na dobę. Ale podczas upałów nawet człowiek o małej aktywności fizycznej powinien pić minimum 3 litry wody na dobę, gdyż w przeciwnym razie dochodzi do wyraźnych objawów jej niedoboru” .
Emerytowany profesor fizjologii w Dartmouth Medical School – Heinz Valtin krytykuje model ciągłego picia dużych ilości wody, a amerykańskie zalecenie wypijania 2 litrów wody dziennie traktuje jako modę i obsesję. Nadmierna ilość wody może być szkodliwa dla organizmu i prowadzić do obrzęków, a nawet „zatrucia wodnego”. Odnotowano przypadki zgonu z powodu przepicia wodą. Pojenie dużymi ilościami wody było stosowane jako tortura w średniowieczu (toca). Badania naukowe nie potwierdziły, aby zdrowi ludzie, którzy prowadzą siedzący tryb życia i żyją w klimacie umiarkowanym musieli wypijać aż 2 litry wody na dobę. Profesor sugeruje zindywidualizowanie dziennych norm zapotrzebowania na wodę.
W ramach prowadzenia zdrowego stylu życia zaleca się pokrywanie zapotrzebowania na wodę napojami, które nie zawierają kalorii i nie powodują erozji szkliwa na zębach, do których należą:
Piwo, soki owocowe i lemoniady dostarczają kalorie do organizmu.
Ponadto słodzone napoje gazowane oraz soki powodują rozpuszczanie szkliwa na zębach ze względu na zawartość kwasów organicznych, sprzyjając rozwojowi próchnicy.
W ramach zapobiegania odwodnieniu organizmu podczas letnich i upalnych dni wegetarianie proponują stosowanie specjalnej diety. W porze lata zalecają ograniczenie spożycia mięsa, serów, jaj i soli kuchennej (żywności o charakterze yang), natomiast propagują konsumowanie produktów „wychładzających”, do których należą:
Według wegetarian sól kuchenną można zastąpić solą sezamową "gomasio", która pełni jednocześnie rolę przyprawy do potraw. Wegetarianie ostrzegają, aby w upalne dni nie pić napojów lodowatych i zimnych, lecz chłodne i lekko ciepłe. Do picia polecają zieloną herbatę, kwas chlebowy, herbaty z prażonych zbóż i kawę zbożową.
Warunki ekstremalne.
Aby zapobiec odwodnieniu w warunkach ekstremalnych, jako źródła wody pitnej można wykorzystać:
Nie wolno pić m.in. moczu, soku z ryb, krwi, wody morskiej, alkoholu czy wody po stopieniu świeżo powstałego lodu morskiego (ma bardzo słony smak).
Według niektórych źródeł, w tym Discovery Channel, w warunkach ekstremalnych dla opóźnienia odwodnienia należy jednak pić własny mocz. Opinie na ten temat są podzielone, np. procedury opracowane dla żołnierzy amerykańskich w przypadku konieczności przetrwania w warunkach ekstremalnych ostrzegają, aby nie pić własnego moczu.
Inni wyjaśniają, że picie własnego moczu przez 1–2 dni, aby zapobiec odwodnieniu, nie jest szkodliwe, ale gdy mocz jest już silnie skoncentrowany, to dalsze jego picie będzie prowadzić do zatrucia organizmu toksycznymi produktami przemiany materii (po wypiciu moczu są wchłaniane z przewodu pokarmowego i trafiają ponownie do nerek) i pojawienia się objawów fatalnej w skutkach niewydolności nerek. Nawet krótkotrwałego picia moczu nie zaleca się osobom z raną, która doprowadziła do zmiażdżenia tkanki mięśniowej, albowiem z uszkodzonych włókien mięśniowych do krwiobiegu przenikają jony potasowe i fosforowe, których usunięcie może okazać się niedostateczne, prowadząc do zagrażających życiu wysokich stężeń. Także konsumpcja pokarmu bogatego w potas (np. banany) jest przeciwwskazana dla osób pijących własny mocz.
Ponadto w warunkach ograniczonego dostępu do wody (np. katastrofa, nocny lot samolotem) zaleca się dietę węglowodanową i ograniczenie spożycia soli oraz pokarmów bogatych w białka, aby zmniejszyć ilość produktów przemiany materii wydalanych wraz z moczem.

</doc>
<doc id="717517" url="https://pl.wikipedia.org/wiki?curid=717517" title="Pierwotne stwardniające zapalenie dróg żółciowych">
Pierwotne stwardniające zapalenie dróg żółciowych

Pierwotne stwardniające zapalenie dróg żółciowych () – przewlekłe autoimmunologiczne schorzenie prowadzące do uszkodzenia zarówno wewnątrzwątrobowych, jak i zewnątrzwątrobowych dróg żółciowych.
Epidemiologia.
Częstość występowania: 13,6/100 000. Najczęściej dotyczy mężczyzn w 5. dekadzie życia.
Etiopatogeneza.
Nie do końca poznana. Przypuszcza się, że PSC jest wywołane reakcją autoimmunologiczną prowadzącą do uszkodzenia nabłonka dróg żółciowych z następową reakcją zapalną i aktywacją włóknienia. Za etiologią autoimmunologiczną przemawia też występująca u chorych hipergammaglobulinemia, obecność autoprzeciwciał, aktywacja układu dopełniacza. PSC częściej dotyczy osób z haplotypem HLA A1, B8, DR3. Teorię potwierdza także większe niż populacji ogólnej współwystępowanie innych chorób autoimmunologicznych.
Inna hipoteza mówi o infekcyjnym charakterze schorzenia. Podobny przebieg i obraz histologiczny ma zapalenie dróg żółciowych spowodowane przez wirus cytomegalii. Poprawa po leczeniu kwasem deoksyursocholowym i metronidazolem może również potwierdzać zakaźne tło choroby.
Choroba ta często istnieje równocześnie z colitis ulcerosa i być może
etiologia tych dwóch chorób jest wspólna.
Objawy kliniczne i przebieg.
U blisko połowy chorych PSC może przebiegać bezobjawowo. U pozostałych najczęściej występuje:
Rzadziej występuje:
PSC często współistnieje z innymi chorobami, najczęściej z:
Rozpoznanie.
„Złotym standardem” rozpoznania PSC jest ECPW, albo ewentualnie MRCP. ECPW umożliwia zaobserwowanie charakterystycznych naprzemiennych zwężeń i poszerzeń dróg żółciowych zarówno w odcinkach wewnątrz jak i zewnątrzwątrobowych. MRCP (badanie nieinwazyjne) jest łatwiejsze do wykonania niż ECPW (badanie inwazyjne). Dzięki niemu jest możliwie uwidocznienie dróg żółciowych położonych dystalnie od miejsc bardzo zwężonych a także przybliżona ocena struktur wątroby i stwierdzenie ewentualnego nadciśnienia wrotnego.
Gdy wynik powyższych badań jest niecharakterystyczny a objawy sugerują PSC należy wykonać biopsję wątroby. Stwierdzenie typowego obrazu histologicznego jest podstawą do rozpoznania tzw. "wariantu PSC z zajęciem drobnych dróg żółciowych".
Obraz histologiczny.
Cztery fazy rozwoju PSC według Ludwiga:
Głównymi zmianami histologicznymi do jakich dochodzi w PSC są: naciek zapalny w przestrzeniach wrotnych, proliferacja dróg żółciowych z następowym ich zanikiem (duktopenią).
Rozpoznanie różnicowe.
PSC należy różnicować z następującymi schorzeniami:
Rokowanie.
PSC jest przewlekłą chorobą, która może prowadzić do marskości i niewydolności wątroby. Bez przeszczepu wątroby przeżycie wynosi około 9-12 lat.

</doc>
<doc id="717524" url="https://pl.wikipedia.org/wiki?curid=717524" title="Akrydyna">
Akrydyna

Akrydyna, dibenzopirydyna – heterocykliczny, trójpierścieniowy, organiczny związek chemiczny o szkielecie węglowym antracenu, zawierający heteroatom azotu. Występuje w smole pogazowej, w postaci czystej tworzy krystaliczne igły. Używana jest do produkcji barwników (np. oranżu akrydyny) i leków (np. rywanolu) oraz w analizie chemicznej i jako wskaźnik fluorescencyjny. Jest szkodliwa, wywołuje podrażnienia błon śluzowych i egzemy.

</doc>
<doc id="717528" url="https://pl.wikipedia.org/wiki?curid=717528" title="Polskie odpowiedniki ukraińskich nazw geograficznych">
Polskie odpowiedniki ukraińskich nazw geograficznych



</doc>
<doc id="717532" url="https://pl.wikipedia.org/wiki?curid=717532" title="Ochotnicy Ulsterscy">
Ochotnicy Ulsterscy



</doc>
<doc id="717545" url="https://pl.wikipedia.org/wiki?curid=717545" title="Greenfield (Illinois)">
Greenfield (Illinois)

Greenfield – miasto w Stanach Zjednoczonych, w stanie Illinois, w hrabstwie Greene. Według spisu z 2000 roku wioskę zamieszkuje 1 179 osób.
Geografia.
Miasto zajmuje powierzchnię 4,7 km2, z czego 4,5 km2 stanowi ląd, a 0,2 km2 (3,37%) stanowią wody.
Demografia.
Według spisu z 2000 roku miasto zamieszkuje 1 179 osób skupionych w 500 gospodarstwach domowych, tworzących 330 rodzin. Gęstość zaludnienia wynosi 264,7 osoby/km2. W mieście znajdują się 531 budynki mieszkalne, a ich gęstość występowania wynosi 119,2 mieszkania/km2. Miasto zamieszkuje 99,24% stanowią osoby rasy białej, 0,08% Afroamerykanie, 0,42% rdzenni Amerykanie, 0,25% ludność wywodząca się z dwóch lub więcej ras. Hiszpanie lub Latynosi stanowią 0,42%.
W mieście są 500 gospodarstwa domowe, w których 30,8% stanowią dzieci poniżej 18 roku życia żyjących z rodzicami, 50% stanowią małżeństwa, 12% stanowią kobiety nie posiadające męża oraz 33,8% stanowią osoby samotne. 31,6% wszystkich gospodarstw domowych składa się z jednej osoby oraz 19,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,36 osoby, natomiast rodziny 2,95 osoby. 
Przedział wiekowy kształtuje się następująco: 24,5% stanowią osoby poniżej 18 roku życia, 9,8% stanowią osoby pomiędzy 18 a 24 rokiem życia, 25,3% stanowią osoby pomiędzy 25 a 44 rokiem życia, 19,8% stanowią osoby pomiędzy 45 a 64 rokiem życia oraz 20,7% stanowią osoby powyżej 65 roku życia. Średni wiek wynosi 39 lat. Na każde 100 kobiet przypada 84,7 mężczyzn. Na każde 100 kobiet powyżej 18 roku życia przypada 79,1 mężczyzn.
Średni dochód dla gospodarstwa domowego wynosi 30 833 dolarów, a dla rodziny wynosi 36 908 dolarów. Dochody mężczyzn wynoszą średnio 27 961 dolarów, a kobiet 22 216 dolarów. Średni dochód na osobę w mieście wynosi 16 384 dolarów. Około 10% rodzin i 10,2% populacji miasta żyje poniżej minimum socjalnego, z czego 12,2% jest poniżej 18 roku życia i 7,5% powyżej 65 roku życia.

</doc>
<doc id="717546" url="https://pl.wikipedia.org/wiki?curid=717546" title="Sołacz">
Sołacz

Sołacz – część miasta Poznania, położona w północno-zachodnim obszarze miasta, na osiedlu samorządowym Sołacz. 
Leży w dolinie Bogdanki. Obecnie jest to dzielnica willowa, w której przeważa niska zabudowa domów jednorodzinnych. Zespół urbanistyczno-architektoniczny Sołacza od 19 stycznia 1983 roku figuruje w rejestrze zabytków pod numerem A-244.
Historia.
Pierwsze ślady ludzkiej bytności na terenie Sołacza pochodzą z okresu kultury pucharów lejkowatych. Nazwa „Sołacz” pojawiła się w źródłach pisanych pod koniec XIV wieku i dotyczyła młyńskiej osady nad rzeką Bogdanką. Słowo „Sołacz” wywodzi się od staropolskiego wyrazu „sol”, „sołek”, oznaczającego spichlerz, spiżarnię lub od imienia Sołak. Zapisy nazwy przedstawiały się następująco: "Solacz" (1389), "Szolacz" (1390), "Zolacz" (1434), "Solacz" (1442), "Scholacz" (1454), "Sołacz" (1580). 
Wieś szlachecka położona była w 1580 roku w powiecie poznańskim województwa poznańskiego. W 1819 liczyła 81 mieszkańców. Sołacz jako podmiejska dzielnica willowa wyłonił się w końcu XIX wieku. 1 kwietnia 1908 roku Sołacz został włączony w granice Poznania.
25 marca 1945 rozegrano tutaj pierwszą masową imprezę biegową po II wojnie światowej – bieg przełajowy na 2200 metrów (Aleja Wielkopolska – Małopolska – Śląska – Nad Wierzbakiem – Aleja Wielkopolska). Startowało 80 zawodników w wieku od 16 do 45 lat. Zwycięzcą był Henryk Baranowski z Junikowa (czas 7.41,5). Na Sołaczu znajduje się też Uniwersytet Przyrodniczy, zbudowany na obszarze dawnej siedziby rodziny Kapelów, a także osiedle „Nad Potokiem” wybudowane pod koniec lat 60. XX w. 
Podczas Poznańskiego Czerwca w 1956 powstańcy ostrzelali z broni automatycznej posterunek Milicji Obywatelskiej przy ul. Nad Wierzbakiem. W trakcie walk i przejazdów czołgów zniszczeniu uległy nawierzchnie ulic Wojska Polskiego i Wołyńskiej, a także ogrodzenia budynków na ich skrzyżowaniu. 
Sołacz w latach 1954–1990 należał do dzielnicy Jeżyce. W 1996 r. utworzono jednostkę pomocniczą miasta Osiedle Sołacz. W 1998 r. zmieniono granice osiedla.
Kolonia willowa.
Kolonia willowa była rozwijana pod okiem architekta Josepha Stübbena. Większa część obecnego Sołacza stała się na przełomie XIX i XX wieku własnością bankiera z Berlina – Barucha Eliasa. W 1896 podjął on decyzję o parcelacji swojego majątku, celem rozsprzedaży gruntów. W 1906 parcelacji dokonał Stübben, ale ostatnie działki sprzedano dopiero w 1913. Architekt zaprojektował osiedle luksusowych willi, wpisując je w ukształtowanie terenu, przede wszystkim w malowniczą dolinę Bogdanki. Całość miała powierzchnię 90 ha, z czego około 44 ha przeznaczono na zabudowę. Wille zbudowano w stylach historycznych. Były to obiekty pojedyncze i bliźniacze. Z centrum miasta Sołacz zyskał połączenie długą aleją kasztanowców – obecną aleją Wielkopolską.
Joseph Stübben zaprojektował dzielnice willową większą od tej ostatecznie zrealizowanej. Willami miał zostać zabudowany teren na południe od Parku Sołackiego, przy dzisiejszej ul. Urbanowskiej i ściśle przy Parku Wodziczki.
Przyroda.
Cenną osobliwością przyrody jest aleja kasztanowców wzdłuż Alei Wielkopolskiej. Cenne i często rzadkie okazy flory i fauny znaleźć można w dolinie Bogdanki, Parku Sołackim, Parku Wodziczki, czy Stawach Sołackich. Ważnym ogniwem ochrony przyrody jest Ogród Dendrologiczny Uniwersytetu Przyrodniczego oraz Ogród farmakognostyczny. 
W połowie lat 60. XX wieku oznaczono na terenie Sołacza m.in. grzybieńczyka wodnego (w Stawach), lepnicę smukłą (przy ul. Małopolskiej), pieprzycę gęstokwiatową (przy domach, na zaniedbanych parcelach), czy sit żabi (na wilgotnych łąkach).
Wydarzenia kulturalne.
Feliks Nowowiejski.
Na Sołaczu mieszkał m.in. Feliks Nowowiejski, polski kompozytor, twórca m.in. "Roty" i Oratorium "Quo vadis". W domu przy alei Wielkopolskiej 11 (w którym kompozytor mieszkał i tworzył) działa od 7 lutego 2008 roku Salon Muzyczny- Muzeum Feliksa Nowowiejskiego w Poznaniu.
Koncerty Sołackie.
W Parku Sołackim na tarasie Hotelu Restauracji Meridian w okresie letnim organizowane są "Koncerty Sołackie".

</doc>
<doc id="717547" url="https://pl.wikipedia.org/wiki?curid=717547" title="Ukraińskie nazwy polskich miejscowości">
Ukraińskie nazwy polskich miejscowości

Ukraińskie nazwy polskich miejscowości

</doc>
<doc id="717549" url="https://pl.wikipedia.org/wiki?curid=717549" title="Międzynarodowy współczynnik znormalizowany">
Międzynarodowy współczynnik znormalizowany

Międzynarodowy współczynnik znormalizowany, INR (od ang. "international normalized ratio") – standaryzowany współczynnik czasu protrombinowego umożliwiający porównywalność wyników niezależnie od użytych odczynników.
Oblicza się go ze wzoru:
formula_1
PT – czas protrombinowy
ISI – międzynarodowy wskaźnik czułości badanej tromboplastyny.
Pierwszą tromboplastynę referencyjną (tzw. IRP 67/40) wyprodukowano w 1977 roku. Od tego czasu uważana jest ona za tromboplastynę wzorcową, według której dokonuje się kalibracji tromboplastyny badanej. Kalibracja ta polega na jednoczesnym oznaczaniu czasu protrombinowego za pomocą IRP 67/40 i tromboplastyny badanej u 20 osób zdrowych oraz 60 chorych w stabilnej fazie zażywania antykoagulantów doustnych. Tworzy się wykres, na którym na osi odciętych odkłada się wartości uzyskane z tromboplastyną standardową, a na osi rzędnych – z tromboplastyną badaną. Współczynnik kierunkowy prostej to ISI.

</doc>
<doc id="717550" url="https://pl.wikipedia.org/wiki?curid=717550" title="INR">
INR



</doc>
<doc id="717552" url="https://pl.wikipedia.org/wiki?curid=717552" title="Charytatywność">
Charytatywność

Charytatywność – cecha działań mających na celu niesienie pomocy jej potrzebującym, w sposób bezinteresowny, dobroczynny, filantropijny.
W ścisłym ujęciu jest to nurt chrześcijańskiej filantropii religijnej. Nazwa wywodzi się od łacińskiego słowa "caritas", oznaczającego miłosierdzie lub miłość chrześcijańską wobec ubogich. W potocznym użyciu „charytatywność” i „filantropia” bywają traktowane zamiennie, jednak oba terminy różnią się istotnym aspektem. Źródłem charytatywności jest nakaz religijny, zaś filantropia czerpie inspirację ze świeckiej idei humanitaryzmu.
W religii muzułmańskiej tożsamym nakazem jest "zakat", oznaczający jałmużnę dla ubogich, realizowaną głównie w obrębie "dżamaat", czyli gminy.
W judaizmie jednym z podstawowych założeń jest "cdaka" lub "gmilut chasadim", czyli dobroczynność, będąca podstawowym nakazem biblijnym i wypełnianiem przykazania boskiego.

</doc>
<doc id="717554" url="https://pl.wikipedia.org/wiki?curid=717554" title="Eldred (Illinois)">
Eldred (Illinois)

Eldred – wieś w USA, w stanie Illinois, w hrabstwie Greene. Według spisu z 2000 roku wioskę zamieszkuje 211 osób.
Geografia.
Wioska zajmuje powierzchnię 0,2 km2, całą powierzchnię stanowi ląd.
Demografia.
Według spisu z 2000 roku wioskę zamieszkuje 211 osób skupionych w 97 gospodarstwach domowych, tworzących 54 rodzin. Gęstość zaludnienia wynosi 626,7 osoby/km2. W wiosce znajdują się 103 budynki mieszkalne, a ich gęstość występowania wynosi 305,9 mieszkania/km2. Wioskę zamieszkuje 97,63% ludności białej, 0,95% Azjatów i 1,42% ludności wywodzącej się z dwóch lub więcej ras.
W wiosce są 97 gospodarstwa domowe, w których 23,7% stanowią dzieci poniżej 18 roku życia żyjących z rodzicami, 40,2% stanowią małżeństwa, 9,3% stanowią kobiety nie posiadające męża oraz 44,3% stanowią osoby samotne. 32% wszystkich gospodarstw domowych składa się z jednej osoby oraz 22,7% żyjących samotnie ma powyżej 65 roku życia. Średnia wielkość gospodarstwa domowego wynosi 2,18 osoby, natomiast rodziny 2,69 osoby. 
Przedział wiekowy kształtuje się następująco: 20,9% stanowią osoby poniżej 18 roku życia, 7,6% stanowią osoby pomiędzy 18 a 24 rokiem życia, 21,8% stanowią osoby pomiędzy 25 a 44 rokiem życia, 29,9% stanowią osoby pomiędzy 45 a 64 rokiem życia oraz 19,9% stanowią osoby powyżej 65 roku życia. Średni wiek wynosi 45 lat. Na każde 100 kobiet przypada 91,8 mężczyzn. Na każde 100 kobiet powyżej 18 roku życia przypada 87,6 mężczyzn.
Średni dochód dla gospodarstwa domowego wynosi 26 250 dolarów, a dla rodziny wynosi 23 438 dolarów. Dochody mężczyzn wynoszą średnio 22 917 dolarów, a kobiet 17 115 dolarów. Średni dochód na osobę w mieście wynosi 13 773 dolarów. Około 29,1% rodzin i 37,2% populacji miasta żyje poniżej minimum socjalnego, z czego 74,5% jest poniżej 18 roku życia i 25,8% powyżej 65 roku życia.

</doc>
<doc id="717561" url="https://pl.wikipedia.org/wiki?curid=717561" title="Arawak">
Arawak

Arawak, Arawakowie – grupy etniczne Indian Ameryki Południowej, posługujące się językami z rodziny arawackiej ().
Historia.
Na początku naszej ery zamieszkiwali wschodnie stoki Andów Środkowych, lecz zostali z nich wyparci przez ludność andyjską. Od tego okresu poczęli zasiedlać praktycznie całą Amerykę Południową, a w okresie tuż przed odkryciem Ameryki zamieszkiwali również południową część półwyspu Floryda oraz Małe i Wielkie Antyle.
Obecnie Arawakowie żyją na obszarze Ameryki Południowej w pasie od jeziora Titicaca na południu (Indianie Uro) do półwyspu Guajira na północy obejmującym Peru, zachodnią Brazylię, Kolumbię, Wenezuelę i Gujanę oraz w niewielkich ilościach w Boliwii, Paragwaju i północno-wschodniej Argentynie. Arawakowie należą do najliczniejszej grupy językowej w Ameryce Południowej, obejmując kilkaset tysięcy osób, w której najliczniejszymi grupami są Indianie Guajiro w Kolumbii i Wenezueli – ok. 60 tys., Indianie Campa w środkowym Peru – ok. 50 tys. oraz Indianie Machigenga w południowo-wschodnim Peru – ok. 12 tys.
Religia i mity.
Najważniejszym bogiem Arawaków był Kururumany. Uważa się, że Kururumany stworzył mężczyzn, a jego żona Kulimina stworzyła kobiety. Gdy pary zaczęły żyć niemoralnie, bóg stwórca spowodował ich wymieranie. Stworzył przy tym węże, jaszczurki i pchły. Pierwotnie, bóg Kururumany, był uważany za budującego świat – boga mrówkę ("kushi"), przedstawiciela leniwej, najwyższej istoty. Jego żona, Emisiwaddo również była utożsamiana z mrówką. Inną najwyższą istotą – stwórcą był Aiomum Kondi lub znany pod inną nazwą Aluberi. Według legend stworzył on modelowy świat ze wszystkimi jego elementami włącznie z ludźmi. Stworzenia te rozwinęły się aż poczęły zachowywać się odrażająco i obraźliwie w stosunku do stworzyciela. Ten postanowił spalić całą ziemię i rozpocząć od nowa dzieło stworzenia. Drugi świat po pewnym czasie znów nie był taki, jaki sobie wymarzył Aiomum Kondi i zesłał na niego powódź. Zanim to uczynił, ostrzegł przed zagładą jedną parę – Marerewana i jego żonę, a sam odszedł i odtąd nie interesował się losami ziemi. Ostrzeżeni ludzie zbudowali sobie wielką łódź, którą zakotwiczył do pobliskiego drzewa, by w razie powodzi mieć ją pod ręką. Gdy nadeszły deszcze i woda zalała ziemię, para uratowała się i dała początek plemieniu. Za najważniejszą boginię uważano Kodidop („Babka Dni”). Innym bogiem Arawaków był Kuai, bóg płodności i bohater oraz Arawidi – bóg słońca. Legenda mówi, że w czasach, gdy słońce mieszkało na ziemi, stoczyło walkę z aligatorem i po tej potyczce pozostały na ciele zwierzęcia ślady w postaci karb na łbie i ogonie zwierzęcia. Inną istotą mityczną była Orehu – bogini wody i ziołolecznictwa. Przekazała ludziom drzewo ida – rodzącego tykwy dla uzdrowiciela, tytoń, białe kamienie morskie stosowane w zaklęciach przeciw atakom wrogów. Według Arawaków, władcą wszystkich istot niebiańskich, zamieszkujących w niebie i przybierających postać ludzką był Anuanima.

</doc>
<doc id="717562" url="https://pl.wikipedia.org/wiki?curid=717562" title="Laura Muntz Lyall">
Laura Muntz Lyall

Laura Adeline Muntz, Laura Muntz Lyall (ur. 18 czerwca 1860 w Radford, Warwickshire, zm. 9 grudnia 1930 w Toronto) – kanadyjska impresjonistka.
W młodości studiowała pedagogikę, jednak fascynacje malarskie sprawiły, że uczyła się technik malarskich w Ontario, Hamilton, Encouraged. Wyjechała do Paryża, by studiować na renomowanej Akademii Colarossi, gdzie pierwszy raz spotkała się z impresjonizmem, który jak się później okazało wpłynął na całe jej artystyczne życie. Po powrocie do Kanady założyła studio w Toronto i rozpoczęła współpracę z Royal College of ART (ARCA). Była pierwszą kobietą, która zdobyła uznanie jako artystka także poza granicami Kanady. Jej niektóre prace zostały wystawione na World Columbian Exposition w 1893 roku, w Chicago. Swoją artystyczną działalność przerwała w roku 1894, kiedy po śmierci swojej siostry zaopiekowała się jedenastką jej dzieci. Zmarła w Toronto i tam też została pochowana na Mount Pleasant Cemetery.

</doc>
<doc id="717563" url="https://pl.wikipedia.org/wiki?curid=717563" title="RENFE">
RENFE

Renfe (hiszp.) ("Renfe Operadora") – narodowy przewoźnik kolejowy w Hiszpanii. Sieć Renfe obejmuje łącznie ponad 18 771 km torów w Hiszpanii. 24 stycznia 1941 Koleje Hiszpańskie przeszły nacjonalizację. Do systemu kolejowego włączane były coraz to nowe inne miasta (oprócz wielkich już istniejących aglomeracji w systemie kolejowym takich jak: Madryt, Barcelona).
Obecnie pociągi Renfe kursują nie tylko w Hiszpanii, ale także do innych krajów europejskich, m.in. do Portugalii, Francji, Włoch oraz do Szwajcarii. Połączenia realizowane są z takimi miastami jak np. Lizbona, Paryż, Mediolan czy Zurych.
Planowana jest także budowa tunelu pod Cieśniną Gibraltarską i uruchomienie połączenia do Maroka, jednakże inwestycja jest w obecnie w fazie planowania.
Do roku 2010 oddana do użytku została linia LGV Perpignan – Figueres, dzięki czemu Hiszpania została włączona do francuskiego systemu kolei dużych prędkości TGV.
Pociągi AVE kursujące na sieci Renfe poruszają się z dużą prędkością – 300 km/h, zaś linia Madryt – Barcelona dostosowana będzie do prędkości 350 km/h. Pociągi AVE zaliczane są do klasy tzw. kolei dużych prędkości.
Prawie wszystkie hiszpańskie pociągi dużych prędkości obsługiwane są przez składy zespolone lub jednostki elektryczne. Pociągi kategorii InterCity, Arco, Diurno oraz nocne Estrella obsługiwane są przez klasyczne składy wagonowe. Pociągi regionalne i aglomeracyjne kursują w postaci piętrowych lub zwykłych jednostek elektrycznych lub klasycznych składów z wagonami.
Wszystkie pociągi w Hiszpanii krajowego przewoźnika RENFE są klimatyzowane.
Pociągi grupy Renfe.
Legenda:

</doc>
<doc id="717565" url="https://pl.wikipedia.org/wiki?curid=717565" title="Grupo Universitario Tandil">
Grupo Universitario Tandil

Club Grupo Universitario – argentyński klub piłkarski z siedzibą w mieście Tandil leżącym w prowincji Buenos Aires.
Historia.
Klub założony został 26 lutego 1984 roku i gra obecnie w czwartej lidze argentyńskiej Torneo Argentino B.

</doc>
<doc id="717566" url="https://pl.wikipedia.org/wiki?curid=717566" title="Club Grupo Universitario">
Club Grupo Universitario



</doc>
<doc id="717568" url="https://pl.wikipedia.org/wiki?curid=717568" title="Markowo (powiat gołdapski)">
Markowo (powiat gołdapski)

Markowo – osada w Polsce położona w województwie warmińsko-mazurskim, w powiecie gołdapskim, w gminie Dubeninki, w sołectwie 
Budwienice.
W latach 1975–1998 miejscowość administracyjnie należała do województwa suwalskiego.

</doc>
<doc id="717570" url="https://pl.wikipedia.org/wiki?curid=717570" title="Carrollton (Illinois)">
Carrollton (Illinois)

Carrollton – miasto w Stanach Zjednoczonych, w stanie Illinois, w hrabstwie Greene. Według spisu z 2000 roku wioskę zamieszkuje 2 605 osób. Miasto jest stolicą hrabstwa Greene.
Geografia.
Miasto zajmuje powierzchnię 4,3 km2, całą powierzchnię stanowi ląd.
Demografia.
Według spisu z 2000 roku miasto zamieszkuje 2 605 osób skupionych w 1 077 gospodarstwach domowych, tworzących 724 rodzin. Gęstość zaludnienia wynosi 602,3 osoby/km2. W mieście znajdują się 1 175 budynki mieszkalne, a ich gęstość występowania wynosi 271,7 mieszkania/km2. Miasto zamieszkuje 98,77% ludności białej, 0,04% Afroamerykanów, 0,23% rdzennych Amerykanów, 0,31% Azjatów, 0,08% mieszkańców Pacyfiku, 0,19% ludności innej rasy, 0,38% ludności wywodzącej się z dwóch lub więcej ras. Hiszpanie lub Latynosi stanowią 0,5%.
W mieście są 1 077 gospodarstwa domowe, w których 31,1% stanowią dzieci poniżej 18 roku życia żyjących z rodzicami, 53,7% stanowią małżeństwa, 9,8% stanowią kobiety nie posiadające męża oraz 32,7% stanowią osoby samotne. 29,9% wszystkich gospodarstw domowych składa się z jednej osoby oraz 17,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,36 osoby, natomiast rodziny 2,92 osoby.
Przedział wiekowy kształtuje się następująco: 23,7% stanowią osoby poniżej 18 roku życia, 8,2% stanowią osoby pomiędzy 18 a 24 rokiem życia, 24,3% stanowią osoby pomiędzy 25 a 44 rokiem życia, 22,1% stanowią osoby pomiędzy 45 a 64 rokiem życia oraz 21,7% stanowią osoby powyżej 65 roku życia. Średni wiek wynosi 40 lat. Na każde 100 kobiet przypada 88 mężczyzn. Na każde 100 kobiet powyżej 18 roku życia przypada 83,8 mężczyzn.
Średni dochód dla gospodarstwa domowego wynosi 30 154 dolarów, a dla rodziny wynosi 37 368 dolarów. Dochody mężczyzn wynoszą średnio 33 194 dolarów, a kobiet 19 211 dolarów. Średni dochód na osobę w mieście wynosi 16 340 dolarów. Około 6,4% rodzin i 9% populacji miasta żyje poniżej minimum socjalnego, z czego 13,7% jest poniżej 18 roku życia i 8,2% powyżej 65 roku życia.

</doc>
<doc id="717580" url="https://pl.wikipedia.org/wiki?curid=717580" title="Wojewodowie łęczyccy">
Wojewodowie łęczyccy



</doc>
<doc id="717583" url="https://pl.wikipedia.org/wiki?curid=717583" title="Washoe (ujednoznacznienie)">
Washoe (ujednoznacznienie)



</doc>
<doc id="717589" url="https://pl.wikipedia.org/wiki?curid=717589" title="Patrylinearyzm">
Patrylinearyzm



</doc>
<doc id="717592" url="https://pl.wikipedia.org/wiki?curid=717592" title="Matrylinearyzm">
Matrylinearyzm



</doc>
<doc id="717596" url="https://pl.wikipedia.org/wiki?curid=717596" title="Fiddler on the Roof">
Fiddler on the Roof



</doc>
<doc id="717600" url="https://pl.wikipedia.org/wiki?curid=717600" title="Wen Di">
Wen Di



</doc>
<doc id="717601" url="https://pl.wikipedia.org/wiki?curid=717601" title="Jing Di">
Jing Di



</doc>
<doc id="717603" url="https://pl.wikipedia.org/wiki?curid=717603" title="Wu Di">
Wu Di



</doc>
<doc id="717605" url="https://pl.wikipedia.org/wiki?curid=717605" title="Zhao Di">
Zhao Di



</doc>
<doc id="717606" url="https://pl.wikipedia.org/wiki?curid=717606" title="Xuan Di">
Xuan Di



</doc>
<doc id="717608" url="https://pl.wikipedia.org/wiki?curid=717608" title="Yan Di">
Yan Di

Yan Di (chiń. 炎帝, "Yán Dì", dosł. "Płomienny Cesarz") – jedno z najstarszych bóstw chińskich.
Nie zachowało się zbyt wiele informacji na temat Płomiennego Cesarza. Wiadomo jedynie, że był bogiem ognia, zaś "Mowy królestw" przedstawiają go jako brata Żółtego Cesarza. Bardzo wcześnie, już w epoce archaicznej, Yan Di zaczął być utożsamiany z Shennongiem i ostatecznie w czasach dynastii Han określenie "Płomienny Cesarz" stało się jedynie jednym z przydomków Shennonga.

</doc>
<doc id="717610" url="https://pl.wikipedia.org/wiki?curid=717610" title="Camp Point">
Camp Point

Camp Point – wieś w USA, w stanie Illinois, w hrabstwie Adams. Według spisu z 2000 roku wioskę zamieszkują 1 244 osoby.
Geografia.
Wioska zajmuje powierzchnię 2,5 km2, całość stanowi ląd.
Demografia.
Według spisu z 2000 roku wioskę zamieszkuje 1 244 osób skupionych w 469 gospodarstwach domowych, tworzących 314 rodzin. Gęstość zaludnienia wynosi 505,6 osoby/km2. W wiosce znajdują się 514 budynki mieszkalne, a ich gęstość występowania wynosi 208,9 mieszkania/km2. Wioskę zamieszkuje 99,2% ludności białej, 0,08% rdzennych Amerykanów, 0,08% Azjatów, 0,64% ludności wywodzącej się z dwóch lub więcej ras. Hiszpanie lub Latynosi stanowią 0,48% populacji.
W wiosce są 469 gospodarstwa domowe, w których 33,9% stanowią dzieci poniżej 18 roku życia żyjących z rodzicami, 52% stanowią małżeństwa, 12,2% stanowią kobiety nie posiadające męża oraz 33% stanowią osoby samotne. 29,4% wszystkich gospodarstw domowych składa się z jednej osoby oraz 18,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,49 osoby, natomiast rodziny 3,09 osoby. 
Przedział wiekowy kształtuje się następująco: 27,2% stanowią osoby poniżej 18 roku życia, 6,8% stanowią osoby pomiędzy 18 a 24 rokiem życia, 26,2% stanowią osoby pomiędzy 25 a 44 rokiem życia, 19% stanowią osoby pomiędzy 45 a 64 rokiem życia oraz 20,9% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 88,5 mężczyzn. Na każde 100 kobiet powyżej 18 roku życia przypada 79,8 mężczyzn.
Średni dochód dla gospodarstwa domowego wynosi 31 094 dolarów, a dla rodziny wynosi 43 646 dolarów. Dochody mężczyzn wynoszą średnio 28 000 dolarów, a kobiet 21 466 dolarów. Średni dochód na osobę w mieście wynosi 15 211 dolarów. Około 9,5% rodzin i 11,7% populacji miasta żyje poniżej minimum socjalnego, z czego 17,9% jest poniżej 18 roku życia i 17,3% powyżej 65 roku życia. 

</doc>
<doc id="717612" url="https://pl.wikipedia.org/wiki?curid=717612" title="Wacław Leszczyński (wojewoda kaliski)">
Wacław Leszczyński (wojewoda kaliski)



</doc>
<doc id="717613" url="https://pl.wikipedia.org/wiki?curid=717613" title="Tata">
Tata



</doc>
<doc id="717614" url="https://pl.wikipedia.org/wiki?curid=717614" title="Wola Bogaczkowska">
Wola Bogaczkowska

Wola Bogaczkowska – przysiółek wsi Bogaczewo w Polsce, położony w województwie warmińsko-mazurskim, w powiecie giżyckim, w gminie Giżycko, w sołectwie Bogaczewo.
W latach 1975–1998 przysiółek administracyjnie należał do województwa suwalskiego.

</doc>
<doc id="717620" url="https://pl.wikipedia.org/wiki?curid=717620" title="Siergiej Łazo">
Siergiej Łazo

Siergiej Gieorgiejewicz Łazo (; ur. w Pjatrze, zm. w kwietniu lub maju 1920) – rosyjski działacz komunistyczny i dowódca wojskowy.
Życiorys.
Urodził się we wsi Pjatra w Besarabii (ob. Rejon Orhei w Mołdawii). Pobierał nauki w instytucie technologicznym w Petersburgu, a następnie w Moskwie. Po wybuchu I wojny światowej, latem 1916 został wcielony do armii rosyjskiej, gdzie uzyskał rangę praporszczyka (odpowiednik chorążego). W grudniu 1916 został skierowany do 15 Syberyjskiego Pułku Strzelców w Krasnojarsku, gdzie następnie wstąpił do nielegalnej organizacji eserów. Po rewolucji lutowej został delegatem Krasnojarskiej Rady Delegatów Robotniczych i Wojskowych. Po rewolucji październikowej, w listopadzie 1917 Łazo został przywódcą rewolucjonistów w Krasnojarsku, a w grudniu uczestniczył w walkach z białymi w Irkucku. W 1918 przystąpił do partii bolszewików.
W okresie marca do sierpnia 1918 roku Łazo był dowódcą frontu zabajkalskiego. Toczył tam kilkumiesięczne walki z „białymi” siłami atamana Siemionowa, jednak wbrew późniejszej propagandzie radzieckiej nie zdołał go jednak rozbić. W tym czasie poślubił Olgę Grabienko, będącą komisarzem politycznym w jego oddziale. Oddział został jednak w końcu okrążony przez siły przeciwników, po czym Łazo z Olgą opuścili go i przedostali się potajemnie do Władywostoku, opanowanego przez białych. Łazo następnie służył w bolszewickich oddziałach partyzanckich w tym rejonie, na stanowiskach dowódczych.
31 stycznia 1920 bolszewiccy partyzanci, korzystając z rozbicia armii admirała Kołczaka, wraz z Łazo wkroczyli do Władywostoku, usuwając władze białych. Jednakże, w mieście pozostawał silny garnizon wojsk japońskich, początkowo nie podejmujących interwencji. Dopiero na skutek krwawego wystąpienia anarchistów w Nikołajewsku nad Amurem, Japończycy podjęli w nocy z 4 na 5 kwietnia 1920 akcję przeciw wszystkim oddziałom partyzanckim w tym rejonie. We Władywostoku aresztowano wszystkich dowódców, w tym Łazo, mimo że posługiwał się dokumentami na nazwisko praporszczyka Kozlenko (ujęto go w budynku dawnego kontrwywiadu kołczakowskiego, wykorzystywanym jako kwatera bolszewików).
9 kwietnia 1920 Łazo został wywieziony z miejsca schwytania wraz z dwoma innymi bolszewikami Wsiewołodem Simbircewem i Aleksjejem Łuckim, po czym ślad po nich zaginął. Okoliczności i data ich śmierci nie są jednak z pewnością ustalone. Włoski wojskowy dziennikarz mający kontakty z oficerami japońskimi ujawnił wkrótce potem, że Łazo z pozostałymi zostali rozstrzelani na półwyspie Egerszeld, a ich ciała spalono. Dopiero we wrześniu 1921 pojawiła się anonimowa relacja kolejarza, który miał widzieć, jak w maju 1920 na stacji Ussuri (ob. Rużino) Japończycy przekazali trzech ludzi podobnych do Łazo, Simbircewa i Łuckiego Kozakom z oddziału Boczkariewa, którzy usiłowali ich spalić żywcem w palenisku parowozu, lecz na skutek ich oporu zastrzelili ich, po czym spalili. Wersja ta została przyjęta i szeroko rozpropagowana przez propagandę i historiografię radziecką, kreującą Łazo na jednego z głównych bohaterów rewolucji. Budzi ona jednak wątpliwości, m.in. z uwagi na trudność spalenia ciał trzech ludzi w palenisku parowozu, jak również niecelowość takiego działania ze strony japońskiej. W późniejszym piśmiennictwie ponadto zaczęto podawać jako miejsce zdarzenia stację Murawiewo-Amurskaja, później nazwaną Łazo, utrwaliła się też wersja o spaleniu ich żywcem.
Imię Łazo nosi jego rodzinna miejscowość, stacja – domniemane miejsce śmierci oraz wiele ulic w różnych miastach Rosji. Jako pomnik w Ussuryjsku został ustawiony parowóz Jeł-629, w którym miano go spalić, lecz z uwagi na niejasny opis śmierci, z pewnością nie ma on faktycznego związku ze śmiercią Łazo.

</doc>
<doc id="717621" url="https://pl.wikipedia.org/wiki?curid=717621" title="Adrian Paul">
Adrian Paul

Adrian Paul Hewitt (ur. 29 maja 1959 w Londynie) – brytyjski aktor telewizyjny, filmowy i teatralny, występował jako Duncan MacLeod z telewizyjnego serialu "Nieśmiertelny" ("Highlander", 1992-97).
Życiorys.
Wczesne lata.
Urodził się i wychowywał w Londynie jako najstarszy z trzech synów Włoszki i Brytyjczyka. W wieku dziesięciu lat uczęszczał do szkoły rugby, a gdy miał szesnaście lat, startował w drużynie Wimbledonu. Grał też w półprofesjonalną piłkę nożną dla drużyn Bromley Town i Beckenham Town.
W 1979 jego dziewczyna wysłała zdjęcie na konkurs i wygrał. Rozpoczął karierę w Europie jako model, tancerz i choreograf z małą trupą taneczną.
W 1985 wyjechał do Stanów Zjednoczonych. Podpisał kontrakt z Ford Modeling Agency w Nowym Jorku. Pracował też w restauracjach i barach. Przez siedem lat trenował sztuki walki: kung-fu, cailifoquan i hongjiaquan, taekwondo, boks i opanował techniki władania japońskim mieczem katana. Naturalnie atletyczny, grał także w piłkę nożną, będąc jej wiernym fanem.
Kariera.
Zadebiutował na srebrnym ekranie w operze mydlanej ABC "Dynastia Colbych" ("The Colbys", 1986–1987) jako skazany na wygnanie rosyjski tancerz baletowy Kolja 'Nikołaj' Rostow. W 1987 trafił na scenę off-Broadwayu w Minetta Lane Theatre jako Ralph w spektaklu "Blagierzy" ("Bouncers") u boku Gerrita Grahama i Anthony’ego LaPaglii. Wkrótce zagrał w telewizyjnym dramacie sensacyjnym NBC "Ujęcie" ("Shooter", 1988) z Jeffreyem Nordlingiem i dramacie kryminalnym Donalda P. Bellisaria "Ostatni sakrament" ("Last Rites", 1988) z Tomem Berengerem. Wystąpił w teledyskach: „My Own Way” (1981) grupy Duran Duran, „Days Like This” (1989) Sheeny Easton i „Eyes of a Stranger” (1989) zespołu Queensrÿche.
Zagrał tytułową rolę w telewizyjnym filmie sensacyjnym CBS "Sowa" ("The Owl", 1991). Stał się znany jako Duncan MacLeod z telewizyjnego serialu "Nieśmiertelny" ("Highlander", 1992–1998), którego był również współreżyserem. zagrał także ponownie w filmach "" ("Highlander: Endgame", 2000) i "Nieśmiertelny: Źródło" ("Highlander: The Source", 2007). W kinowej komedii "Eliksir miłości" ("Love Potion No. 9", 1993) wcielił się w postać potentata finansowego i właściciela wielkiej firmy samochodowej walczącego o względy Sandry Bullock. W listopadzie 2000 otrzymał tytuł „Najseksowniejsza gwiazda akcji” przyznany przez magazyn „People”.
Wystąpił w roli agenta FBI, który postanowił zdemaskować działania rządu, mające na celu zintegrowanie wampirów z resztą społeczeństwa w horrorze "Nienasyceni" ("Breed", 2001). Na małym ekranie stworzył postać specjalnego wysłannika, którego zadaniem jest odnaleźć wszystkich groźnych przestępców z galaktyki i odesłać z powrotem za kratki w kanadyjskim serialu sensacyjnym "Łowca" ("Tracker", 2001–2002).
Zagrał potem rolę komandora Burta Hableya, obarczonego odpowiedzialnością za śmierć dwóch członków załogi amerykańskiego okrętu podwodnego w dreszczowcu "Widmo z głębin" ("Phantom Below/Tides of War", 2005).
Życie prywatne.
W latach 1990–1997 był żonaty z Meilani Alisą Figalan, znaną z reklamy Pepsi „Uh-Huh Girl” z Rayem Charlesem. W 2001 związał się z Alexandrą Tonelli, z którą się ożenił w 2009. Mają dwójkę dzieci: córkę Angelisę Valentinę Rose (ur. 8 stycznia 2010) i syna Royce (ur. 16 lipca 2012).

</doc>
<doc id="717623" url="https://pl.wikipedia.org/wiki?curid=717623" title="Wanda Łuczycka">
Wanda Łuczycka

Wanda Łuczycka, właśc. Wanda Łuczycka-Meller (ur. 2 lipca 1907 w Józefowie Lubelskim, zm. 3 lipca 1996 w Skolimowie) – polska aktorka teatralna i filmowa.
Życiorys.
Ukończyła Państwową Szkołę Dramatyczną Wilama Horzycy przy Konserwatorium Warszawskim. Debiutowała w 1932 r. na deskach Teatru Miejskiego w Toruniu, z którym związana była do 1933 r. Ponadto występowała w Teatrze Ziemi Wołyńskiej w Łucku (1933–1936), Reducie Osterwy (1936–1937), Teatrze Miejskim w Łodzi (1937–1938) i Teatrze Narodowym (1938–1939). Po wojnie występowała w Teatrze Wojska Polskiego w Lublinie, z którym przeniosła się do Łodzi. Od 1947 r. związana z teatrami warszawskimi: Nowym (1947–1948), Rozmaitości (1948–1949), Narodowym (1949–1955 i 1965–1968) i Dramatycznym (1955–1964 i 1968–1985). Występowała także w radio m.in. w popularnej powieści radiowej "Matysiakowie" jako Stefania Frączakowa.
Z kamerą zetknęła się jeszcze przed wojną, statystując w filmach. Po wojnie zagrała w ponad pięćdziesięciu filmach. Najczęściej były to role epizodyczne, często jednak, jak chociażby rola masażystki Kowalskiej w "Mężu swojej żony" w reżyserii Stanisława Barei, czy babcia Pawła w "Wojnie domowej" w reżyserii Jerzego Gruzy, pozostające w pamięci widzów na dłużej.
Była żoną aktora i dyrektora teatrów warszawskich: Nowego, Dramatycznego i Narodowego – Mariana Mellera. Ich syn, Wiktor jest reżyserem telewizyjnym.
Pochowana na Cmentarzu Wojskowym na Powązkach, kwatera: K-5-88/89.

</doc>
<doc id="717624" url="https://pl.wikipedia.org/wiki?curid=717624" title="Lobos">
Lobos

Lobos – miasto w Argentynie, w prowincji Buenos Aires. Zostało założone 2 czerwca 1802 przez José Salgado. Według spisu ludności z roku 2001 liczyło 33 004 mieszkańców.

</doc>
<doc id="717628" url="https://pl.wikipedia.org/wiki?curid=717628" title="Zespół Alagille’a">
Zespół Alagille’a

Zespół Alagille’a (ang. Alagille syndrome, AGS) – zespół wad wrodzonych charakteryzujący się występowaniem zaburzeń w obrębie wątroby, serca, nerek i trzustki. Nazwa zespołu pochodzi od Daniela Alagille’a – francuskiego lekarza pediatry, który stworzył pierwszy opis choroby
Epidemiologia.
Częstość występowania szacuje się na 1:70.000.
Etiopatogeneza.
Zespół Alagille’a dziedziczony jest w sposób autosomalny dominujący. Wywołują go nieprawidłowości w budowie (lub całkowity brak) białka Jagged-1 – należącego do grupy DSL ligandu receptora Notch1, kodowanego przez gen "JAG1" ("JAGGED1") położony na chromosomie 20.

</doc>
<doc id="717629" url="https://pl.wikipedia.org/wiki?curid=717629" title="DW707">
DW707



</doc>
<doc id="717630" url="https://pl.wikipedia.org/wiki?curid=717630" title="Czibcza">
Czibcza

Kultura Czibcza-Muisca () – kultura ludów żyjących w okresie konkwisty na wyżu Kolumbii, na wschód od górnego biegu rzeki Magdaleny, w okolicy dzisiejszych miast Bogota i Tunja. Ludy te nazywały siebie Muiskami lub Mwiskami (Muisca, Muysca albo Muexca), co oznacza „ludzie, osoby, człowiek”. Wytworzyły kulturę rozwijającą się od około 1000 do 1538 i uważaną za trzeci zespół wysokich cywilizacji Ameryki prekolumbijskiej, ustępujący jednak osiągnięciom Majów i Azteków w dawnym Meksyku oraz Inków na wyżu andyjskim.
Język.
Słowem Czibcza oznacza się najczęściej rodzinę językową, do której zalicza się ludy zamieszkujące na płaskowyżu bogotańskim. Mową tą posługiwali się plemiona Sutaganów, Tunebów, Laczów, Guanów, Chitarerów, Timotów, Torondojes, Ciców. Wszystkie te ludy zajmowały obszar ponad 70 tysięcy km² tworząc nie tylko wspólnotę językową, ale i kulturową. Zajmowali region obejmujący całe pasmo Kordyliery, od północnego masywu Sumapaz aż po łańcuch Cordillera de Merida w Wenezueli.
Dziś na tych terenach nikt nie mówi tym językiem. Stał się on martwy na początku XVIII wieku. Używany jest jedynie przez Indian Kogi z Sierra Nevada de Santa Marta, spadkobierców Taironów, którzy byli sąsiadami Muisków i u nich dzisiejsi antropolodzy upatrują pierwotne pochodzenie Czibczów.
Społeczeństwo.
Populacja Czibczów w okresie konkwisty liczyła sobie około miliona ludzi. Niektórzy historycy podnoszą tę liczbę nawet do dwóch milionów. Największymi miastami Muisków były: Bacatá (lub Vacatá, obecnie Bogotá), Hunza (obecna Tunja), Candelaria La Nueva i Mosquera.
Społeczeństwo Czibczów-Muisca dzieliło się na możnych i lud – wieśniaków, rękodzielników, górników. Duże znaczenie mieli kapłani tworzący dziedziczną warstwę o randze możnych. W społeczeństwie najniższą warstwą byli niewolnicy, pozyskiwani drogą kupna lub w trakcie wypraw wojennych.
System władzy.
Początki państwowości.
Początki państwowości Czibczów sięgają XI wieku, kiedy powstały pierwsze, niezależne osady. Od początku XIII wieku istniały bardziej scentralizowane organizmy polityczne o dwupoziomowej strukturze terytorialnej ze względu na wielkość osiedla.
Państwa Muisków.
W okresie konkwisty Czibczowie-Muisca tworzyli dziewięć państw. Były nimi: Sachica, Tinjaca, Chipta, Saboya, Guantena, Tundana, Iraca, Hunza (Tunja) i Bacata (Bogota). Stopniowo władzę nad całym niemal obszarem Muisków przejęli władcy dwóch ostatnich państw. Sąsiadujące ze sobą królestwa Tunja i Bogota stale rywalizowały o dominację na zajmowanych przez siebie terytoriach. Każde było rządzone przez władców dynastycznych i obowiązywała w nich hierarchia władzy.
System administracyjny.
Każde z państw składało się z kilku księstw, nazywanych "usake" (hiszp. "uzaque"). Na jego czele stał dziedziczny władca (książę), zatwierdzany przez władcę państwa. W obrębie jednego usake znajdowało się od 80 do 120 wsi, na czele każdej z nich stał miejscowy kacyk. On to właśnie był odpowiedzialny za życie jej mieszkańców i dbał o interesy państwa na tym terenie, kierując pracą podległych sobie ludzi. Wodzowi osady podlegali naczelnicy "zibyntyba", stojący na czele wspólnot terytorialnych zwanych "zibyn" lub "sybyn", a przez Hiszpanów kapitaniami. Najniższą jednostką administracyjną były małe rodzinne wspólnoty "uta".
Władcy.
Władcy obydwu państw byli uważani za istoty boskiego pochodzenia. Władca Bogoty, nazywany "zipa" (w miejscowym języku znaczyło to „nasz ojciec”), swój rodowód wywodził od Księżyca. Przysługiwał mu również tytuł "usake" Bogoty. Władcę Hunza (Tunja), nazywany "zake" (hiszp. "zaque"; w miejscowym języku – „mocarny mąż”) poddani czcili natomiast jako potomka Słońca. W związku z wiarą w ich boskie pochodzenie otaczani byli szczególną czcią przez poddanych, przysługującą bogom. Zasada dziedziczenia była ściśle przestrzegana i zgodnie z nią sukcesorem mógł zostać wyłącznie siostrzeniec, a nie syn czy córka. Dodatkowo w przypadku władców Bogoty następca musiał pochodzić z klanu Chia, którego emblematem był Księżyc. Władca Muiska podróżował w drewnianej lektyce ze złotymi listwami. Jego strój zdobiły złote cekiny, a na głowie nosił złoty diadem.
Ceremonia intronizacji nowego zipa miała bardzo uroczysty charakter. Podczas niej z wybrańca zdejmowano szaty, namaszczano go żywicą i posypywano złotym piaskiem. Następnie przyszły władca wypływał tratwą wraz z kapłanami na środek świętego jeziora Guatavita. W trakcie tej ceremonii zrzucał z siebie zgromadzone wcześniej kosztowności – złote klejnoty, diademy i naszyjniki, składając je w ofierze bóstwom. Zgodnie z tradycją, o wschodzie słońca zanurzał się w wodzie, zmywał z ciała złoto i oczyszczony wracał do swego ludu jako nowy, prawowity władca państwa Muisków. Scena inicjacji nowego zipa została uwieczniona na słynnej "Balsa Muisca" w zbiorach Muzeum Złota w Bogocie.
Opowieści o skarbach z jeziora Guatavita, zasłyszane przez hiszpańskich konkwistadorów, stały się zaczynem legendy o El Dorado i motywem wielu wypraw w poszukiwaniu tej krainy.
Gospodarka.
Czibczowie-Muisca zajmowali się uprawą ziemi, górnictwem, rękodzielnictwem oraz handlem, w mniejszym stopniu myślistwem i rybactwem.
Rolnictwo i myślistwo.
Rolnictwo i płody rolne było podstawą utrzymania ludności. Rolnicy uprawiali ziemniaki, kukurydzę, bataty, dynie, awokado, bawełnę, kokę i tytoń. Myśliwi polowali na jelenie, zające i inną drobną zwierzynę.
Rzemiosło.
Spośród rzemiosł dominowało złotnictwo, tkactwo i garncarstwo.
Tkactwo opierało się na uprawie bawełny. Wyrabiane tkaniny były barwione i starannie ozdabiane różnymi motywami. Wśród nich były tkaniny „święte” ozdobione rysunkami o tematyce religijnej (sylwetki bóstw i rytuały). Tkaniny bawełniane były ważnym produktem eksportowym.
W garncarstwie dominował wyrób naczyń codziennego użytku, ozdobionych prostymi geometrycznymi wzorami. Charakterystycznym wyrobem dla Muisków była "múcara", dzban z wydłużoną szyjką, ozdobiony wzorem i namalowaną twarzą czy sylwetką ludzką, służący do przechowywania przedmiotów kultu i składany często z zawartością w grobie wraz ze zmarłym.
Poziom mistrzów złotnictwa Muisków był bardzo wysoki, choć nie osiągnął takiego poziomu, jak u innych pobliskich „złotych” kultur prekolumbijskich (szczególnie Quimbaya), przy czym na terenie żadnego z państw Muisca nie wydobywano złota (pozyskiwano go na drodze handlu z sąsiednimi ludami). Badania archeologiczne, przeprowadzone w drugiej połowie XX wieku, ujawniły sposoby obróbki metalu przez indiańskich mistrzów „złotych” kultur prekolumbijskich (Quimbaya, Tairona, Zenú, Muisca, Tolima, Calima). Prekolumbijska metalurgia znała technikę odlewania na „wosk tracony”, tłoczenia, repusowania (kucia), młotkowania, wyżarzania, hartowania, rozpuszczania, pozłacania, zgrzewania i filigranowania. Ponadto indiańscy artyści tworzyli stopy złota z innymi metalami (np. tumbaga), a także przy użyciu soku pewnych roślin uzyskiwali efekt pozłacania wyrobów wykonanych z mniej szlachetnych kruszców. Ulubionym motywem artystów Muisca było "chunzo", co w języku Czibczów oznaczało „bóstwo”, zarówno w sensie boga, jak i składanej mu ofiary, w postaci płaskiego, trójkątnego wyobrażenia ludzkiego z szeroką klatką piersiową zwężającą się ku dołowi, z wyraźnie oddzielonymi kończynami i zaznaczonymi rysami twarzy tworzonymi przez wykorzystanie cienkich drucików. Figurki te zwane były przez Hiszpanów "tunjo". Występowały wśród nich także przedstawienia ludzi różnych profesji w charakterystycznych dla nich strojach i w różnych sytuacjach, w tym także podczas odbywania stosunku płciowego. Wykonywano także całe sceny ceremonii, czego przykładem jest słynna tratwa z jeziora Siecha ("La balsa Muisca" – Tratwa Muisca). Obecnie wiele wyrobów artystów Muisca znajduje się w kolekcji Muzeum Złota w Bogocie.
Górnictwo.
Górnicy pracowali w wielu działających na terenie państw Muisków kopalniach szmaragdów. Do najgłębszych, jakie kiedykolwiek istniały w Ameryce prekolumbijskiej, należały kopalnie Muisków w Somondoco i Chivor.
Muiskowie opanowali również technikę pozyskiwania soli. Gliniane naczynia napełniali solanką otrzymywaną z licznych źródeł znajdujących się na płaskowyżu. Po odparowaniu wody rozbijali je, a z wewnętrznych ścian skorupy zdrapywali osadzoną sól. Największymi ośrodkami pozyskiwania soli były Zipaquirá i Nemocón.
Handel.
Handel lokalny odbywał się na targach regularnie organizowanych co 4 dni w ważniejszych ośrodkach miejskich, takich jak Bacatá (Bogota), Zipaquirá, Hunza (Tunja) y Turmequé. Muiskowie prowadzili także handel z innymi ludami, eksportując sól, tkaniny bawełniane i szmaragdy, a kupując złoto potrzebne im na ofiary, dary grobowe i ozdoby.
Budownictwo.
Budynki wznoszono z drewna i trzciny.
Chaty były najczęściej wzniesione na planie koła, a podwójne ściany z trzcin wzmacniały drewniane pale. Niektóre domostwa o prostokątnej podstawie miały dachy dwuspadowe. Każdy z kacyków mieszkał w budynku zwieńczonym wysokim, stożkowatym i krytym strzechą dachem, powyżej którego wznosił się maszt pomalowany na czerwono oraz ozdobiony proporczykami i chorągiewkami.
Ściany pałaców były drewniane z wplecioną trzciną i pokryte glinianym tynkiem. Okna zamykano trzcinowymi okiennicami podobnymi do żaluzji. Siedzibę władcy wznoszono na potężnych słupach wkopywanych w doły, w których wcześniej składano młode dziewczęta-niewolnice, stąd tytuł władcy "usake" ("usa" – pod, "que" – słup, pal).
Religia.
Czibczowie-Muisca czcili boga twórcę świata, boginię księżyca i boga słońca oraz wiele innych lokalnych bóstw. Otaczali kultem mitycznego bohatera, nauczyciela praw i umiejętności zwanego Bochica. Muiskowie spośród wszystkich sił przyrody szczególnie czcili słońce i wodę. Za dar słońca uważali złoty piasek i wyroby ze złota, które to składali później w ofierze bóstwom wody. Szczególną czcią otaczano święte jezioro Guatavita. Bóstwom składali ofiary również z tkanin, słońcu – z ludzi-niewolników, którym wyrywano serca jak w Meksyku. Centrum życia religijnego Czibczów było święte miasto Sugamuxi (obecnie Sogamoso), stolica państwa Iraca, z sanktuarium boga Słońca, w którym czczono złote posągi bóstw i w którym spoczywały mumie znanych wodzów i wojowników Muisca.
Armie Muisków.
Lud Czibcza został odkryty w 1536 przez hiszpańskiego konkwistadora i prawnika Gonzala Jiméneza de Quesadę. On to w swojej kronice z wyprawy oceniał armię Bogoty na 60 tysięcy wojowników, a Tunji – na 40 tysięcy. Armie te składały się z pieszych wojowników, uzbrojonych w twarde maczugi z czarnej palmy oraz z oszczepy z tego samego drewna, hartowane w ogniu i ciskane za pomocą miotaczy ze specjalną nasadą-palikiem zapewniającą większą celność i zasięg. Do bezpośredniej ochrony służyły drewniane tarcze. Wojownicy Muisków nie znali łuków i strzał, nie używali też kurary i innych trucizn do zwalczania wroga.
Podczas podboju przez Hiszpanów stawili zbrojny, chociaż nieskuteczny opór, a ich państwa zostały zniszczone do 1538. Najwięcej kłopotu sprawili najeźdźcom wojownicy z Duitama, którzy używali dołów-pułapek i długich lanc skutecznych w walce z kawalerią konkwistadorów.
Kronikarze o Czibczach.
Na temat ich wyglądu pierwsi kronikarze tak się wyrażali:
Galeria.
Przedmioty kultury Czibcza-Muisca w zbiorach Muzeum Złota w Bogocie

</doc>
<doc id="717632" url="https://pl.wikipedia.org/wiki?curid=717632" title="Clayton (Illinois)">
Clayton (Illinois)

Clayton – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkują 904 osoby.
Geografia.
Wioska zajmuje powierzchnię 2,3 km2, całość stanowi ląd.
Demografia.
Według spisu z 2000 roku wioskę zamieszkuje 904 osób skupionych w 322 gospodarstwach domowych, tworzących 202 rodzin. Gęstość zaludnienia wynosi 401,2 osoby/km2. W wiosce znajdują się 384 budynki mieszkalne, a ich gęstość występowania wynosi 170,4 mieszkania/km2. Wioskę zamieszkuje 85,73% ludności białej, 12,5% Afroamerykanów, 0,11% rdzennych Amerykanów, 1,44% ludności innej rasy, 0,22% ludności wywodzącej się z dwóch lub więcej ras. Hiszpanie lub Latynosi stanowią 1,99% populacji.
W wiosce są 322 gospodarstwa domowe, w których 29,8% stanowią dzieci poniżej 18 roku życia żyjących z rodzicami, 50,9% stanowią małżeństwa, 10,2% stanowią kobiety nie posiadające męża oraz 37% stanowią osoby samotne. 30,4% wszystkich gospodarstw domowych składa się z jednej osoby oraz 18,9% żyjących samotnie ma powyżej 65 roku życia. Średnia wielkość gospodarstwa domowego wynosi 2,34 osoby, natomiast rodziny 2,97 osoby.
Przedział wiekowy kształtuje się następująco: 21,3% stanowią osoby poniżej 18 roku życia, 9,5% stanowią osoby pomiędzy 18 a 24 rokiem życia, 33,2% stanowią osoby pomiędzy 25 a 44 rokiem życia, 19,8% stanowią osoby pomiędzy 45 a 64 rokiem życia oraz 16,2% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 127,1 mężczyzn. Na każde 100 kobiet powyżej 18 roku życia przypada 137 mężczyzn.
Średni dochód dla gospodarstwa domowego wynosi 23 077 dolarów, a dla rodziny wynosi 32 813 dolarów. Dochody mężczyzn wynoszą średnio 23 145 dolarów, a kobiet 20 114 dolarów. Średni dochód na osobę w mieście wynosi 13 882 dolarów. Około 13,2% rodzin i 14,7% populacji miasta żyje poniżej minimum socjalnego, z czego 12,4% jest poniżej 18 roku życia i 22,6% powyżej 65 roku życia.

</doc>
<doc id="717633" url="https://pl.wikipedia.org/wiki?curid=717633" title="AGS">
AGS



</doc>
<doc id="717637" url="https://pl.wikipedia.org/wiki?curid=717637" title="The Black Keys">
The Black Keys

The Black Keys – rockowo-bluesowy duet z Akron w stanie Ohio, w którego skład wchodzą Dan Auerbach (gitara i wokal) i Patrick Carney (perkusja). Zespół powstał w 2001 roku. Do października 2011 duetowi udało się sprzedać ponad 2 miliony płyt w samych Stanach Zjednoczonych.
Współpraca "The Black Keys" z Ike Turnerem jako producentem płyty Attack &amp; Release została przerwana przez śmierć Turnera w grudniu 2007 roku. Ich album zatytułowany "Brothers", ukazał się 18 maja 2010 roku.
Premiera płyty, zatytułowanej El Camino, odbyła się 6 grudnia 2011. Album zawierający jedenaście nowych piosenek został wyprodukowany przez Black Keys oraz Danger Mouse. Pierwszy singiel z El Camino – Lonely Boy został opublikowany 26 października 2011.

</doc>
<doc id="717638" url="https://pl.wikipedia.org/wiki?curid=717638" title="Sterławki Średnie">
Sterławki Średnie

Sterławki Średnie – osada w Polsce położona w województwie warmińsko-mazurskim, w powiecie giżyckim, w gminie Giżycko, w sołectwie Sterławki Małe.
Wieś położona jest przy drodze Giżycko – Kętrzyn, między wsiami Sterławki Małe a Sterławki Wielkie.
Wieś powstała 1 maja 1652 poprzez wyodrębnię ze Sterławek Wielkich 6 włók dla barona Jerzego Fryderyka Schenk zu Tautenberga, które były zalążkiem powstania majątku ziemskiego o nazwie "Sterławki Szlacheckie". Właśnie tutaj z rąk Tatarów zginął baron Tautenberg.
Po 1945 w Sterławkach Średnich funkcjonował majątek ziemski podlegający Urzędowi Ziemskiemu w Giżycku, który w 1949 przekształcono w PGR. Po likwidacji PGR w Sterławkach Średnich podjęto próbę utworzenia spółki pracowniczej, która zakończyła się bankructwem.
W latach 1975–1998 miejscowość administracyjnie należała do województwa suwalskiego.

</doc>
<doc id="717639" url="https://pl.wikipedia.org/wiki?curid=717639" title="Fróði Benjaminsen">
Fróði Benjaminsen

Fróði Benjaminsen (ur. 14 grudnia 1977 w Toftir na Wyspach Owczych) − farerski piłkarz występujący na pozycji pomocnika w klubie HB Tórshavn oraz w reprezentacji Wysp Owczych. Nie jest profesjonalnym piłkarzem, wykonuje zawód cieśli.
Kariera klubowa.
Karierę Benjaminsen rozpoczynał w klubie ze swojego rodzinnego miasta - B68 Toftir. Początkowo grał w drugim składzie, jednak 6 sierpnia 1994 roku zadebiutował w pierwszym składzie w przegranym 0:7 meczu przeciwko GÍ Gøta. Łącznie wystąpił w dwustu jeden meczach i zdobył pięćdziesiąt trzy bramki, z których pierwszą w wygranym 4:1 meczu Pucharu Wysp Owczych 1996, 8 kwietnia, przeciwko Royn Hvalba. Jego klub zajął najwyżej trzecie miejsce w czasie gry Fróðiego, w sezonie: 1994, 1995, 2000, 2001 oraz 2003. Benjaminsen w 2001 roku zdobył tytuł Piłkarza Roku.
W 2004 roku przeniósł się do islandzkiego Fram. Zagrał w nim w szesnastu meczach i zdobył trzy bramki. Jego klub zajął ósme miejsce w tabeli.
Po jednym sezonie zdecydował się powrócić na Wyspy Owcze, gdzie dołączył do składu B36 Tórshavn. Już w pierwszym sezonie jego klub zdobył mistrzostwo archipelagu. Benjaminsen zagrał dla drużyny w osiemdziesięciu dziewięciu meczach, a zadebiutował 20 marca w meczu Pucharu Wysp Owczych 2005 ze Skála ÍF, przegranym po rzutach karnych. Pierwszego gola strzelił również w meczu przeciwko Skála ÍF, zremisowanym 2:2, a później strzelał dla drużyny jeszcze dwadzieścia osiem razy. Jedną z nich był gol w ramach rozgrywek Atlantic Cup w zremisowanym 2:2 meczu przeciwko Hafnarfjarðar. W czasie gry w B36 prócz mistrzostwa zdobył także Puchar Wysp Owczych (2006).
W 2008 roku Fróði Benjaminsen przeszedł do drugiego stołecznego klubu HB Tórshavn. Zadebiutował 22 marca 2008 roku w wygranym 3:2 meczu Pucharu Wysp Owczych 2008 przeciwko ÍF Fuglafjørður. Dotychczas zagrał dla klubu w dwustu sześćdziesięciu czterech spotkaniach. Pierwszą bramkę strzelił 13 kwietnia w meczu z B71 Sandoy (3:0). Później strzelał jeszcze osiemdziesiąt sześć razy, w tym dwa w ramach rozgrywek Ligi Mistrzów. Jego klub zdobył trzykrotnie tytuł mistrza archipelagu (2009, 2010 oraz 2013), w tych samych latach zostając także Piłkarzem Roku.
Kariera reprezentacyjna.
Pierwszym meczem, który Benjaminsen rozegrał w barwach swojego kraju było spotkanie kadry U-19 przeciwko Niemcom, zakończone wynikiem 8:0. Później zagrał jeszcze w trzech meczach, nie zdobywając żadnej bramki.
W reprezentacji Wysp Owczych Benjaminsen zadebiutował 18 sierpnia 1999 roku w spotkaniu towarzyskim przeciwko Islandii (0:1). Do chwili obecnej rozegrał w kadrze 90 meczów, co sprawia, że obecnie zagrał ich najwięcej w historii reprezentacji. Swoją pierwszą bramkę w drużynie narodowej zdobył 21 sierpnia 2002 w wygranym 3:1 towarzyskim meczu z Liechtensteinem, a później strzelił ich jeszcze pięć.
Sukcesy.
Klubowe.
B36 Tórshavn
HB Tórshavn
Indywidualne.
B68 Toftir
HB Tórshavn

</doc>
<doc id="717645" url="https://pl.wikipedia.org/wiki?curid=717645" title="Operacja Albion">
Operacja Albion

Operacja "Albion" – operacja morsko-lądowa wojsk niemieckich w 1917 roku połączona z desantem na archipelag Wysp Moonsudzkich (Hiuma, Sarema, Muhu), wówczas należący do Imperium Rosyjskiego.
Głównym powodem ataku było strategiczne położenie wysp, u wylotu Zatoki Ryskiej. Opanowanie wyspy Muhu umożliwiało również kontrolę cieśniny Muhu, łączącej Zatokę Ryską z Zatoką Fińską. Rozkaz ataku został wydany 18 września 1917. Następnego dnia pod dowództwem generała Ludwiga von Estorffa 42. Dywizja oraz 2. Brygada Rowerowa razem z artylerią, telegrafistami i kolumną transportową została wysłana do Lipawy. W sumie oddział liczył 23 000 żołnierzy, 5000 koni, 1400 pojazdów, 150 karabinów maszynowych, 54 armaty, 12 moździerzy oraz amunicję i prowiant na 30 dni. Operacji nadano kryptonim Albion (historyczno-poetyckie określenie Wysp Brytyjskich). Do transportu żołnierzy wykorzystano 19 transportowców.
Przebieg walk.
Bitwa rozpoczęła się 11 października desantem w zatoce Tagga na półwysep Eeriksaare na wyspie Sarema. Z morza oddziały niemieckie były wspierane przez krążownik liniowy "Moltke", 10 pancerników, 8 krążowników lekkich, 55 niszczycieli, 6 okrętów podwodnych, 40 torpedowców oraz liczne trałowce (niektóre wyposażone w wyrzutnie bomb głębinowych). Wsparcie z powietrza zapewniało 6 sterowców i ponad 100 samolotów.
Pierwsza próba ataku na wyspę Muhu zakończyła się niepowodzeniem. Rosyjskie łodzie latające z transportowca lotniczego "Orlica" zatrzymały wojska niemieckie pomiędzy Saremą a Hiumą. 12 października toczyły się ciężkie walki o Saremę. Niemcy zdobyli rosyjską bazę marynarki wojennej na półwyspie Eeriksaare, po czym przenieśli się na półwysep Sworbe (dziś Sõrve). Wskutek wpłynięcia na minę uszkodzone zostały dwa niemieckie okręty: pancernik "Großer Kurfürst" i transportowiec "Corscia". Pancernik "Bayern" również trafił na minę, jednak nie został uszkodzony w stopniu uniemożliwiającym dalsze działania. Niemieckie okręty podjęły pościg za dwoma rosyjskimi niszczycielami i jedną kanonierką aż do cieśniny Muhu, po czym zawróciły. 13 października niemieckie wojska zdobyły Arensburg (dziś Kuressaare). 14 października trwały nadal silne walki o Saremę. Arensburg stanął w płomieniach. Niemieckie oddziały zdobyły wysepki Runo (Ruhnu) i Abro (Abruka). Rosjanie pilnujący Cieśniny Irbeńskiej w bazie w Tserel na półwyspie Sworbe zostali odcięci. Rosyjski niszczyciel "Grom" został zatopiony wskutek pożaru wywołanego ostrzałem przez pancernik "Kaiser" i niszczyciel V 100. Załoga "Groma" schroniła się na szalupie ratunkowej, która wkrótce również zatonęła. 15 października oddziały niemieckie odcięły drogę ucieczki wojskom rosyjskim z Saremy na Muhu biorąc 3000 jeńców. Na półwyspie Sworbe zdobyta została rosyjska baza w Tserel (dziś Sääre). Niemieckie sterowce zbombardowały Parnawę. 16 października bombardowanie było kontynuowane przez sterowiec L.37. Niemcy zdobyli całą Saremę. Brytyjski okręt podwodny trafił torpedą niemiecki trałowiec "Indianola", który został odholowany do Arensburga.
17 października doszło do bitwy w cieśninie Moonsund. Rosyjskie pancerniki "Sława" ("Слава") i "Grażdanin" ("Гражданин", Obywatel, wcześniejsza nazwa "Cesarewicz"), starły się ze znacznie silniejszym zespołem niemieckim, w skład którego wchodziły pancerniki SMS "König" i SMS „Kroneprinz”, należące do nowszej generacji drednotów. "Sława" została poważnie uszkodzona, "Grażdanin" zdołał wycofać się. 18 października rosyjski admirał podjął decyzję o ewakuacji z wyspy Muhu i bazy w Rohuküla. 19 października Niemcy przeprowadzili pierwszy atak na Hiumę zakończony niepowodzeniem. Rosyjskie okręty, zmuszone do wycofania się w stronę północnej części cieśniny Muhu, postawiły na morzu barierę z min. "Sława" została opuszczona, po czym zatopiona przez Rosjan. W nocy z 17 na 18 października niemiecki niszczyciel S.64 wszedł na minę i zatonął. W ciągu dnia niemieckie oddziały zdobyły wyspę Muhu biorąc do niewoli kolejnych 10 000 żołnierzy rosyjskich. 19 października wojska niemieckie wylądowały na Hiumie, a następnego dnia zdobyły ją w całości. Większość rosyjskich żołnierzy zdołała ewakuować się do baz w Zatoce Fińskiej. Operacja Albion została zakończona.

</doc>
<doc id="717647" url="https://pl.wikipedia.org/wiki?curid=717647" title="Krzysztof Zaręba">
Krzysztof Zaręba

Krzysztof Zaręba (ur. 29 września 1961 w Ciechanowie) – pastor, przełożony Społeczności Chrześcijańskiej „Północ” w Warszawie powstałej w 2001 roku oraz Prezbiter Regionalny Okręgu Centralnego Wspólnoty Kościołów Chrystusowych.
Życiorys.
W 1981 roku ukończył Technikum Rolnicze. Jest absolwentem Wyższej Szkoły Pedagogicznej w Olsztynie (1987) oraz Warszawskiego Seminarium Teologicznego. W 1988 roku został asystentem pastora Andrzeja Bajeńskiego. W 1990 roku pełnił funkcję pastora ds. misji i młodzieży. W 1992 roku zaczął służbę duszpasterską w Społeczności Chrześcijańskiej w Ciechanowie, którą pełnił do 1998 roku. W latach 1998-2000 był pastorem warszawskiego zboru „Nowe Życie" Kościoła Zielonoświątkowego w RP. Od roku 2001 pełnił funkcje pastora ds. ewangelizacji Społeczności Chrześcijańskiej w Warszawie. W 2002 roku został przewodniczącym Regionu Centralnego i członkiem Rady Krajowej KZCh.
Pełni funkcję Prezbitera Regionu Wspólnoty Kościołów Chrystusowych w RP.
Artykuły Krzysztofa Zaręby są publikowane w kwartalniku "Słowo i Życie".

</doc>
<doc id="717648" url="https://pl.wikipedia.org/wiki?curid=717648" title="DeCSS">
DeCSS

DeCSS – otwarte oprogramowanie umożliwiające odkodowanie płyt DVD-Video zabezpieczonych technologią szyfrowania CSS. Pierwotna wersja powstała w 1999 roku, a jego autorem był m.in. wtedy piętnastoletni, Norweg Jon Johansen. Jest ono powszechnie używane do odtwarzania filmów DVD w systemie GNU/Linux.
Ponieważ przez długi czas oprogramowanie DeCSS było nielegalne z punktu widzenia amerykańskiego prawa, Phil Carmody znalazł liczbę pierwszą, która reprezentowała binarną reprezentacje jednej z implementacji DeCSS. Liczba ta jest określana mianem pierwszej.
W 1999 stowarzyszenie DVD Copy Control Association pozwało programistę Andrew Bunnera do sądu za opublikowanie pełnego kodu DeCSS na jego witrynie WWW. 2001 Sąd Apelacyjny Stanu Kalifornia uznał oprogramowanie DeCSS za legalne i nie naruszającego amerykańskiego prawa DMCA.

</doc>
<doc id="717649" url="https://pl.wikipedia.org/wiki?curid=717649" title="Gonzalo Jiménez de Quesada">
Gonzalo Jiménez de Quesada

Gonzalo Jiménez de Quesada (ur. 1502, zm. 1579) - prawnik, konkwistador, wsławił się odkryciem biegu rzeki Magdelany i podbiciem ziemi Cundinamarca w centrum Kolumbii. 
W 1536 roku wybrał się na odkrycie mitycznego królestwa El Dorado. Na terenach Czibczów zastał dwa zwalczające się państewka, Bogota i Tunja, w stanie wojny. Wykorzystując to zdobył te tereny i miasto Bogotę.

</doc>
<doc id="717655" url="https://pl.wikipedia.org/wiki?curid=717655" title="John Jacob Astor IV">
John Jacob Astor IV

John Jacob Astor IV (ur. 13 lipca 1864 w Rhinebeck, zm. 15 kwietnia 1912) – amerykański przedsiębiorca, członek prominentnej rodziny Astorów, prawnuk Johna Jacoba Astora, pierwszego milionera w Stanach Zjednoczonych. W 1904 roku założył hotel St. Regis w Nowym Jorku, najnowocześniejszy w tamtych czasach, współwłaściciel hotelu Waldorf-Astoria w Nowym Jorku. Najbogatszy pasażer, który zginął na pokładzie transatlantyku RMS „Titanic”.
W młodości próbował swoich sił w m.in. literaturze (w 1894 roku wydał swoją powieść science fiction "A Journey in Other Worlds"), a także hobbystycznie jako wynalazca. W 1898 roku brał udział, w randze podpułkownika, w wojnie amerykańsko-hiszpańskiej.
W 1891 roku pojął za żonę Avę Lowle Willing. W 1910 roku John Jacob Astor stał się bohaterem skandalu, rozwodząc się z Avą. W 1911 roku wziął za żonę niespełna osiemnastoletnią (o zaledwie rok starszą od jego syna z pierwszego małżeństwa) Madeleine Talmadge Force. Para, pragnąc odpocząć od codzienności, wyruszyła w podróż poślubną, w czasie której odwiedziła m.in. Francję i Egipt.
Katastrofa.
14 kwietnia 1912 roku „Titanic”, którym para wracała do Stanów Zjednoczonych, uderzył w górę lodową. Początkowo Astor, podobnie jak inni pasażerowie pierwszej klasy, nie podejrzewał, iż drobne z pozoru zderzenie może zagrażać bezpieczeństwu statku. Po jakimś czasie jednak, widząc rozwój sytuacji, postanowił szukać ratunku. Pomógł swej ciężarnej żonie, Madeleine, oraz przyjaciółce rodziny, Margaret Brown (znanej lepiej jako „niezatapialna Molly Brown”) wsiąść na szalupę ratunkową, sam jednak, powstrzymany przez oficera wpuszczającego na łódkę tylko kobiety i dzieci, pozostał na pokładzie. Przed spuszczeniem szalupy ratunkowej zdążył jeszcze podać swojej żonie skórzane rękawiczki.
Ciało Johna Jacoba Astora odnalezione zostało 22 kwietnia tego samego roku przez statek „MacKay-Bennett”. Według zeznań Philipa Mocka, próbował on chwilę wcześniej, wspólnie z dziennikarzem Williamem Steadem, opuścić statek na prowizorycznej tratwie. Jego ciało zidentyfikowano jako pierwsze po monogramie „J.J.A.” na kołnierzyku i zabrał je William Vincent Astor, jego 20-letni syn.
John Jacob Astor pochowany został na cmentarzu przy Kościele św. Trójcy w Nowym Jorku. 14 sierpnia 1912 przyszedł na świat jego syn, John Jacob Astor VI.
Sława najbogatszej ofiary „Titanica” sprawiła, iż postać Johna Jacoba Astora była często wykorzystywana przez twórców opisujących katastrofę statku. W 1997 roku, w filmie Jamesa Camerona "Titanic", w rolę Astora wcielił się niemiecki aktor Eric Braeden. Jego postać wykorzystana została również przez Dona Rosę, który sportretował ją w swoich komiksach "Życie i czasy Sknerusa McKwacza" (rozdział XI – „Najbogatszy Kaczor na świecie”) oraz "The Dream of a Lifetime".
Rodzina.
John Jacob Astor IV miał syna Johna Jacoba Astora VI (ur. 14 sierpnia 1912, zm. 26 czerwca 1992) z Madeleine Talmadge Force. Syn urodził się cztery miesiące po jego śmierci. Młody Astor ukończył St. George's School w Newport. W 1934 roku ożenił się z Ellen Tuck, która urodziła mu syna, lecz w 1943 roku rozwiedli się. W rok później John Jacob Astor VI poślubił Gertrude Gretsch, z którą miał córkę; rozwiedli się w 1954 roku. W tym samym roku ożenił się z Sue Sandford. John Jacob Astor VI zmarł w 1992 roku w Miami Beach na Florydzie. Pochowano go na cmentarzu Trinity Church w Nowym Jorku.

</doc>
<doc id="717660" url="https://pl.wikipedia.org/wiki?curid=717660" title="Habbo">
Habbo

Habbo – wirtualna społeczność internetowa. Jej właściciel to Sulake Corporation. Habbo łączy dwie koncepcje: wirtualnych rozmów i gry online. Pierwotna koncepcja została stworzona jako mały projekt przez dwóch Finów: Sampo Karjalainen i Aapo Kyrölä. W zamierzeniu Habbo miał początkowo promować zespół "Mobiles". Następnie Sampo Karjalainen i Aapo Kyrölä sprzedali swój projekt fińskiemu gigantowi telekomunikacyjnemu Elisa Oyj. 
Habbo koncentruje się wokół "Habbos", czyli wirtualnych postaci. Mogą one być ubierane według upodobań każdego użytkownika, poprzez wybór wirtualnej odzieży. Każda postać ma swój, niepowtarzalny pseudonim. Cała gra opiera się na wirtualnym hotelu, w którym gracze mogą udać się do wybranego przez siebie pokoju i rozmawiać oraz bawić się z innymi użytkownikami. Ponadto istnieje możliwość utworzenia własnego pokoju i umeblowania go. Serwis również oferuje możliwość zakupu między innymi dodatkowej odzieży dla danej postaci, wyposażenia do pokoju, zwierzątek itp. za tzw. wirtualne monety, które dostaniemy po wpłacie prawdziwych pieniędzy.
Wersje językowe.
Serwis rozpoczął swoją działalność w 2000 roku, a w ciągu 6 lat rozrósł się do 29 oddzielnych serwisów językowych.
Polska wersja.
Dyskusje na temat daty utworzenia polskiej wersji językowej Habbo pojawiały się dość często, lecz były to jedynie plotki. Prawdziwy termin otwarcia tej gry w Polsce nie jest znany. Nie wiadomo też czy Sulake ma w planach jej otwarcie. 

</doc>
<doc id="717663" url="https://pl.wikipedia.org/wiki?curid=717663" title="Wrony Nowe">
Wrony Nowe

Wrony Nowe – osada w Polsce położona w województwie warmińsko-mazurskim, w powiecie giżyckim, w gminie Giżycko, w sołectwie Wrony.
W latach 1975–1998 miejscowość administracyjnie należała do województwa suwalskiego.
Do 28 marca 1996 roku miejscowość nosiła nazwę Wrony.

</doc>
<doc id="717665" url="https://pl.wikipedia.org/wiki?curid=717665" title="Leśna (powiat kłodzki)">
Leśna (powiat kłodzki)

Leśna (niem. "Talheim") – wieś w Polsce położona w województwie dolnośląskim, w powiecie kłodzkim, w gminie Lewin Kłodzki.
Położenie.
Leśna to mała wioska leżąca w północno-zachodniej części Wzgórz Lewińskich, pomiędzy wzniesieniami Grodziec i Lewińska Czuba, na wysokości 590-610 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Szlaki turystyczne.
Przez Leśną prowadzą dwa szlaki turystyczne:

</doc>
<doc id="717666" url="https://pl.wikipedia.org/wiki?curid=717666" title="Nexenta">
Nexenta

Nexenta OS – dystrybucja systemu GNU/Solaris. Oznacza to, że – podobnie jak GNU/Linux – korzysta z oprogramowania GNU, lecz używa jądra OpenSolarisa.
System pakietów bazuje na linuksowej dystrybucji Debian i zachowuje zgodność binarną (ABI) z Solarisem.

</doc>
<doc id="717667" url="https://pl.wikipedia.org/wiki?curid=717667" title="Stowarzyszenie na Rzecz Niepełnosprawnych SPES">
Stowarzyszenie na Rzecz Niepełnosprawnych SPES

Stowarzyszenie na Rzecz Niepełnosprawnych SPES – pozarządowa i charytatywna organizacja społeczna działająca w Katowicach.
Działalność stowarzyszenia SPES datuje się od roku 1986, gdy rejestracja niezależnych organizacji nie była jeszcze możliwa. Z inicjatywy członków Sekcji Pomocy Człowiekowi katowickiego Klubu Inteligencji Katolickiej oraz Biskupiego Komitetu Pomocy Uwięzionym i Internowanym w Katowicach, powstała wówczas, działająca do dzisiaj, Wspólnota Spotkań dla osób z niepełnosprawnością intelektualną. Stowarzyszenie SPES zostało zarejestrowane w 1990 roku, po pierwszych wolnych wyborach i wejściu w życie nowego prawa o stowarzyszeniach.
Stowarzyszenie realizuje cele statutowe w ramach kilku jednostek organizacyjnych: Wspólnot Spotkań, Warsztatu Terapii Zajęciowej im. Ojca Stanisława Bocera OMI, Ośrodka Pomocy Kryzysowej, Wspólnoty Św. Józefa (Mieszkania Chronionego), Programu Edukacji Obywatelskiej, Programu Spraw Precedensowych i Inicjatywy Ustawodawczej, Programu Pomocy Dzieciom.
SPES posiada status organizacji pożytku publicznego.
W 2013 otrzymało za swoją działalność Nagrodę im. księdza Józefa Tischnera.

</doc>
<doc id="717668" url="https://pl.wikipedia.org/wiki?curid=717668" title="EGCS (kompilator)">
EGCS (kompilator)

EGCS (Experimental/Enhanced GNU Compiler System) – fork projektu GCC powstały w roku 1997. Projekt EGCS był odpowiedzią części twórców GCC na wolne tempo rozwoju tego projektu i utrudnienia związane z przyjmowaniem nowego kodu do jego oficjalnej wersji, stał się więc miejscem na początkowo eksperymentalne ulepszenia i modyfikacje tegoż kompilatora. W skład EGCS weszły inne forki takie jak Pentium-optimised GCC oraz wersje GCC dla nowych architektur komputerów i nowych języków programowania (między innymi Fortran) i zostały złączone w jednym miejscu.
Dynamiczny rozwój projektu i stosunkowo liberalny model akceptacji kodu okazały się nie spowodować pogorszenia jakości programów i stopniowo twórcy GCC przeszli do projektu EGCS niejako zostawiając oryginalne GCC w wersji 2.x. FSF, organizacja będąca opiekunem GCC, zdecydowała o porzuceniu go w tym momencie i zaadaptowaniu EGCS jako następnej wersji GCC, co stało się w 1999 r. Ze względu na swoją stabilność, wersja GCC 2.95 która wtedy powstała jest do dziś używana do wielu zadań oraz jako domyślny kompilator w niektórych systemach operacyjnych, mimo że w projekcie tym nastąpił od tamtego czasu ogromny postęp.

</doc>
<doc id="717669" url="https://pl.wikipedia.org/wiki?curid=717669" title="Jacob Waltz">
Jacob Waltz



</doc>
<doc id="717674" url="https://pl.wikipedia.org/wiki?curid=717674" title="Jerzykowice Małe">
Jerzykowice Małe

Jerzykowice Małe – wieś w Polsce położona w województwie dolnośląskim, w powiecie kłodzkim, w gminie Lewin Kłodzki.
Położenie.
Jerzykowice Małe to mała wieś leżąca na zboczach Pańskiej Góry, na granicy Gór Orlickich i Wzgórz Lewińskich, na wysokości około 590-610 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o istnieniu wsi pochodzi z 1477 roku, kiedy to wraz z państwem homolskim weszła ona w skład hrabstwa kłodzkiego. W drugiej połowie XVIII wieku znaczącym źródłem utrzyma­nia dla mieszkańców Jerzykowic Małych stało się rzemiosło, w tym tkactwo. W 1789 roku użytkowano tu dziewięć krosien, a do 1830 roku ich liczba spadła do trzech co wskazuje, że lokalne tkactwo upadło. W końcu XIX wieku pewien rozwój miejscowości przyniósł rozwój turystyki. Liczba mieszkańców wsi wzrastała powoli przez XIX wiek i największy swój poziom osiągnęła około 1885 roku (111 osób). Później miał miejsce powolny spadek liczby ludności.
Obecnie Jerzykowice Małe są wsią zanikającą, prowadzi do nich jedynie droga gruntowa. 
Zabytki.
Do wojewódzkiego rejestru zabytków wpisana jest:
Szlaki turystyczne.
 Ludowe - Przełęcz Polskie Wrota - Jawornica - Jerzykowice Małe - Kocioł - Kocioł PL/CZ - Olešnice v Orlických horách - Číhalka - Podgórze PL/CZ

</doc>
<doc id="717681" url="https://pl.wikipedia.org/wiki?curid=717681" title="Deportivo Coreano Lobos">
Deportivo Coreano Lobos

Club Deportivo Coreano - argentyński klub piłkarski z siedzibą w Lobos leżącym w prowincji Buenos Aires.
Historia.
Klub założony został 11 marca 2005 roku i gra w sezonie 2006/07 w czwartej lidze argentyńskiej Torneo Argentino B jako beniaminek.

</doc>
<doc id="717682" url="https://pl.wikipedia.org/wiki?curid=717682" title="Leo Daft">
Leo Daft

Leo Daft (1843 – 1922) — angielski profesor i budowniczy wczesnych miejskich kolei w USA.
Kierował konstruowaniem kolei elektrycznych w Newark, New Jersey w 1883 roku oraz w Los Angeles w latach 80. dziewiętnastego wieku.

</doc>
<doc id="717683" url="https://pl.wikipedia.org/wiki?curid=717683" title="Club Deportivo Coreano">
Club Deportivo Coreano



</doc>
<doc id="717684" url="https://pl.wikipedia.org/wiki?curid=717684" title="Włodkowo">
Włodkowo

Włodkowo – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie.
W latach 1975–1998 miejscowość należała administracyjnie do województwa olsztyńskiego.
W miejscowości brak zabudowy.

</doc>
<doc id="717686" url="https://pl.wikipedia.org/wiki?curid=717686" title="Wyspa Berknera">
Wyspa Berknera

Wyspa Berknera (ang. "Berkner Island", "Berkner Ice Rise", "Hubley Island") – wyspa na Morzu Weddella, całkowicie pokryta lodem, rozdzielająca lodowce szelfowe Ronne i Filchnera.
Jest najdalej na południe leżącą wyspą na świecie i równocześnie 31. spośród największych wysp świata. Odkryta przez Amerykanów w sezonie 1958-1959, otrzymała imię amerykańskiego fizyka Lloyda Berknera. Od 1990 roku stanowi punkt wypadowy dla licznych ekspedycji polarnych.
Wyspa ma około 320 km długości i 135 km szerokości, zajmując powierzchnię 43 873 km². Wznosi się do wysokości do 975 m.

</doc>
<doc id="717694" url="https://pl.wikipedia.org/wiki?curid=717694" title="Ucieczka na Atenę">
Ucieczka na Atenę

Ucieczka na Atenę (ang. "Escape to Athena") – brytyjski film przygodowo-wojenny z 1979 roku w reżyserii George'a P. Cosmatosa. W obsadzie znalazło się wielu znanych aktorów, m.in. Roger Moore (znany z filmów z serii o Jamesie Bondzie) i Telly Savalas (znany z serialu "Kojak").
Fabuła.
Akcja toczy się pod koniec II wojny światowej na jednej z greckich wysp (w filmie wyspa nie ma nazwy, ale zdjęcia wykonywano na wyspie Rodos). Wyspa okupowana jest przez Niemców. Działa tam silny ruch oporu, którego przywódcą jest Zeno (Telly Savalas).
Na wyspie znajduje się też niemiecki Stalag, którego komendantem jest major Otto Hecht (Roger Moore), wielki koneser dzieł sztuki i były marszand. Zleca on więźniom wykonywanie prac archeologicznych. Znalezione dzieła sztuki przesyłane są do Niemiec, choć cenniejsze obiekty Hecht wysyła do swojej siostry mieszkającej w Szwajcarii. Życie w obozie jest (jak na warunki wojenne) całkiem przyjemne. Więźniowie prowadzą głównie prace wykopaliskowe. Wśród nich są: znany archeolog profesor Blake (David Niven) i Amerykanie Nat Judson (Richard Roundtree) oraz Bruno Rotelli (Sonny Bono).
Do obozu trafiają nowi Amerykanie z zestrzelonego samolotu, pływaczka Dottie del Mar (Stefanie Powers) próbująca swych sił jako aktorka i komik kabaretowy Charlie Dane (Elliott Gould). Nawiązują bliskie kontakty z Hechtem, który marzy o zdobyciu bezcennej kolekcji starych, złotych talerzy ukrytych wysoko w górach, w niedostępnym klasztorze. Tymczasem Niemcy wzmagają czujność, zorientowawszy się, że w miasteczku działa konspiracyjna radiostacja przekazująca tajne informacje aliantom. Aparatura obsługiwana przez Greka Zeno (Telly Savalas) i jego piękną przyjaciółkę Eleanę (Claudia Cardinale) znajduje się w domu publicznym, często odwiedzanym przez niemieckich żołnierzy. Gdy w wyniku sabotażu dokonanego przez Zeno ginie oficer, Niemcy w odwecie przygotowują publiczną egzekucję. Tymczasem grecki ruch oporu przygotowuje operację zmierzającą do przygotowania gruntu pod inwazję aliantów. Planowane jest zniszczenie bazy niemieckiej znajdującej się w klasztorze na górze o nazwie Atena. Blake, Rotelli i Charlie opracowują plan opanowania obozu przez jeńców.

</doc>
<doc id="717696" url="https://pl.wikipedia.org/wiki?curid=717696" title="Necochea">
Necochea

Necochea – argentyńskie miasto portowe leżące nad Oceanem Atlantyckim w prowincji Buenos Aires, około 500 km od miasta Buenos Aires, około 120 km na południowy zachód od Mar del Plata. Według spisu z 2001 miasto liczyło 89 096 mieszkańców.

</doc>
<doc id="717698" url="https://pl.wikipedia.org/wiki?curid=717698" title="Stabławki">
Stabławki

Stabławki (dawniej "Kamińsk", niem.: "Stablack, Kreis Preußisch Eylau") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie.
Historia.
Wieś wymieniana w dokumentach już w 1414 r. pod nazwą "Stabelauken", jako wieś czynszowa na prawie chełmińskich, na 40 włókach. Wojny z roku 1414 oraz wojna trzynastoletnia (1454-1466) kompletnie zniszczyły Stabławki. W XVI w. była zasiedlana ponownie. Kolonistami byli głównie Polacy.
W 1939 r. we wsi było 2050 mieszkańców. Mieszkańcami byli więźniowie i dozorcy więzienni. W czasie II wojny światowej w Stabławkach mieścił się jeden z największych w Prusach Wschodnich obozów jenieckich (Stalag I A Stablack). Przez ten obóz przewinęło się ponad 100 tysięcy jeńców różnych narodowości. Podobozy Stalagu I-A znajdowały się w wielu miejscowościach Prus Wschodnich.
Po 1945 powstało leśnictwo Stabławki. Początkowo po 1945 r. wieś zwyczajowo nazywano Kamińskiem, która później urzędowo. Nazwę Kamińsk utworzono przez przetłumaczenie na język polski staropruski rdzeń pierwotnej nazwy "stabis", oznaczający "kamień". Nazwy Kamińsk nie uwzględniał urzędowy spis miejscowości województwa olsztyńskiego z 1951 r. - była używana tylko lokalnie i nieoficjalnie. Ale już w czasie narodowego spisu powszechnego z 1970 r. nazwy Kamińsk użyto dla osady a Stabławkami nazwano pola położone wokół wsi.
Turystyka.
Przez wieś przebiega szlak rowerowy o długości 33 km. Jego trasa prowadzi przez następujące miejscowości: Górowo Iławeckie - Gałajny - Żywkowo - Toprzyny - Stabławki - Sigajny - Orsy - Pareżki - Kamińsk - Górowo Iławeckie.

</doc>
<doc id="717699" url="https://pl.wikipedia.org/wiki?curid=717699" title="Stanisław Gostomski">
Stanisław Gostomski

Stanisław Gostomski herbu Nałęcz (?-1598), najstarszy syn Anzelma – wojewoda rawski od 1588, kasztelan sochaczewski od 1572, starosta rawski od 1572.
W latach 1544–1548 studiował na uniwersytecie w Lipsku. Przez całe życie był gorliwym kalwinistą.
Z nadania króla Zygmunta Augusta został starostą rawskim. Był rotmistrzem królewskim i wziął udział w wojnie polsko-rosyjskiej 1558–1570. W latach 1567 i 1570 był posłem na Sejm. W 1573 roku potwierdził elekcję Henryka III Walezego na króla Polski. W 1575 roku podpisał elekcję Maksymiliana II Habsburga. Wydał nawet skarb rawski jego zwolennikom na potrzeby przeprowadzenia elekcji. Ostatecznie poparł Stefana Batorego. W 1577 roku został wybrany deputatem sądów "ultimae instantiae" województwa sandomierskiego. Był bliskim współpracownikiem kanclerza wielkiego koronnego Jana Zamoyskiego. W czasie elekcji w 1587 oddał skarb rawski (80 000 złp) w jego ręce, czym pomógł w obiorze Zygmunta III Wazy. Podpisał pacta conventa Zygmunta III Wazy w 1587 roku. W 1587 roku podpisał reces, sankcjonujący wybór Zygmunta III Wazy. Jako kasztelan sochaczewski obecny był na sejmie koronacyjnym Zygmunta III Wazy w Krakowie w 1587/1588 roku. W 1589 roku był sygnatariuszem traktatu bytomsko-będzińskiego.
Był autorem broszury "Racje pro elctione Zygmunta królewicza szwedzkiego militantes anno 1587", gdzie przedstawił swój program polityczny, którego podstawą było zawiązanie unii polsko-szwedzkiej w celu powstrzymania ekspansji rosyjskiej.
Mianowany wojewodą rawskim 30 maja 1588.

</doc>
<doc id="717701" url="https://pl.wikipedia.org/wiki?curid=717701" title="Lisiak">
Lisiak

Lisiak (do 1945 r. niem. "Elisenhof") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. Wieś wchodzi w skład sołectwa Pieszkowo.
W 1889 roku był to folwark, należący do majątku ziemskiego Piaseczno i był w posiadaniu szlachty pomorskiej von Hatten-Hatynskich. W czasie spisu powszechnego roku 1978 Lisiak ujęto razem ze wsią Pieszkowo.
W latach 1975–1998 miejscowość należała administracyjnie do województwa olsztyńskiego.

</doc>
<doc id="717703" url="https://pl.wikipedia.org/wiki?curid=717703" title="Odbiornik reakcyjny">
Odbiornik reakcyjny

Odbiornik reakcyjny – odbiornik radiowy będący modyfikacją odbiornika ze wzmocnieniem bezpośrednim. Cechą odbiornika reakcyjnego jest zastosowanie we wzmacniaczu wielkiej częstotliwości dodatniego sprzężenia zwrotnego, co zwiększa wzmocnienie i selektywność tego wzmacniacza, umożliwiając uzyskanie wymaganego wzmocnienia przy użyciu mniejszej liczby stopni wzmacniających. Wartość sprzężenia zwrotnego dla emisji A3 (modulacja amplitudy) musi być dobrana tak, aby nie spowodować wzbudzenia oscylacji. Przekroczenie progu generacji pozwala na odbiór telegrafii A1 i emisji jednowstęgowej (SSB).

</doc>
<doc id="717704" url="https://pl.wikipedia.org/wiki?curid=717704" title="Ewa Harasimowicz (brydżystka)">
Ewa Harasimowicz (brydżystka)

Ewa Harasimowicz (ur. 28 listopada 1951) – polska brydżystka, World International Master (WBF), European Master oraz European Champion w kategorii Mixed (EBL), Arcymistrz (PZBS).
Jej stałym partnerem był Marcin Leśniewski.
Wyniki brydżowe.
Kraj.
W rozgrywkach krajowych zdobywała następujące lokaty:
Olimpiady.
Na olimpiadach uzyskała następujące rezultaty:
Świat.
W światowych zawodach zdobyła następujące lokaty:
Europa.
W europejskich zawodach zdobyła następujące lokaty:

</doc>
<doc id="717707" url="https://pl.wikipedia.org/wiki?curid=717707" title="Res iudicata">
Res iudicata

Res iudicata (łac. "rzecz (już) osądzona", powaga rzeczy osądzonej) – negatywny aspekt prawomocności orzeczenia polegający na niedopuszczalności ponownego rozpoznania i rozstrzygnięcia sprawy, która została już prawomocnie osądzona ("ne bis in idem").
Istotę „rzeczy osądzonej” w dawnej nauce określano formułą "Res iudicata pro veritate habetur" (lub "Res iudicata pro veritate accipitur") – „sprawę osądzoną uważa się za prawdę”. "Res iudicata" znana była już prawu rzymskiemu w postaci "exceptio rei iudicatae" – zarzutu (ekscepcji) sprawy uprzednio rozstrzygniętej wyrokiem sądowym. 
Przyjęcie "res iudicata" (powagi rzeczy osądzonej) służy pewności prawa i unikaniu wznawiania ustawicznych sporów „o to samo” (między tymi samymi stronami o ten sam przedmiot). Kolejne pozwy w tej samej sprawie będą przez sądy odrzucane. "Res iudicata" chroni strony postępowania przed kolejnymi procesami i odciąża sądy od obowiązku zajmowania się sprawami wcześniej rozstrzygniętymi.
Konsekwencje prawne w postępowaniu cywilnym.
W postępowaniu cywilnym, zgodnie z art. 366 k.p.c. wyrok prawomocny ma powagę rzeczy osądzonej tylko co do tego, co w związku z podstawą sporu stanowiło przedmiot rozstrzygnięcia, a ponadto tylko między tymi samymi stronami (tzn. te same strony nie mogą ponownie procesować się z sobą o to, co między nimi zostało już prawomocnie orzeczone). Zgodnie z art. 199 k.p.c. sąd odrzuca pozew, m.in. gdy o to samo roszczenie między tymi samymi stronami sprawa jest w toku albo została już prawomocnie osądzona. Wedle art. 58 k.p.c. wyrok prawomocny zapadły w sprawie wytoczonej przez prokuratora ma powagę rzeczy osądzonej między stroną, na rzecz której prokurator wytoczył powództwo, a stroną przeciwną.
Konsekwencje prawne w postępowaniu karnym.
W zakresie postępowania karnego art. 17 § 1 pkt 7 k.p.k przewiduje odmowę wszczęcia postępowania karnego bądź umorzenie wszczętego, m.in. jeśli postępowanie w sprawie tego samego czynu tej samej osoby zostało prawomocnie zakończone albo wcześniej wszczęte toczy się. W wypadku skierowania aktu oskarżenia do sądu w sprawie, która została wcześniej wszczęta lub jest prawomocnie osądzona, konieczne jest wydanie przez prezesa sądu zarządzenia o skierowaniu sprawy na posiedzenie w trybie 339 § 3 pkt 1 k.p.k.
Wydanie przez sąd orzeczenia wbrew res iudicata skutkuje powstaniem bezwzględnej przyczyny odwoławczej w rozumieniu art. 439 § 1 pkt 8 k.p.k., co prowadzi do uchylenia orzeczenia niezależnie od zakresu zaskarżenia tego orzeczenia apelacją. Naruszenie res iudiacatae może być podstawą wniesienia kasacji, skargi na wyrok sądu odwoławczego i wznowienia postępowania sądowego.

</doc>
<doc id="717710" url="https://pl.wikipedia.org/wiki?curid=717710" title="Aleksander Jezioro">
Aleksander Jezioro

Aleksander Roman Jezioro (ur. 19 lipca 1941, zm. 3 maja 2022) – polski brydżysta, World International Master oraz Seniors Life Master (WBF), European Grand Master oraz European Champion w kategorii Open (EBL), Arcymistrz Międzynarodowy (PZBS), zawodnik drużyny TS Wisła Kraków.
Zmarł w 2022. 12 maja 2022 został pochowany na Cmentarzu Batowickim w Krakowie kwatera CCXLV rząd 3
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimiady.
W olimpiadach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="717714" url="https://pl.wikipedia.org/wiki?curid=717714" title="Dębowiec (powiat szczycieński)">
Dębowiec (powiat szczycieński)

Dębowiec (niem. "Dembowitz", w latach 1935–1945 "Eichenau") – osada leśna w Polsce położona w województwie warmińsko-mazurskim, w powiecie szczycieńskim, w gminie Jedwabno. Miejscowość znajduje się w odległości 2 km od wsi Kot.
Przez miejscowość przepływa rzeka Omulew. Obecnie teren wsi włączony w obręb poligonu wojskowego. Z dawnej zabudowy zachowała się drewniana leśniczówka oraz cmentarz.
Historia.
Dawna wieś czynszowa. Początek istnienia wsi datuje się na 1617 rok. Wówczas dziewięciu wolnych chłopów otrzymało na własność 12 łanów na prawie chełmińskim. Po kilkunastu latach mieszkańców miejscowości zdziesiątkowała epidemia. Ocaleni polegli w trakcie najazdu polsko-tatarskiego w 1656, w wyniku czego wieś opustoszała. Informacje o nowych mieszkańcach pochodzą z 1782, kiedy to w miejscowości było 12 chałup. 
Za panowania Fryderyka Wilhelma II powstała tu szkoła. Dane z 1822 roku podają, iż było tu wówczas dziewięciu chłopów szkatułowych. Urząd sołtysa sprawował w tym okresie Karl Rosteck. W Wigilię Bożego Narodzenia 1860 przeważającą część miejscowości pochłonął pożar. Sytuacja powtórzyła się jeszcze podczas I wojny światowej, ale wtedy spaleniu uległa połowa miejscowości. W 1954 roku miejscowość zniszczono, by utworzyć tam poligon wojskowy.
W latach 1975–1998 miejscowość administracyjnie należała do województwa olsztyńskiego.

</doc>
<doc id="717716" url="https://pl.wikipedia.org/wiki?curid=717716" title="Wilhelm Dieter Siebert">
Wilhelm Dieter Siebert

Wilhelm Dieter Siebert (ur. 22 października 1931 w Berlinie, zm. 19 kwietnia 2011) – niemiecki kompozytor. Mieszkał w Berlinie.

</doc>
<doc id="717717" url="https://pl.wikipedia.org/wiki?curid=717717" title="Nowy Las (województwo warmińsko-mazurskie)">
Nowy Las (województwo warmińsko-mazurskie)

Nowy Las (niem. "Neuwald") – osada leśna w Polsce położona w województwie warmińsko-mazurskim, w powiecie szczycieńskim, w gminie Jedwabno. Miejscowość znajduje się w odległości 6 km od Jedwabna.
W latach 1975–1998 miejscowość administracyjnie należała do województwa olsztyńskiego.

</doc>
<doc id="717719" url="https://pl.wikipedia.org/wiki?curid=717719" title="Villa del Parque Necochea">
Villa del Parque Necochea

Club Social y Deportivo Villa del Parque – argentyński klub piłkarski z siedzibą w mieście Necochea leżącym w prowincji Buenos Aires.
Historia.
Klub założony został 29 marca 1961 i gra obecnie w czwartej lidze argentyńskiej Torneo Argentino B.

</doc>
<doc id="717721" url="https://pl.wikipedia.org/wiki?curid=717721" title="Makroasembler">
Makroasembler

Makroasembler jest to asembler posiadający obsługę makr w czasie prekompilacji. Oprócz wszystkich funkcjonalności właściwych asemblerowi, jako językowi niskiego poziomu, daje równocześnie możliwość stosowania makropoleceń − fragmentów programu będących identyfikowanymi poprzez etykiety, które można wstawiać w odpowiednie miejsca kodu źródłowego, a które podczas prekompilacji są zamieniane na odpowiadające im fragmenty kodu asemblera. Do zalet stosowania makr można zaliczyć: 
Przykłady:

</doc>
<doc id="717722" url="https://pl.wikipedia.org/wiki?curid=717722" title="Club Social y Deportivo Villa del Parque">
Club Social y Deportivo Villa del Parque



</doc>
<doc id="717724" url="https://pl.wikipedia.org/wiki?curid=717724" title="Siodłowice">
Siodłowice

Siodłowice – wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="717727" url="https://pl.wikipedia.org/wiki?curid=717727" title="Olchowo (Kaskajmy)">
Olchowo (Kaskajmy)

Olchowo (niem. "Erlenhof") – przysiółek osady Kaskajmy w Polsce, położony w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Gałwuny.
W latach 1975–1998 przysiółek administracyjnie należał do województwa olsztyńskiego.
Historia.
W roku 1973 Olchowo należało do sołectwa Borki.

</doc>
<doc id="717734" url="https://pl.wikipedia.org/wiki?curid=717734" title="Nowe Gołębiewko">
Nowe Gołębiewko

Nowe Gołębiewko – część wsi Demlin w Polsce, położona w województwie pomorskim, w powiecie starogardzkim, w gminie Skarszewy. Wchodzi w skład sołectwa Demlin.
W latach 1975–1998 Nowe Gołębiewko administracyjnie należała do województwa gdańskiego.

</doc>
<doc id="717736" url="https://pl.wikipedia.org/wiki?curid=717736" title="Przerębska Huta (Szczodrowo)">
Przerębska Huta (Szczodrowo)

Przerębska Huta – część wsi Szczodrowo w Polsce, położona w województwie pomorskim, w powiecie starogardzkim, w gminie Skarszewy. Wchodzi w skład sołectwa Szczodrowo.
W latach 1975–1998 Przerębska Huta położona była w województwie gdańskim.

</doc>
<doc id="717738" url="https://pl.wikipedia.org/wiki?curid=717738" title="Szczodrowski Młyn">
Szczodrowski Młyn

Szczodrowski Młyn – osada kociewska w Polsce położona w województwie pomorskim, w powiecie starogardzkim, w gminie Skarszewy. Osada wchodzi w skład sołectwa Szczodrowo.
W latach 1975–1998 miejscowość położona była w województwie gdańskim.

</doc>
<doc id="717740" url="https://pl.wikipedia.org/wiki?curid=717740" title="Wilcze Góry">
Wilcze Góry

Wilcze Góry – osada kociewska w Polsce położona w województwie pomorskim, w powiecie starogardzkim, w gminie Skarszewy. Wieś wchodzi w skład sołectwa Wolny Dwór.
W latach 1975–1998 miejscowość położona była w województwie gdańskim.

</doc>
<doc id="717745" url="https://pl.wikipedia.org/wiki?curid=717745" title="Arlette Laguiller">
Arlette Laguiller

Arlette Yvonne Laguiller (ur. 18 marca 1940 w Paryżu) – francuska polityk, w latach 1973–2008 rzeczniczka trockistowskiej Walki Robotniczej, posłanka do Parlamentu Europejskiego V kadencji.
Życiorys.
Ukończyła w wieku 15 lat szkołę drugiego stopnia w Les Lilas. Od szesnastego roku życia Arlette Laugiller pracowała w banku Crédit Lyonnais. Odeszła na emeryturę w 2000. Na początku lat 60. zaangażowała się w działalność związków zawodowych, należała do Powszechnej Konfederacji Pracy, z której w 1965 została wykluczona za trockistowskie poglądy. Przeszła wówczas do związku zawodowego Siła Robotnicza (fr. "Force Ouvrière").
Działalność partyjną podjęła w 1960, przystępując do Zjednoczonej Partii Socjalistycznej. W 1962 została członkinią trockistowskiej grupy pod nazwą Voix Ouvrière. W 1968 należała do założycieli ugrupowania Walka Robotnicza. W 1973 objęła funkcję jej rzecznika, którą pełniła nieprzerwanie do 2008, kiedy to zastąpiła ją Nathalie Arthaud.
W 1974 Arlette Laguiller była pierwszą kobietą wśród kandydatów na urząd Prezydenta Francji. Uzyskała wówczas około 595 tys. głosów (2,3%). Odtąd regularnie reprezentowała Walkę Robotniczą podczas kolejnych kampaniach prezydenckich, uzyskując poparcie na poziomie 2,3% (1981), 2,0% (1988) i 5,3% (1995). Najlepszy wynik uzyskała w wyborach w 2002, gdy zdobyła 5,7% głosów. W 2005 zapowiedziała, że wybory w 2007 będą ostatnimi, w których ma zamiar uczestniczyć; zdobyła w nich prawie 488 tys. głosów (1,3%).
Od lat 70. kandydowała też w różnych wyborach parlamentarnych, samorządowych, europejskich. W latach 1995–2001 była radną miejscowości Les Lilas. W okresie 1998–2004 wchodziła w skład rady regionalnej Île-de-France. Przed wyborami europejskimi w 1999 współtworzyła koalicję LO z Rewolucyjną Ligą Komunistyczną. Wspólna lista wyborcza uzyskała pięć mandatów w Parlamencie Europejskim V kadencji, z których jeden przypadł Arlette Laguiller. Należała do grupy Zjednoczonej Lewicy Europejskiej i Nordyckiej Zielonej Lewicy, pracowała w Komisji Zatrudnienia i Spraw Socjalnych. W PE zasiadała do 2004.

</doc>
<doc id="717748" url="https://pl.wikipedia.org/wiki?curid=717748" title="Cieśnina Irbe">
Cieśnina Irbe

Cieśnina Irbe (est. "Kura kurk", łot. "Irbes jūras šaurums", liw. "Sūr mer") - cieśnina pomiędzy Półwyspem Kurlandzkim a estońską wyspą Sarema, otwierająca wejście do Zatoki Ryskiej. Szerokość cieśniny wynosi 27 km, a przeciętna głębokość zaledwie 10 metrów. W pobliżu łotewskiego brzegu została sztucznie pogłębiona do 23 metrów.
W Cieśninie Irbe zostały stoczone bitwy morskie w sierpniu 1915 i 9 lipca 1941.

</doc>
<doc id="717752" url="https://pl.wikipedia.org/wiki?curid=717752" title="Julian Klukowski">
Julian Klukowski

Julian Piotr Klukowski (ur. 29 lipca 1939, zm. 5 kwietnia 2017) – polski brydżysta, Arcymistrz Światowy (PZBS), World Life Master oraz Seniors Grand Master (WBF), European Grand Master oraz European Champion w kategorii Open oraz Seniors (EBL), odznaczony Złotą Odznaką PZBS (2001) zawodnik drużyny KURT-ROYCE Poznań.
Życiorys.
Wykładał matematykę na Politechnice Warszawskiej.
Jest na pierwszym miejscu rankingu Seniorów zarówno w rankingu Światowym (WBF) jak i Europejskim (EBL). 
Pierwszy, brązowy medal, zdobył na 23 Mistrzostwach Europy w Baden-Baden w roku 1963 w kategorii Open. Był to pierwszy medal zdobyty przez drużynę polską w brydżowych zawodach międzynarodowych. Ostatni, też brązowy medal, w ponad 48 lat po pierwszym medalu, zdobył z drużyną Seniorów na 40 Mistrzostwach Świata Teamów w Veldhoven w roku 2011.
Autor książki „Sztuka wistowania”. Prowadził rubrykę brydżową w Gazecie Wyborczej.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="717753" url="https://pl.wikipedia.org/wiki?curid=717753" title="Apolinary Kowalski">
Apolinary Kowalski

Apolinary Antoni Kowalski (ur. 6 czerwca 1948) – polski brydżysta, World Grand Master oraz Seniors International Master (WBF), European Grand Master w kategorii Open i Seniorów (EBL), Arcymistrz Światowy (PZBS), odznaczony złotą odznaką PZBS (1991) zawodnik drużyny KURT-ROYCE Poznań.
W młodości reprezentował Polskę na arenie międzynarodowej w pływaniu, w brydża nauczył się grać na jednym z obozów szkoleniowych.
W 2020 odznaczony Srebrnym Krzyżem Zasługi.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="717759" url="https://pl.wikipedia.org/wiki?curid=717759" title="Marek Kudła (brydżysta)">
Marek Kudła (brydżysta)

Marek Kudła (ur. 9 lipca 1941) – polski brydżysta, Arcymistrz Międzynarodowy (PZBS), World International Master (WBF).
Jego wielokrotnym partnerem był Andrzej Milde.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
Na olimpiadach w zawodach teamów uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne.
W innych zawodach zdobył następujące lokaty:

</doc>
<doc id="717760" url="https://pl.wikipedia.org/wiki?curid=717760" title="Michał Kwiecień">
Michał Kwiecień

Michał Kwiecień (ur. 1 marca 1957 w Lublinie) – polski brydżysta, Arcymistrz Światowy (PZBS), World Grand Master (WBF), odznaczony srebrną odznaką PZBS (2008) sędzia okręgowy, trener II. klasy, zawodnik drużyny Ruch SA AZS PWR I Wrocław.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimiady.
W olimpiadach w zawodach teamów uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="717762" url="https://pl.wikipedia.org/wiki?curid=717762" title="Elektryczny Zespół Trakcyjny">
Elektryczny Zespół Trakcyjny



</doc>
<doc id="717763" url="https://pl.wikipedia.org/wiki?curid=717763" title="Nowy Las">
Nowy Las



</doc>
<doc id="717765" url="https://pl.wikipedia.org/wiki?curid=717765" title="Mistrzostwa Europy w Boksie 1955">
Mistrzostwa Europy w Boksie 1955

XI Mistrzostwa Europy w Boksie (mężczyzn) odbyły się w dniach 27 maja - 5 czerwca 1955 w Berlinie Zachodnim. Startowało 153 uczestników z 24 państw (wśród nich Egiptu i Saary), w tym dziesięciu reprezentantów Polski.

</doc>
<doc id="717766" url="https://pl.wikipedia.org/wiki?curid=717766" title="Achilles Tatios">
Achilles Tatios

Achilles Tatios (gr. "Achilleús Tátios") – grecki pisarz żyjący na przełomie II/III wieku pochodzący z Aleksandrii. 
Dzieła.
Jego jedynym zachowanym utworem jest erotyczna powieść romantyczna "Przygody Leukippy i Kleitofonta" (gr. ).

</doc>
<doc id="717767" url="https://pl.wikipedia.org/wiki?curid=717767" title="Aeolipile">
Aeolipile



</doc>
<doc id="717768" url="https://pl.wikipedia.org/wiki?curid=717768" title="Generał artylerii">
Generał artylerii

Generał artylerii (łac. "generalis artileriae magister") ustanowiony przez Władysława IV dla Korony w 1637 roku, dla Litwy w 1638 roku. Początkowo powoływany na czas określonej wojny istniał już w XVI wieku, po raz pierwszy w bitwie pod Obertynem w 1531 r. zw. starszym nad armatą. W 1539 r. dowództwo artylerii powierzono hetmanowi polnemu, również w tym czasie niestałemu, potem jednak powrócono do pierwotnej koncepcji generała artylerii. Podczas konfederacji gołąbskiej domagano się kadencji dwuletniej dla generała artylerii, jednak urząd pozostał dożywotni. Generał artylerii podlegał hetmanowi wielkiemu, a od 1775 r. Departamentowi Wojskowemu Rady Nieustającej. Zwierzchnik wszystkich zbrojowni i arsenałów, prochowni i odlewni dział (ludwisarni), odpowiedzialny za zaopatrzenie armii i arsenałów w armaty, proch, amunicję, rejestry zaopatrzenia, organizowanie zaprzęgów i taboru artylerii oraz szkolenie artylerzystów. W czasie wojny nierzadko zlecano mu dowództwo innej broni, samodzielnych grup wojska albo członków szyku marszowego lub bojowego. Dysponował funduszem, z którego rozliczał się przed hetmanem. Generał koronny z wydatków wyliczał się też na każdym sejmie, litewski od 1717 r. przedkładał rachunki Trybunałowi Radomskiemu. Nie obejmowały generałów "incompatibilitates", nie mogli jedynie sprawować innego urzędu wojskowego. Podwładnymi generała artylerii byli cejgmistrze.
Generałowie artylerii koronnej.
litewskiej:

</doc>
<doc id="717772" url="https://pl.wikipedia.org/wiki?curid=717772" title="Henryk Niedźwiecki">
Henryk Niedźwiecki

Henryk Niedźwiecki (ur. 1899, zm. 1979) – polski brydżysta, autor i dziennikarz brydżowy, współzałożyciel Polskiego Związku Brydża Sportowego, współzałożyciel i redaktor miesięcznika "Brydż". Współautor książki "Wszyscy gramy w brydża". Jeden z twórców systemu licytacyjnego Wspólny Język. Pochowany na cmentarzu Powązkowskim (kwatera 327-1-9/10).

</doc>
<doc id="717779" url="https://pl.wikipedia.org/wiki?curid=717779" title="Pod Egidą">
Pod Egidą

Pod Egidą – polski kabaret satyryczny. Powstał w 1967 roku, kontynuując tradycje artystyczne Kabaretu Hybrydy.
Historia.
Kabaret został założony w 1967 roku z inicjatywy Jana Pietrzaka. Członkami zespołu artystycznego byli: Wojciech Brzozowicz, Jonasz Kofta, Barbara Krafftówna, Adam Kreczmar, Hanna Okuniewicz, Krzysztof Paszek, Anna Prucnal, Jan Raczkowski, Kazimierz Rudzki, Wojciech Siemion, Jan Stanisławski. Pierwszy występ odbył się 10 lutego 1968 roku. W latach 1967–1975 siedzibą kabaretu był pałacyk Towarzystwa Przyjaciół Sztuk Pięknych przy ulicy Chmielnej 5. 
Na początku lat osiemdziesiątych do zespołu dołączyli: Ewa Błaszczyk, Ewa Dałkowska, Krzysztof Daukszewicz, Paweł Dłużewski, Jerzy Dobrowolski, Piotr Fronczewski, Janusz Gajos, Edyta Geppert, Kazimierz Kaczor, Marek Majewski, Wojciech Pszoniak.
W latach dziewięćdziesiątych Kabaret pod Egidą miał stałe lokale w Krakowie i Bytomiu. Wśród jego członków znajdowali się: Maciej Damięcki, Marcin Daniec, Agnieszka Fatyga, Krzysztof Heering, Jacek Kaczmarski, Emilian Kamiński, Stanisław Klawe, Krzysztof Piasecki, Danuta Rinn, Krystyna Sienkiewicz, Andrzej Szczepkowski, Marcin Wolski, Renata Zarębska. 
Od początku XXI wieku kabaret jest głównie związany z Janem Pietrzakiem. Od października 2007 do kwietnia 2008 roku współpracował z Ośrodkiem Kultury Ochota w Warszawie. Do jego zespołu dołączyli m.in. Edward Hulewicz, Joanna Jeżewska, Ryszard Makowski, Rafał A. Ziemkiewicz.
Styl.
Kabaret pod Egidą wypracował własny styl satyryczny. W okresie cenzury politycznej teksty wypowiedzi były pisane w taki sposób, by ukazać widzom parodię rzeczywistości i uniknąć jednocześnie zakazu występów. Teksty dla kabaretu pisali m.in. Agnieszka Osiecka, Daniel Passent, Maciej Rybiński. 

</doc>
<doc id="717783" url="https://pl.wikipedia.org/wiki?curid=717783" title="Nagroda stalinowska">
Nagroda stalinowska



</doc>
<doc id="717784" url="https://pl.wikipedia.org/wiki?curid=717784" title="Główny Inspektor Nadzoru Bankowego">
Główny Inspektor Nadzoru Bankowego



</doc>
<doc id="717787" url="https://pl.wikipedia.org/wiki?curid=717787" title="Christian Ulmer">
Christian Ulmer

Christian Ulmer (ur. 19 sierpnia 1984 w Göppingen) – niemiecki skoczek narciarski i kombinator norweski, medalista mistrzostw świata juniorów w kombinacji norweskiej.
Pierwszy skok w karierze oddał w 1994 w wieku dziesięciu lat. Pierwszy występ na międzynarodowej arenie w kombinacji norweskiej zaliczył 20 stycznia 2001 podczas zawodów Pucharu Kontynentalnego w Klingenthal. Zajął wówczas 59. miejsce. W 2004 roku wystartował na mistrzostwach świata juniorów w Stryn, gdzie zdobył srebrny medal w sztafecie. W Pucharze Świata w kombinacji norweskiej zadebiutował 15 lutego 2004 w Oberstdorfie. Pierwsze punkty PŚ zdobył 12 lutego 2005 w Pragelato zajmując 29. miejsce.
Pierwszy występ na międzynarodowej arenie w skokach narciarskich zaliczył 14 stycznia 2006 podczas zawodów o Puchar FIS w Harrachovie. Zajął wówczas 12. miejsce. 28 stycznia 2006 zadebiutował w zawodach Pucharu Kontynentalnego w Braunlage, jednak nie zdobył wówczas pierwszych w karierze punktów do zawodów tej rangi. Pierwsze punkty zdobył 26 lutego 2006 w Brotterode, gdzie był 20. 8 lipca 2006 w Velenje zajął szóste miejsce w zawodach Letniego Pucharu Kontynentalnego, a 22 lipca w Villach był piąty. 6 sierpnia 2006 zadebiutował w zawodach Letnim Grand Prix w skokach narciarskich. Podczas zawodów w Hinterzarten zajął 27. miejsce, dzięki czemu zdobył jednocześnie pierwsze punkty do klasyfikacji LGP.
24 listopada 2006 podczas inauguracji Pucharu Świata w skokach narciarskich 2006/2007 na skoczni Rukatunturi w Ruce zajął ósme miejsce w swoim debiucie w zawodach tej rangi. Jednocześnie, zajmując miejsce w pierwszej piętnastce tego konkursu, zapewnił sobie start w następnych zawodach. Ówczesny konkurs był jednak rozegrany podczas złych warunków atmosferycznych.
Swój rekord życiowy wynoszący 194 metry ustanowił w 2009 w Planicy.
Christian Ulmer skakał na nartach marki Atomic, używał wiązań Win Air i butów Rass.
Karierę sportową zakończył w 2011.

</doc>
<doc id="717792" url="https://pl.wikipedia.org/wiki?curid=717792" title="Rukatunturi">
Rukatunturi

Rukatunturi – kompleks fińskich skoczni narciarskich, znajdujący się w Ruce, miejscowości położonej na północ od Kuusamo. W jego skład wchodzi skocznia duża K120 oraz kilka mniejszych obiektów: K64, K22, K12, K5.
Od sezonu 2002/2003 w Ruce regularnie odbywają się zawody Pucharu Świata, a czasami także gości tutaj Puchar Kontynentalny.
Jako że śnieg leży tu przez większą część roku, jest to znakomite miejsce treningowe. Znajdują się tu liczne stoki narciarskie o różnym stopniu trudności, a także trasy biegowe. Skocznia przed sezonem 2007/2008 przeszła niewielką modernizację progu, wybudowano także wiatrochron. Przed sezonem 2016/2017 na skoczni zamontowano tory lodowe.
W 1981 na Rukatunturi ustanowiony został nieoficjalny rekord świata w długości skoku narciarskiego kobiet – Finka Tiina Lehtola uzyskała wówczas odległość 110 metrów, jako pierwsza kobieta w historii przekraczając dystans 100 metrów.
Parametry skoczni.
Obiekt wyposażony jest w igelit, wyciąg, windę, ogrzewaną poczekalnię oraz sztuczne oświetlenie.

</doc>
<doc id="717799" url="https://pl.wikipedia.org/wiki?curid=717799" title="Hrabstwo Whiteside">
Hrabstwo Whiteside

Hrabstwo Whiteside – hrabstwo w USA, w stanie Illinois, według spisu z 2000 roku liczba ludności wynosiła 60 653. Siedzibą hrabstwa jest Morrison.
Geografia.
Według spisu hrabstwo zajmuje powierzchnię 1805 km2, z czego 1774 km2 stanowią lądy, a 32 km2 (1,76%) stanowią wody.
Historia.
Hrabstwo zostało utworzone w 1836 roku z hrabstw Jo Daviess oraz Henry. Zostało nazwane na cześć generała Samuela Whiteside'a.
Demografia.
Według spisu z 2000 roku hrabstwo zamieszkuje 60 653 osób, które tworzą 23 684 gospodarstw domowych oraz 16 768 rodzin. Gęstość zaludnienia wynosi 34 osób/km2. Na terenie hrabstwa jest 25 025 budynków mieszkalnych o częstości występowania wynoszącej 14 budynków/km2. Hrabstwo zamieszkuje 92,81% ludności białej, 1,02% ludności czarnej, 0,26% rdzennych mieszkańców Ameryki, 0,42% Azjatów, 0,01% mieszkańców Pacyfiku, 4,07% ludności innej rasy oraz 1,41% ludności wywodzącej się z dwóch lub więcej ras, 8,82% ludności to Hiszpanie, Latynosi lub inni.
W hrabstwie znajduje się 23 684 gospodarstw domowych, w których 31,50% stanowią dzieci poniżej 18 roku życia mieszkający z rodzicami, 57,50% małżeństwa mieszkające wspólnie, 9,50% stanowią samotne matki oraz 29,20% to osoby nie posiadające rodziny. 25,10% wszystkich gospodarstw domowych składa się z jednej osoby oraz 11,80% zyję samotnie i ma powyżej 65 roku życia. Średnia wielkość gospodarstwa domowego wynosi 2,51 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25% osób poniżej 18 roku życia, 8,20% pomiędzy 18 a 24 rokiem życia, 27,00% pomiędzy 25 a 44 rokiem życia, 23,70% pomiędzy 45 a 64 rokiem życia oraz 16,10% osób powyżej 65 roku życia. Średni wiek populacji wynosi 38 lat. Na każde 100 kobiet przypada 95,90 mężczyzn. Na każde 100 kobiet powyżej 18 roku życia przypada 93,10 mężczyzn.
Średni dochód dla gospodarstwa domowego wynosi 40 354 dolarów, a średni dochód dla rodziny wynosi 46 653 dolarów. Mężczyźni osiągają średni dochód w wysokości 35 314 dolarów, a kobiety 21 828 dolarów. Średni dochód na osobę w hrabstwie wynosi 19 296 dolarów. Około 6,20% rodzin oraz 8,50% ludności żyje poniżej minimum socjalnego, z tego 11,40% poniżej 18 roku życia oraz 4,80% powyżej 65 roku życia.

</doc>
<doc id="717801" url="https://pl.wikipedia.org/wiki?curid=717801" title="El Caracazo">
El Caracazo

El Caracazo – ogólnie przyjęta nazwa rozruchów, do których doszło w Wenezueli 27 lutego 1989. Protest ludzi przeciwko podwyżce cen za bilety komunikacji miejskiej w Guarenas stał się iskrą wzniecającą bunt, który doszedł aż do Caracas prowokując krwawy odwet ze strony rządu prezydenta Carlosa Andrésa Péreza z setkami ofiar.
Geneza.
W latach 60. czy 70. Wenezuela była państwem stabilnym gospodarczo i demokratycznym, co było ewenementem w Ameryce Łacińskiej. Stabilność ta była oparta na dochodach, jakie przynosił eksport ropy. Z tego powodu kraj był określany jako "Wenezuela Saudyjska". Kiedy jednak Arabia Saudyjska i Stany Zjednoczone zwiększyły produkcję ropy, jej ceny osiągnęły najniższy pułap w historii, przez co zyski z ropy naftowej i stabilność społeczno-gospodarcza zostały zagrożone. W 1980 roku produkt krajowy brutto (PKB) na jednego mieszkańca kraju zmniejszył się o 20%, a u progu dekady płace realne spadły o dwie trzecie.
W 1989 roku wybory prezydenckie wygrał Carlos Andrés Pérez z centrolewicowej Akcji Demokratycznej. W odpowiedzi na kryzys, prezydencka administracja wprowadziła w tym samym roku inspirowany przez Międzynarodowy Fundusz Walutowy program reform o charakterze neoliberalnym. Reformy te były niepopularne pośród ludzi ubogich i klasy robotniczej. Rząd ograniczył wydatki socjalne, przeprowadził rozległą prywatyzację państwowych przedsiębiorstw, zrezygnował z kontroli cen na wiele towarów. Zmiany te przyniosły mieszane rezultaty społeczne i gospodarcze. Zwiększyły się dysproporcje między biedną większością a bogatą mniejszością, a biedni ucierpieli na skutek zmniejszenia podatków dla osób najbogatszych – zamiast tego rząd obarczył wyższymi podatkami najuboższych. Zwiększyły się zjawiska takie jak głód, prostytucja czy morderstwa. Wzrósł znacznie dług narodowy.
Przebieg.
Niezadowolenie z kryzysu gospodarczego i neoliberalnej polityki rządu doprowadziło do wybuchu zamieszek. Wszystko zaczęło się w podstołecznym Guarenas w poniedziałek rano, kiedy grupa osób zaczęła manifestować swoje niezadowolenie z powodu podwyżki cen biletów autobusowych. Rozpoczęły się zamieszki, które rozprzestrzeniły się na kilka stanów Wenezueli: Miranda, Carabobo, Mérida, Bolívar, Vargas i kilka innych. Najwięcej grabieży, ofiar śmiertelnych i przemocy było w Caracas (stąd nazwa Caracazo). Rozruchy były odczuwalne zwłaszcza w ubogich dzielnicach stolicy: Catia i Casalta oraz na obrzeżach miasta. Miało miejsce niszczenie i palenie samochodów, grabieże w całym Caracas oraz zamieszki, w których zginęło wiele niewinnych osób. Zostały zawieszone prawa obywatelskie oraz wprowadzona godzina policyjna, poruszanie się po godzinie 18.00 bez zezwolenia groziło śmiercią. Od tej godziny słyszalne były wystrzały oraz krzyki ludzi (najbardziej w biednych dzielnicach). Po 6 dniach masakry postanowiono wycofać wojsko oraz Gwardię Narodową i znieść godzinę policyjną. W dalszym ciągu zawieszone były prawa obywatelskie, ale można było normalnie pracować.
Zamieszki te były największym tego typu wydarzeniem w historii Wenezueli. Według rządu zginęło 276 osób, choć jego krytycy podawali liczby wyższe niż dwa tysiące zabitych (liczba ofiar zwiększyła się pod odnalezieniu masowych grobów ofiar represji ze strony rządu). Wydarzenia Caracazo stały się mitem założycielskim ruchu Hugo Chaveza.
W późniejszym czasie kilku wojskowych przyznało się publicznie do pogwałcenia praw obywatelskich.

</doc>
<doc id="717802" url="https://pl.wikipedia.org/wiki?curid=717802" title="Caracazo">
Caracazo



</doc>
<doc id="717803" url="https://pl.wikipedia.org/wiki?curid=717803" title="Edward Steichen">
Edward Steichen

Edward Steichen (ur. 27 marca 1879 w Bivange (Luksemburg), zm. 25 marca 1973 w Redding (Connecticut)) – amerykański fotograf i malarz. Wspólnie z Alfredem Stieglitzem i innymi fotografami założył ugrupowanie Foto-Secesja, którego głównym organem było pismo „Camera Work”, publikujące wiele zdjęć Steichena. Ponadto Steichen wykonywał zdjęcia m.in. dla „Vogue’a”. Był kuratorem i organizatorem wystaw, w tym jednej z najważniejszych fotograficznych wystaw XX wieku – "Rodzina człowiecza" (1955).
Życie i twórczość.
Urodził się w Luksemburgu jako Eduard Jean Steichen. W 1881 roku jego rodzina wyemigrowała do USA i zamieszkała w małej miejscowości Hancock w stanie Michigan. Gdy Steichen miał 10 lat, przeprowadzili się do Milwaukee. Od 1894 r. przez cztery lata uczył się litografii w Milwaukee’s American Fine Art Company oraz równolegle sztuki w ramach Milwaukee’s Art Students League. W tym czasie zainteresował się fotografią i zaczął wykonywać swoje pierwsze zdjęcia. Jedne z jego najwcześniejszych prac – "The Lady in the Doorway" (1897) i "Wood Interior" (1898) – były pokazywane na Second Philadelphia Photographic Salon w 1899 r.
W 1900 r. przeniósł się do Nowego Jorku i otrzymał amerykańskie obywatelstwo. Dzięki znajomości z Clarence’em H. White’em poznał Alfreda Stieglitza. W 1901 wyjechał do Paryża, gdzie fotografował Rodina i jego prace. Po powrocie do Stanów Steichen wraz ze Stieglitzem i innymi fotografami założył stowarzyszenie Foto-Secesja. Steichen był autorem okładki pierwszego numeru wydawanego przez Foto-Secesję pisma „Camera Work”. W 1905 wraz ze Stieglitzem otworzył Małą Galerię (tzw. 291) przy Fifth Avenue nr 291, która głównie za jego sprawą stała się miejscem prezentującym najważniejszych współczesnych artystów europejskich, takich jak Paul Cézanne, Henri Matisse czy Pablo Picasso.
Oprócz promowania innych artystów Steichen zajmował się własną twórczością – m.in. eksperymentował z fotografią barwną, a zwłaszcza z autochromami (w technice tej wykonał w 1904 zdjęcie "Flatiron"). W 1913 opublikowany został podwójny numer „Camera Work”, w całości poświęcony twórczości Steichena, zarówno piktorialnej, jak i bardziej eksperymentalnej. Część z prac była kolorowa.
W 1908 Steichen przeniósł się do podparyskiego Voulangis, gdzie zajmował się uprawą kwiatów. Do Nowego Jorku wrócił po wkrótce po wybuchu I wojny światowej. W 1917 wstąpił do armii, gdzie zajmował się wykonywaniem zdjęć. W 1919 opuścił wojsko i pod wpływem tego, co zobaczył na wojnie, stwierdził, że nie chce dłużej uprawiać fotografii rozumianej jako dziedziny sztuki. Porzucił swoją dotychczasową, piktorialną estetykę na rzecz bardziej nowoczesnych, czasami wręcz abstrakcyjnych, przedstawień martwych natur i przedmiotów, takich jak filiżanka i jajko.
W latach 1923–1938 wykonywał fotografie mody i reklamowe, w tym dla „Vogue’a” i „Vanity Fair”. Dla tego drugiego wykonał portrety Grety Garbo i Marleny Dietrich.
W 1947 r. został dyrektorem działu fotografii Museum of Modern Art w Nowym Jorku. Jego poglądy na fotografię, coraz bardziej zmierzające ku „fotografii humanistycznej”, swoje apogeum znalazły w zorganizowanej w 1955 wystawie "Rodzina człowiecza" ("The Family of Man"). Ekspozycja złożona była z 503 zdjęć 273 twórców z 68 krajów, podzielonych na 37 tematów, takich jak miłość, rodzina itp. Pokazywana w Niemczech, Australii, południowej Afryce, Francji, Japonii i ZSRR, przyciągnęła tłumy zwiedzających – łącznie ok. 9 milionów. W ciągu kolejnych lat był kuratorem, organizatorem wystaw i pisał. W 1962 zrezygnował z pracy w muzeum, a rok później opublikował swoją autobiografię, zatytułowaną "Steichen, A Life in Photography".
Odznaczony został m.in. Legią Honorową (1919), Medalem Wolności (1963).

</doc>
<doc id="717804" url="https://pl.wikipedia.org/wiki?curid=717804" title="Hrabstwo Stephenson">
Hrabstwo Stephenson

Hrabstwo Stephenson – hrabstwo w USA, w stanie Illinois, według spisu z 2010 roku liczba ludności wynosiła 47,7 tys. Siedzibą hrabstwa jest Freeport.
Geografia.
Według spisu hrabstwo zajmuje powierzchnię 1 463 km2, z czego 1 461 km2 stanowią lądy, a 1 km2 (0,10%) stanowią wody.
Historia.
Hrabstwo zostało utworzone w 1837 roku z hrabstw Jo Daviess oraz Winnebago. Zostało nazwane na cześć Benjamina Stephensona.
Demografia.
Według spisu z 2000 roku hrabstwo zamieszkuje 48 979 osób, które tworzą 19 785 gospodarstw domowych oraz 13 473 rodzin. Gęstość zaludnienia wynosi 34 osób/km2. Na terenie hrabstwa jest 21 713 budynków mieszkalnych o częstości występowania wynoszącej 15 budynków/km2. Hrabstwo zamieszkuje 89,29% ludności białej, 7,68% ludności czarnej, 0,15% rdzennych mieszkańców Ameryki, 0,68% Azjatów, 0,04% mieszkańców Pacyfiku, 0,63% ludności innej rasy oraz 1,53% ludności wywodzącej się z dwóch lub więcej ras, 1,53% ludności to Hiszpanie, Latynosi lub inni.
W hrabstwie znajduje się 19 785 gospodarstw domowych, w których 30,70% stanowią dzieci poniżej 18 roku życia mieszkający z rodzicami, 55,40% małżeństwa mieszkające wspólnie, 9,50% stanowią samotne matki oraz 31,90% to osoby nie posiadające rodziny. 27,60% wszystkich gospodarstw domowych składa się z jednej osoby oraz 12,60% żyje samotnie i ma powyżej 65 roku życia. Średnia wielkość gospodarstwa domowego wynosi 2,43 osoby, a rodziny wynosi 1,97 osoby.
Przedział wiekowy populacji hrabstwa kształtuje się następująco: 25,20% osób poniżej 18 roku życia, 7,60% pomiędzy 18 a 24 rokiem życia, 27,50% pomiędzy 25 a 44 rokiem życia, 23,30% pomiędzy 45 a 64 rokiem życia oraz 16,40% osób powyżej 65 roku życia. Średni wiek populacji wynosi 38 lat. Na każde 100 kobiet przypada 93,10 mężczyzn. Na każde 100 kobiet powyżej 18 roku życia przypada 90,30 mężczyzn.
Średni dochód dla gospodarstwa domowego wynosi 40 366 dolarów, a średni dochód dla rodziny wynosi 48 510 dolarów. Mężczyźni osiągają średni dochód w wysokości 36 300 dolarów, a kobiety 24 238 dolarów. Średni dochód na osobę w hrabstwie wynosi 19 794 dolarów. Około 6,50% rodzin oraz 9,00% ludności żyje poniżej minimum socjalnego, z tego 11,60% poniżej 18 roku życia oraz 8,50% powyżej 65 roku życia.
Religia.
W 2010 roku hrabstwo Stephenson ma najwyższy odsetek zielonoświątkowców w stanie Illinois, z członkostwem na poziomie 12,8%. Łącznie z zielonoświątkowcami, 37,0% było członkami różnych kościołów ewangelikalnych, głównie bezdenominacyjnych (13,4%), Kościoła Luterańskiego Synodu Missouri (3,7%) i uświęceniowych (2,8%), takich jak Armia Zbawienia.
16,8% było członkami związków wyznaniowych klasyfikowanych jako protestantyzm głównego nurtu. Do największych takich związków wyznaniowych należały: Zjednoczony Kościół Metodystyczny (7,9%), Kościół Ewangelicko-Luterański w Ameryce (4,0%) i Zjednoczony Kościół Chrystusa (2,9%). Kościół katolicki z 5 kościołami, obejmuje 11% populacji hrabstwa. Historyczni czarni protestanci stanowią 2,8% populacji hrabstwa i są to głównie zielonoświątkowcy i baptyści.
Największą niechrześcijańską mniejszością religijną w hrabstwie są mormoni (0,56%), a pozostali mają niewielu wyznawców. 

</doc>
<doc id="717808" url="https://pl.wikipedia.org/wiki?curid=717808" title="Autochrome">
Autochrome



</doc>
<doc id="717809" url="https://pl.wikipedia.org/wiki?curid=717809" title="Lewandowska">
Lewandowska



</doc>
<doc id="717811" url="https://pl.wikipedia.org/wiki?curid=717811" title="Novák">
Novák



</doc>
<doc id="717812" url="https://pl.wikipedia.org/wiki?curid=717812" title="Novak">
Novak



</doc>
<doc id="717822" url="https://pl.wikipedia.org/wiki?curid=717822" title="Oregon (Illinois)">
Oregon (Illinois)

Oregon – miasto w Stanach Zjednoczonych, w stanie Illinois, w hrabstwie Ogle. Według spisu z 2000 roku miasto zamieszkuje 4060 osób. Miasto jest stolicą hrabstwa Ogle.
Geografia.
Oregon leży na 42°0'47" N, 89°19'59" W. 
Według spisu miasto zajmuje powierzchnię 5,5 km2, z czego 5,3 km2 stanowią lądy, a 0,2 km2 (3,79%) stanowią wody.
Demografia.
Według spisu z 2000 roku miasto zamieszkuje 4060 osób skupionych w 1667 gospodarstwach domowych, tworzących 1066 rodzin. Gęstość zaludnienia wynosi 772,2 osoby/km2. W mieście znajduje się 1789 budynków mieszkalnych, a ich gęstość występowania wynosi 340,3 mieszkania/km2. Miasto zamieszkuje 96,03% ludności białej, 1,01% ludności czarnej, 0,15% rdzennych Amerykanów, 0,57% Azjatów, 0,05% mieszkańców Pacyfiku, 0,89% ludności innej rasy oraz 1,31% ludności wywodzącej się z dwóch lub więcej ras. Hiszpanie lub Latynosi stanowią 2,27% populacji.
W mieście jest 1667 gospodarstw domowych, w których 29,8% stanowią dzieci poniżej 18 roku życia żyjące z rodzicami, 49,4% stanowią małżeństwa, 10,6% stanowią kobiety nie posiadające męża oraz 36% stanowią osoby samotne. 31,5% wszystkich gospodarstw domowych składa się z jednej osoby oraz 14,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,32 osoby, natomiast rodziny 2,91 osoby. 
Przedział wiekowy kształtuje się następująco: 23,8% stanowią osoby poniżej 18 roku życia, 7,9% stanowią osoby pomiędzy 18 a 24 rokiem życia, 28,7% stanowią osoby pomiędzy 25 a 44 rokiem życia, 22% stanowią osoby pomiędzy 45 a 64 rokiem życia oraz 17,6% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 93,8 mężczyzn. Na każde 100 kobiet powyżej 18 roku życia przypada 93 mężczyzn.
Średni dochód dla gospodarstwa domowego wynosi 34 842 dolarów, a dla rodziny wynosi 41 250 dolarów. Dochody mężczyzn wynoszą średnio 35 247 dolarów, a kobiet 20 652 dolarów. Średni dochód na osobę w mieście wynosi 19 019 dolarów. Około 15,9% rodzin i 10,8% populacji miasta żyje poniżej minimum socjalnego, z czego 18,3% jest poniżej 18 roku życia i 7,6% powyżej 65 roku życia.

</doc>
<doc id="717827" url="https://pl.wikipedia.org/wiki?curid=717827" title="Fred Holland Day">
Fred Holland Day

Fred Holland Day, znany jako F. Holland Day (ur. 8 lipca 1864, zm. 12 listopada 1933) – amerykański fotograf.
Rywalizował z innym znanym fotografikiem Alfredem Stieglitzem.

</doc>
<doc id="717828" url="https://pl.wikipedia.org/wiki?curid=717828" title="Antek Królikowski">
Antek Królikowski



</doc>
<doc id="717834" url="https://pl.wikipedia.org/wiki?curid=717834" title="Adeline">
Adeline

Adeline – wieś w USA, w stanie Illinois, w hrabstwie Ogle. Według spisu z 2000 roku wioskę zamieszkuje 139 osób.
Geografia.
Według spisu wieś zajmuje powierzchnię 0,7 km², całość stanowią lądy.
Demografia.
Według spisu z 2000 roku wieś zamieszkuje 139 osób skupionych w 50 gospodarstwach domowych, tworzących 39 rodzin. Gęstość zaludnienia wynosi 198,8 osoby/km2. W miejscowości znajduje się 50 budynków mieszkalnych, a ich gęstość występowania wynosi 71,5 mieszkania/km2. Miejscowość zamieszkuje 97,12% ludności białej, 0,72% rdzennych Amerykanów, 2,16% ludności innej rasy. Hiszpanie lub Latynosi stanowią 2,88% populacji.
We wsi jest 50 gospodarstw domowych, w których 40% stanowią dzieci poniżej 18. roku życia żyjące z rodzicami, 64% małżeństwa, 12% samotne kobiety oraz 22% osoby samotne. 16% wszystkich gospodarstw domowych składa się z jednej osoby, 4% żyjących samotnie ma powyżej 65. roku życia. Średnia wielkość gospodarstwa domowego wynosi 2,78 osoby, natomiast rodziny 3,18 osoby.
Przedział wiekowy kształtuje się następująco: 28,1% stanowią osoby poniżej 18. roku życia, 5,8% osoby pomiędzy 18. a 24. rokiem życia, 30,2% osoby pomiędzy 25. a 44. rokiem życia, 28,1% osoby pomiędzy 45. a 64. rokiem życia oraz 7,9% osoby powyżej 65. roku życia. Średni wiek wynosi 38 lat. Na każde 100 kobiet przypada 93,1 mężczyzn. Na każde 100 kobiet powyżej 18. roku życia przypada 100 mężczyzn.
Średni dochód dla gospodarstwa domowego wynosi 59 583 dolarów, a dla rodziny 61 250 dolarów. Dochody mężczyzn wynoszą średnio 44 688 dolarów, a kobiet 36 250 dolarów. Średni dochód na osobę w mieście wynosi 20 301 dolarów. Około 4,5% rodzin i 2,8% populacji miasta żyje poniżej minimum socjalnego, z czego 0% jest poniżej 18. roku życia i 33,3% powyżej 65. roku życia.

</doc>
<doc id="717840" url="https://pl.wikipedia.org/wiki?curid=717840" title="Santander Consumer Bank S.A.">
Santander Consumer Bank S.A.



</doc>
<doc id="717841" url="https://pl.wikipedia.org/wiki?curid=717841" title="Alfred Stieglitz">
Alfred Stieglitz

Alfred Stieglitz (ur. 1 stycznia 1864 w Hoboken, zm. 13 lipca 1946 w Nowym Jorku) – amerykański fotografik, wydawca, marszand, kolekcjoner fotografii i właściciel galerii. Był jedną z kluczowych postaci dla rozwoju fotografii w XX wieku i zaakceptowania jej jako jednej z dziedzin sztuki. Przyczynił się do rozpowszechnienia francuskiej i amerykańskiej sztuki awangardowej, a zwłaszcza piktorializmu, którego był również jednym z najważniejszych przedstawicieli w USA. 
Życiorys.
Był najstarszym z sześciorga dzieci dobrze sytuowanej niemiecko-żydowskiej rodziny, która w 1849 wyjechała z Niemiec do USA. W 1871 Alfred Stieglitz przeniósł się z rodzinnego Hoboken do Nowego Jorku, na Upper East Side. W 1881 wyjechał do Niemiec, by uzupełnić swoją edukację. W Berlinie ukończył kurs fotochemiczny prowadzony przez Hermanna Wilhelma Vogela. To w tym okresie zafascynował się fotografią i w wieku 19 lat wykonał swoje pierwsze zdjęcia. Od 1887 współpracował z brytyjskim czasopismem „Amateur Photographer”.
Gdy po prawie 10-letnim pobycie za granicą w 1890 wrócił do Nowego Jorku, był już uznanym fotografem. Został wspólnikiem Photochrome Engraving Company i członkiem Society for Amateur Photographers. W latach 1892–1896 pisał do czasopisma „American Amateur Photographer”, wydawanego przez Society for Amateur Photographers, a następnie do „Camera Notes”, które stworzył (1897–1902). Organizował liczne wystawy i zasiadał w jury konkursów fotograficznych. W 1894 został członkiem prestiżowego londyńskiego towarzystwa Linked Ring. W 1899 w New York Camera Club miała miejsce jego pierwsza wystawa indywidualna.
Działał na rzecz uznania fotografii za dziedzinę sztuki, promując zwłaszcza piktorializm. Temu celowi miało służyć założone przez niego oraz Gertrude Käsebier, Edwarda Steichena, Clarence'a H. White'a i Josepha Keileya w 1902 stowarzyszenie Foto-Secesja (Photo-Secession). Rok później wyszedł pierwszy numer „Camera Work” – pisma wydawanego przez Foto-Secesję do 1917 (łącznie ukazało się 50 numerów). Foto-Secesja, zgodnie ze swoją nazwą (łac. "secessio" oznacza "oddzielenie się"), miała na celu zerwanie z dotychczasowymi konwencjonalnymi poglądami na fotografię. W praktyce propagowała piktorializm, z którym jej członkowie byli, w mniejszym lub większym stopniu, związani. 
W 1905 Stieglitz otworzył galerię przy Fifth Avenue pod numerem 291 (stąd galeria nazywana była „291”). Dzięki pomocy Steichena, który przebywał w Europie, Stieglitz prezentował amerykańskiej publiczności współczesnych europejskich artystów, takich jak Henri Matisse, Pablo Picasso czy Auguste Rodin oraz sztukę afrykańską. Galeria działała do 1917 roku, po czym Stieglitz organizował wystawy w pomieszczeniach Anderson Galleries. W latach 1925-1929 prowadził The Intimate Gallery, a od 1929 do swojej śmierci galerię An American Place. 
W 1937 ze względu na problemy zdrowotne zaprzestał fotografowania. 

</doc>
<doc id="717842" url="https://pl.wikipedia.org/wiki?curid=717842" title="EFG Eurobank Ergasias S.A.">
EFG Eurobank Ergasias S.A.



</doc>
<doc id="717846" url="https://pl.wikipedia.org/wiki?curid=717846" title="Wstrzykiwanie zależności">
Wstrzykiwanie zależności

Wstrzykiwanie zależności (, DI) – wzorzec projektowy i wzorzec architektury oprogramowania polegający na usuwaniu bezpośrednich zależności pomiędzy komponentami na rzecz architektury typu plug-in. Polega na przekazywaniu gotowych, utworzonych instancji obiektów udostępniających swoje metody i właściwości obiektom, które z nich korzystają (np. jako parametry konstruktora). Stanowi alternatywę do podejścia, gdzie obiekty tworzą instancję obiektów, z których korzystają np. we własnym konstruktorze. 
Jest on często utożsamiany z odwróceniem sterowania (ang. "Inversion of Control", IoC), jakkolwiek z technicznego punktu widzenia DI jest jedną ze szczególnych (obecnie najpopularniejszą) realizacji paradygmatu IoC.
DI silnie preferuje zewnętrzne tworzenie połączeń (zależności) pomiędzy komponentami oprogramowania (np. asocjacje w klasach), nad zlecaniem tworzenia zależności im samym. Jest to wzorzec, w którym odpowiedzialność za tworzenie i łączenie obiektów jest przeniesiona z obiektów do fabryki (np. kontenera IoC). Na żądanie kodu fabryka tworzy obiekt, lub udostępnia obiekt z puli obiektów, ustawiając mu powiązania z innymi obiektami (np. wstrzykiwanie konstruktorem – "Constructor Injection", wstrzykiwanie mutatorami – "Setter Injection", użycie interfejsu – "Interface Injection" lub w mieszany sposób). DI jest więc realizacją „odwrócenia sterowania” w sensie tworzenia i wiązania obiektów.
W rozbudowanych implementacjach fabryka może wykonywać czynności dodatkowe, np. Spring Framework pozwala na używanie aspektów, można więc do obiektu dodać automatycznie obsługę transakcji, logowania, itp.
DI jest sposobem osiągnięcia luźnych powiązań (ang. "loose coupling"). 
Użycie tej techniki pozwala tworzyć łatwo testowalne obiekty. Sprawdza się szczególnie w powiązaniu z programowaniem sterowanym testami (ang. "test-driven development"). Polega ono w skrócie na następującym tworzeniu oprogramowania: opracowujemy interfejsy (diagram klas), opracowujemy testy jednostkowe, które testują funkcjonalność interfejsu (w jaki sposób przetestować, czy działanie jest poprawne), a dopiero później piszemy implementację. Unikanie zależności od konkretnych implementacji współpracujących klas, a bazowanie tylko na interfejsach umożliwia tworzenie kontrolowanych testów - jesteśmy w stanie skupić się wyłącznie na funkcjonalności wybranej klasy; zwłaszcza, gdy wykorzystamy obiekty-zaślepki (ang. "mock-objects", proste pseudoimplementacje, używane w celu testowania). DI pozwala wstrzyknąć do obiektów testowanych zależności od obiektów-zaślepek. W środowisku produkcyjnym do obiektów tych wstrzykiwane są zależności od prawdziwych obiektów.

</doc>
<doc id="717850" url="https://pl.wikipedia.org/wiki?curid=717850" title="Backnang">
Backnang

Backnang – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba wspólnoty administracyjnej Backnang. Leży nad rzeką Murr, ok. 15 km na północny wschód od Waiblingen, przy drodze krajowej B14 i linii kolejowej Gaildorf–Waiblingen.

</doc>
<doc id="717853" url="https://pl.wikipedia.org/wiki?curid=717853" title="Kienesa">
Kienesa

Kienesa, kenesa – karaimski dom modlitwy. Nazwa pochodzi od hebrajskiego słowa "kenes" (כֶּנֶס), oznaczającego "zgromadzenie"; powstała ona bezpośrednio z hebrajskiego lub pośrednio poprzez pochodzące od tego określenia arabskie słowo "kanisa" (كَنِيسَة), oznaczające "niemuzułmański dom modłów". Wnętrze kienesy podzielone jest zazwyczaj na 3 podstawowe części: hall, nawę główną – przeznaczoną dla mężczyzn oraz balkon – babiniec dla kobiet. Wystrój wnętrza jest bardzo skromny, nie umieszcza się ozdób, obrazów. Centralną część kienesy stanowi echał.
Obecnie w Europie czynnych jest tylko pięć kienes:
Do 1989 roku we Wrocławiu funkcjonowała jedyna w powojennej Polsce kienesa.

</doc>
<doc id="717854" url="https://pl.wikipedia.org/wiki?curid=717854" title="Wilfried Kindermann">
Wilfried Kindermann

Paul Wilfried Kindermann (ur. 4 września 1940 w Halle) – niemiecki lekarz, specjalista medycyny sportowej.
W młodości był lekkoatletą. Zdobył złoty medal podczas Mistrzostw Europy w Belgradzie (1962) w sztafecie 4 x 400 m (wraz z Johannesem Schmittem, Hansem-Joachimem Reske i Manfredem Kinderem), ustanawiając rekord Europy rezultatem 3:02,7 min.
Jest profesorem nauk medycznych, dyrektorem Instytutu Medycyny Sportowej na Uniwersytecie Saary w Saarbrücken. Był głównym lekarzem Mistrzostw Świata w Piłce Nożnej 2006. Jako lekarz towarzyszył sportowcom niemieckim na siedmiu igrzyskach olimpijskich.

</doc>
<doc id="717855" url="https://pl.wikipedia.org/wiki?curid=717855" title="Narząd oddechowy">
Narząd oddechowy

Narząd oddechowy – wyspecjalizowany narząd wymiany gazowej uczestniczący w procesie oddychania większości zwierząt.
Oddychanie zewnętrzne na drodze dyfuzji przez powłokę ciała jest mało wydajną metodą pobierania tlenu z otoczenia, ograniczoną przez rozmiary ciała (przekrój kulisty o promieniu do 1 mm) oraz podatność na wysychanie. W rozwoju ewolucyjnym zwierzęta wykształciły różne sposoby zwiększania powierzchni oddechowych (przy jednoczesnym zmniejszeniu niebezpieczeństwa utraty wody w przypadku zwierząt oddychających powietrzem atmosferycznym): 
oraz różne formy pośrednie.
Funkcje narządu oddechowego (podstawową lub pomocniczą) pełnią:
U zwierząt wyżej rozwiniętych narządy oddechowe występują parzyście.

</doc>
<doc id="717857" url="https://pl.wikipedia.org/wiki?curid=717857" title="Kotlina Warszawska">
Kotlina Warszawska

Kotlina Warszawska (318.73) – region fizycznogeograficzny w środkowej Polsce na Mazowszu, najniższa część Niziny Środkowomazowieckiej (68 m n.p.m.), którą stanowi rozszerzenie doliny rzeki Wisły w okolicy ujścia do niej rzeki Narwi, która wzdłuż biegu Wisły przechodzi w Kotlinę Płocką (na zachodzie), łącząc się z Doliną Środkowej Wisły (południowy wschód), Doliną Dolnego Bugu i Doliną Dolnej Narwi (północny wschód).
Powierzchnia tego obszaru wynosi 1716 km2 i charakteryzuje się on dwoma poziomami terasowymi:
Na lewym brzegu Wisły znajduje się kompleks leśny Puszczy Kampinoskiej, chroniony w ramach Kampinoskiego Parku Narodowego. Północny wschód kotliny u zbiegu Narwi i Bugu przegradzony jest zaporą, spiętrzającą wody Jeziora Zegrzyńskiego.
Najważniejsze miejscowości położone w kotlinie to: Nowy Dwór Mazowiecki, Jabłonna, Legionowo, Łomianki, Wieliszew, na obszarze tym znajdują się również północne dzielnice m. st. Warszawy – Bielany i Białołęka.

</doc>
<doc id="717860" url="https://pl.wikipedia.org/wiki?curid=717860" title="Hrabstwo Rock Island">
Hrabstwo Rock Island

Hrabstwo Rock Island – hrabstwo w USA, w stanie Illinois, według spisu z 2000 roku liczba ludności wynosiła 149 374. Siedzibą hrabstwa jest Rock Island.
Geografia.
Według spisu hrabstwo zajmuje powierzchnię 1168 km², z czego 1105 km² stanowią lądy, a 63 km² (5,41%) stanowią wody.
Historia.
Hrabstwo zostało utworzone w 1831 roku z hrabstwa Jo Daviess. Zostało nazwane nazwą wyspy na rzece Missisipi.
Demografia.
Według spisu z 2000 roku hrabstwo zamieszkuje 149 374 osób, które tworzą 60 712 gospodarstw domowych oraz 39 159 rodzin. Gęstość zaludnienia wynosi 135 osób/km2. Na terenie hrabstwa jest 64 489 budynków mieszkalnych o częstości występowania wynoszącej 58 budynków/km2. Hrabstwo zamieszkuje 85,52% ludności białej, 7,54% ludności czarnej, 0,27% rdzennych mieszkańców Ameryki, 1,02% Azjatów, 0,03% mieszkańców Pacyfiku, 3,76% ludności innej rasy oraz 1,86% ludności wywodzącej się z dwóch lub więcej ras, 8,56% ludności to Hiszpanie, Latynosi lub inni.
W hrabstwie znajduje się 60 712 gospodarstw domowych, w których 28 90% stanowią dzieci poniżej 18 roku życia mieszkający z rodzicami, 49,10% małżeństwa mieszkające wspólnie, 11,60% stanowią samotne matki oraz 35,50% to osoby nie posiadające rodziny. 30,20% wszystkich gospodarstw domowych składa się z jednej osoby oraz 12,50% zyję samotnie i ma powyżej 65 roku życia. Średnia wielkość gospodarstwa domowego wynosi 2,38 osoby, a rodziny wynosi 2,97 osoby.
Przedział wiekowy populacji hrabstwa kształtuje się następująco: 23,80% osób poniżej 18 roku życia, 10% pomiędzy 18 a 24 rokiem życia, 27,30% pomiędzy 25 a 44 rokiem życia, 23,80% pomiędzy 45 a 64 rokiem życia oraz 15,10% osób powyżej 65 roku życia. Średni wiek populacji wynosi 38 lat. Na każde 100 kobiet przypada 94,40 mężczyzn. Na każde 100 kobiet powyżej 18 roku życia przypada 91,40 mężczyzn.
Średni dochód dla gospodarstwa domowego wynosi 38 608 USD, a średni dochód dla rodziny wynosi 47 956 dolarów. Mężczyźni osiągają średni dochód w wysokości 35 998 dolarów, a kobiety 24 234 dolarów. Średni dochód na osobę w hrabstwie wynosi 20 164 dolarów. Około 8,10% rodzin oraz 10,70% ludności żyje poniżej minimum socjalnego, z tego 15,70% poniżej 18 roku życia oraz 6,80% powyżej 65 roku życia.

</doc>
<doc id="717862" url="https://pl.wikipedia.org/wiki?curid=717862" title="Fellbach">
Fellbach

Fellbach – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży ok. 5 km na zachód od Waiblingen, przy drodze krajowej B14 i linii kolejowej Stuttgart–Aalen, ze stacją kolejową Fellbach. 
W mieście rozwinął się przemysł maszynowy, elektrotechniczny, włókienniczy, skórzany oraz drzewny.
Współpraca.
Miejscowości partnerskie:

</doc>
<doc id="717863" url="https://pl.wikipedia.org/wiki?curid=717863" title="Entomologia stosowana">
Entomologia stosowana

Entomologia stosowana – dział entomologii, zajmującą się badaniem owadów wpływających na działalność ludzką, na przykład w rolnictwie, przemyśle drzewnym, leśnictwie, przechowalnictwie (szkodniki magazynowe), medycynie, kryminalistyce), w tym tak zwanych szkodników. Jedna z nauk stosowanych, z pogranicza nauk ogólnych i działań wdrożeniowych. W ostatnich latach coraz większe znaczenie ma wykorzystanie owadów w monitoringu stanu środowiska, gdzie owady traktowane są nie jako szkodniki lecz jako bioindykatory.

</doc>
<doc id="717866" url="https://pl.wikipedia.org/wiki?curid=717866" title="Szabuf">
Szabuf



</doc>
<doc id="717867" url="https://pl.wikipedia.org/wiki?curid=717867" title="Odwrócenie sterowania">
Odwrócenie sterowania

Odwrócenie sterowania (ang. Inversion of Control, IoC) – paradygmat (czasami rozważany też jako wzorzec projektowy lub wzorzec architektury) polegający na przeniesieniu funkcji sterowania wykonywaniem programu do używanego frameworku. Framework w odpowiednich momentach wywołuje kod programu stworzony przez programistę w ramach implementacji danej aplikacji. Odbiega to od popularnej metody programowania, gdzie programista tworzy kod aplikacji, który steruje jej zachowaniem. Następnie używa we własnym modelu sterowania bibliotek dostarczonych przez framework.

</doc>
<doc id="717870" url="https://pl.wikipedia.org/wiki?curid=717870" title="Murrhardt">
Murrhardt

Murrhardt – miasto w Niemczech, w kraju związkowym Badenia-Wirtembergia, rejencji Stuttgart, regionie Stuttgart, powiecie Rems-Murr. Leży w Lesie Szwabsko-Frankońskim, nad rzeką Murr, ok. 27 km na północny wschód od Waiblingen, przy linii kolejowej Waiblingen–Gaildorf.
Miejscowy pensjonat "Sonne-Post" (pol. "Słoneczna Poczta") - własność małżeństwa Bofingerów - był bazą pobytową reprezentacji Polski podczas piłkarskich Mistrzostw Świata 1974.
Współpraca międzynarodowa.
Miejscowości partnerskie:

</doc>
<doc id="717874" url="https://pl.wikipedia.org/wiki?curid=717874" title="Kotówka">
Kotówka



</doc>
<doc id="717879" url="https://pl.wikipedia.org/wiki?curid=717879" title="MAH F1">
MAH F1

MAH F1 – francuska przeciwburtowa mina przeciwpancerna wprowadzona do uzbrojenia Armée de terre w 1968 roku. Głównym elementem zapalnika jest mający długość 60 m przewód elektryczny którego przerwanie powoduje wybuch. Możliwe jest także ręczne spowodowaniu wybuchu przy pomocy urządzenia odpalającego połączonego z miną przewodem o długości 50 m. Elementem rażącym cel jest pocisk formowany wybuchowo z miedzi.

</doc>
<doc id="717880" url="https://pl.wikipedia.org/wiki?curid=717880" title="Schorndorf (Badenia-Wirtembergia)">
Schorndorf (Badenia-Wirtembergia)

Schorndorf – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba wspólnoty administracyjnej Schorndorf. Leży nad rzeką Rems, ok. 15 km na wschód od Waiblingen, przy drodze krajowej B29 i linii kolejowej Stuttgart–Aalen.
Współpraca.
Miejscowości partnerskie:

</doc>
<doc id="717881" url="https://pl.wikipedia.org/wiki?curid=717881" title="Alfabet kaszubski">
Alfabet kaszubski

Alfabet kaszubski – alfabet, oparty na piśmie łacińskim, służący do zapisu języka kaszubskiego. Składa się z 34 następujących liter:
A, Ą, Ã, B, C, D, E, É, Ë, F, G, H, I, J, K, L, Ł, M, N, Ń, O, Ò, Ó, Ô, P, R, S, T, U, Ù, W, Y, Z, Ż
Oprócz tego, podobnie jak w języku polskim, obecne są dwuznaki: "ch", "cz", "dz", "dż", "rz" oraz "sz". Należy przy tym zaznaczyć, że szereg "cz", "dż", "sz", "ż" przybiera w języku kaszubskim wymowę nieco inną niż w polszczyźnie – spółgłoski te są zadziąsłowe, a nie retrofleksyjne (a przez to wymawia się je bardziej jak angielskie "sh", "ch") – "rz" zachowuje jednak wymowę zgodną z polszczyzną ogólną.
Historia.
Pierwszą znaczącą próbę kodyfikacji pisowni etnolektu kaszubskiego podjął Florian Ceynowa. W 1850 roku zaproponował on dwudziestodziewięcioliterowy alfabet w swoim dziele "Xążeczka dlo Kaszebov". Charakterystyczne dlań było występowanie liter "v" i "x". W 1866 roku rozszerzył on swój alfabet o 12 nowych liter, w tym liter z „haczkami” (znakiem diakrytycznym obecnym we współczesnych literach alfabetu czeskiego), np. "č", "š".
W 1919 roku Friedrich Lorentz zaproponował zmodyfikowany alfabet kaszubski, zawierający w sobie następujące znaki nieobecne w podstawowym alfabecie łacińskim: ą, č, é, ë, ł, ń, ó, ô, œ, ǫ, ř, š, ž. Litery z haczkami można było zastępować przez ich polskie odpowiedniki – "cz", "rz", "sz" i "ż".
Obecny standard pisowni wypracowano w 1996 roku. Jest on krytykowany przez część działaczy kaszubskich, jako zbyt zbliżony do polskiego, przez co – ich zdaniem – nie oddaje w pełni brzmienia kaszubszczyzny, a ponadto sprzyja polonizacji Kaszubów i zanikowi ich odrębności narodowej; w zamian proponują oni "wariant klasyczny" (kasz. "klasiczni varianjt").

</doc>
<doc id="717885" url="https://pl.wikipedia.org/wiki?curid=717885" title="Rezerwat przyrody Łęgi Czarnej Strugi">
Rezerwat przyrody Łęgi Czarnej Strugi

Rezerwat przyrody Łęgi Czarnej Strugi – leśny rezerwat przyrody położony w gminie Nieporęt (województwo mazowieckie), nad rzeką Czarną. Obszar rezerwatu prawie pokrywa się ze specjalnym obszarem ochrony siedlisk programu Natura 2000: „Łęgi Czarnej Strugi” PLH140009.
Został powołany Zarządzeniem Ministra Leśnictwa i Przemysłu Drzewnego z dnia 15 grudnia 1980 roku () na powierzchni 39,53 ha. Według zarządzenia z 2016 roku powierzchnia rezerwatu wynosi obecnie 38,16 ha.
Celem ochrony jest zachowanie fragmentu naturalnych lasów łęgowych charakterystycznych dla Kotliny Warszawskiej.
Ochroną objęty jest 80-letni drzewostan, na który składają się wiązy szypułkowe, jesiony i olchy. W runie leśnym występują rośliny rzadko spotykane pod Warszawą: wawrzynek wilczełyko i jaskier kosmaty. 
Rezerwat jest ostoją ptaków, dzików, saren i łosi. Na jego terenie spotkać można także trzy rzadkie gatunki zwierząt: bobra europejskiego, kumaka nizinnego i traszkę grzebieniastą.
Obszar rezerwatu podlega ochronie czynnej.
Tuż obok znajduje się rezerwat Puszcza Słupecka.

</doc>
<doc id="717887" url="https://pl.wikipedia.org/wiki?curid=717887" title="Szkodniki magazynowe">
Szkodniki magazynowe

Szkodniki magazynowe - organizmy wyrządzające szkody w przechowalnictwie, należą do nich m.in. gryzonie (myszy, szczury), owady. Szkodniki magazynowe uszkadzają np. wyroby z drewna (np. owady saproksylobiontyczne), produkty żywnościowe, płody rolne.

</doc>
<doc id="717888" url="https://pl.wikipedia.org/wiki?curid=717888" title="TVP3 Warszawa">
TVP3 Warszawa

TVP3 Warszawa (Telewizja Polska SA Oddział w Warszawie, do 2002 roku Warszawski Ośrodek Telewizyjny, dawniej TVP Warszawa, WOT, WOT3, WOT-51, Kanał 51) – oddział terenowy Telewizji Polskiej obejmujący zasięgiem województwo mazowieckie z siedzibą główną w Warszawie przy ulicy Jasnej 14/16 oraz redakcjami terenowymi w Płocku, Radomiu, Siedlcach, Ostrołęce, Ciechanowie, Płońsku i Żyrardowie. Sztandarowym programem TVP3 Warszawa jest "Telewizyjny Kurier Warszawski" – najstarszy program Telewizji Polskiej ukazujący się niezmiennie pod tym samym tytułem od 9 listopada 1958 roku.
Kanał TVP3 Warszawa nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych i na satelitarnych platformach cyfrowych w związku z tzw. zasadą must carry, czyli zapisanym w ustawie o radiofonii i telewizji obowiązkiem oferowania przez każdego operatora telewizyjnego siedmiu kanałów telewizyjnych, wśród których znajdują się trzy kanały TVP – TVP1, TVP2 i TVP3 – oraz cztery kanały prywatne – TVN, Polsat, TV4 i TV Puls. Program można oglądać bezpłatnie w Internecie dzięki stronie internetowej TVP Stream i aplikacji TVP GO. Od 15 lutego 2022 roku kanał jest nadawany w jakości HD w sieciach kablowych oraz w Internecie, a do 3 października 2022 roku również na testowym multipleksie DVB-T2/HEVC Telewizji Polskiej dostępnym w większości kraju.
Nadajniki naziemne TVP3 Warszawa.
Nadajniki analogowe wyłączone w 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie mazowieckim z wyjątkiem nadajnika RTCN Ryki, który znajduje się w województwie lubelskim. 27 czerwca 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach lubelskim, mazowieckim, podlaskim i warmińsko-mazurskim oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
"Opracowano na podstawie materiału źródłowego".
Programy TVP3 Warszawa.
Programy własne (stan na zimę 2022).
Programy informacyjne
Programy publicystyczne
Historia
Programy kulturalne i rozrywkowe
Przyroda i ekologia
Programy religijne
Programy nieemitowane w TVP3 Warszawa (niepełna lista).
"Opracowano na podstawie materiału źródłowego"

</doc>
<doc id="717892" url="https://pl.wikipedia.org/wiki?curid=717892" title="Wyspa Świętego Wawrzyńca">
Wyspa Świętego Wawrzyńca

Wyspa Świętego Wawrzyńca () – wyspa na Morzu Beringa leżąca na południe od Cieśniny Beringa. Jest częścią stanu Alaska, chociaż bliżej z niej do Rosji.
Na wyspie znajduje się miejscowość Gambell.
Wyspa ma około 145 km długości i 13–36 km szerokości, zajmując obszar 4610 km². Na wyspie nie ma drzew, a krzaczaste wierzby polarne nie przekraczają 30 cm wysokości. 10 sierpnia 1728 roku, według kalendarza juliańskiego, wyspę odwiedził duński podróżnik i odkrywca Vitus Bering i nadał jej nazwę patrona dnia, w którym przybył.
W przeszłości wyspa była wielokrotnie zasiedlana i opuszczana. W połowie XIX wieku zamieszkiwana w kilku wioskach przez około cztery tysiące rdzennych mieszkańców obszarów arktycznych. Mówili oni środkowosyberyjskim dialektem języka yupik, również kulturowo byli znacznie bliżsi Eskimosom syberyjskim, niż alaskańskim: podzieleni byli na patrylinearne klany, wioski pozbawione były domów mężczyzn, tzw. "kashim", wojownicy w czasie walk nosili też zbroje paskowe z utwardzonej skóry i dwuskrzydłowe tarcze noszone na barkach, typowe dla Eskimosów syberyjskich i Czukczów, natomiast niespotykane na Alasce. W 2010 roku wyspę zamieszkiwały 1352 osoby, utrzymujące się z łowiectwa, rybołówstwa i hodowli reniferów sprowadzonych na wyspę na początku XX wieku.
W październiku 2022 roku na wyspę dotarło dwóch Rosjan, uciekających przed wojskową mobilizacją na wojnę na Ukrainie. 
Na wschód od wyspy znajduje się archipelag Wysp Punuk.
Inne znaczenia.
„Wyspa św. Wawrzyńca” (łac. "insula Sancti Laurentii") to także dawna nazwa Madagaskaru.

</doc>
<doc id="717894" url="https://pl.wikipedia.org/wiki?curid=717894" title="Maszynistka">
Maszynistka



</doc>
<doc id="717897" url="https://pl.wikipedia.org/wiki?curid=717897" title="Edward Weston">
Edward Weston

Edward Weston (ur. 24 marca 1886 w Highland Park (Illinois), zm. 1 stycznia 1958 w Carmel w Kalifornii) – amerykański fotografik.
Pierwsze fotografie zaczął robić w 1902 roku. W 1906 roku po raz pierwszy opublikowano zdjęcie jego autorstwa. W 1908 rozpoczął naukę w Illinois College of Photography. Pobrał się z Florą Chandler w 1909 roku, z którą miał czterech synów. W 1911 założył własne studio w Tropico w Kalifornii. Na początku swojej drogi artystycznej uprawiał piktorializm.
W latach 1912–1921 był w związku z Margarethe Mather, która miała silny wpływ na jego sztukę. W 1922 roku nastąpił przełom – fotografie Westona stały się bardziej skupione na detalu i formie. W roku 1923, wraz z Tiną Modotti, założył studio w mieście Meksyk. W tym okresie fotografował liczne portrety i akty. Wkrótce powrócił do Kalifornii. W latach 1927–1930 fotografował muszle, papryki i inne małe formy, skupiając się na fakturze tych przedmiotów.
W 1929 przeniósł się do Carmel w Kalifornii. W 1932 został współzałożycielem grupy f/64 z Adamsem i Willardem van Dyke oraz innymi. Od 1936 roku fotografował akty i wydmy w Oceano w Kalifornii. Otrzymał jako pierwszy fotograf Stypendium Guggenheima. Podróżował po USA wraz ze swoją późniejszą żoną, Charis Wilson.
Od 1946 Weston chorował na Parkinsona. Ostatnie zdjęcie zrobił w 1948 roku. W 1946 odbyła się w New York Museum of Modern Art retrospektywna wystawa jego prac, a w 1952 z okazji 50-lecia jego pracy wydano rocznicowe portfolio fotografa.
Weston zmarł 1 stycznia 1958 roku. Jego prochy wsypano do Pacyfiku na plaży w Point Lobos.

</doc>
<doc id="717898" url="https://pl.wikipedia.org/wiki?curid=717898" title="Rezerwat przyrody Puszcza Słupecka">
Rezerwat przyrody Puszcza Słupecka

Puszcza Słupecka – leśny rezerwat przyrody położony w gminie Nieporęt, w powiecie legionowskim, w województwie mazowieckim. Obejmuje las na obydwu brzegach rzeki Czarnej. Leży na gruntach Skarbu Państwa w zarządzie Nadleśnictwa Drewnica, w obrębie Warszawskiego Obszaru Chronionego Krajobrazu.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 31 grudnia 1993 r. (). Zajmuje powierzchnię 160,56 ha.
Rezerwat utworzono w celu zachowania ze względów naukowych i dydaktycznych zróżnicowanych zbiorowisk leśnych: łęgów, grądów i borów z bogatymi stanowiskami roślin chronionych, rzadkich i zagrożonych wyginięciem. Wyjąwszy bór suchy, można tu spotkać wszystkie pozostałe typy zbiorowisk leśnych. W drzewostanie rezerwatu dominuje brzoza i olsza, z domieszką sosny, dębu, osiki, pojedynczo występują także grab, lipa, wiąz i jesion. Warstwy krzewów i runa również są bogate w gatunki. Z roślin chronionych występują tu m.in. wawrzynek wilczełyko i kilka gatunków storczyków. Ponadto stwierdzono tu występowanie aż 99 gatunków porostów i grzybów naporostowych, w tym gatunków rzadko spotykanych na Mazowszu.
Nazwa rezerwatu pochodzi od Puszczy Słupeckiej rozciągającej się niegdyś pomiędzy Bródnem a Słupnem. Teren, na którym obecnie leży rezerwat, jeszcze w okresie międzywojennym miał charakter bezleśny, a jego drzewostan powstał w wyniku naturalnej sukcesji oraz nasadzeń. Mimo to rezerwat charakteryzuje się bogactwem gatunków roślin naczyniowych związanych ze starymi lasami.
W rezerwacie występują ptaki takie jak wilga, bocian czarny, żurawie i ptaki drapieżne, oraz ssaki: łosie, sarny, dziki, jenoty, lisy i zające.
Rezerwat nie jest udostępniony do zwiedzania. W pobliżu, po drugiej stronie drogi wojewódzkiej nr 632 znajduje się rezerwat „Łęgi Czarnej Strugi”.

</doc>
<doc id="717899" url="https://pl.wikipedia.org/wiki?curid=717899" title="Waiblingen">
Waiblingen

Waiblingen – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, siedziba Rems-Murr. Leży nad rzeką Rems, ok. 10 km na wschód od Stuttgartu, przy drogach krajowych B29, B14 i linii kolejowej Stuttgart–Aalen oraz Stuttgart–Schwäbisch Hall.
Z Waiblingen pochodzi Nadine Krause, niemiecka piłkarka ręczna, reprezentantka kraju.
W mieście znajduje się stacja kolejowa Waiblingen.
Współpraca.
Miejscowości partnerskie:

</doc>
<doc id="717904" url="https://pl.wikipedia.org/wiki?curid=717904" title="Mistrzostwa Świata w Piłce Siatkowej Mężczyzn 2006">
Mistrzostwa Świata w Piłce Siatkowej Mężczyzn 2006

XVI Mistrzostwa Świata w Piłce Siatkowej Mężczyzn odbyły się w Japonii w dniach 17 listopada – 3 grudnia 2006. Uczestniczyły w nich 24 drużyny. W turnieju wzięła udział reprezentacja Serbii i Czarnogóry, pomimo że państwo to rozpadło się w czerwcu 2006 r.
W wielkim finale spotkali się Brazylijczycy i Polacy. Podopieczni Bernardo Rezende wygrali 3:0. Była to jedyna porażka biało-czerwonych, prowadzonych przez argentyńskiego trenera Raúla Lozano, w tych mistrzostwach, którzy w trakcie całego turnieju stracili jedynie 6 setów. Brązowy medal wywalczyli Bułgarzy po zwycięstwie w meczu o 3. miejsce z Serbią i Czarnogórą 3:1.
Był to dopiero trzeci finał mistrzostw świata w historii polskich gier zespołowych. W 1974 w finale zagrali siatkarze zdobywając złoto, a w 2003 hokeiści na trawie w mistrzostwach świata na hali zdobywając srebro.
MVP turnieju wybrano Brazylijczyka Gibę. Wśród trzech nominowanych zawodników znaleźli się Mariusz Wlazły z Polski i Matej Kazijski z Bułgarii. Nagrodę indywidualną dla najlepszego rozgrywającego otrzymał Paweł Zagumny.
Polska reprezentacja dedykowała swoje osiągnięcie tragicznie zmarłemu polskiemu siatkarzowi Arkadiuszowi Gołasiowi. Drużyna dała temu wyraz na ceremonii wręczenia medali występując w koszulkach z numerem 16 z napisem „Gołaś”. W takiej koszulce występował on zwykle na parkiecie.
Pierwsza runda.
Grupa A.
 Saitama
Wyniki
Tabela
Grupa B.
 Fukuoka
Wyniki
Tabela
Grupa C.
 Nagano
Wyniki
Tabela
Grupa D.
 Sendai
Wyniki
Tabela
Druga runda.
Grupa E.
 Sendai
Wyniki
Tabela
Grupa F.
 Hiroszima
Wyniki
Tabela
Runda finałowa.
 Tokio
Mecze o miejsca 9-12..
Mecz o 11. miejsce
Mecz o 9. miejsce
Mecze o miejsca 5-8..
Mecz o 7. miejsce
Mecz o 5. miejsce

</doc>
<doc id="717908" url="https://pl.wikipedia.org/wiki?curid=717908" title="Piesza Pielgrzymka Młodzieży Różnych Dróg">
Piesza Pielgrzymka Młodzieży Różnych Dróg

Piesza Pielgrzymka Młodzieży Różnych Dróg – coroczne sierpniowe pielgrzymki na Jasną Górę organizowane od 1979 r. przez ks. Andrzeja Szpaka. Na początku uczestniczyli w nich tylko hipisi. Z czasem również przedstawiciele innych grup subkulturowych sprzeciwiających się społeczeństwu konsumpcyjno-komercyjnemu oraz tzw. młodzież poszukująca. Pierwsze trzy pielgrzymki wyruszyły z Warszawy jako część pielgrzymki młodzieży akademickiej. Od 1982 r. pielgrzymka samodzielna, co roku wychodząca z innej miejscowości.

</doc>
<doc id="717913" url="https://pl.wikipedia.org/wiki?curid=717913" title="Tina Modotti">
Tina Modotti

Tina Modotti, właściwie Assunta Adelaide Luigia Modotti Mondini (ur. 16 sierpnia 1896 w Udine, zm. 5 stycznia 1942 w m. Meksyk) – włoska aktorka teatralna i filmowa, fotografka, lewicowa działaczka polityczna.
Życie.
Była córką Giuseppe Modottiego i Assunty Mondini. W poszukiwaniu pracy Giuseppe przeniósł się wraz z rodziną do Austrii. W 1905 wrócili do Udine, ale już w 1906 ojciec wyemigrował do USA. W wieku dwunastu lat Tina, aby utrzymać matkę i liczne rodzeństwo, podjęła fizyczną pracę w fabryce tekstylnej. W roku 1913 siedemnastoletnia Tina opuściła Włochy i przeniosła się do mieszkającego w San Francisco ojca. W późniejszych latach dołączyli do nich pozostali członkowie rodziny. W USA początkowo pracowała w zakładzie krawieckim, a później w salonie kapeluszniczym. W 1917 zadebiutowała we włoskim teatrze wstępując do aktorskiego zespołu "City of Florence Company".
W 1918 poślubiła amerykańskiego malarza i poetę Rubaix de l'Abrie Richey - Robo, którego poznała na wystawie "Panama - Pacific International Exposition" w 1915 roku. Ich dom stał się miejscem spotkań lokalnych artystów i intelektualistów o liberalnym światopoglądzie. Od 1920 roku rozpoczęła karierę filmową w Hollywood. Zagrała w kilku filmach, była m.in. odtwórczynią głównej roli w "The Tiger's Coat" w reżyserii Roya Clementa. W 1920 pozuje kilku fotografom m.in. Jane Reece, Johanowi Hagemayerowi oraz Edwardowi Westonowi. W 1922 roku w czasie organizowania wystawy malarstwa amerykańskiego w Meksyku umarł na ospę jej mąż. Podczas związanego z pogrzebem pobytu w Meksyku Modotti poznała meksykańskich muralistów. Do USA wróciła na wieść o śmierci ojca. Zafascynowana sztukami plastycznymi, porzuciła aktorstwo i zaczęła uczyć się fotografii od Edwarda Westona, z którym połączył ją namiętny romans i którego w lipcu 1923 roku namówiła na wyjazd do Meksyku.
W tym czasie Meksyk przeżywał ożywienie kulturalne, a Tina i Weston spotykali się w redakcji gazety "El Machete" z najlepszymi malarzami meksykańskimi, m.in. z Davidem Siqueirosem, Diego Riverą i Clemente Orozco. W 1924 Tina zorganizowała wystawę swoich prac fotograficznych, którą oglądali także przywódcy Meksyku. W tym samym czasie Edward Weston wrócił do USA do swojej żony. Meksykańskie studio Tiny Modotti stało się najważniejszym salonem artystycznym stolicy, w którym bywali m.in. Diego Rivera, Frida Kahlo, John Dos Passos, Dolores Del Rio i wielu południowoamerykańskich politycznych uchodźców, w tym Xavier Guerrero. Jej zdjęcia były publikowane w czasopismach "Shape", "New Masses" i "Horizonte". W 1927 Tina wstąpiła do Komunistycznej Partii Meksyku. W lutym 1930 roku została zmuszona przez rząd meksykański do opuszczenia Meksyku, po próbie uwikłania jej w zabójstwo Kubańczyka Julio Antonio Mella (styczeń 1929), sekretarza generalnego Komunistycznej Partii Meksyku, a od 1928 roku jej kochanka. Została także oskarżona o udziału w ataku na nową głowę państwa, Ortiz Rubio Pasquala. W związku z tym oskarżeniem została aresztowana i wydalona z Meksyku.
Wyjechała do Berlina, gdzie spotkała się z Bohuměrem Smeralem, założycielem Komunistycznej Partii Czechosłowacji, pisarzem Egonem Kischem i fotografką Lotte Jacobi. W październiku 1930 przeniosła się do Związku Radzieckiego, gdzie porzuciła fotografowanie na rzecz politycznej działalności w Kominternie. Podczas wojny domowej w Hiszpanii zaangażowała się po stronie republikanów. W 1939 wróciła incognito do Meksyku. Zmarła w 1942 na atak serca.

</doc>
<doc id="717915" url="https://pl.wikipedia.org/wiki?curid=717915" title="Wyspa Cornwallisa (Kanada)">
Wyspa Cornwallisa (Kanada)

Wyspa Cornwallisa () – wyspa wchodząca w skład Wysp Królowej Elżbiety. Należy do terytorium Nunavut. Położona jest na zachód od wyspy Devon i na wschód od Wyspy Bathursta. Na wyspie znajduje się jedna osada, Resolute. Powierzchnia wyspy wynosi 6995 km².

</doc>
<doc id="717917" url="https://pl.wikipedia.org/wiki?curid=717917" title="Wyspa Cornwallisa">
Wyspa Cornwallisa



</doc>
<doc id="717918" url="https://pl.wikipedia.org/wiki?curid=717918" title="Kigoma-Ujiji">
Kigoma-Ujiji



</doc>
<doc id="717920" url="https://pl.wikipedia.org/wiki?curid=717920" title="Lista najwyższych budynków w Denver">
Lista najwyższych budynków w Denver

Denver jest miastem w środkowo-zachodniej części Stanów Zjednoczonych. Znajduje się tutaj osiem budynków mających powyżej 150 metrów wysokości. Spośród najwyższych budynków prawie wszystkie wybudowano w okresie lat siedemdziesiątych i osiemdziesiątych XX wieku. 

</doc>
<doc id="717940" url="https://pl.wikipedia.org/wiki?curid=717940" title="Strefa ekonomiczna">
Strefa ekonomiczna



</doc>
<doc id="717942" url="https://pl.wikipedia.org/wiki?curid=717942" title="Troniny (województwo śląskie)">
Troniny (województwo śląskie)

Troniny – wieś w Polsce położona w województwie śląskim, w powiecie kłobuckim, w gminie Lipie. 
Do 31 grudnia 2016 był to przysiółek wsi Danków.
W latach 1975–1998 miejscowość administracyjnie należała do województwa częstochowskiego. Wieś położona jest nad rzeką Liswartą.

</doc>
<doc id="717945" url="https://pl.wikipedia.org/wiki?curid=717945" title="Język prarumuński">
Język prarumuński

Język prarumuński (, spotykane są także określenia „dawny rumuński” i „wspólny rumuński”) – rekonstruowany prajęzyk, wywodzący się z łaciny ludowej wspólny przodek języków wschodnioromańskich: arumuńskiego, istrorumuńskiego, meglenickiego i (dako)rumuńskiego, używany do IX wieku przez przodków Rumunów, Arumunów, Istrorumunów, Meglenorumunów oraz innych historycznych grup etnicznych identyfikowanych jako Wołosi. Podstawą do rekonstrukcji jest obecność we wszystkich czterech językach wschodnioromańskich wspólnych innowacji, odróżniających je z jednej strony od łaciny ludowej, a z drugiej – od pozostałych języków romańskich. 
Język dalmatyński oraz niepoświadczone odmiany łaciny, które wywarły wpływ na język albański, którymi również mówiono na Bałkanach, nie wywodzą się z prarumuńskiego, ale dzieliły z nim część zmian fonetycznych. Relacja odmian panońskich z prarumuńszczyzną jest nieznana.

</doc>
<doc id="717949" url="https://pl.wikipedia.org/wiki?curid=717949" title="Vardeni">
Vardeni



</doc>
<doc id="717955" url="https://pl.wikipedia.org/wiki?curid=717955" title="Chałków">
Chałków

Chałków – wieś w Polsce położona w województwie śląskim, w powiecie kłobuckim, w gminie Lipie.
Do końca 2015 roku, miejscowość była częścią wsi Albertów.
W latach 1975–1998 miejscowość administracyjnie należała do województwa częstochowskiego.

</doc>
<doc id="717959" url="https://pl.wikipedia.org/wiki?curid=717959" title="Test Coopera">
Test Coopera

Test Coopera – próba wytrzymałościowa opracowana przez amerykańskiego lekarza Kennetha H. Coopera na potrzeby armii USA w 1968 roku, polegająca na 12-minutowym nieprzerwanym biegu. Obecnie jest szeroko stosowany do badania wytrzymałości przede wszystkim sportowców.
Kenneth Cooper opracował także tabele do testu marszowego, pływackiego i kolarstwa. Jednak to próba biegowa cieszy się największą popularnością.
Kondycję fizyczną, w zależności od wieku i płci określa się na podstawie pokonanego dystansu.
Próba biegowa.
Próba biegowa trwająca 12 minut powinna odbywać się na miękkiej nawierzchni, najlepiej na tartanie na stadionie lekkoatletycznym. Odległości powinny być wyraźnie zaznaczone co 100 m. Pokonany przez biegacza dystans uznawany jest za miarę wytrzymałości. Dokładna ocena wytrzymałości odczytywana jest ze specjalnych tabel.
Cztery poniższe tabele zawierają wyniki uwzględniające wiek i płeć testowanej osoby. Sportowcy profesjonalni podlegają ocenie w odmiennych (wyższych) kryteriach.
Pływanie.
Test w pływaniu polega na nieprzerwanym płynięciu stylem dowolnym przez 12 minut w niewzburzonej wodzie o odpowiedniej temperaturze. Dystans mierzy się z dokładnością do 25 metrów.
Poniższej tabela ukazuje wyniki uwzględniające płeć i wiek testowanej osoby.
Modyfikacje.
Modyfikacje polegają przede wszystkim na opracowaniu wyników dla odmiennych czasów, najczęściej 6, 8 oraz 10 minut. Jednak największą popularnością niezmiennie cieszą się testy 12 minutowe.

</doc>
<doc id="717964" url="https://pl.wikipedia.org/wiki?curid=717964" title="Albert R. Broccoli">
Albert R. Broccoli

Albert Romolo Broccoli, pseud. „Cubby” Broccoli (ur. 5 kwietnia 1909 w Nowym Jorku, zm. 27 czerwca 1996 w Beverly Hills) – włosko-amerykański producent filmowy. Wyprodukował ponad 40 filmów, jednak największą sławę przyniosła mu seria o Jamesie Bondzie.
Życiorys.
Broccoli urodził się we włosko-amerykańskiej rodzinie na Long Island. Przeniosła się ona na Florydę, zaś po śmierci swojego ojca Giovanniego, młody Broccoli przeprowadził się wraz z babcią do nowojorskiej Astorii. Imając się różnych zawodów, w tym również sprzedawcy trumien, zaangażował się w branżę filmową. Zaczynał jako chłopiec na posyłki na planie westernu "The Outlaw" Howarda Hughesa (1941). Tu po raz pierwszy spotkał samego Hughesa, podczas gdy ten doglądał produkcji filmu po zwolnieniu reżysera Howarda Hawksa. Niedługo potem Broccoli wstąpił do Marynarki Wojennej, zaraz po ataku na Pearl Harbor. Po zakończeniu wojny powrócił do Hollywood, by pracować jako agent dla Famous Artists Agency.
Na początku lat 50. Broccoli przeniósł się po raz kolejny, tym razem do Londynu. Jako sprytny biznesmen, potrafił zrobić dobry użytek z dotacji od brytyjskiego rządu, dawanej na potrzeby filmów kręconych w Wielkiej Brytanii, z udziałem brytyjskich aktorów i filmowców. W 1962 roku Broccoli połączył się z Harrym Saltzmanem i stworzył wraz z nim wytwórnię EON Productions. W tym samym roku wyprodukowali adaptację jednej z powieści Iana Fleminga, film "Doktor No", pierwszy z serii o Jamesie Bondzie. Wkład Broccoliego w serię trwał aż do jego śmierci. Obecnie pracę nad cyklem kontynuują jego córka, Barbara Broccoli oraz pasierb, Michael G. Wilson. Oprócz filmów bondowskich, Broccoli wyprodukował również film "Chitty Chitty Bang Bang" z Dickiem Van Dyke, oparty także na książce Fleminga, oraz "Call Me Bwana" z Bobem Hopem. W 1982 roku Broccoli został uhonorowany nagrodą im. Irvinga G. Thalberga. Posiada również swoją gwiazdę w alei gwiazd w Hollywood.
Broccoli był trzykrotnie żonaty. W 1940, w wieku 31 lat, poślubił aktorkę Glorię Blondell (młodszą siostrę Joan Blondell), pięć lat później wziął z nią rozwód. W 1951 ożenił się z Nedrą Clark, która zmarła po urodzeniu córki Tiny. W latach 60. poznał i wziął ślub z aktorką i powieściopisarką, Daną Wilson. Zmarła ona na raka w 2004, już po śmierci męża.
Broccoli zmarł z przyczyn naturalnych w swym domu w Beverly Hills, w 1996 roku, w wieku 87 lat. Został pochowany na cmentarzu w Forest Lawn, na wzgórzach Hollywood w Los Angeles, po pogrzebie w obrządku rzymskokatolickim.

</doc>
<doc id="717968" url="https://pl.wikipedia.org/wiki?curid=717968" title="Książę Sutherland">
Książę Sutherland

Informacje ogólne.
Baroneci Sittenham 1. kreacji
Baronowie Gower 1. kreacji (parostwo Szkocji)
Hrabiowie Gower 1. kreacji (parostwo Wielkiej Brytanii)
Markizowie Stafford 1. kreacji (parostwo Wielkiej Brytanii)
Książęta Sutherland 1. kreacji (parostwo Zjednoczonego Królestwa)
Następca 7. księcia Sutherland: James Granville Egerton, markiz Stafford

</doc>
<doc id="717969" url="https://pl.wikipedia.org/wiki?curid=717969" title="John Sutherland Egerton, 6. książę Sutherland">
John Sutherland Egerton, 6. książę Sutherland



</doc>
<doc id="717975" url="https://pl.wikipedia.org/wiki?curid=717975" title="Hrabia Ellesmere">
Hrabia Ellesmere

Hrabiowie Ellesmere 1. kreacji (parostwo Zjednoczonego Królestwa)
Następni hrabiowie Ellesmere: patrz - książę Sutherland

</doc>
<doc id="717977" url="https://pl.wikipedia.org/wiki?curid=717977" title="Lipowiec (Koszęcin)">
Lipowiec (Koszęcin)

Lipowiec – część wsi Koszęcin w Polsce, położona w województwie śląskim, w powiecie lublinieckim, w gminie Koszęcin.
W latach 1975–1998 Lipowiec administracyjne należał do województwa częstochowskiego.

</doc>
<doc id="717979" url="https://pl.wikipedia.org/wiki?curid=717979" title="Tryper">
Tryper



</doc>
<doc id="717985" url="https://pl.wikipedia.org/wiki?curid=717985" title="Bogdan Grabarczyk">
Bogdan Grabarczyk

Bogdan Grabarczyk (ur. 2 października 1967 w Płocku) – polski szachista, mistrz międzynarodowy od 1998 roku.
Kariera szachowa.
W latach 1991–2007 ośmiokrotnie wystąpił w finałach mistrzostw Polski mężczyzn. Największy sukces osiągnął w roku 1996 w Brzegu Dolnym, zdobywając srebrny medal. Duży sukces odniósł w roku 2001, zajmując w Darmstadt II miejsce i wypełniając pierwszą normę arcymistrzowską. Rok później zwyciężył w Griesheim ("turniej B"). W 2005 r. podzielił I miejsce w otwartym turnieju w Kołobrzegu oraz zajął II miejsce w kolejnym turnieju "open" w Offenbach am Main. W 2006 r. podzielił II-III miejsce w Kołobrzegu, natomiast w 2009 r. podzielił II m. (za Jackiem Tomczakiem, wspólnie z Łukaszem Cyborowskim, Wojciechem Przybylskim i Vidmantasem Malisauskasem) w Memoriale Tadeusza Gniota w Policach oraz zwyciężył w turnieju "Portofino Cup" we Włocławku.
W latach 2003–2005 trzykrotnie zdobył srebrne medale drużynowych mistrzostw Polski, reprezentując barwy klubu "Polfa" Grodzisk Mazowiecki.
Najwyższy ranking w dotychczasowej karierze osiągnął 1 stycznia 2006 r., z wynikiem 2477 punktów zajmował wówczas 25. miejsce wśród polskich szachistów.
Życie prywatne.
Brat Bogdana Grabrczyka, Mirosław, również jest znanym szachistą (posiada tytuł arcymistrza).

</doc>
<doc id="717989" url="https://pl.wikipedia.org/wiki?curid=717989" title="Luchaire Model 1953">
Luchaire Model 1953

Luchaire Model 1953 – francuska przeciwdenna mina przeciwpancerna. Mina składa się z dwóch ładunków kumulacyjnych połączonych z dowolnego typu miną z zapalnikiem naciskowym. Ładunki umieszczone są w trójkąt. W 0,5 s po wybuchu miny z zapalnikiem naciskowym następuje wybuch obu ładunków miny Model 1953.

</doc>
<doc id="717992" url="https://pl.wikipedia.org/wiki?curid=717992" title="Węglowodór nasycony">
Węglowodór nasycony



</doc>
<doc id="717995" url="https://pl.wikipedia.org/wiki?curid=717995" title="EON Productions">
EON Productions

EON Productions Ltd. – brytyjska wytwórnia filmowa, znana z produkowania filmów o Jamesie Bondzie. Ma swoją siedzibę w angielskim Pinewood Studios, w Londynie i jest uzupełnieniem Danjaq LLC, grupy holdingowej posiadającej prawa autorskie do postaci i elementów znanych z bondowskich filmów.
Wytwórnia została założona w 1962 roku przez Alberta R. Broccoliego i Harry’ego Saltzmana. Skrót EON w nazwie wytwórni oznacza "Everything Or Nothing" (pol. "wszystko albo nic").

</doc>
<doc id="717996" url="https://pl.wikipedia.org/wiki?curid=717996" title="Kirkcaldy">
Kirkcaldy

Kirkcaldy (wym. , gael. "Cathair Challdainn", scots "Kirkcaldy" lub potocznie "The Lang Toun") – miasto portowe we wschodniej Szkocji, największe miasto w hrabstwie Fife, położone na północnym wybrzeżu zatoki Firth of Forth (Morze Północne). W 2011 roku liczyło 49 709 mieszkańców.
Nazwa Kirkcaldy wywodzi się najprawdopodobniej od brytońskiego słowa "cear" (twierdza) i "Culdee" (twardy). Druga interpretacja, pochodząca od szkockiego "kirk" (kościół) i Zakonu Culdee, jest obecnie uznawana za mniej prawdopodobną.
Po raz pierwszy Kirkcaldy wymieniono podczas bitwy pod Raith w 596 roku.
W XI stuleciu król Malcolm III wykupił okoliczną ziemię i podarował ją mnichom z zakonu św. Trójcy, aby postawić na niej opactwo Dunfermline.
Z Kirkcaldy pochodzili Adam Smith oraz Sandford Fleming.

</doc>
<doc id="718000" url="https://pl.wikipedia.org/wiki?curid=718000" title="Escrima">
Escrima

Escrima – filipińska sztuka walki jednym lub dwoma lekkimi kijami, ale także zawierająca formy bez użycia broni (nauczane dopiero na zaawansowanym poziomie). Podobnie jak inne sztuki walki z Filipin, zwane "arnis de mano", wykształciła się pod hiszpańską okupacją, gdy Filipińczykom zabroniono posiadania jakiejkolwiek broni z ostrzami.
"Escrima" uwzględnia także sztukę walki nożem. Podział stylów "escrimy" jest zbieżny z podziałem geograficznym Filipin - wyróżnia się styl południowy, północny i środkowy.

</doc>
<doc id="718001" url="https://pl.wikipedia.org/wiki?curid=718001" title="Kowale (powiat częstochowski)">
Kowale (powiat częstochowski)

Kowale – kolonia w Polsce położona w województwie śląskim, w powiecie częstochowskim, w gminie Konopiska. Wchodzi w skład sołectwa Jamki.
W latach 1975–1998 miejscowość administracyjnie należała do województwa częstochowskiego.

</doc>
<doc id="718002" url="https://pl.wikipedia.org/wiki?curid=718002" title="Kirenia">
Kirenia

Kirenia (gr. Κερύνεια, "Kierinia"; tur. "Girne") – miasto w Tureckiej Republice Cypru Północnego / Republice Cypryjskiej, nad Morzem Śródziemnym. Stolica północnocypryjskiego dystryktu Kirenia i formalna stolica cypryjskiego dystryktu Kirenia. Jednym z najważniejszych zabytków miasta jest strzegący wejścia do portu w Kirenii majestatyczny średniowieczny zamek obronny. Zamek w Kireni uważany jest za jeden z najlepiej zachowanych zamków na Cyprze.
Liczba mieszkańców miasta w 2011 roku wynosiła 33 207.

</doc>
<doc id="718003" url="https://pl.wikipedia.org/wiki?curid=718003" title="Florence Griffith-Joyner">
Florence Griffith-Joyner

Florence Griffith-Joyner (ur. 21 grudnia 1959 jako Florence Delorez Griffith, zm. 21 września 1998) – amerykańska lekkoatletka, sprinterka. Trzykrotna mistrzyni olimpijska w biegu na 100 m, 200 m i w sztafecie 4 x 100 m (Seul 1988), dwukrotna wicemistrzyni olimpijska w biegu na 200 m (Los Angeles 1984) i w sztafecie 4 x 400 m (Seul 1988). Aktualna rekordzistka świata w biegu na 100 m (10,49 sek.) i 200 m (21,34 sek). Florence Griffith-Joyner przeszła do historii lekkoatletyki jako najszybsza kobieta globu. Ustanowione przez nią w 1988 roku rekordy świata na 100 m i 200 m, do dziś pozostają niepobite. Zmarła nagle podczas snu na skutek ataku padaczki w 1998 roku.
Trudny początek kariery.
Już w liceum wygrywała wiele zawodów. Karierę seniorską rozpoczęła w 1978 roku. Jeszcze podczas studiów trenował ją Bobby Kersee, przyszły mąż trzykrotnej mistrzyni olimpijskiej Jacqueline "Jackie" Joyner, z której bratem Alem związała się Griffith. Z powodu problemów finansowych przerwała studia, podejmując pracę kasjerki w banku. W tym ciężkim okresie życia pomógł jej trener, w związku z tym mogła powrócić na studia, ostatecznie kończąc je z dyplomem psychologii. 
Florence Griffith mogła wystąpić na Igrzyskach XXII Olimpiady rozgrywanych w Moskwie w 1980 r., ale Stany Zjednoczone je zbojkotowały.
Pierwsze sukcesy.
Pierwszy sukces odniosła na 1. Mistrzostwach Świata w Lekkoatletyce w 1983 roku, zajmując tam 4 miejsce w biegu na 200 m (22,46 sek.). Rok później na Igrzyskach XXIII Olimpiady w Los Angeles zdobyła srebro na tym samym dystansie, uzyskując czas 22,04 sek. (startowała wtedy pod panieńskim nazwiskiem Griffith).
W 1985 roku wygrała bieg na 100 m, osiągając czas 11 sek. W 1987 roku wstąpiła w związek małżeński z Alem Joynerem, mistrzem olimpijskim w trójskoku. Od tego czasu zaczęła używać nazwiska Griffith-Joyner.
W 1987 roku na 2. Mistrzostwach Świata w Lekkoatletyce rozgrywanych na Stadio Olimpico w Rzymie zdobyła swoje pierwsze złoto w sztafecie 4 x 100 m oraz srebro na 200 m.
16 lipca 1988 r. na zawodach lekkoatletycznych rozgrywanych w Indianapolis Florence Griffith-Joyner ustanowiła rekord świata wynoszący 10,49 sek. Tym samym pobiła rekord świata swojej rodaczki Evelyn Ahsford ustanowiony 22 sierpnia 1984 r. w Zurychu o 0,27 s. Jednak do dziś istnieją kontrowersje co do uznania tego rekordu. Zdaniem obserwatorów sprinterce musiał pomagać wiatr, który owego dnia wiał całkiem mocno, natomiast podczas biegu miernik wskazywał, że jest bezwietrznie. Sam trener Joyner przyznał później, że jego podopiecznej rzeczywiście mógł pomóc wiatr. Rekord został uznany, choć z adnotacją, że wiatr prawdopodobnie przekraczał dopuszczalną normę. Nawet gdyby uznać, że rekordowy czas był wynikiem wspomagania przez wiatr, to i tak do Griffith-Joyner należy najlepszy rezultat osiągnięty w dozwolonym limicie wiatrowym, wynoszący 10,61 sek.
XXIV Letnie Igrzyska Olimpijskie w Seulu.
Florence Griffith-Joyner na Igrzyska XXIV Olimpiady w Seulu w 1988 roku jechała jako główna faworytka. Wygrała bieg na 100 m z rezultatem niewiele gorszym od rekordu – 10,54 sek., wyprzedzając drugą Evelyn Ashford o 0,3 sek. Startowała także na dystansie 200 m. Już w biegu półfinałowym ustanowiła nowy rekord świata z czasem 21:56 sek., a w finale pobiła go jeszcze raz – o 0,22 sek.(21,34) Zdobyła też złoto w sztafecie 4 x 100. Wzięła również udział w sztafecie 4 x 400 m (w tej konkurencji występowała po raz pierwszy na arenie międzynarodowej). Sztafeta amerykańska zajęła drugą pozycję, plasując się tuż za rosyjską. Z igrzysk olimpijskich wyjeżdżała jako jedna z największych gwiazd sportu. Uzyskała także jeden z najlepszych w historii wyników pod względem liczby medali zdobytych przez jedną zawodniczkę.
Zakończenie kariery i śmierć.
Zaraz po igrzyskach Florence Griffith-Joyner postanowiła zakończyć karierę, poświęcając się rodzinie i swoim innym pasjom, jak moda i projektowanie ubrań. W 1990 roku państwu Joyner urodziła się córka Mary Ruth Joyner. Próbowała ona później swoich sił w sporcie, jednak poświęciła się tańcowi i śpiewaniu.
Florence próbowała wrócić do biegania w 1996 roku. Jej marzeniem było wzięcie udziału w XXVI Letnich Igrzyskach Olimpijskich w Atlancie i pobicie rekordu świata na dystansie 400 m, jednak z powodu problemów ze ścięgnem ostatecznie nie wystartowała. W trakcie kariery i po jej zakończeniu występowała gościnnie w kilku serialach telewizyjnych, jak: "Santa Barbara" czy "Pomoc domowa". Zmarła niespodziewanie podczas snu w 1998 roku. 
Florence Griffith-Joyner zarzucano używanie dopingu i sterydów anabolicznych. Dla obserwatorów duża progresja wyników w krótkim czasie oraz przyrost masy mięśniowej mogą wydawać się podejrzane, wręcz nieprawdopodobne. Także niespodziewana śmierć sportsmenki była wiązana z domniemanym dopingiem stosowanym przed laty. Jednakże testy antydopingowe w trakcie kariery i sekcja zwłok nie wykazały jakoby Florence stosowała doping, a powodem jej śmierci były środki dopingujące. Stwierdzono, że Florence Griffith-Joyner doznała ataku padaczki, w trakcie którego udusiła się. Podczas sekcji zwłok w jej mózgu wykryto naczyniaka jamistego. Uznano, że był on przyczyną napadów, które sprinterka miała także wcześniej.

</doc>
<doc id="718006" url="https://pl.wikipedia.org/wiki?curid=718006" title="Anthony Kennedy">
Anthony Kennedy

Anthony McLeod Kennedy (ur. 23 lipca 1936 w Sacramento, Kalifornia) – amerykański prawnik, politolog i ekonomista, sędzia federalny, sędzia Sądu Najwyższego USA w latach 1988–2018.
Wykształcenie i praktyka zawodowa.
Absolwent politologii Uniwersytetu Stanforda (1958). Studiował także na London School of Economics i Harvard Law School (1961).
Po studiach rozpoczął prywatną praktykę prawniczą w San Francisco (1961–1963), a następnie (do 1975) w rodzinnym Sacramento. W latach 1965–1988 wykładał prawo konstytucyjne w McGeorge School of Law przy University of the Pacific.
Prezydent Gerald Ford mianował go sędzią Sądu Apelacyjnego 9 okręgu (1975–1988).
Sąd Najwyższy.
26 czerwca 1987 na emeryturę przeszedł Lewis Franklin Powell, sędzia Sądu Najwyższego USA. Prezydent Ronald Reagan najpierw nominował Roberta Borka, jednak dla senatorów okazał się zbyt konserwatywny. Kolejny kandydat, Douglas H. Ginsburg, został wycofany po tym, gdy okazało się, że w młodości nadużywał marihuany. Wreszcie, Reagan zaproponował Kennedy’ego, który został wybrany 18 lutego 1988 sędzią przy 97 głosach za, bez sprzeciwu.
Uchodzi za sędziego o umiarkowanych poglądach. Przez szereg lat, kiedy w SN zasiadało 4 sędziów zdecydowanie konserwatywnych (Alito, Thomas, Roberts, Scalia) i czterech liberalnych (Sotomayor, Kagan, Ginsburg, Breyer), jego głos uchodził za tzw. języczek u wagi (ang. "swing vote") w wielu decyzjach. Sytuacja zmieniła się na początku 2016 po śmierci Antonina Scalii, ale powróciła do poprzedniego stanu po nominacji Neila Gorsucha w kwietniu 2017.
27 czerwca 2018 ogłosił, że 31 lipca tego samego roku przejdzie na emeryturę. Na jego miejsce 9 lipca 2018 prezydent Donald Trump nominował sędziego Bretta Kavanaugha.
W 2019 roku otrzymał Philadelphia Liberty Medal.
Życie prywatne.
Urodził się w rodzinie rzymskokatolickiej. Z żoną Mary Davis mają troje dzieci. Nie jest powiązany z rodziną Kennedych.

</doc>
<doc id="718009" url="https://pl.wikipedia.org/wiki?curid=718009" title="King’s Lynn">
King’s Lynn

King’s Lynn – miasto w Wielkiej Brytanii, w Anglii, w północno-zachodniej części hrabstwa Norfolk, u ujścia rzeki Great Ouse do zatoki The Wash nad Morzem Północnym. W King's Lynn urodzili się Roger Taylor, perkusista grupy Queen, George Vancouver, podróżnik i odkrywca oraz George Russell, kierowca wyścigowy.
Liczba mieszkańców w 2001 roku wynosiła 34 564.

</doc>
<doc id="718010" url="https://pl.wikipedia.org/wiki?curid=718010" title="Nordmar">
Nordmar



</doc>
<doc id="718011" url="https://pl.wikipedia.org/wiki?curid=718011" title="Stanisław Piechocki">
Stanisław Piechocki

Stanisław Ryszard Piechocki (ur. 8 lutego 1955 w Olsztynie, zm. 6 kwietnia 2005 tamże) – polski prawnik, publicysta, pisarz, badacz i popularyzator najnowszych dziejów Olsztyna. Autor licznych książek, esejów i artykułów publicystycznych na temat najnowszej historii Olsztyna.
Życiorys.
W latach 1962–1970 uczęszczał do Szkoły Podstawowej nr 1 im. Ryszarda Knosały na Zatorzu w Olsztynie. Maturę zdał w 1974 w I LO im. A. Mickiewicza w Olsztynie.
Absolwent Wydziału Prawa i Administracji Uniwersytetu Mikołaja Kopernika w Toruniu (1978). Był sędzią w sądownictwie powszechnym (1980–2000), później (na emeryturze) poświęcił się wyłącznie pracy twórczej i pisarskiej. Debiutował w 1974 na łamach lokalnej i regionalnej prasy małymi formami literackimi. Opublikował ponad 400 artykułów i reportaży, głównie na łamach "Gazety Olsztyńskiej". Publikował także reportaże sądowe oraz rozważania na temat dóbr osobistych człowieka. Laureat nagród literackich, ogólnokrajowych i regionalnych za powieści i utwory z dziedziny literatury faktu, m.in. Nagrody Ministra Kultury i Sztuki (1984), nagrody im. Biskupa Ignacego Krasickiego (2002).
Od 1975 do 1977 należał do Koła Młodych przy toruńskim oddziale Związku Literatów Polskich, następnie od 1978 do Koła Młodych olsztyńskiego oddziału ZLP. Od 1984 roku był członkiem Związku Literatów Polskich.
Młodszy brat Janusza Piechockiego.

</doc>
<doc id="718013" url="https://pl.wikipedia.org/wiki?curid=718013" title="Dankowice Drugie">
Dankowice Drugie

Dankowice Drugie – wieś w Polsce położona w województwie śląskim, w powiecie kłobuckim, w gminie Krzepice.
W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Dankowycze villa" wymienia w latach (1470-1480) Jan Długosz w księdze "Liber beneficiorum dioecesis Cracoviensis". W okresie tym nie rozróżniano Dankowic Pierwszych oraz Drugich. Rozdział tych miejscowości nastąpił później.
Historia.
W roku 1564 we wsi Dankowice osiadłych było 16 kmieci na półłankach. Płacili oni 24 groszy czynszu podymnego i rzecznego, płacił również tamtejszy włodarz. Nie płacili wicnego i polnego, dlatego że nosili sieci do boru. Oddawali sep owsianą, kury, jaja, dwóch kmieci oddawało chmiel, 2 zagrodników płaciło 12gr., trzeci 24gr. Dziesięciu kmieci miało barcie i płaciło miodowe.
We wsi były dwa młyny, jeden na rzece Kostrzynie, o jednym kole, z którego młynarz płacił 5 grzywien i karmił 1 wieprza dla zamku. Drugi młyn, o dwóch kołach, był na Liswarcie, płacił z niego młynarz 10 grzywien czynszu, oddawał korzec mąki pszennej, karmił 2 wieprze do zamku. Dodatkowo młynarz płacił 36 gr. od rzeki. We wsi były dwa stawy, jeden na potoku.
Lustracja z roku 1789 podaje, że chłopi odrabiają staroście 94 dni, płacą 14zł 18gr wiecowego. Oddają ponadto 63 wiertle owsa, 7 wiertli i 3,5m chmielu, 37 kur, 157 jaj. Na folwarku w Dankowicach uprawiano: żyto, pszenicę, jęczmień, owies, groch, tatarkę, proso. Za rok 1786/1787 i 1787/1788 zebrano 223 wozy siana.
Przydrożna kapliczka św. Jana Nepomucena
Zbudowana została w roku 1843 na planie kwadratu, dół kapliczki do połowy murowany, otynkowany, ze skarpami na rogach. W części murowanej trzy okna zakończone półokrągłym łukiem, czwarte zamurowane. W niedużym wnętrzu kapliczki rzeźba św. Jana Nepomucena.
Ponad częścią murowaną przykrytą gontowym daszkiem drewniana wieżyczka zakończona baniastym hełmem, ponad nim toczona steryczna zakończona kutym krzyżem i chorągiewką, na niej rok 1843. Wcześniej była przerdzewiała chorągiewka z datą remontu w roku 1957.
W przeźroczu wieżyczki żeliwny dzwon z inskrypcją "Panki 1843" i dwa krzyżujące się młotki.
Kapliczka posadowiona jest na obszarze dawnych posiadłości dworskich. Stoi na terenie dawnego parku podworskiego. W dawnych czasach w jej pobliżu stały dworskie czworaki, stajnie, brogi i stodoły, niestety uległy zniszczeniu tak jak i dwór. Jak głosi legenda dziedzic Dankowic przywiózł z pobliskiego Śląska pięknego rasowego barana. Pewnego dnia barana ukradł i zabił chłop pańszczyźniany Jan z Dankowic. Gdy sprawa wyszła na jaw rozgniewany dziedzic kazał złapać chłopa, wychłostać i zakuć w dyby, po kilku dniach ciężko pobity chłop zmarł. Po latach męczeńskiej śmierci Jana, miejscowi wieśniacy wybudowali kapliczkę w miejscu dawnego pręgierza. Jak wspominają dawni mieszkańcy Dankowic, dzwon kapliczki wzywał ich dziadków do pracy na pańskim, kto nie zdążył na 6 rano dostawał baty. Bito nieźle "Chłostę cztery plagi przez gołe ciało" polecała Oekonomia jako karę za opuszczenie pańszczyzny, za spóźnienie do pracy "tak się z nim obchodzić, jako w szkole żakami bakałarz: to jest dać mu chłostę i pamiętne dobro" w razie recydywy zaraz na praszczęta puścić i kazać wszystkim chłopom po trzykroć zaciąć". Inne podanie głosi, że koło kapliczki doszło do potyczki między powstańcami z kozakami w roku 1863.
Źródło
"Blask Dawnych Krzepic"; Wydanie II rozszerzone o ważne wydarzenie z Krzepic i okolicy z okazji jubileuszu 650-lecia miasta Krzepic. Materiały z dziejów Krzepic i okolic zebrał i opracował Romuald Cieśla z Krzepic; Krzepice 2007.

</doc>
<doc id="718016" url="https://pl.wikipedia.org/wiki?curid=718016" title="Jagodowe Wzgórze">
Jagodowe Wzgórze

Jagodowe Wzgórze – wzgórze na terenie Wzgórz Piastowskich o wysokości 210 m n.p.m. Jest najwyższym wzniesieniem w granicach Zielonej Góry. W 2001 r. 76-osobowa wyprawa (w tym prezydent miasta) pod przewodnictwem redaktora naczelnego „Gazety Zachodniej” Macieja Krzyślaka i geografa Mieczysława Wojeckiego dowiodła, że szczyt jest najwyższym wzniesieniem w Zielonej Górze i nazwała je Jagodowym Wzgórzem (pomysł Mirosławy Sobeckiej z Raculi).

</doc>
<doc id="718019" url="https://pl.wikipedia.org/wiki?curid=718019" title="Rak dróg żółciowych">
Rak dróg żółciowych

Rak dróg żółciowych (łac. "cholangiocarcinoma", "carcinoma cholangiocellulare") – pierwotny nowotwór złośliwy pochodzenia nabłonkowego wywodzący się z błony śluzowej dróg żółciowych. Tradycyjnie wyróżnia się raka wewnątrzwątrobowych dróg żółciowych i raka zewnątrzwątrobowych dróg żółciowych, który może być dalej dzielony na postać wnękową i postać dystalną. Rak pęcherzyka żółciowego i rak brodawki Vatera ze względu na odmienności w zakresie etiologii, epidemiologii i leczenia są uznawane za osobne jednostki kliniczne.
Jest to stosunkowo rzadki nowotwór w krajach zachodnich i występuje on z częstością 1–2 zachorowań na 100 000 osób. Czynnikami ryzyka tego raka są pierwotne stwardniające zapalenie dróg żółciowych, malformacje wątroby, zarażenia pasożytniczymi przywrami z gatunków "Opisthorchis viverrini" i "Clonorchis sinensis" oraz kontakt z thorotrastem (ditlenkiem toru), stosowanym niegdyś w diagnostyce radiologicznej. Objawami raka dróg żółciowych są żółtaczka, świąd skóry, ból i dyskomfort w brzuchu, utrata wagi, powiększenie wątroby i objaw Courvoisiera.
Kliniczne rozpoznanie choroby jest stawiane na podstawie badań obrazowych, a ostateczne rozpoznanie raka dróg żółciowych wymaga wykonanania badania histopatologicznego materiału uzyskanego drogą biopsji, wymazu szczoteczkowego lub preparatu pooperacyjnego. Radykalny onkologicznie zabieg chirurgiczny jest jedyną metodą pozwalającą na wyleczenie choroby. U części chorych po zabiegu można dołączyć adiuwantową chemioterapię, ale jej rola pozostaje nieustalona. W leczeniu choroby nieoperacyjnej i choroby z przerzutami wykorzystuje się chemioterapię opartą na pochodnych platyny, przede wszystkim na cisplatynie, w połączeniu z gemcytabiną.
Klasyfikacja.
Raka dróg żółciowych ("cholangiocarcinoma") tradycyjnie dzieli się na raka zewnątrzwątrobowych dróg żółciowych (raka z zewnątrzwątrobowych przewodów żółciowych, ang. "extrahepatic cholangiocarcinoma", ECC) i raka wewnątrzwątrobowych dróg żółciowych (raka z wewnątrzwątrobowych przewodów żółciowych, ang. "intrahepatic cholangiocarcinoma", ICC).
Obecnie na podstawie lokalizacji nowotwór jest klasyfikowany:
Przewody żółciowe drugiego rzędu stanowią granicę pomiędzy rakiem wewnątrzwątrobowych dróg żółciowych a guzem Klatskina. W definicji UICC granicę pomiędzy guzem Klatskina a rakiem zewnątrzwątrobowych dróg żółciowych wyznacza przewód pęcherzykowy. Definicja WHO określa guz Klatskina jako guz wywodzący się z prawego lub lewego przewodu wątrobowego, ich połączenia albo najbliższej okolicy połączenia, nie obejmując okolicy ujścia przewodu pęcherzykowego.
Rak pęcherzyka żółciowego jest nowotworem złośliwym obejmującym pozawątrobową część dróg żółciowych, ale ze względu na odmienności etiologii, epidemiologii i leczenia rak pęcherzyka żółciowego jest uważany za osobną jednostkę kliniczną. Rak brodawki Vatera z podobnych przyczyn również jest wydzielany jako osobna jednostka kliniczna.
Najczęstszą postacią jest postać wnękowa. Rak wewnątrzwątrobowych dróg żółciowych stanowi 8% przypadków choroby, 50% w obrębie wnęki wątroby (guz Klatskina), 42% rak zewnątrzwątrobowych dróg żółciowych.
Ze względu na lokalizację w stosunku do połączenia obu przewodów wątrobowych raki dróg żółciowych zostały podzielone na pięć typów (klasyfikacja Bismutha). Opracowano jeszcze bardziej złożone klasyfikacje, ale nie znajdują one większego zastosowania klinicznego.
Objawy kliniczne.
Początkowo przebieg choroby jest skryty i choroba przebiega bezobjawowo. Występowanie objawów raka dróg żółciowych zwykle jest związane ze znacznym zaawansowaniem choroby. Prezentowane objawy są niespecyficzne i zależą od lokalizacji guza.
Kluczowym objawem raka zewnątrzwątrobowych dróg żółciowych jest żółtaczka zaporowa (cholestatyczna) z odbarwieniem stolca i ściemnieniem moczu. Jest ona pierwszym objawem choroby u 90% chorych z rakiem zewnątrzwątrobowych dróg żółciowych. Żółtaczka może mieć charakter narastający, początkowo pojawia się bez towarzyszących dolegliwości bólowych, choć u części chorych współwystępuje z nią ból brzucha.
Żółtaczce często towarzyszy świąd skóry, który występuje u 66% chorych. U 10% chorych w wyniku zablokowania przepływu żółci i kolonizacji bakteryjnej może dojść zapalenia dróg żółciowych objawiającym się wysoką gorączką, dreszczami, nudnościami, wymiotami i bólem brzucha.
Późnymi objawami choroby są ciągły ból brzucha, osłabienie, złe samopoczucie, utrata masy ciała, kacheksja, nudności, wymioty i wodobrzusze. Ból i dyskomfort w brzuchu występuje u 30–50% chorych, typowo jest objawem nowotworu zlokalizowanego w wątrobie, pojawia w okolicy podżebrowej, najczęściej cechuje się tępym charakterem. U 20% chorych występuje gorączka. U 25–40% chorych w badaniu fizykalnym stwierdza się powiększenie wątroby, a u 10% chorych wyczuwalna obecność guza w jamie brzusznej. Czasem bywa obecny objaw Courvoisiera polegający na stwierdzeniu w badaniu palpacyjnym powiększonego, niebolesnego pęcherzyka żółciowego, objaw pojawia się w przypadku lokalizacji guza poniżej ujścia przewodu pęcherzykowego. Czasem u całkowicie bezobjawowych chorych na rozpoznanie choroby naprowadzają stwierdzone nieprawidłowe wyniki badań laboratoryjnych.
Czynniki ryzyka.
Do czynników ryzyka zachorowania na raka dróg żółciowych należy:
Mimo to wiele przypadków raków dróg żółciowych występuje u pacjentów bez znanych czynników ryzyka.
Epidemiologia.
U ludzi rak dróg żółciowych jest stosunkowo rzadkim nowotworem. Szacuje się, że stanowi około 3% nowotworów układu pokarmowego, jest to drugi co do częstości nowotwór wątroby po raku wątrobowokomórkowym.
Zapadalność na chorobę rośnie z wiekiem, zwykle jest stwierdzany u osób po 65. roku życia. Choroba rzadko występuje u chorych przed 40. rokiem życia. Rak dróg żółciowych jest częstszy u mężczyzn niż u kobiet.
Zapadalność na raka dróg żółciowych u ludzi wykazuje znaczne zróżnicowanie geograficzne i waha się 0,2–96/100 000 u mężczyzn i 0,1–38/100 000 u kobiet. Choroba najczęściej występuje w krajach wschodnioazjatyckich, a najwyższe ryzyko zachorowania występuje w północnej części Tajlandii, które jest niemal 100-krotnie większe niż w krajach zachodnich. Wysokie ryzyko zachorowania dotyczy również Chin, Korei i Japonii.
Liczne badania dowodzą rosnącej zapadalności na ten nowotwór w ostatnich dekadach i tendencja wzrostowa jest zauważalna w krajach Ameryki Północnej, Europy, Azji oraz Australii. Przyczyny tego zjawiska są niejasne. Być może częściowo przyczyną jest postęp w technikach badań obrazowych pozwalających na postawienie właściwego rozpoznania, aczkolwiek częstość niektórych czynników ryzyka, takich jak infekcje HIV, również wzrosła w tym przedziale czasowym.
W Polsce na 2011 roku na raka zewnątrzwątrobowych dróg żółciowych zachorowało 350 kobiet i 270 mężczyzn, co odpowiada zapadalności odpowiednio 0,8/100 000 i 0,9/100 000. Nie ma dokładnych danych dotyczących raka wewnątrzwątrobowych dróg żółciowych, szacuje się, że liczba zachorowań nie przekracza 200 przypadków rocznie u obu płci.
Histopatologia.
Rak dróg żółciowych jest drugim pod względem częstości nowotworem złośliwym wątroby u ludzi i stanowi około 15% pierwotnych nowotworów złośliwych tego narządu, choć faktycznie różnice tego odsetka bardzo różnią się geograficznie i w pewnych regionach rak dróg żółciowych stanowi zdecydowaną większość nowotworów złośliwych wątroby u ludzi. Najczęstszym typem histopatologicznym u ludzi jest gruczolakorak, zwykle o dobrym lub średnim zróżnicowaniu (niski G1 i pośredni G2 stopień złośliwości histologicznej).
Rak wewnątrzwątrobowych dróg żółciowych.
Rak może wywodzić się z każdej części wewnątrzwątrobowych dróg żółciowych. Makroskopowo tworzy kilka odmiennych typów wzrostu. Najczęstszy z nich występujący u około 65% chorych o typie masy("mass-forming type") makroskopowo tworzy szare, szarobiałe, twarde, dobrze odgraniczone, lite zmiany. Rzadziej (6% przypadków) obserwuje się infiltrację wzdłuż naczyń wrotnych powodującą zwężenie zajętych dróg żółciowych i poszerzenie ich powyżej zmiany z zapaleniem dróg żółciowych (typ nacieku okołoprzewodowego, "periductal infiltrating type"). Rak rzadko (4% przypadków) może wzrastać wewnątrz dróg żółciowych, tworząc polipowatą lub brodawkowatą zmianę wewnątrz światła poszerzonego przewodu żółciowego (typ wzrostu wewnątrzprzewodowego, "intraductal-growing type"). Mieszany typ wzrostu ("mixed pattern") jest drugim najczęściej obserwowanym wzorcem.
Rak wewnątrzwątrobowych dróg żółciowych wykazuje tendencję do szerzenia się przez naciekanie miąższu wątroby, a także struktury wrotne oraz wzdłuż dróg żółciowych. Już na wczesnym etapie rozwoju choroby stwierdza się inwazję naczyń krwionośnych, co sugeruje wczesną obecność przerzutów.
W porównaniu do raka wątrobowokomórkowego częściej występują przerzuty do regionalnych węzłów chłonnych. Szerzenie się naczyniami krwionośnymi skutkuje powstawaniem przerzutów odległych, przede wszystkim do płuc, a także do kości, nadnerczy, nerek, śledziony i trzustki. Rzadko stwierdza się intensywne rozprzestrzenianie się w wątrobie wzdłuż przewodów żółciowych.
Jest to najczęstszy podtyp histologiczny raka wewnątrzwątrobowych dróg żółciowych, wykazuje znaczną zmienność cech histologicznych i stopnia złośliwości. Na wczesnym etapie choroby częstym obrazem jest dość jednolity wzór rurowy, może być obecny wzór sznurowy i brodawkowaty. Komórki mogą być małe lub duże, sześcienne albo walcowate, ale również bywają pleomorficzne. Większość komórek posiada bladą, eozynofilną cytoplazmę, czasem komórki mogą posiadać obfitą zawartość cytoplazmy, przypominając komórki kubkowe.
Typowy jest obfity desmoplastyczny zrąb. Komórki Ito (komórki gwieździste, komórki okołozatokowe) są włączone do utkania guza i produkując macierz pozakomórkową prowadzą do włóknienia wątroby. Zwykle centralna część guza jest mocno zwłókniała i ubogokomórkowa, podczas gdy w obwodowej części guza jest stwierdzana bardziej nasilona proliferacja komórek nowotworowych.
Są to podtypy spotykane w zaawansowanych przypadkach raka dróg żółciowych. Rak gruczołowo-płaskonabłonkowy jest to początkowo „czysty” gruczolakorak zawierający istotną ilość elementu płaskonabłonkowego, a rak płaskonabłonkowy pojawia się w późniejszym etapie choroby i zawiera głównie komponent płaskonabłonkowy.
Jest to podtyp zbudowany z małych, regularnych struktur rurowych przypominające kanały Heringa.
Jest to nowotwór zawierający znaczną ilość mucyn, dominuje składnik pozakomórkowy w postaci śluzu. Komórki są rozdęte i zawierają znaczną ilość śluzu otoczone dużymi pozakomórkowymi polami śluzu.
Jest to podtyp, którego utkanie przypomina mięsaka wrzecionowatokomórkowego, włókniakomięsaka lub niezróżnicowanego mięsaka pleomorficznego. Nowotwór może cechować się bardziej agresywnym przebiegiem.
Jest to bardzo rzadki podtyp zbudowany z rozdętych komórek z dużymi wodniczkami z mucynami.
Jest to podtyp zbudowany z wyraźnie przerośniętych jasnych komórek o groniastym lub rurowym wzorze.
Rak zewnątrzwątrobowych dróg żółciowych.
Rak zewnątrzwątrobowych dróg żółciowych jest klasyfikowany na typ guzkowy, polipowaty, włóknisty i rozlany. Typ guzkowy i włóknisty wykazują tendencję do szerokiego naciekania sąsiadujących tkanek. Typ włóknisty charakteryzuje się intensywną reakcją desmoplastyczną. Jest stwierdzany w 70% przypadków guza Klatskina, powoduje okrężne zwężenie przewodów żółciowych oraz szerzenie się podłużne i promieniście wokół przewodu żółciowego, wywołując zwłóknienie otaczających tkanek. Typ guzkowy cechuje się obecnością twardego guzka wystającego z przewodu żółciowego. Typ brodawkowy stwierdza się u około 10% chorych, częściej występuje w dystalnej części przewodów żółciowych. Wzrastając wewnątrz przewodów żółciowych, powoduje wczesne zablokowanie przepływu żółci i pojawienie się objawów choroby.
W zewnątrzwątrobowych drogach żółciowych najczęściej stwierdza się gruczolaki o dobrym i umiarkowanym zróżnicowaniu. Są zbudowane z długich lub krótkich cewkowych gruczołów utworzonych przez atypowe komórki nowotworowe o różnej wysokości: od sześciennych do walcowatych. W obrębie komórek i gruczołów obecne są mucyny. Około jedna trzecia dobrze zróżnicowanych gruczolaków wykazuje obecność ognisk różnicowania jelitowego zawierających komórki kubkowe i endokrynne.
Podtypami gruczolakoraka jest brodawkowaty rak gruczołowy, gruczolakorak śluzowy, gruczolakorak typu jelitowego, gruczolakorak typu dołeczków żołądkowych i gruczolakorak jasnokomórkowy.
Jest to podtyp charakteryzujący się obecnością wewnątrzplazmatycznej mucyny przemieszczającej jądro komórkowe w kierunku obwodowym, zwykle jest obecna znaczna ilość zewnątrzkomórkowej mucyny.
Jest to nowotwór składający się z komponentu gruczołowego i płaskonabłonkowego, zwykle jest to nowotwór umiarkowanie zróżnicowany.
Jest to nowotwór składający się wyłącznie z komponentu płaskonabłonkowego. W słabo zróżnicowanych guzach wrzecionowate komórki mogą być mylone z mięsakami.
Typowa jest nieobecność struktur gruczołowych, wyróżnia się cztery warianty tego podtypu:
Patogeneza.
Komórka, z której wywodzi się rak przewodów żółciowych nie jest znana, choć badania wskazują na pluripotencjalną wątrobową komórkę macierzystą. Prawdopodobnie rak przewodów żółciowych rozwija się etapami; od wczesnej hiperplazji i metaplazji, przez dysplazję, aż do raka inwazyjnego, podobnie jak to przebiega w przypadku raka jelita grubego. Uważa się, że w progresji odgrywa znaczenie przewlekłe zapalenie oraz obstrukcja przewodów żółciowych.
Podobnie jak w przypadku innych nowotworów przewodu pokarmowego, za nowotworzenie w komórkach nabłonka dróg żółciowych odpowiada prawdopodobnie szereg mutacji w protoonkogenach i genach supresorowych, aczkolwiek komórkowe mechanizmy prowadzące do neoplazji w nabłonku przewodów żółciowych są stosunkowo słabo poznane. Donoszono o stwierdzeniu mutacji w onkogenach "K-ras", "c-myc", "c-neu", "c-erb", "c-met" i genach supresorowych "TP53" i "bcl-2" w komórkach nowotworów dróg żółciowych.
Historia naturalna.
Rak dróg żółciowych jest wolno rosnącym nowotworem. Choroba rozwija się skrycie, głównym jej objawem jest żółtaczka. Objaw może być wynikiem zewnętrznego ucisku dróg żółciowych przez guz albo wewnątrzprzewodowego typu wzrostu guza. Postać wnękowa i obwodowa raka dróg żółciowych zwykle prowadzi do zablokowania ich światła. Zaleganie żółci sprzyja namnażaniu się flory bakteryjnej, co może doprowadzić do zapalenia dróg żółciowych.
Nowotwór miejscowo szerzy się za pomocą naczyń chłonnych i krwionośnych, wzdłuż nerwów i dróg żółciowych. W wyniku miejscowego szerzenia dochodzi do zajęcia wątroby, trzustki, dwunastnicy, żołądka, jelita grubego i ważnych struktur naczyniowych, w tym żyły wrotnej oraz tętnicy wątrobowej wspólnej. Zajęcie lokalnych węzłów chłonnych jest częste w raku dróg żółciowych. W raku wewnątrzwątrobowych dróg żółciowych przerzuty w lokalnych węzłach chłonnych są obserwowane w 50–60% przypadków choroby, zwykle pojawiają się w węzłach więzadła wątrobowo-dwunastniczego, okołoaortalnych, tylnej grupy węzłów trzustki i grupy tętnicy wątrobowej wspólnej. Zajęcie węzłów chłonnych w postaci wnękowej stwierdza się u około 50% chorych, najczęściej są to przerzuty do węzłów okołopęcherzykowych, węzłów wzdłuż żyły wrotnej, grupy węzłów tętnicy wątrobowej wspólnej i trzustkowo-dwunastniczych. Przerzuty węzłowe w postaci dystalnej są obserwowane u 55% chorych, są to głównie węzły trzustkowo-dwunastnicze, tętnicy wątrobowej wspólnej, więzadła wątrobowo-dwunastniczego i węzły okołoaortalne. Zajęcie węzłów okołoaortalnych często jest związane z naciekiem miąższu trzustki. Przerzuty odległe pojawiają się w chorobie zaawansowanej miejscowo. Zwykle są stwierdzane w odległych węzłach chłonnych oraz płucach, rzadziej także w otrzewnej, kościach, nadnerczach i nerkach. Chorzy umierają najczęściej w wyniku lokalnego szerzenia się nowotworu i niewydolności wątroby lub ropnego zapalenia dróg żółciowych.
Rozpoznanie.
Kliniczne (radiologiczne) rozpoznanie choroby jest stawiane na podstawie badań obrazowych, w których podstawowe znaczenia ma tomografia komputerowa oraz rezonans magnetyczny. Ostateczne rozpoznanie choroby jest stawiane na podstawie badania histopatologicznego lub cytologicznego materiału pobranego w biopsji lub preparatu pooperacyjnego. U chorych z operacyjnym guzem ostateczne rozpoznanie histopatologiczne nie jest konieczne do wdrożenia leczenia chirurgicznego, które wówczas jest stawiane na podstawie badań obrazowych (rozpoznanie kliniczne).
Badania obrazowe.
Badanie ultrasonograficzne (USG) jest często stosowane we wstępnej diagnostyce żółtaczki zaporowej. Badanie może uwidocznić poszerzenie wewnątrzwątrobowych lub zewnątrwątrobowych dróg żółciowych, co w przypadku nieuwidocznienia kamieni żółciowych może sugerować obecność masy zwężającej ich światło. W raku wewnątrzwątrobowych dróg żółciowym mogą być widoczne poszerzenia prawego lub lewego przewodu wątrobowego bez widocznej masy nowotworowej. Rzadziej może być widoczne guzowate, nieregularne zwężenia światła przewodu żółciowego lub polipowata masa. Guzy w zewnątrzwątrobowych drogach żółciowych, w tym we wnęce, są trudne do wykrycia w ultrasonografii.
Tomografia komputerowa może wykazać poszerzenie dróg żółciowych i masę nowotworową, pogrubienie ścian przewodu żółciowego lub wewnątrzprzewodową masę nowotworową. Przed podaniem środka kontrastującego guz jest bardzo słabo widoczny. Guz jest słabo unaczyniony, dlatego nie ulega wzmocnieniu kontrastowemu, ale jest lepiej widoczny na tle dobrze unaczynionej wątroby. Tomografia komputerowa służy do oceny zaawansowania choroby oraz operacyjności choroby, w tym do oceny zajęcia lokalnych węzłów chłonnych, obecności przerzutów odległych oraz zajęcia ważnych naczyń krwionośnych.
Rezonans magnetyczny, szczególnie cholangiografia rezonansu magnetycznego, jest rozważany jako badanie z wyboru w diagnostyce raka dróg żółciowych. Metaanaliza wykazała, że MRI wykazuje wysoką, przekraczającą 90%, czułość i swoistość. Badanie znajduje szczególne zastosowanie w ocenie lokalnego zaawansowania guza, zajęcia miąższu wątroby, lokalnych węzłów chłonnych i obecności przerzutów odległych.
Pozytonowa tomografia emisyjna znajduje zastosowanie w ocenie zaawansowania choroby w diagnostyce obecności przerzutów odległych.
Endoskopia.
Endoskopowa cholangiopankreatografia wsteczna jest pomocna w ustaleniu obecności i rodzaju przeszkody w drogach żółciowych, umożliwia pobranie wycinka lub wymazu szczoteczkowego, co może pozwolić na ustalenie rozpoznania histopatologicznego przed operacją. Metoda umożliwia implantację stentów lub protez do dróg żółciowych pozwalających na odbarczenie dróg żółciowych i ustąpienie uciążliwego świądu i żółtaczki.
Ultrasonografia endoskopowa jest stosowana głównie w celu wykonania celowanej biopsji cienkoigłowej podejrzanej zmiany w celu dostarczenia materiału do badania histopatologicznego i ustalenia rozpoznania histopatologicznego.
Laparoskopia.
U części chorych do oceny zaawansowania choroby oraz operacyjności może być przydatna laparoskopia, która pozwala ponadto na pobranie wycinka do badania histopatologicznego.
Markery nowotworowe.
W diagnostyce raka dróg żółciowy pewną rolę pełnią markery nowotworowe: CA 19-9, CA 125 i CEA. Markery nie są swoiste dla raka dróg żółciowych i ich podwyższone stężenia jest obserwowane w innych chorobach nowotworowych i nienowotworowych.
CA 19-9 ma największe znaczenie w diagnostyce raka dróg żółciowych. Stężenie CA 19-9 jest podwyższone w ponad 75% przypadków raka dróg żółciowych. Badanie daje fałszywie dodatnie wynik przy różnych chorobach dróg żółciowych. Marker ma niekorzystne znaczenie rokownicze i bywa używany w monitorowaniu skuteczności leczenia. Podwyższone stężenie CA 125 obserwuje się u 40–50% chorych. Marker może być przydatny w diagnostyce różnicowej nienowotworowych i nowotworowych przyczyn niedrożności dróg żółciowych. Podwyższone stężenie CEA towarzyszy 30% przypadkom raka dróg żółciowych. Czułość badania w różnych pracach wynosi 33–84%, a swoistość 33–100%. Jednoczesna ocena stężenia CA 19-9 i CEA podwyższa skuteczność diagnostyczną badań.
Badania laboratoryjne.
U chorych z rakiem dróg żółciowych często mogą być stwierdzane cechy cholestazy ze zwiększeniem stężenia fosfatazy alkalicznej (ALP, FA) gamma-glutamylotranspeptydazy (GTTP) oraz bilirubiny z przewagą bilirubiny sprzężonej. Może być obecna podwyższona aktywność aminotransferazy asparaginianowej (ASPAT) i aminotransferazy alaninowej (ALAT).
Leczenie.
Leczenie choroby zlokalizowanej.
Rak wewnątrzwątrobowych dróg żółciowych wykazuje tendencje do tworzenia wewnątrzwątrobowych zmian satelitarnych. Całkowita chirurgiczna resekcja zmiany z zachowaniem odpowiedniego marginesu chirurgicznego jest jedyną metodą pozwalającą na wyleczenie. Jednak większość chorych ze względu na zaawansowanie choroby nie kwalifikuje się do leczenia zabiegowego. Celem leczenia chirurgicznego jest usunięcie całego guza pierwotnego. Operacyjność i zakres operacji jest podyktowany względami anatomicznymi, które determinują techniczną możliwość wykonania zabiegu. Zwykle ze względu na znaczne zaawansowanie choroby i dużą masę guza konieczne jest wykonanie lobektomii (usunięcie płata wątroby). Występowanie wewnątrzwątrobowych zmian satelitarnych nie wyklucza możliwości leczenia radykalnego onkologicznie, o ile zmiany nie zajmują przeciwległego płata. Zajęcie obu płatów zwykle uniemożliwia leczenie radykalne, podobnie występowanie pozawątrobowych ognisk choroby zwykle stanowi przeciwwskazanie do radykalnego leczenia chirurgicznego. Uzasadniona jest resekcja węzłów chłonnych wzdłuż żyły wrotnej (limfadenektomia), ponieważ umożliwia dokładną ocenę zaawansowania choroby, ale nie wykazano korzyści terapeutycznych z takiego postępowania.
W małych seriach badań oceniono skuteczność ablacji prądem o częstotliwości fal radiowych (ang. "radiofrequency ablation", RFA), przezcewnikowej chemioembolizacji tętniczej (ang. "transcatheter arterial chemoembolisation", TACE), TACE z wykorzystaniem cząstek opłaszczonych doksorubicyną (ang. "drug-eluting bead TACE", DEB-TACE), przeztętniczej radioembolizacji z 90Y (ang. "transarterial radioembolization", TARE) oraz chemioterapii podawanej do tętnicy wątrobowej.
W badaniu na 17 chorych stwierdzono, że leczenie za pomocą RFA wywoływało medianę przeżycia wolnego od progresji choroby (PFS) wynoszącą 32 miesiące i medianę przeżycia całkowitego (OS) 38,5 miesiąca. W badaniu na 37 chorych z rakiem dróg żółciowych leczonych przezcewnikową chemioembolizacją tętniczą za pomocą cisplatyny, doksorubicyny albo mitomycyny C lub przezcewnikową embolizacją tętniczą za pomocą lipidolu albo alkoholu poliwinylowego stwierdzono przydatność metody w kontroli miejscowej choroby i zaobserwowano medianę czasu do progresji (TTP) wynoszącą 8 miesięcy i medianę przeżycia całkowitego 20 miesięcy. W badaniu klinicznym wykazano, że DEB-TACE z użyciem irynotekanu wykazuje podobną skuteczność jak systemowa chemioterapia za pomocą gemcytabiny lub oksaliplatyny i wykazuje przewagę nad TACE z użyciem mitomycyny C. Mediana przeżycia całkowitego chorych leczonych DEB-TACE z zastosowaniem irynotekanu wynosiła 11 miesięcy, a leczonych ogólnoustrojową chemioterapią z użyciem gemcytabiny lub oksaliplatyny 11 miesięcy. W innym małym badaniu stwierdzono przewagę DEB-TACE nad ogólnoustrojową chemioterapią z użyciem programu FOLFOX lub gemcytabiny. W badaniu klinicznym na 17 chorych zaobserwowano martwicę przynajmniej połowy guza u 77% leczonych przeztętniczą radioembolizacją z 90Y oraz medianę przeżycia całkowitego wynoszącą 14,9 miesięcy.
Leczenie chirurgiczne postaci wnękowej jest złożone i wymaga resekcji "en block" przynajmniej jednego płata wątroby, wycięcie fragmentu zewnątrzwątrobowych dróg żółciowych i limfadenektomii obejmującej okołowrotne węzły chłonnej. Zazwyczaj konieczna jest rozszerzona prawostronna lub lewostronna hepatektomia. Wybór typu zabiegu zależy od przewagi lokalizacji guza, prawostronna hemihepatektomia jest preferowana również przy guzach położonych centralnie. Typowo zmiany typu I, II i IIIa według klasyfikacji Bismutha wymagają prawostronnej hepatektomii, a zmiany IIIb lewostronnej hepatektomii. Prawostronna rozszerzona hemihepatektomia polega na usunięciu prawej połowy wątroby, dolnego fragmentu segmentu IV, tkanek wnęki wątroby oraz płata ogoniastego. Lewostronna rozszerzona hemihepatektomia polega na usunięciu lewej części wątroby, tkanek wnęki wątroby i części płata ogoniastego. Przeciwwskazaniami do operacji jest naciek drugorzędowych dróg żółciowych, zajęcie obu przewodów żółciowych, naciek lub zamknięcie pnia żyły wrotnej, obustronny naciek na odgałęzienia tętnicy wątrobowej lub żyły wrotnej, jednostronny naciek na odgałęzienie tętnicy wątrobowej z przeciwstronnym poszerzeniem przewodów żółciowych, zajęcie otrzewnej lub podejrzenie w badaniach obrazowych zajęcia węzłów chłonnych poza więzadłem wątrobowo-dwunastniczym. Po radyklanej resekcji w postaci wnękowej obserwuje się 20–42% odsetek przeżyć pięcioletnich.
U wybranych chorych przeszczepienie wątroby jest metodą leczenia lokalnie zaawansowanej postaci wnękowej raka dróg żółciowych (bez zajęcia węzłów chłonnych i bez przerzutów odległych). Po przeszczepieniu wątroby z powodu raka dróg żółciowych obserwuje się 25–42% odsetek przeżyć pięcioletnich.
Operacyjne leczenie postaci dystalnej nieobejmującej prawego lub lewego przewodu wątrobowego, który często zajmuje wewnątrztrzustkową część dróg żółciowych polega na pankreatoduodektomii z usunięciem okołoaortalnych węzłów chłonnych. Bardzo rzadko guz występuje na ograniczonym obszarze dróg żółciowych, co pozwala na ich ograniczoną resekcję bez pankreatoduodenektomii. Odsetek pięcioletniego przeżycia po operacji resekcji postaci dystalnej zewnątrzwątrobowych dróg żółciowych wynosi 16–52%.
Leczenie uzupełniające po zabiegu chirurgicznym.
Rola adiuwantowej (uzupełniającej) chemioterapii w leczeniu raka dróg żółciowych jest nieustalona. Może stanowić opcję dla leczenia chorych z granicznie resekowalnym guzem.
Zalecenia NCCN z rakiem wewnątrzwątrobowych dróg żółciowych proponują leczenie adiuwantowe w zależności od radykalności przeprowadzonej operacji:
Zalecenia NCCN u chorych z rakiem zewnątrzwątrobowych dróg żółciowych proponują leczenie adiuwantowe w zależności od radykalności przeprowadzonej operacji:
W retorspektywnym przeglądzie oceniającym leczenie adiuwantowe 157 chorych z rakiem dróg żółciowych lub pęcherzyka żółciowego zaobserwowano, że leczenie nieznacząco statystycznie wydłuża przeżycie całkowite. Również w przeglądzie statystycznym i metaaanalizie na 6712 chorych z rakiem dróg żółciowych lub pęcherzyka żółciowego stwierdzono nieistotnie statystycznie wydłużenie przeżycia całkowitego. W badaniu III fazy u chorych z pozawątrobowym rakiem dróg żółciowych lub pęcherzyka żółciowego stwierdzono poprawę odsetka pięcioletnie przeżycia wolnego od choroby (DFS) u chorych z rakiem pęcherzyka żółciowego, nie zaobserwowano istotnych statystycznie korzyści z leczenia adiuwantowego u chorych z rakiem dróg żółciowych.
W retrospektywnym badaniu na 168 chorych z rakiem zewnątrzwątrobowych dróg żółciowych stwierdzono, że chemioradioterapia może poprawić lokalną kontrolę choroby i poprawić przeżycie całkowite w porównaniu do samodzielnego leczenia chirurgicznego. Inne badania wskazują na korzyści z chemioradioterapii u chorych z wysokim ryzykiem nawrotu choroby: resekcji z mikroskopowym naciekiem raka (resekcja R1) oraz przerzutami w lokalnych węzłach chłonnych (cecha N+ klasyfikacji TNM).
Leczenie choroby lokalnie zaawansowanej i przerzutowej.
Chemioterapia jest jedyną metodą o udowodnionym wpływie na rokowanie u chorych z nieoperacyjnym, nawrotowym i przerzutowym rakiem dróg żółciowych. Paliatywna chemioterapia powoduje wydłużenie przeżycia całkowitego i poprawę jakości życia chorych.
W zbiorczej analizie 104 badań na 2810 chorych stwierdzono, że chorzy otrzymujący kombinację gemcytabiny i pochodnej platyny (cisplatyna, oksaliplatyna) osiągają wyższe odsetki odpowiedzi obiektywnej i kontroli choroby.
Połączenie gemcytabiny z cisplatyną jest standardem leczenia nieoperacyjnego lub przerzutowego raka dróg żółciowych. Pozostałe schematy oparte na gemcytabinie (gemcytabina z oksaliplatyną, gemcytabina z kapecytabiną, monoterapia gemcytabiną) lub fluoropirymidynach (kapecytabina z cisplatyną, kapecytabina z oksaliplatyną, 5-fluorouracyl z cisplatyną, 5-fluorouracyl z oksaliplatyną, monoterapia 5-fluorouracylem lub kapecytabiną) mają niższy stopień zaleceń (stopień 2A) ze względu na przeprowadzone wyłącznie badania II fazy. U chorych z przeciwwskazaniami do leczenia cisplatyną stosuje się połączenie gemcytabiny z 5-fluorouracylem lub monoterapię gemcytabiną.
W badaniu na 410 chorych wykazano przewagę połączenia gemcytabiny z cisplatyną nad gemcytabiną stosowaną w monoterapii, chorzy leczeni połączeniem osiągnęli wyższe mediany przeżycia wolnego od progresji (PFS) i przeżycia całkowitego (OS) niż leczeniu gemcytabiną w monoterapii. Podobne wyniki uzyskano w późniejszym badaniu japońskim. W badaniu 40955 EORTC stwierdzono, że połączenie cisplatyny i 5-fluorouracylu wywoływało wyższy odsetek odpowiedzi i dłuższe przeżycie całkowite niż 5-fluorouracyl w wysokiej dawce. W innym badaniu połączenie mitomycyny C z kapecytabiną wykazało przewagę nad połączeniem mitomycyny C z gemcytabiną, wywołując dłuższe przeżycie wolne od progresji choroby (PFS) i przeżycie całkowite (OS).
Leczenie paliatywne.
Celem leczenia paliatywnego jest poprawa jakości życia chorego oraz łagodzenie uciążliwych objawów choroby, szczególnie świądu, żółtaczki i bólu. Często konieczny jest drenaż dróg żółciowych umożliwiający zmniejszenie nasilenia żółtaczki i świądu. Zmniejszenie zalegania żółci w drogach żółciowych może być osiągnięte przez endoskopowe umieszczenie stentu do dróg żółciowych, poprzez drenaż przezskórny lub operacyjny. Ból jest leczony nieopioidowymi i opioidowymi lekami przeciwbólowymi.
Rokowanie.
Generalnie w raku dróg żółciowych rokowanie jest bardzo złe, a przeżycie całkowite chorych jest stosunkowo krótkie. U większości chorych rak jest rozpoznawany w stadium zaawansowanym, u 60% chorych raka dróg żółciowych stwierdza się w stadium IV i u 20% w stadium III. Tylko u około 10% chorych może być wykonany radykalnie onkologicznie zabieg chirurgiczny. Mediana przeżycia chorych od rozpoznania wynosi około 24 miesiące, a pięcioletnie przeżycie chorych nie przekracza 10%.
Klasyfikacja TNM.
Klasyfikacja TNM jest systemem oceny zaawansowania klinicznego nowotworu.

</doc>
<doc id="718020" url="https://pl.wikipedia.org/wiki?curid=718020" title="Dankowice Trzecie">
Dankowice Trzecie

Dankowice Trzecie – wieś w Polsce, położona w województwie śląskim, w powiecie kłobuckim, w gminie Krzepice.
W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Dankowycze villa" wymienia w latach (1470-1480) Jan Długosz w księdze Liber beneficiorum dioecesis Cracoviensis. W okresie tym nie rozróżniano Dankowic Pierwszych, Drugich, Trzecich oraz Piasków. Rozdział tych miejscowości nastąpił później.

</doc>
<doc id="718022" url="https://pl.wikipedia.org/wiki?curid=718022" title="Leon Koźmiński">
Leon Koźmiński

Leon Koźmiński (ur. 1 października 1904 w Daszkowcach, pow. lityński, zm. 16 czerwca 1993 w Warszawie) – profesor zwyczajny, polski ekonomista, porucznik Armii Krajowej, uczestnik powstania warszawskiego; po wojnie przez kilkadziesiąt lat profesor Szkoły Głównej Handlowej w Warszawie, zajmujący się organizacją handlu. 
Urodził się na terytorium dzisiejszej Ukrainy, szkołę średnią ukończył w Lozannie. Ponad pół wieku był związany z warszawską Szkołą Główną Handlową (SGH), w której zdobył magisterium, a następnie pracował naukowo aż do emerytury. Obronił doktorat na Sorbonie w 1929 roku. Wkrótce później habilitował się i podjął pracę akademicką w SGH. Opublikował ponad 150 prac z dziedziny nauk handlowych, w tym kilka podręczników powszechnie stosowanych na uczelniach ekonomicznych. Wychował kilka pokoleń polskich ekonomistów i wypromował 16 doktorów. W 1997 roku, postanowieniem Rady Powierniczej Wyższej Szkoły Przedsiębiorczości i Zarządzania w Warszawie został patronem tej uczelni. Jej rektorem był jego syn, Andrzej Krzysztof Koźmiński.

</doc>
<doc id="718024" url="https://pl.wikipedia.org/wiki?curid=718024" title="Kiniel">
Kiniel

Kiniel (ros. Кинель) – miasto w Rosji, w obwodzie samarskim, nad rzeką Wielki Kiniel, nieopodal ujścia do Samary.
Założone, jako osada w 1837. Po wybudowaniu w 1877 linii kolejowej Samara – Orenburg powstaje stacja kolejowa "Kiniel". Prawa miejskie od 1944 roku.
Liczba mieszkańców w 2003 roku wynosiła ok. 33 tys.
W Kinielu mieści się Samarska Państwowa Akademia Rolnicza.

</doc>
<doc id="718028" url="https://pl.wikipedia.org/wiki?curid=718028" title="Dankowice-Piaski">
Dankowice-Piaski

Dankowice-Piaski – wieś w Polsce położona w województwie śląskim, w powiecie kłobuckim, w gminie Krzepice.
W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Dankowycze villa" wymienia w latach (1470-1480) Jan Długosz w księdze Liber beneficiorum dioecesis Cracoviensis. W okresie tym nie rozróżniano Dankowic Pierwszych, Drugich i Piasków. Rozdział tych miejscowości nastąpił później.

</doc>
<doc id="718030" url="https://pl.wikipedia.org/wiki?curid=718030" title="Stanisław Achremczyk">
Stanisław Achremczyk

Stanisław Achremczyk (ur. 10 stycznia 1951 w Masztalerzach koło Grodna) – polski historyk, profesor nadzwyczajny Uniwersytetu Warmińsko-Mazurskiego, od 1990 dyrektor Ośrodka Badań Naukowych im. Kętrzyńskiego w Olsztynie.
Życiorys.
W 1974 ukończył studia na Uniwersytecie Mikołaja Kopernika w Toruniu, w 1979 uzyskał doktorat, w 1991 habilitował się, w 2000 został mianowany profesorem uczelnianym. Od 1978 związany z Ośrodkiem Badań Naukowych im. Kętrzyńskiego w Olsztynie, był w tej instytucji asystentem, adiunktem (od 1979), od 1990 dyrektorem. W 1993 został profesorem nadzwyczajnym w olsztyńskiej Wyższej Szkole Pedagogicznej, a w 1999 profesorem Uniwersytetu Warmińsko-Mazurskiego i kierownikiem Katedry Historii Polski XVI–XVIII Wieku. W latach 1999–2006 pełnił funkcję prorektora UWM.
6 maja 2009 powołany został przez prezesa IPN Janusza Kurtykę przewodniczącym IPN na Warmii i Mazurach w miejsce usuniętego z tej funkcji Norberta Kasparka. 12 maja 2009 zrezygnował z pełnienia tej funkcji po tym, jak w programie Teraz my! ujawniono, iż był pracownikiem Głównego Urzędu Kontroli Prasy, Publikacji i Widowisk.
Badania naukowe Stanisława Achremczyka obejmują dzieje nowożytne Polski i regionu Warmii i Mazur, życie sejmikowe Prus Królewskich, samorząd ziem pruskich, życie polityczne Prus Królewskich i Warmii w XVII i XVIII wieku oraz biografistykę. Opublikował ponad 400 prac.

</doc>
<doc id="718035" url="https://pl.wikipedia.org/wiki?curid=718035" title="Tadeusz Hołuj">
Tadeusz Hołuj

Tadeusz Hołuj (ur. 23 listopada 1916 w Krakowie, zm. 23 października 1985 tamże) – polski pisarz, publicysta i polityk.
Życiorys.
Uczęszczał do gimnazjum w Jaśle. Przed II wojną światową był współredaktorem „Naszego Wyrazu”. Studiował prawo i polonistykę na Uniwersytecie Jagiellońskim. Z tego okresu pochodzą jego zbiory poezji: "Dziewczyno", "Płyniemy naprzód" (1938), "Płonące ścieżki" (1938).
Wiosną 1939 był spikerem audycji polskich w radiu niemieckim.
W 1939 uczestniczył w wojnie obronnej. W czasie okupacji był członkiem Związku Walki Zbrojnej. W 1942 został aresztowany i osadzony w niemieckim obozie Auschwitz. Był członkiem Komitetu Naczelnego Grupy Bojowej Oświęcim. Przebywał w różnych obozach koncentracyjnych do końca wojny.
Po wojnie był działaczem politycznym i społecznym, członkiem Polskiej Partii Robotniczej i Polskiej Zjednoczonej Partii Robotniczej. Zasiadał w plenum Komitetu Wojewódzkiego PZPR w Krakowie. Był posłem na Sejm PRL VI i VII kadencji. Od 1957 do 1967 pełnił funkcję sekretarza generalnego Międzynarodowego Komitetu Oświęcimskiego. Był współzałożycielem krakowskiego lewicowego klubu Kuźnica. Zasiadał w radzie naczelnej Związku Bojowników o Wolność i Demokrację oraz w zarządzie głównym Związku Literatów Polskich.
Pochowany na cmentarzu Rakowickim.
Twórczość.
Debiutował tomikami: "Dziewczyno", "Płyniemy naprzód" (1938), "Płonące ścieżki" (1938). W 1942 napisał konspiracyjny "Marsz triumfalny".
Po wojnie tworzył powieści historyczne nawiązujące do początków ruchu rewolucyjno-socjalistycznego, demokratycznego, radykalnego, m.in.: "Próba ognia" (1946), "Królestwo bez ziemi" (tom 1–4, 1954–1956), "Róża i płonący las" (tom 1–2, 1971), "Osoba" (Wydawnictwo Śląsk, Katowice 1974).
Doświadczeniom obozowym poświęcił m.in.: powieść "Koniec naszego świata" (1958), "Drzewo rodzi owoc" (1963), "Raj" (1972), dramat "Dom pod Oświęcimiem" (wydany i wystawiony w 1948), opowiadania "Jutrzenka" (1956) i "To" (1964).
Wszystkie jego utwory objęte były w 1951 zapisem cenzury w Polsce, podlegały natychmiastowemu wycofaniu z bibliotek.
W 1966 otrzymał nagrodę państwową II stopnia.

</doc>
<doc id="718036" url="https://pl.wikipedia.org/wiki?curid=718036" title="Kingsport">
Kingsport

Kingsport – miasto w Stanach Zjednoczonych, w stanie Tennessee. Liczba mieszkańców w 2005 roku wynosiła 44 000.
W mieście rozwinął się przemysł poligraficzny, materiałów budowlanych, papierniczy oraz chemiczny.

</doc>
<doc id="718037" url="https://pl.wikipedia.org/wiki?curid=718037" title="Obertyn">
Obertyn

Obertyn (ukr. Обертин, "Obertyn") – osiedle typu miejskiego na Ukrainie, obwód iwanofrankiwski rejon tłumacki, leży pomiędzy Iwano-Frankiwskiem a Kołomyją, do 17 września 1939 siedziba gminy wiejskiej Obertyn w powiecie horodeńskim województwa stanisławowskiego.
Historia.
Pierwsza wzmianka o Obertynie pochodzi z 1384 r. Miejscowość otrzymała prawa magdeburskie w 1553 r. 
Miejscowość zasłynęła w czasach I Rzeczypospolitej dzięki odniesionemu zwycięstwu Jana Tarnowskiego nad wojskami mołdawskimi w bitwie pod Obertynem – 22 sierpnia 1531 roku oddział wojska polskiego w liczbie 5648 żołnierzy i 12 dział polowych rozgromił armię Petru Raresza (zwanego Petryłą), która dysponowała artylerią złożoną z 50 dział. 
Do 1772 roku Obertyn położony był w województwie ruskim, do 1914 roku w austriackiej prowincji Galicja, w okresie międzywojennym w województwie stanisławowskim, po 1945 roku w Ukraińskiej Socjalistycznej Republice Radzieckiej, od 1991 roku na Ukrainie. W 1913 roku liczyło 6100 mieszkańców, w tym 1900 Polaków, 1850 Żydów i 2350 Ukraińców. W okresie przed I wojną światową w rejonie Obertyna archeolodzy odkryli wiele zabytków z okresu epoki brązu, na obrzeżach miejscowości widoczne są również do dnia dzisiejszego liczne kurhany.
W czasie II wojny światowej Niemcy i policja ukraińska wymordowali ponad 1200 obertyńskich Żydów. Z rąk nacjonalistów ukraińskich zginęło także 10 Polakóm.
W 1989 liczyło 3584 mieszkańców.
W 2013 liczyło 3191 mieszkańców. 
Kościół w Obertynie.
W 1757 r. mieszkający w mieście Ormianie, dzięki staraniom staraniom właściciela ziemskiego Rafała Skarbka utworzyli własną parafię, wznosząc drewnianą świątynię. W 1785 r. wymienili ją z archidiecezją obrządku łacińskiego we Lwowie na parafię i kościół w Łyścu, co potwierdził dekret papieski z dnia 11 kwietnia 1796 r. Świątynia przekształcona w kościół nosiła wezwanie św. Mateusza Apostoła. Ze względu na zły stan techniczny zburzono ją w 1889 r., a na jej miejscu wzniesiono kościół murowany pw. Św. Apostołów Piotra i Pawła, który poświęcono w 1905 r. Parafia w XIX w. liczyła od 400 do 700 wiernych i posiadała cztery kaplice w okolicznych miejscowościach. W 1903 r. wydzielono z niej ekspozyturę, a później samodzielną parafię, w Woronowie. W okresie międzywojennym parafia obertyńska liczyła około 2000 wiernych. W 1946 r., po ekspatriacji większości Polaków, kościół został zamknięty, a w 1962 r. zburzony. Na jego miejscu stoją dziś bloki mieszkalne. 
Odnowienie parafii nastąpiło w 1993 r. Wierni na cele liturgiczne zaadaptowali budynek kina i w latach następnych przebudowali go na kościół, który w 2009 r. konsekrował arcybiskup lwowski Mieczysław Mokrzycki. Proboszczem parafii jest od 2011 r. ks. Andrzej Zaucha. 

</doc>
<doc id="718038" url="https://pl.wikipedia.org/wiki?curid=718038" title="Szopka bożonarodzeniowa">
Szopka bożonarodzeniowa

Szopka bożonarodzeniowa – makieta lub diorama przedstawiająca wyobrażenie miejsca narodzin Jezusa Chrystusa (stajni, jaskini lub groty). Sceny obrazują moment przybycia pasterzy lub Trzech Mędrców. W każdej szopce znajduje się przedstawienie Świętej Rodziny (mały Jezus, Maria oraz Józef). Najczęściej elementem szopki polskiej są także postaci Trzech Mędrców, pasterzy, a także bydło (wół – zob. Iz 1,3), osioł i owce, Gwiazda Betlejemska, anioły. 
Historia.
Tradycja szopek kolędniczych wywodzi się od obnośnych teatrzyków kukiełkowych i ludowych jasełek, które z kolei mają swoje źródło w kościelnych misteriach średniowiecznych. Szopki różnią się konstrukcją, doborem postaci, czasem wystawiania w zależności od regionu świata, z którego pochodzą, np. szopka neapolitańska (od 8 XII), szopka krakowska (pierwszy czwartek grudnia).
Formy.
Szopka bywa wykonywana jako miniatura – jako taka często jest obiektem kolekcjonerskim, a także jako konstrukcja rzeczywistej wielkości. Tak zwana „żywa szopka”, to wykonana w naturalnej skali konstrukcja, w której zamiast figur owiec i bydła znajdują się żywe zwierzęta. Zdarza się także, że postacie ludzkie są grane przez żywe osoby.
Pierwszą taką scenę zaaranżował św. Franciszek w 1223 roku w Greccio.

</doc>
<doc id="718039" url="https://pl.wikipedia.org/wiki?curid=718039" title="Janina Korowicka">
Janina Korowicka

Janina Urszula Korowicka-Friesinger (ur. 14 kwietnia 1954 w Sycowie) – polska łyżwiarka szybka.
Karierę w łyżwiarstwie szybkim rozpoczęła w klubie "Echa Twardogóra", gdy uczęszczała do 6. klasy szkoły podstawowej. Następnymi klubami, w których występowała były "MKS Cuprum Lubin" oraz "Olimpia Elbląg". Pod opieką trenera Adam Kaźmierczyka wyrosła na największą rywalkę Erwiny Ryś-Ferens. W 1973 roku wystartowała w 1. mistrzostwach świata w łyżwiarstwie szybkim w holenderskim Assen. Tam poznała Georga Friesingera, swojego późniejszego męża. Następnie kontynuowała swoją karierę i wystartowała na trzech dystansach podczas Zimowych Igrzysk Olimpijskich w Innsbrucku w 1976 roku i zajęła odpowiednio: 26. miejsce na 1000 m, 19. miejsce na 1500 m oraz 16. miejsce na 3000 m. W 1975 i 1976 roku została potrójną wicemistrzynią na 1000, 1500 i 3000 m, a w roku 1976 zwyciężyła na dystansie 1500 m. Na mistrzostwach świata w łyżwiarstwie szybkim zajęła 13. miejsce w 1975 oraz 23. w 1976 roku.
Swoją karierę zakończyła krótko po Zimowych Igrzyskach Olimpijskich w 1976 roku po tym, jak zaszła w ciążę. 11 stycznia 1977 przyszło na świat jej pierwsze dziecko, Anni Friesinger. W 1980 roku urodziła Jana, a w 1984 Agnes Friesinger. Cała trójka została profesjonalnymi łyżwiarzami szybkimi. Jej mąż zmarł w wieku 43 lat. Janina Korowicka jest obecnie trenerem w niemieckim klubie Frillensee Inzell.

</doc>
<doc id="718042" url="https://pl.wikipedia.org/wiki?curid=718042" title="Luchaire Model 1954">
Luchaire Model 1954

Luchaire Model 1954 – francuska przeciwdenna mina przeciwpancerna. Mina wyposażona jest w ładunek kumulacyjny. Detonacje wywołuje zapalnik prętowy.

</doc>
<doc id="718044" url="https://pl.wikipedia.org/wiki?curid=718044" title="Stanisław Burza">
Stanisław Burza

Stanisław Burza (ur. 26 września 1977 w Tuchowie) – polski żużlowiec.
Pierwsze treningi odbył w 1996 (wcześniej, będąc niepełnoletni, z uwagi na sprzeciw rodziców nie mógł trenować). Jego pierwszym trenerem był Marian Wardzała. Egzamin na licencję żużlową zdał w 1997 i w tym samym roku zadebiutował w lidze w meczu z TŻ Lublin (6 punktów: 3,3) Jego pierwszym klubem była Unia Tarnów, wówczas II-ligowa. W 1999 miał półroczną przerwę z powodu odbywania służby wojskowej. W 2000 nie startował z powodu złamania obu rąk, a w 2001 w pierwszym meczu złamał kręgosłup i sezon rozpoczął dopiero od rundy play-off.
Przez kolejne dwa lata startował w I lidze, a od 2004 w Ekstralidze. W Ekstralidze Burza startował jednak mniej – z uwagi na wzmocnienia klubu, który w 2004 i 2005 zdobył mistrzostwa Polski.
W sezonie 2007 został wypożyczony do Startu Gniezno. Był również zawodnikiem zespołu startującego w Premier League – Berwick Bandits.
Przygotowania do sezonu 2008 rozpoczął od podpisania kontraktu w Orle Łódź oraz Coventry Bees. Jest jednym z siedmiu Polaków regularnie startujących w Elite League. Z uwagi na niską średnią pełnił funkcję mocnego rezerwowego drużyny Pszczół. W sierpniu odszedł z Brandon do Belle Vue Aces.
Startował także w wyścigach żużlowych na długim torze (long track).
Żonaty z Małgorzatą. Pod koniec 2006 roku urodziła się im córka Justyna.

</doc>
<doc id="718045" url="https://pl.wikipedia.org/wiki?curid=718045" title="Woda adhezyjna">
Woda adhezyjna



</doc>
<doc id="718046" url="https://pl.wikipedia.org/wiki?curid=718046" title="Kroczyce Okupne">
Kroczyce Okupne

Kroczyce Okupne – część wsi Kroczyce w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 Kroczyce Okupne administracyjnie należały do województwa częstochowskiego.

</doc>
<doc id="718052" url="https://pl.wikipedia.org/wiki?curid=718052" title="Loretto (Tennessee)">
Loretto (Tennessee)

Loretto – miasto w Stanach Zjednoczonych, w stanie Tennessee.
Liczba mieszkańców w 2000 roku wynosiła 1 665.

</doc>
<doc id="718054" url="https://pl.wikipedia.org/wiki?curid=718054" title="Browarek">
Browarek

Browarek – wieś w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 miejscowość administracyjnie należała do województwa częstochowskiego.
Przez miejscowość przepływa niewielka rzeka dorzecza Pilicy, Białka.

</doc>
<doc id="718055" url="https://pl.wikipedia.org/wiki?curid=718055" title="Watra">
Watra



</doc>
<doc id="718056" url="https://pl.wikipedia.org/wiki?curid=718056" title="Kościół Matki Bożej Częstochowskiej w Kole">
Kościół Matki Bożej Częstochowskiej w Kole

Kościół Matki Bożej Częstochowskiej w Kole – jedna z czterech kolskich świątyń katolickich. Wybudowany został w latach 80. XX wieku z inicjatywy ks. Serafina Opałko. Ulokowany jest na osiedlu Przedmieście Warszawskie, na terenie dawnej wsi Blizna.
Historia.
Na skutek usilnych starań proboszcza kolskiej parafii Podwyższenia Krzyża Świętego ks. Serafina Opałko, w dniu 18 czerwca 1977 r. wojewoda koniński Henryk Kazimierczak zezwolił na budowę nowej kaplicy przy ul. Blizna. Te starania trwały cztery i pół roku dążyły do budowy nowego kościoła w mieście. W rejonie ulicy Blizna powstała pierwsza duża dzielnica mieszkaniowa – bloki wielorodzinne przy ulicach PCK, Kolejowa i Wojciechowskiego. Ksiądz Opałko, nie zważając na pustą kasę parafialną przyjął wielkie wyzwanie, jakim była budowa nowego kościoła. Pierwsze dwa wagony cegły na ten cel rozładowano i zwieziono na plac budowy w niedzielę 9 października 1977 r.
5 lipca 1979 r. rozpoczęła się budowa świątyni. Prowadzona była w dwóch etapach. W pierwszej fazie wzniesiono nową część wraz z zadaszeniem z możliwością odprawiania w niej nabożeństw. W drugim etapie, rozebrano dotychczasową kaplicę i w tym miejscu pobudowano brakującą część.
3 czerwca 1980 r. została odprawiona ostatnia Msza święta w dotychczasowej kaplicy. Po zakończonej liturgii przystąpiono do rozbiórki, aby kontynuować budowę nowej świątyni. Natomiast pierwszą mszę w budującym się kościele sprawowano 15 czerwca 1980 r.
Do połowy listopada 1980 r. w pełni zabezpieczono dach na całym kościele, oblachowano sterczyny murów i wieżę. W 1981 r. i w pierwszej połowie 1982 r. prowadzono prace wykończeniowe wewnątrz świątyni. Równolegle do budowy ksiądz proboszcz Serafin Opałko nie ustawał w zabiegach, aby mógł tutaj funkcjonować ośrodek duszpasterski. Wtedy to bp włocławski Jan Zaręba, z dniem 1 lipca 1982 r. postanowił, aby dla wiernych części Koła koncentrujących się wokół filialnego kościoła pod wezwaniem Matki Boskiej Częstochowskiej przy ul. Blizna, wszystkie czynności duszpasterskie i posługi religijne sprawowane były w tymże kościele.
1 lipca 1982 r. ks. Stanisław Matczak objął samodzielne stanowisko duszpasterskie w kościele na Blizna, a wikariuszem został ks. Leszek Rybka.
Jego następca, ks. prałat Janusz Ogrodowczyk, podjął się w 1987 r. rozbudowy świątyni. Utworzenie nowej parafii stanowiło dziękczynne wotum za 600-letnią obecność cudownego obrazu Matki Bożej na Jasnej Górze.
Wygląd kościoła.
Bryłę kościoła stanowi wielościan, symbolizujący barkę. Wieże kościelne są jej masztami. Wyższa wieża zwieńczona jest krzyżem. Kościół jest jednonawowy z wyraźnie wydzielonym prezbiterium, gdzie w centrum umieszczony jest krucyfiks, a po jego obu stronach obrazy świętych, związanych z historią Polski. Są tu wizerunki: biskupów Jordana i Stanisława, Królowej Jadwigi, Kazimierza Królewicza, Stanisława Kostki, biskupa Michała Kozala, ojca Maksymiliana Kolbe, siostry Faustyny, Alojzego Orione i Jerzego Popiełuszko.
Po lewej stronie znajduje się ołtarz Najświętszego Sakramentu, po prawej natomiast – ołtarz Matki Boskiej Częstochowskiej. Obok pierwszego ołtarza znajduje się wmurowany kamień z Bazyliki Grobu Świętego. Przy drugim ołtarzu wmurowany jest kamień z grobu św. Piotra Apostoła.
Nad krucyfiksem usytuowany jest witraż, będący częścią ołtarza. Witraż tematycznie związany jest z epoką przybycia cudownego obrazu na Jasną Górę. Na witrażu umieszczone są również herby biskupie: papieża Jana Pawła II, kardynała Stefana Wyszyńskiego, a także biskupa Jana Zaręby.
Linki zewnętrzne.
Strona internetowa parafii Matki Bożej Częstochowskiej w Kole

</doc>
<doc id="718057" url="https://pl.wikipedia.org/wiki?curid=718057" title="Xenia (Ohio)">
Xenia (Ohio)

Xenia – miasto w Stanach Zjednoczonych, w południowo-zachodniej części stanu Ohio. Liczba mieszkańców w 2000 roku wynosiła 24 217. Siedziba władz administracyjnych hrabstwa Greene.
Dnia 3 kwietnia 1974 roku, przez miasto przeszło jedno z najsilniejszych tornad w historii Stanów Zjednoczonych, o sile F 5 w skali Fujity.
W 1997 roku nakręcono paradokumentalny film "Skrawki" (org. "Gummo") przedstawiający losy mieszkańców miasteczka kilka lat po przejściu tornada. Wszystkie zdjęcia do filmu nakręcono w Nashville w stanie Tennessee.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,3 °C, a opady 995,7 mm (w tym do 54,9 cm opadów śniegu). Średnia temperatura najcieplejszego miesiąca - lipca wynosi 23,1 °C, natomiast najzimniejszego -1,7 °C. Najniższa zanotowana temperatura wyniosła -33,3 °C a najwyższa 42,2 °C.

</doc>
<doc id="718061" url="https://pl.wikipedia.org/wiki?curid=718061" title="Pre-dekrementacja">
Pre-dekrementacja



</doc>
<doc id="718067" url="https://pl.wikipedia.org/wiki?curid=718067" title="Post-dekrementacja">
Post-dekrementacja



</doc>
<doc id="718068" url="https://pl.wikipedia.org/wiki?curid=718068" title="Biurowiec Millenium">
Biurowiec Millenium

Biurowiec Milenium – najwyższy biurowiec w Rybniku znajdujący się przy ul. 3 Maja.

</doc>
<doc id="718069" url="https://pl.wikipedia.org/wiki?curid=718069" title="Eaton (Ohio)">
Eaton (Ohio)

Eaton – miasto w Stanach Zjednoczonych, w zachodniej części stanu Ohio, w hrabstwie Preble. Liczba mieszkańców w 2000 roku wynosiła 20 381.

</doc>
<doc id="718070" url="https://pl.wikipedia.org/wiki?curid=718070" title="Michałów (gmina Koniecpol)">
Michałów (gmina Koniecpol)

Michałów – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego.

</doc>
<doc id="718071" url="https://pl.wikipedia.org/wiki?curid=718071" title="K-1 (mina)">
K-1 (mina)

K-1 (PM-60) – niemiecka przeciwgąsienicowa mina przeciwpancerna. Wprowadzona do uzbrojenia w 1958 roku.
K-1 ma budowę typową dla min przeciwpancernych. Wewnątrz płaskiego korpusu wykonanego z tworzywa sztucznego znajduje się ładunek 7,5 kg trotylu. W centralnej części korpusu umieszczono płytę naciskową pod którą znajduje się zapalnik powodujący eksplozję pod naciskiem 150 kg.
Mina mogła być ustawiana ręcznie lub przy pomocy ustawiacza MLG-60.

</doc>
<doc id="718072" url="https://pl.wikipedia.org/wiki?curid=718072" title="Postdekrementacja">
Postdekrementacja



</doc>
<doc id="718075" url="https://pl.wikipedia.org/wiki?curid=718075" title="Predekrementacja">
Predekrementacja



</doc>
<doc id="718081" url="https://pl.wikipedia.org/wiki?curid=718081" title="Romas Ubartas">
Romas Ubartas

Romas Ubartas (ur. 26 maja 1960 w Poniewieżu) – litewski lekkoatleta startujący również w barwach ZSRR, specjalizujący się w rzucie dyskiem, mistrz i wicemistrz olimpijski.
Zaczął karierę międzynarodową jako reprezentant ZSRR podczas zawodów Przyjaźń-84, zorganizowanych w 1984 w Moskwie dla zawodników państw, które zbojkotowały igrzyska olimpijskie w Los Angeles. Zajął wówczas 8. miejsce. Na mistrzostwach Europy w 1986 w Stuttgarcie zdobył złoty medal wynikiem 67,08 m. Na mistrzostwach świata w 1987 w Rzymie zajął 6. miejsce.
Podczas igrzysk olimpijskich w 1988 w Seulu zdobył srebrny medal przegrywając tylko z Jürgenem Schultem z NRD. Na mistrzostwach Europy w 1990 w Splicie zajął 5. miejsce.
Swój największy sukces odniósł Ubartas startując już w barwach niepodległej Litwy. Na igrzyskach olimpijskich w 1992 w Barcelonie zdobył złoty medal rzutem na odległość 65,12 m, pokonując Jürgena Schulta i Kubańczyka Roberto Moyę. Na mistrzostwach świata w 1993 w Stuttgarcie zajął początkowo 4. miejsce (rzucił 65,24 m), ale później został zdyskwalifikowany z powodu dopingu.
Po upływie okresu dyskwalifikacji nie odnosił już sukcesów medalowych. Na mistrzostwach Europy w 1998 w Budapeszcie zajął 9. miejsce, a na mistrzostwach świata w 1999 w Sewilli, igrzyskach olimpijskich w 2000 w Sydney i mistrzostwach świata w 2001 w Edmonton odpadał w eliminacjach.
Ubartas był mistrzem ZSRR w 1986. Nie zdobył mistrzostwa Litwy. Jego rekord życiowy to 70,06 m.

</doc>
<doc id="718082" url="https://pl.wikipedia.org/wiki?curid=718082" title="Pre-inkrementacja">
Pre-inkrementacja



</doc>
<doc id="718084" url="https://pl.wikipedia.org/wiki?curid=718084" title="Post-inkrementacja">
Post-inkrementacja



</doc>
<doc id="718085" url="https://pl.wikipedia.org/wiki?curid=718085" title="K2 (ujednoznacznienie)">
K2 (ujednoznacznienie)



</doc>
<doc id="718094" url="https://pl.wikipedia.org/wiki?curid=718094" title="Desmond David Hume">
Desmond David Hume



</doc>
<doc id="718097" url="https://pl.wikipedia.org/wiki?curid=718097" title="Flaw">
Flaw

Flaw – hardrockowo-numetalowy zespół z USA.
Historia.
1995–2004.
Zespół powstał w 1996 roku, a jego założycielami byli Chris Volz oraz Jason Daunt. Daunt, gitarzysta, umieścił ogłoszenie w gazecie, szukając wokalisty, który mógłby wraz z nim stworzyć solidne fundamenty nowego zespołu. Tym wokalistą okazał się być Chris Volz. Panowie szybko rozpoczęli próby. W 1997 roku do grupy dołączył Ryan Jurhs, a wkrótce po tym fakcie formacja nagrała swoją pierwszą płytę demo American Arrogance. Płyta spotkała się z bardzo przychylnym przyjęciem, które przyczyniło się do tego, że zespół zaczął supportować takie kapele jak chociażby Fear Factory. Kolejne dema: Flaw z 1998 roku oraz Drama z 2000 roku przyczyniły się do pozyskania jeszcze większej liczby słuchaczy a zespół na stałe zagościł w rozgłośniach radiowych.
W 1999 roku do zespołu dołączył Lance Arny, drugi gitarzysta. W 2001 roku zespół nagrał swój pierwszy album Through the Eyes, a jego producentami byli Larabee i Bottrill. Krążek promowały klipy „Payback” oraz „Whole”. Album sprzedał się w około 430 tys. kopii. W 2002 grupa zagrała na Ozzfesteście.
W 2004 roku, po trzech latach bez wydania nowego albumu, zespół powrócił do studia i zaczął nagrywać swój drugi studyjny album Endengered Species. Wkrótce od zespołu odłączył się gitarzysta Jason Daunt i perkusista Chris Ballinger. Nowy skład zespołu wzbudził kontrowersje wśród fanów. Jedynym singlem z albumu Endangered Species była piosenka „Recognize”. Niestety nie była zbyt często puszczana w rozgłośniach radiowych. Miał powstać do niej teledysk, ale nigdy to nie nastąpiło.
Nowy album Endengered Species wydany w 2004 roku zadebiutował na 42 miejscu amerykańskiej toplisty Billboard 200, sprzedając się w 27,527 kopiach w pierwszym tygodniu. Album otrzymał różne recenzje od fanów, głównie dlatego, że był lżejszy niż poprzedni Through the Eyes. Flaw zostaje wkrótce opuszczony przez wytwórnię, gdyż nie udało mu się sprzedać 500,000 kopii obu albumów.
2004–2006.
Pod koniec 2004 zespół opuszczony przez wydawcę rozpada się. Ostatnie dni zespołu pozostawiły dużo wiadomości od złych fanów na oficjalnej stronie zespołu, ponieważ Flaw miał zaplanowanych kilka koncertów. Gdy wiadomość o rozpadnięciu się zespołu zaczęła krążyć wśród fanów nikt z członków zespołu nie odważył się jej zdementować lub potwierdzić. Duża liczba fanów przemierzała setki mil na koncert tylko po to, aby usłyszeć, że koncert się nie odbędzie z nieznanych powodów. Oficjalna strona miała w tym samym czasie informację, że zespół wciąż gra.
Po rozpadnięciu się zespołu, Chris Volz założył nowy zespół z byłym perkusistą Flaw Ivanem Arnoldem (1998-2000). Nowy zespół nosił nazwę Five.Bolt.Main i podpisał kontrakt z wytwórnią Rock Ridge Records. Wydali dwa albumy i rozpadli się. Aktualnie Chris Voltz pracuje nad solowym albumem, którego premiera ma się odbyć pod koniec 2007.
Po opuszczeniu Flaw, Jason Daunt grał w innym zespole z Louisville o nazwie Into Another przy okazji studiując prawo. Chris Ballinger grał w kilku mniejszych zespołach. Lance Arny grał w zespole Nailgun Strategy. Wszyscy aktualnie opuścili swoje zespoły i ponownie grają we Flaw.
Ryan Jurhs i Micah Havertape aktualnie grają w zespole Black Market Hero z byłymi członkami zespołu 40 Below Summer. Nie maja zamiaru dołączyć do Flaw.
Od 2006.
W 2006 roku Flaw się reaktywował i powróciło do niego trzech starych członków: Chris Volz, Jason Daunt i Chris Ballinger. Wkrótce dołączył do nich, także Lance Arny. Oprócz tego do zespołu dołączył basista Alex Cando, który ma na swoim koncie utworzenie trzech zespołów: Darwin's Waiting Room, Five.Bolt.Main i Alston.
11 marca 2007 grupa dała pierwszy koncert odkąd się rozpadli w Louisville. Zespół zagrał z Powerman 5000 przy okazji powiadamiając fanów, że aktualnie szukają wydawcy i nowego albumu należy się spodziewać pod koniec 2007.
Podczas większości koncertów Jason Daunt może być tylko na kilku, gdyż pracuje oprócz tego jako prawnik. Na koncertach, na których nie może się pojawić, zastępuje go Andy Russ z Nailgun Strategy.
14 sierpnia 2007 zespół ogłosił, że basista Alex Cando opuścił grupę.

</doc>
<doc id="718099" url="https://pl.wikipedia.org/wiki?curid=718099" title="Avon (Ohio)">
Avon (Ohio)

Avon – miasto w Stanach Zjednoczonych, w hrabstwie Lorain, w stanie Ohio.
Liczba mieszkańców w 2000 roku wynosiła 11 446.

</doc>
<doc id="718104" url="https://pl.wikipedia.org/wiki?curid=718104" title="Alliance (Ohio)">
Alliance (Ohio)

Alliance – miasto w Stanach Zjednoczonych, w hrabstwach Mahoning i Stark, w stanie Ohio 
Liczba mieszkańców w 2000 roku wynosiła 23 253.

</doc>
<doc id="718106" url="https://pl.wikipedia.org/wiki?curid=718106" title="Głogów (stacja kolejowa)">
Głogów (stacja kolejowa)

Głogów (stacja kolejowa) – główna stacja kolejowa w Głogowie, jedna z ważniejszych w Legnicko-Głogowskim Okręgu Miedziowym oraz w województwie dolnośląskim. Położona w centrum przy placu Tysiąclecia.
Pasażerowie.
W roku 2017 wymiana pasażerska wyniosła 402 tys. osób (1,1 tys. dziennie).
W roku 2018 stacja obsługiwała 1,3 tys. pasażerów na dobę (łącznie 475 tys. osób).
W roku 2019 wymiana pasażerska wyniosła 548 tys. osób (1,5 tys. dziennie).
W roku 2020 wymiana pasażerska wyniosła 439 tys. osób (1,2 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Historia.
Okres przed I wojną światową.
Stacja uruchomiona została 1 października 1846 r. przez Towarzystwo Dolnośląskiej Kolei Bocznej z chwilą otwarcia linii Jankowa Żagańska – Głogów. Linia połączyła miasta, które pominięto w planach budowy linii Wrocław Główny – Berlin. W Jankowej odnoga łączyła się ze szlakiem Wrocław – Berlin.
Powstały w 1846 r. dworzec znajdował się na terenie obecnych bocznic kolejowych po wschodniej stronie obecnego nadziemnego przejścia nad torami przy ul. Elektrycznej.
Następną linię otwarto 30 października 1857 r. Była to linia do Leszna i dalej do Krotoszyna, Ostrowa Wlkp oraz Łodzi Kaliskiej.
Pod koniec 1857 r. przeniesiono dworzec znacznie na wschód na teren dzisiejszego II peronu, gdzie w przebudowanej postaci do dziś się znajduje. Do dworca prowadziło podziemne przejście z ulicy Poczdamskiej (obecnie nieczynne). Ponieważ pierwotnie był to drewniany budynek, doświadczył kilkakrotnie pożaru w latach 1862 i 1892.
W 1885 otwarto linię kolejową nr 372. Linia prowadziła do Góry Śląskiej i dalej do Bojanowa.
1 października 1913 roku otworzono linię kolejową nr 305. Była to linia prowadząca do Sławy Śląskiej i dalej do Kolska.
Okres międzywojenny.
W okresie międzywojennym w Głogowie istniał węzeł kolejowy w ruchu pasażerskim i towarowym. Stacja posiadała warsztaty naprawy taboru kolejowego.
10 maja 1935 r. oddano do użytku nowy, już trzeci, dworzec, ulokowany nieco na zachód od poprzedniego. Perony, choć przebudowane, pozostały te same, natomiast poczekalnię umieszczono na położonym 6 metrów wyżej terenie przed dzisiejszym pl. Tysiąclecia. Budynek z peronami połączono nadziemnym krytym przejściem.
Okres II wojny światowej.
Pod koniec II wojny światowej budynek dworca został nieznacznie zniszczony. Wojska radzieckie zdobyły go dopiero pod koniec marca 1945 r. (Twierdza Głogów skapitulowała 1 kwietnia). Według sporządzonej w 1945 r. inwentaryzacji oceniono, że:
Okres po II wojnie światowej.
Odbudowa zarówno budynków stacyjnych, jak i całej infrastruktury trwała długo, gdyż jeszcze w 1960 r. szacowano odbudowę rozjazdów na 70%, a torów na 80%.
Aktualnie budynek dworca z 1935 r. jest w dobrym stanie, choć jego elewacja i wystrój wewnętrzny różni się w pewnym stopniu od stanu pierwotnego. Czynne są trzy kasy biletowe i informacja. Obie poczekalnie dla podróżnych są zamknięte (w górnej znajdują się sklepy).
1 stycznia 1991 zawieszono ruch pasażerski do Sławy Śląskiej (torowisko jest aktualnie rozebrane, jak i również rozkradzione). Jeszcze tego samego roku zawieszono ruch pasażerski na linii nr 372 do Bojanowa (torowisko jest miejscami rozebrane). 10 grudnia 2011 roku przyjechał ostatni pociąg na stację Góra Śląska z Bojanowa. Później rozebrano fragment toru na tym odcinku ze względu na budowę drogi S5. Dworzec został poddany gruntowemu remontowi zakończonemu w 2013 roku.
15 grudnia 2019 Głogów uzyskał połączenie bezpośrednie z Lubinem i Legnicą. Powróciło również dotychczas zawieszone połączenie do Leszna. 
13 marca 2020 na peronie 1 i 2 oddano do użytku dwie windy do dyspozycji pasażerów.
Perony.
Stacja Głogów ma 4 perony, z których perony 1 i 2 są zadaszone (oryginalnymi niemieckimi wiatami). Zelektryfikowane są: peron 1 oraz, po jednej krawędzi, perony 2 i 4. Przejścia podziemnego brak, są natomiast 2 zadaszone nadziemne: dla pasażerów na wszystkie perony oraz bagażowy z windami na perony 1 i 2.

</doc>
<doc id="718107" url="https://pl.wikipedia.org/wiki?curid=718107" title="Peczeniżyn">
Peczeniżyn

Peczeniżyn () – osiedle typu miejskiego na Ukrainie, w obwodzie iwanofrankiwskim, w rejonie kołomyjskim. W 2001 roku liczyło 5350 mieszkańców.
Historia.
Miejscowość wzmiankowana była w 1443 roku. Wieś była osadzona na prawie wołoskim i stanowiła prywatny majątek ziemski.
W okresie I Rzeczypospolitej w Peczeniżynie znajdował się zamek Potockich. Od połowy XIX wieku było to miasto powiatowe w Królestwo Galicji i Lodomerii. Przed I wojną światową wybudowano za miastem rafinerię ropy naftowej, własność Szczepanowskich. W rynku znajdowały się hotele i restauracje. W okresie międzywojennym miasto znajdowało się w granicach Polski i było siedzibą gminy Peczeniżyn oraz powiatu peczeniżyńskiego. W 1929 roku powiat został zlikwidowany i miejscowość weszła do powiatu kołomyjskiego. W 1921 roku miasto liczyło ok. 6 tys. mieszkańców, z czego większość (ok. 4 tys.) stanowili Ukraińcy.
W 1940 roku Peczeniżyn otrzymał status osiedla typu miejskiego.
Ludzie związani z miastem.
W Peczeniżynie urodzili się: 

</doc>
<doc id="718110" url="https://pl.wikipedia.org/wiki?curid=718110" title="Michał Sozański">
Michał Sozański

Michał Adam Sozański (ur. 17 września 1853 w Błażowie w powiecie samborskim, zm. 26 stycznia 1923 we Lwowie) – malarz i rysownik polski. Malował głównie w technice akwarelowej, np. obrazki rodzajowe takie jak ""Pranie w Prucie" i "Cukrownia"" (obie z 1895, odnalezione 1997) i portrety (np. "Portret oficera Władysława M. Bechowskiego" z 1922). Spośród innych jego prac wymienia się m.in. ""Dom w Poturzycy gdzie umarł Włodzimierz Dzieduszycki" (1899), kopię grottgerowskiego "Pochodu na Sybir", sceny rodzajowe, wnętrza i postacie - "Wypad ze szkoły kadeckiej", "Pokój jadalny Józefa hr. Drohojowskiego", "Ułaszowieckie jarmarki", "Kopanie ziemniaków", "Giewont", "Widok Lublina", "Cyganka", "Dziewczyna z dzbanem" i wiele innych.
Syn Sylwerego Sozańskiego (1815-1895), właściciela Błażowa, i Anny "de domo" Jełowickiej. W 1865 uczył się w gimnazjum we Lwowie. Potem studiował architekturę w Lwowskiej Akademii Technicznej, a od 1874 rozwijał swoje artystyczne zdolności pod okiem Leonarda Marconiego (w latach 1876-1877 był w katedrze rysunku i modelowania asystentem), także za jego namową dwa lata studiował w Wiedniu.
Powołany do wojska w 1877, był świadkiem kampanii bośniackiej, co znalazło swoje odbicie w niektórych jego późniejszych pracach - malował widoki (Dubrownik, Lovran) i postacie ("Serbowie", "Turek"). 
Często odwiedzał Włochy, podczas pobytu we Florencji w 1882 stworzył także "Portret Juliana Konstantego Ordona". W latach 1883-1886 oraz 1890-1891 był asystentem w lwowskiej Szkole (przedtem Akademii) Technicznej, nadal jednak odwiedzając Włochy. Włoskie akcenty pojawiły się w jego pracach, np. "Caprejska kuchnia", "Lawa Wezuwiusza", "Neapolitanka" i in. W latach 90. XIX w. opiekował się chorym poetą i rzeźbiarzem Teofilem Lenartowiczem; w 1893 namalował we Florencji portret pośmiertny artysty. 
Zaproszony przez Jana Stykę do współpracy nad mierzącym 1700 metrów kwadratowych olejnym obrazem "Panoramy Racławickiej"" wyraził zgodę i wymieniany jest - obok Styki i Wojciecha Kossaka - w grupie siedmiu pozostałych autorów-asystentów, twórców tego dzieła. 
Jego prace znajdują się w wielu kolekcjach w kraju, m.in. w muzeum Czapskich, w Muzeum Historycznym i Bibliotece Jagiellońskiej w Krakowie, także w Warszawie, Łańcucie i w Lesznie, oraz na Ukrainie - w Lwowskiej Galerii Obrazów.
Michał Sozański od 1896 żonaty był z Marią z Woźniakowskich (1865-1943), miał z nią czworo dzieci. Pochowany został na Cmentarzu Łyczakowskim we Lwowie.
Michała Sozańskiego, a także jego żonę portretował m.in. Jacek Malczewski - jego "Portret damy w kapeluszu" (1906) przedstawia Marię Sozańską; posłużyła też Malczewskiemu jako model do ""Diany" w 1916, a także - prawdopodobnie - do "Pytii", "Bachantki" i "Eurydyki"" w latach 1914-1918.

</doc>
<doc id="718111" url="https://pl.wikipedia.org/wiki?curid=718111" title="David Souter">
David Souter

David Hackett Souter (ur. 17 września 1939 w Melrose, Massachusetts) - amerykański prawnik, w latach 1990–2009 sędzia Sądu Najwyższego USA.
Lata młodości.
Był jedynym dzieckiem bankiera Josepha Alexandra Soutera i Helen Hackett Souter. Lata młodości spędził w Concord i tam też ukończył szkołę średnią "Concord High School".
Wykształcenie.
Na Harvard College uzyskał licencjat z filozofii. W 1961 ukończył studia i został członkiem honorowego stowarzyszenia studenckiego Phi Beta Kappa. Studiował także na Uniwersytecie Oxford. Edukację zakończył ostatecznie w 1966 kończąc prawo na "Harvard Law School".
Praktyka zawodowa.
Po studiach w latach 1966-1968 był współpracownikiem w kancelarii "Orr and Reno" w Concord. Następnie był asystentem Prokuratora Generalnego stanu New Hampshire, w 1971 zostać zastępcą stanowego Prokuratora Generalnego, a latach 1976-1978 był już stanowym Prokuratorem Generalnym.
W latach 1978-1983 był sędzią Wyższego Sądu w stanie New Hampshire, a w 1983 został sędzią Sądu Najwyższego tego stanu. W 1990 przez cztery miesiące był sędzią Sądu Apelacyjnego 1 okręgu.
Sąd Najwyższy.
25 lipca 1990 został nominowany przez prezydenta George’a H.W. Busha na sędziego Sądu Najwyższego USA. Senat USA 10 października głosami 90 za i 9 przeciw zatwierdził tę kandydaturę.
1 maja 2009 oficjalnie ogłosił, że udaje się na emeryturę, co nastąpiło 29 czerwca 2009.

</doc>
<doc id="718112" url="https://pl.wikipedia.org/wiki?curid=718112" title="Herb Pniew">
Herb Pniew

Herb Pniew – jeden z symboli miasta Pniewy i gminy Pniewy w postaci herbu.
Wygląd i symbolika.
Herb przedstawia na błękitnej tarczy złoty ostrzew na tle dwóch złotych skrzyżowanych kluczy, nad nimi biała związana chusta (nałęcz).
Klucze symbolizują samorządność.
Historia.
Herb powstał prawdopodobnie jeszcze w średniowieczu, najstarsze zachowane przedstawienie pochodzi z XVI wieku.

</doc>
<doc id="718113" url="https://pl.wikipedia.org/wiki?curid=718113" title="Siedem sióstr">
Siedem sióstr



</doc>
<doc id="718116" url="https://pl.wikipedia.org/wiki?curid=718116" title="Hummus">
Hummus

Hummus lub humus ( "ḥummuṣ", w języku klasycznym "ḥimmiṣ" lub "ḥimmaṣ", dosł. „ciecierzyca”) – sos dip lub pasta do smarowania, przyrządzana z gotowanych i przetartych nasion ciecierzycy lub innych roślin strączkowych. 
Potrawa wywodząca się z Lewantu i Egiptu; współcześnie popularna na Bliskim Wschodzie i w Północnej Afryce, znana również w kuchniach kaukaskich. Według legendy została wymyślona przez sułtana Saladyna w czasach wypraw krzyżowych. Obecnie rozpowszechniona na całym świecie, zwłaszcza wśród wegetarian i wegan.
Występuje w wielu wariantach – jako zimna przekąska, spożywana z chlebem pita lub jako dodatek do innych dań. Zasadniczymi składnikami hummusu zwykle są: ugotowana i utarta ciecierzyca lub bób, zmiażdżony czosnek, tahini (pasta sezamowa), oliwa i sok z cytryny oraz przyprawy – niekiedy pietruszka oraz kmin rzymski. Wszystkie składniki są dokładnie razem wymieszane.
Przygotowywanie hummusu jest jednym z elementów kulinarnej wojny pomiędzy Libanem (podstawa kuchni libańskiej) a Izraelem. Izrael zajmuje się eksportem hummusu do wielu krajów i jest przez Arabów oskarżany o przywłaszczenie sobie nazwy. Próby zastrzeżenia prawa do korzystania z nazwy potrawy przez Libańczyków nie powiodły się.
W maju 2010 roku w Libanie został pobity rekord Guinnessa na największą przygotowaną porcję hummusu. Zwycięska porcja została przygotowywana przez 300 kucharzy w wiosce al-Fanar niedaleko Bejrutu. Hummus ważył kg, czyli dwa razy więcej niż poprzednia rekordowa porcja przygotowana przez 50 Izraelczyków w styczniu 2010 w wiosce Abu Ghausz, która ważyła 4090 kg. Według lokalnych mediów na przygotowanie zwycięskiego hummusu zużyto 8 ton ciecierzycy, 2 tony pasty tahini, 2 tony soku z cytryny oraz 70 kg oliwy.
Grecką odmianą potrawy jest pasta "fava" – purée z gotowanego łuskanego grochu z oliwą, czosnkiem, cebulą i cytryną. Czasem może być również przyrządzana z bobu lub z żółtej soczewicy, a także z grochu .

</doc>
<doc id="718117" url="https://pl.wikipedia.org/wiki?curid=718117" title="Hrabstwo Bureau">
Hrabstwo Bureau

Hrabstwo Bureau – hrabstwo w USA, w stanie Illinois, według spisu z 2000 roku liczba ludności wynosiła 35 503. Siedzibą hrabstwa jest Princeton.
Geografia.
Według spisu hrabstwo zajmuje powierzchnię 2262 km², z czego 2250 km² stanowią lądy, a 12 km² (0,54%) stanowią wody.
Historia.
Hrabstwo zostało utworzone 28 lutego 1837 roku, z hrabstwa Putnam. Zostało nazwane na cześć Pierre'a de Beuro.
Demografia.
Według spisu z 2000 roku hrabstwo zamieszkuje 35 503 osób, które tworzą 14 182 gospodarstw domowych oraz 9884 rodzin. Gęstość zaludnienia wynosi 16 osób/km2. Na terenie hrabstwa jest 15 331 budynków mieszkalnych o częstości występowania wynoszącej 7 budynków/km2. Hrabstwo zamieszkuje 96,79% ludności białej, 0,33% ludności czarnej, 0,17% rdzennych mieszkańców Ameryki, 0,51% Azjatów, 0,03% mieszkańców Pacyfiku, 1,28% ludności innej rasy oraz 0,88% ludności wywodzącej się z dwóch lub więcej ras, 4,88% ludności to Hiszpanie, Latynosi lub inni.
W hrabstwie znajduje się 14 182 gospodarstw domowych, w których 30,70% stanowią dzieci poniżej 18 roku życia mieszkający z rodzicami, 58,10% małżeństwa mieszkające wspólnie, 8,00% stanowią samotne matki oraz 30,30% to osoby nie posiadające rodziny. 27,00% wszystkich gospodarstw domowych składa się z jednej osoby oraz 14,00% żyję samotnie i ma powyżej 65 roku życia. Średnia wielkość gospodarstwa domowego wynosi 2,47 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 24,70% osób poniżej 18 roku życia, 7,40% pomiędzy 18 a 24 rokiem życia, 26,20% pomiędzy 25 a 44 rokiem życia, 23,80% pomiędzy 45 a 64 rokiem życia oraz 17,70% osób powyżej 65 roku życia. Średni wiek populacji wynosi 40 lat. Na każde 100 kobiet przypada 94,40 mężczyzn. Na każde 100 kobiet powyżej 18 roku życia przypada 91,50 mężczyzn.
Średni dochód dla gospodarstwa domowego wynosi 40 233 dolarów, a średni dochód dla rodziny wynosi 48 488 dolarów. Mężczyźni osiągają średni dochód w wysokości 35 690 dolarów, a kobiety 21 315 dolarów. Średni dochód na osobę w hrabstwie wynosi 19 542 dolarów. Około 5,40% rodzin oraz 7,30% ludności żyje poniżej minimum socjalnego, z tego 9,90% poniżej 18 roku życia oraz 6,00% powyżej 65 roku życia.

</doc>
<doc id="718120" url="https://pl.wikipedia.org/wiki?curid=718120" title="Red Arrows">
Red Arrows

Red Arrows, Zespół Akrobacyjny Królewskich Sił Powietrznych Wielkiej Brytanii – zespół akrobacyjny Royal Air Force stacjonujący na lotnisku Scampton w Wielkiej Brytanii.
Na godle Red Arrows znajduje się 9 samolotów w formacji "Diament", która stała się znakiem rozpoznawczym zespołu, oraz motto: "Eclat", co oznacza perfekcję lub znakomitość.
Zespół Red Arrows został sformowany w końcu roku 1964 w celu reprezentowania całego RAF i zastąpienia wielu zespołów sygnowanych przez różne dywizjony.
Początkowo, Red Arrows byli wyposażeni w siedem samolotów treningowych Folland Gnat, które przejęto od innego zespołu akrobacyjnego: Yellowjacks. Wybrano je ponieważ były dużo tańsze w eksploatacji niż myśliwce bojowe. W pierwszym sezonie istnienia, Red Arrows przedstawili 65 pokazów w całej Europie. W 1966 zespół rozrósł się do dziewięciu członków, która to liczba pozwalała na latanie w najbardziej charakterystycznej dla zespołu formacji "Diamentowa dziewiątka". W końcu 1979 zespół przesiadł się na samoloty BAE Hawk. Red Arrows dają pokazy na całym świecie, do tej pory w ponad pięćdziesięciu krajach.
Piloci.
Od 1966 każdego roku w zespole jest dziewięciu pilotów, wszyscy są ochotnikami. Pilot musi mieć na koncie przynajmniej jeden lot bojowy na szybkim odrzutowcu: Panavia Tornado lub Harrier i 1500 godzin nalotu. Nawet przy takich, wysokich wymaganiach na każde miejsce w zespole jest przynajmniej dziesięciu kandydatów. Piloci służą w Red Arrows trzy lata. Każdego roku zmienia się trzech pilotów, co zapewnia równy poziom doświadczenia w zespole: zawsze znajduje się w nim trzech pilotów pierwszorocznych, trzech z drugiego roku i trzech z trzeciego, ostatniego roku.
W 2012 roku do zespołu dołączyła pierwsza w historii teamu kobieta - Kristy Stewart. Pilotka brała udział w pokazach przez dwa sezony.
Red Arrows, ze względów bezpieczeństwa nie mają pilotów rezerwowych. Jeśli jeden pilot jest chory, zespół może dawać pokazy bez niego w ośmioosobowej formacji. Jeśli jednak lider zespołu nie może latać, nie lata cały zespół. Każdy pilot zajmuje zawsze tę samą pozycję w formacji. Piloci spędzają sześć miesięcy od listopada do kwietnia ćwicząc do nadchodzącego sezonu pokazów. Na koniec treningów, zazwyczaj na cały kwiecień, piloci przenoszą się do bazy Akrotiri na Cyprze, gdzie kończą sezon przygotowawczy dając 3 pokazy dziennie (tradycyjnie o godzinie 8, 10 i 12). Ta faza przygotowań nazywana jest "Exercise Springhawk". Tam też następuje dopuszczenie do sezonu pokazowego, czyli tzw. odbiór zespołu, dokonywany przez przedstawicieli dowództwa Royal Air Force.
Oprócz dziewięciu pilotów podstawowych, jest jeszcze jeden pilot, w pełni wykwalifikowany do latania na Hawku, który prowadzi dziesiątą maszynę (Red 10) w czasie przelotów na inne lotniska. Dzięki temu zespół ma rezerwowy samolot w czasie pokazów. Do obowiązków tego pilota należy także naziemna koordynacja pokazu.
Samolot.
Red Arrows nie używają myśliwców bojowych z powodu wysokich kosztów ich eksploatacji. Zespół posiada dwanaście Hawków, z czego sześć służy od 1979 roku. Przy porównaniu Hawka do dużo nowocześniejszych myśliwców okazuje się, że samolot ten nadal jest stosunkowo szybki i zwrotny, idealny do akrobacji na małej wysokości. Red Arrows zazwyczaj latają z prędkością 360 węzłów (ok. 668 km/h).
Charakterystyka
Pokazy.
Swój pierwszy pokaz Red Arrows dali na lotnisku w Little Rissington 6 maja 1965. Było to zamknięte przedstawienie przeznaczone dla przedstawicieli mass-mediów. Pierwszy publiczny pokaz odbył się 9 maja 1965 w Clermont-Ferrand we Francji z okazji francuskiego święta Dnia Niepodległości. Pierwszy pokaz w Wielkiej Brytanii odbył się 15 maja 1965 w Biggin Hill.
Pierwszy pokaz w Polsce odbył się 11 maja 1999 na lotnisku w Dęblinie.
Wszystkie manewry podczas pokazów w pełnej formacji odbywają się nie niżej niż ok. 90 m (300 stóp), "para synchro" może zejść na ok. 30 m (100 stóp) i na ok. 45 m (150 stóp) w locie odwróconym. Zespół ma przygotowane kilka wersji pokazu, które są wykonywane w zależności od pogody, szczególnie wysokości chmur. O rodzaju pokazu decyduje lider zespołu już po wystartowaniu. Aby widownia mogła obejrzeć pełną wersję pokazu, chmury muszą być przynajmniej na wysokości ok. 1300 m (4500 stóp). Najmniej widowiskowy pokaz odbywa się, gdy chmury znajdują się poniżej ok. 750 m (1500 stóp).
Najwięcej, bo aż 136 razy zespół dawał pokaz w roku 1995. Najmniej w roku 1975, co było spowodowane kryzysem paliwowym w 1973.
Ślad, którą samoloty Red Arrows zostawiają na niebie, nie jest smugą kondensacyjną, lecz celowo wytwarzanym dymem, który powstaje w rezultacie kontaktu oleju napędowego rozpylanego za pomocą trzech dysz znajdujących się przy wylocie silnika z gorącymi gazami wylotowymi tegoż. Gdy olej napędowy styka się z gorącymi spalinami przy wylocie silnika (mającymi temperaturę ok. 550 stopni Celsjusza), gwałtownie paruje, co powoduje wydzielanie się dużych ilości białego dymu. W zależności od potrzeb pilot może wypuszczać niewielkie ilości oleju przez wybraną dyszę. Dzięki posiadaniu trzech zbiorników, Red Arrows są w stanie przechowywać czysty olej w jednym z nich, natomiast pozostałe są używane do generowania smugi dymu w kolorach niebieskim i czerwonym. Barwa jest uzyskiwana przez specjalne dodatki koloryzujące. Przy pełnych zasobnikach każdy z samolotów może generować biały dym nieprzerwanie przez około 5 minut, oraz każdy z zabarwionych przez około 1 minutę.

</doc>
<doc id="718121" url="https://pl.wikipedia.org/wiki?curid=718121" title="Mecze reprezentacji Polski w piłce siatkowej mężczyzn prowadzonej przez Raúla Lozano">
Mecze reprezentacji Polski w piłce siatkowej mężczyzn prowadzonej przez Raúla Lozano

Oficjalne mecze międzypaństwowe.
! colspan="7" | 2005
! colspan="7" | 2006
! colspan="7" | 2007
! colspan="7" | 2008
Mecze i turnieje towarzyskie.
! colspan="7" | 2005
! colspan="7" | 2006
! colspan="7" | 2007
Bilans:

</doc>
<doc id="718126" url="https://pl.wikipedia.org/wiki?curid=718126" title="Florence Griffith Joyner">
Florence Griffith Joyner



</doc>
<doc id="718128" url="https://pl.wikipedia.org/wiki?curid=718128" title="Kurczęta">
Kurczęta



</doc>
<doc id="718129" url="https://pl.wikipedia.org/wiki?curid=718129" title="Jednostka chlebowa">
Jednostka chlebowa



</doc>
<doc id="718131" url="https://pl.wikipedia.org/wiki?curid=718131" title="Średnia gęstość materii wszechświata">
Średnia gęstość materii wszechświata



</doc>
<doc id="718135" url="https://pl.wikipedia.org/wiki?curid=718135" title="Kokoszki (astronomia)">
Kokoszki (astronomia)



</doc>
<doc id="718137" url="https://pl.wikipedia.org/wiki?curid=718137" title="Jerzy Jan Woźniak">
Jerzy Jan Woźniak

Jerzy Jan Woźniak (ur. 27 grudnia 1932 w Rembertowie, zm. 9 stycznia 2011 w Warszawie) – piłkarz, olimpijczyk, reprezentant Polski, trener.
Debiutował w kadrze narodowej 29 maja 1955 w Bukareszcie w meczu z Rumunią (2:2). Uczestniczył w Igrzyskach Olimpijskich w Rzymie, zagrał we wszystkich meczach polskiej kadry.
W barwach Legii zdobył dwukrotnie mistrzostwo Polski (1955, 1956) i trzykrotnie Puchar Polski (1955, 1956, 1966).
Odznaczony Srebrnym Krzyżem Zasługi.
Pochowany został na cmentarzu Powązkowskim (kwatera 3-4-24).

</doc>
<doc id="718140" url="https://pl.wikipedia.org/wiki?curid=718140" title="Wypadek morski">
Wypadek morski

Wypadek morski – zgodnie z art. 2 ust. 1 pkt 1 ustawy z dnia 31 sierpnia 2012 r. o Państwowej Komisji Badania Wypadków Morskich () zdarzenie lub kilka następujących po sobie zdarzeń, związane bezpośrednio z eksploatacją statku, w którego następstwie doszło do:
W rozumieniu ustawy wypadkiem morskim nie jest świadome działanie lub zaniechanie podjęte z zamiarem naruszenia bezpieczeństwa statku, wyrządzenia szkody na osobie lub szkody w środowisku.

</doc>
<doc id="718145" url="https://pl.wikipedia.org/wiki?curid=718145" title="Samogłoska średnia centralna">
Samogłoska średnia centralna



</doc>
<doc id="718149" url="https://pl.wikipedia.org/wiki?curid=718149" title="Zalew Przeczycko-Siewierski">
Zalew Przeczycko-Siewierski

Zbiornik Przeczyce – utworzony w 1963 r. zbiornik zaporowy na Czarnej Przemszy w miejscu jej przełomu przez Próg Środkowotriasowy w okolicach Przeczyc (województwo śląskie, powiat będziński, gmina Mierzęcice). Zbiornik Przeczyce położony jest pod względem fizycznogeograficznym w obrębie Garbu Tarnogórskiego na Wyżynie Śląskiej, a według kryteriów administracyjnych na terenie dwóch gmin – wschodnia część jest zaliczana do Siewierza, natomiast zachodnia wchodzi w skład gminy Mierzęcice.
W obrębie zatopionego dna doliny Czarnej Przemszy oraz okolicy zbiornika znajdują się pozostałości umocnień polowych pochodzących z lat 30. XX w. oraz z okresu II wojny światowej. Są to głównie elementy Obszaru Warownego „Śląsk”.
Parametry morfometryczne.
Podstawowe parametry zbiornika Przeczyce przedstawiają się następująco:
Funkcje zbiornika.
Zbiornik Przeczyce oprócz znaczenia przyrodniczego i krajobrazowego pełni zadania przeciwpowodziowe oraz turystyczno-rekreacyjne (miejsce rekreacji dla mieszkańców GOPu). Akwen jest wykorzystywany do uprawiania wędkarstwa, żeglarstwa, narciarstwa wodnego i sportów motorowodnych. Przez zlokalizowane w zaporze czołowej ujęcie, pobierano wodę przerzucaną następnie do zlewni Brynicy (od połowy lat 90. XX w. przerzut wody nie ma miejsca mimo istnienia takiej możliwości). Zbiornik zapewnia również przepływ nienaruszalny i wymagany w Czarnej Przemszy poniżej zapory czołowej, co ma istotne znaczenie dla zaspokojenia potrzeb wodnych m.in. będzińskiej elektrociepłowni.

</doc>
<doc id="718155" url="https://pl.wikipedia.org/wiki?curid=718155" title="Minister Transportu">
Minister Transportu



</doc>
<doc id="718163" url="https://pl.wikipedia.org/wiki?curid=718163" title="Henryk Spodzieja">
Henryk Spodzieja

Henryk Józef Spodzieja (ur. 22 marca 1919 w Królewskiej Hucie, zm. 27 czerwca 1975 w Bielsku-Białej) – polski piłkarz występujący na pozycji napastnika, reprezentant Polski w latach 1947–1949, trener piłkarski.
Kariera.
Debiutował w kadrze narodowej 31 sierpnia 1947 w Pradze w przegranym meczu z Czechosłowacją (6:3).
Wychowanek KS Chorzów.
Po zakończeniu kariery piłkarskiej został trenerem.

</doc>
<doc id="718165" url="https://pl.wikipedia.org/wiki?curid=718165" title="Trątkownica">
Trątkownica

Trątkownica (kaszb. "Trãtkòwnica") – część wsi Wyczechowo w Polsce, położona w województwie pomorskim, w powiecie kartuskim, w gminie Somonino, nad Radunią. Wchodzi w skład sołectwa Wyczechowo.
W latach 1975–1998 Trątkownica administracyjnie należała do województwa gdańskiego.

</doc>
<doc id="718167" url="https://pl.wikipedia.org/wiki?curid=718167" title="Hołdunów">
Hołdunów

Hołdunów (niem. "Anhalt") – dzielnica Lędzin położona w północno-wschodniej części miasta.
Historia dzielnicy.
Hołdunów został założony jako wieś w 1770 r. przez 300 kalwinów, byłych mieszkańców wsi Kozy, którzy będąc represjonowani i prześladowani z powodów religijnych w państwie polskim przenieśli się na pruski (wtedy) Śląsk. Ewangeliccy uciekinierzy założyli wieś nazwaną Hołdunów (Anhalt) na cześć dynastii książąt pszczyńskich.
I połowa XIX w. była okresem największego rozwoju gospodarki wydobywczej węgla kamiennego w rejencji opolskiej. W 1842 r. zarządca kopalni węgla kamiennego w Pszczynie nadsztygar Brucker znalazł na terenie między wsią Lędziny a kolonią Anhalt pokład węgla grubości 3 metrów. W 1843 r. na terenach tych powstała kopalnia pol. tłum. „Radość Henryka”, na cześć panującego wówczas w Pszczynie Jana Henryka Hochberga.
20 sierpnia 1920 r. w czasie II powstania śląskiego część wsi została spalona przez polskich powstańców w trakcie walk w bliżej niewyjaśnionych okolicznościach. Według polskich źródeł, w tym książki Jana Ludygi-Laskowskiego, wydanej w 1925 r. i wznowionej w 1973 r., w Hołdunowie doszło do bitwy powstańców śląskich ze znajdującymi się w tej wsi zorganizowanymi i uzbrojonymi Niemcami, a według niemieckich źródeł powstańcy napadli na bezbronną i niestawiającą oporu wieś, po czym w akcie zemsty ją spalili. Również Marek Czapliński, który powołuje się na niemieckie źródło, podaje, że wieś spalono w akcie zemsty, ponieważ była w dużej mierze zamieszkała przez Niemców. Wkrótce po spaleniu wsi (polscy powstańcy spalili 16 gospodarstw) odwiedził ją Wojciech Korfanty, który przeprosił za jej spalenie i obiecał pomoc finansową na jej odbudowę.
W 1921 r. podczas plebiscytu we wsi oddano 294 głosy za Niemcami i 76 za Polską.
W okresie międzywojennym była to jedna z jedynie 4 gmin w "pruskiej" części województwa śląskiego, gdzie protestanci stanowili większość mieszkańców (70,6% w 1933 r.).
Po II wojnie światowej w powiecie pszczyńskim została utworzona gmina zbiorowa Lędziny, z siedzibą urzędu w Lędzinach, w której skład weszły jako gromady: Lędziny, Hołdunów i Smardzowice. W 1951 r. zlikwidowano gminę Lędziny, a utworzono gminę Hołdunów z siedzibą w Lędzinach. W latach 1954–1955 wieś należała i była siedzibą władz gromady Hołdunów. 1 stycznia 1956 r. Hołdunów i Lędziny zostały przekształcone w oddzielne osiedla, które połączyły się w jedno osiedle 15 września 1961 r. W latach 1975–1991 Hołdunów wraz z Lędzinami wchodził w skład miasta Tychy. 2 kwietnia 1991 r. Lędziny ponownie uzyskały prawa miejskie, wtedy to Hołdunów został włączony w obręb miasta.
Charakterystyka dzielnicy.
W Hołdunowie występuje mieszana zabudowa: oprócz niskich bloków (do czterech pięter) oraz domów jedno- i wielorodzinnych występuje tu unikatowa zabudowa domów jednorodzinnych tzw. „domków fińskich”. Przez Hołdunów przebiega szlak Hołdunowski: wiodący od strony Ławek (dzielnica Mysłowic) przez Hołdunów w kierunku Imielina.
Ważniejsze instytucje.
Swoją siedzibę ma tutaj ewangelicka parafia pw. Świętej Trójcy, katolicka parafia pw. Chrystusa Króla oraz zbór Świadków Jehowy Lędziny-Hołdunów.

</doc>
<doc id="718173" url="https://pl.wikipedia.org/wiki?curid=718173" title="Straż Graniczna RP">
Straż Graniczna RP



</doc>
<doc id="718174" url="https://pl.wikipedia.org/wiki?curid=718174" title="Clarence Thomas">
Clarence Thomas

Clarence Thomas (ur. 23 czerwca 1948 w Pin Point koło Savannah, Georgia) – amerykański prawnik, od 1991 sędzia Sądu Najwyższego USA. Jest drugim Afroamerykaninem zasiadającym w tym organie sądowym (zastąpił Thurgooda Marshalla). Uważany za konserwatystę.
Pierwszy etap kariery zawodowej.
W latach 1974–1977 był współpracownikiem Prokuratora Generalnego Stanu Missouri, jednak kiedy jego szef John Danforth został senatorem, Clarence Thomas przeniósł się do prokuratury w Saint Louis. W latach 1979–1981 był współpracownikiem senatora Danfortha do spraw legislacyjnych.
W 1981 został asystentem Sekretarza Edukacji od praw człowieka. Rok później został przewodniczącym rządowej Komisji ds. Równości w zatrudnieniu (en. "Equal Employment Opportunity Commission").
W 1990 prezydent George H.W. Bush mianował go sędzią Sądu Apelacyjnego Dystryktu Kolumbii.
Działalność w Sądzie Najwyższym.
28 czerwca 1991 w stan spoczynku przeszedł Thurgood Marshall, pierwszy Afroamerykanin zasiadający w Sądzie Najwyższym USA. 9 lipca 1991 prezydent George H.W. Bush nominował Thomasa na następcę Marshalla. Mimo ujawnienia skandalu seksualnego (molestowanie Anity Hill) 15 października 1991 Senat zatwierdził tę kandydaturę (52 głosów za i 48 przeciw), co było najgorszym wynikiem w XX wieku przy powoływaniu sędziów Sądu Najwyższego.

</doc>
<doc id="718179" url="https://pl.wikipedia.org/wiki?curid=718179" title="Pstra Suka">
Pstra Suka

Pstra Suka – część wsi Wyczechowo w Polsce, położona w województwie pomorskim, w powiecie kartuskim, w gminie Somonino, 0,6 km na południe od drogi krajowej nr 20 ze Stargardu do Gdyni. Wchodzi w skład sołectwa Wyczechowo.
W latach 1975–1998 Pstra Suka administracyjnie należała do województwa gdańskiego.

</doc>
<doc id="718186" url="https://pl.wikipedia.org/wiki?curid=718186" title="Izba morska">
Izba morska

Izba morska – państwowy organ quasi-sądowy w Polsce. Podstawą prawną ich organizacji jest ustawa z dnia 1 grudnia 1961 r. o izbach morskich.
Charakterystyka.
Izby morskie mają charakter samodzielnych i niezawisłych organów.
Polskie ustawodawstwo nie klasyfikuje ich jako sądy powszechne (jak prawo o ustroju sądów powszechnych), tak jak Konstytucja RP w art. 175 pomija je jako organy wymiaru sprawiedliwości. Doktryna prawnicza traktuje je więc jako państwowe organy quasi-sądowe, łączące funkcje dochodzeniowe i orzecznicze oraz wykonujące pewne czynności administracyjno-prawne. Za charakterem sądowym izb morskich przemawia: 
Organizacja.
Izby morskie są zorganizowane na wzór sądów powszechnych i podlegają:
Dwuinstancyjność.
Organami pierwszej instancji są:
Organem drugiej instancji jest Odwoławcza Izba Morska przy Sądzie Okręgowym w Gdańsku z siedzibą w Gdyni. 
Skład.
W skład izby morskiej wchodzą:
Przy izbach morskich działają ponadto delegaci ministra właściwego do spraw gospodarki morskiej, jako rzecznicy interesu publicznego. W sprawach wypadków morskich przy pracy w postępowaniu przed izbami morskimi uczestniczy również inspektor pracy.
Uczestnikami postępowania są także zainteresowani, którymi są armator lub kapitan statku.
Zadania.
Zajmują się przede wszystkim rozpoznawaniem wypadków morskich w myśl art. 2 ustawy o izbach morskich. Odnoszą się one do:
Poza tym, za zgodą Dowódcy Marynarki Wojennej RP, Komendanta Głównego Straży Granicznej RP lub Komendanta Głównego Policji, bada sprawy wypadków morskich, w których uczestniczyły jednostki pływające Marynarki Wojennej, Straży Granicznej RP lub Policji. 
Izby morskie wydają:
Ponadto prowadzą rejestr okrętowy, dzielą wynagrodzenie za ratownictwo morskie oraz przyjmują protesty morskie od kapitana.

</doc>
<doc id="718188" url="https://pl.wikipedia.org/wiki?curid=718188" title="Wyczechowo (osada w województwie pomorskim)">
Wyczechowo (osada w województwie pomorskim)

Wyczechowo – osada kaszubska w Polsce położona w województwie pomorskim, w powiecie kartuskim, w gminie Somonino.
Położona jest, przy drodze krajowej nr 20 ze Stargardu do Gdyni.
Osada wchodzi w skład sołectwa Wyczechowo.
W latach 1975–1998 miejscowość administracyjnie należała do województwa gdańskiego.

</doc>
<doc id="718191" url="https://pl.wikipedia.org/wiki?curid=718191" title="Odwoławcza Izba Morska">
Odwoławcza Izba Morska



</doc>
<doc id="718195" url="https://pl.wikipedia.org/wiki?curid=718195" title="Rezerwat przyrody Łąka Sulistrowicka">
Rezerwat przyrody Łąka Sulistrowicka

Rezerwat przyrody Łąka Sulistrowicka – rezerwat florystyczny położony w gminie Sobótka, w powiecie wrocławskim, w województwie dolnośląskim, na północny wschód od Raduni, powyżej wsi Sulistrowiczki.
Został powołany w 1958 roku w celu ochrony zbiorowiska roślinności łąkowej z rzadkimi gatunkami roślin. Zajmuje powierzchnię 26,44 ha (akt powołujący podawał 26,37 ha). Obszar rezerwatu jest objęty ochroną czynną.
Jego flora odznacza się znacznym bogactwem gatunkowym (237 gatunków roślin naczyniowych) i dużą różnorodnością. Jest jednym z najcenniejszych rezerwatów florystycznych na Dolnym Śląsku, ponieważ rośnie tu 20 prawnie chronionych gatunków roślin naczyniowych, w tym mieczyk błotny, dla którego jest to obecnie jedyne znane stanowisko w kraju. Niestety, wskutek braku właściwej ochrony czynnej na przestrzeni prawie 50 lat, znaczna część łąk uległa naturalnej sukcesji leśnej, co spowodowało zanik wielu rzadkich gatunków (m.in. kosatka kielichowa, tojad pstry, dzwonecznik wonny i dziewięciornik błotny). Oprócz ocienienia, nadmiar drzew powodował znaczne nagromadzenie opadniętych liści, które utrudniały kiełkowanie nasion i wzrost siewek. Okres ten przetrwały tylko najsilniejsze gatunki łąkowe.

</doc>
<doc id="718204" url="https://pl.wikipedia.org/wiki?curid=718204" title="Dom Muzyki i Tańca w Zabrzu">
Dom Muzyki i Tańca w Zabrzu

Dom Muzyki i Tańca – hala widowiskowo-rozrywkowa, wzniesiona w 1959 r. w Zabrzu, według projektu architektów Zygmunta Majerskiego i Juliana Duchowicza. Miejsce licznych imprez rozrywkowych o charakterze lokalnym i ogólnopolskim. Jedna z czołowych sal w Polsce pod względem wielkości (2008 miejsc siedzących), o bardzo dobrych parametrach akustycznych i możliwościach technicznych.
Od 1992 r. miejsce koncertów "Serce za serce" Fundacji Rozwoju Kardiochirurgii im. prof. Zbigniewa Religi w których brali udział m.in.: Plácido Domingo, José Carreras i Chris de Burgh.

</doc>
<doc id="718205" url="https://pl.wikipedia.org/wiki?curid=718205" title="Werner Günthör">
Werner Günthör

Werner Günthör (ur. 1 czerwca 1961 w Uttwil) – szwajcarski lekkoatleta, kulomiot, medalista olimpijski i trzykrotny mistrz świata. Günthör należy do najbardziej utytułowanych szwajcarskich lekkoatletów. Zaliczał się do światowej czołówki kulomiotów końca lat 1980. i początku lat 1990. 
Przebieg kariery.
Pierwszym ważnym sukcesem Günthöra był złoty medal mistrzostw Europy w 1986. Później Günthör zdobywał trzy razy z rzędu tytuł mistrza świata w pchnięciu kulą: w 1987, 1991 i 1993. Zdobywał również medale halowych mistrzostw świata: srebrny w 1987 i złoty 1991. 
Günthör zdobył również brązowy medal Igrzysk Olimpijskich w Seulu w 1988, przegrywając jedynie z reprezentantem NRD Timmermannem i Amerykaninem Barnesem.
Po zakończeniu kariery sportowej Günthör został trenerem lekkoatletycznym, był również członkiem szwajcarskiej kadry bobsleistów.
Rekordy życiowe.
źródło:

</doc>
<doc id="718206" url="https://pl.wikipedia.org/wiki?curid=718206" title="Werner Gunthor">
Werner Gunthor



</doc>
<doc id="718210" url="https://pl.wikipedia.org/wiki?curid=718210" title="Katastrofa morska">
Katastrofa morska

Katastrofa morska – wypadek morski którego konsekwencją jest: utracenie (lub znaczne uszkodzenie) statku, wiele ofiar śmiertelnych lub znaczne szkody poczynione środowisku naturalnemu.
Największą katastrofą morską w czasach pokoju była kolizja promu "Doña Paz" z tankowcem "Vector", 20 grudnia 1987, około godziny 22.00. Prom płynął z filipińskiego portu Catbalogan do stolicy kraju – Manili. W cieśninie Tablas, w wyniku fatalnego w skutkach pożaru, prom – którym podróżowało 4750 osób (znacznie powyżej normy), zdążających na święta do rodzin – spłonął doszczętnie, a uratowało się jedynie 24 ludzi, dryfując w kierunku brzegów (nie spuszczono ani jednej tratwy ratunkowej). Nigdy nie poznano dokładnej liczby ofiar. Z trzynastoosobowej załogi tankowca zginęło 11 ludzi, śmierć poniosła także cała – 58-osobowa załoga promu.

</doc>
<doc id="718214" url="https://pl.wikipedia.org/wiki?curid=718214" title="Zespół przyrodniczo-krajobrazowy „Skalna”">
Zespół przyrodniczo-krajobrazowy „Skalna”

Skalna – zespół przyrodniczo-krajobrazowy o powierzchni 33 ha, położony na terenie gminy Sobótka w województwie dolnośląskim, w północnej części Ślężańskiego Parku Krajobrazowego.
Zespół został zatwierdzony 5 lutego 1994 rozporządzeniem wojewody wrocławskiego. Chroni on grupę skał na południowo-zachodnim zboczu góry Ślęży. Jego główną wartością są walory geologiczne, przyrodnicze i krajobrazowe. Teren zespołu objęty jest ochroną międzynarodową poprzez znajdujący się na tym terenie specjalny obszar ochrony siedlisk sieci Natura 2000 o nazwie Masyw Ślęży.

</doc>
<doc id="718216" url="https://pl.wikipedia.org/wiki?curid=718216" title="Izba Morska w Gdyni">
Izba Morska w Gdyni



</doc>
<doc id="718217" url="https://pl.wikipedia.org/wiki?curid=718217" title="Rezerwat przyrody Staniszewskie Błoto">
Rezerwat przyrody Staniszewskie Błoto

Rezerwat przyrody Staniszewskie Błoto (kaszb. "Stajszewsczé Błoto") – leśno-torfowiskowy rezerwat przyrody na Pojezierzu Kaszubskim na obszarze Kaszubskiego Parku Krajobrazowego w kompleksie Lasów Mirachowskich. Został utworzony w 1962 roku na powierzchni 44,58 ha; w 1989 roku powiększono go do 130,41 ha. Obejmuje największe na Pojezierzu Kaszubskim, kopułowe torfowisko wysokie typu bałtyckiego. Złoże torfu osiąga tu miejscami ponad 10 metrów miąższości. Najbliższe miejscowości to Mirachowo i Bącka Huta.
Rezerwat leży na terenie obszarów Natura 2000 – Lasy Mirachowskie PLB220008 oraz Staniszewskie Błoto PLH220027.
Torfowisko zostało uznane za obiekt ochrony już w 1916 roku.
Szata roślinna.
Jeszcze 100 lat temu Staniszewskie Błoto porośnięte było bezleśnymi mszarami, tworzonymi przez mchy torfowce. Na skutek prowadzonych melioracji – odwodnień, wykonanych i wielokrotnie odnawianych, aby prowadzić tu gospodarkę leśną (również po utworzeniu rezerwatu!), ten unikatowy krajobraz, przypominający nieco torfowiska Laponii, całkowicie zanikł. Wysychająca kopuła zarosła borami bagiennymi. Drzewostany te również stały się z czasem bardzo cennymi elementami przyrody Staniszewskiego Błota, jednak i one zaczęły ulegać degradacji, w miarę jak postępował spadek poziomu wody. Na wyspach mineralnych występują również lasy bukowo-dębowe. Roślinność jest w znacznym stopniu zmieniona wskutek nasadzenia świerka. Obecnie prowadzony jest program renaturyzacji torfowiska, polegający m.in. na piętrzeniu wody w rowach melioracyjnych poprzez budowę zastawek. Umożliwił on już ponowne zabagnienie centralnej części torfowiska, gdzie zachowały się resztki bezdrzewnych mszarów, oraz zarośnięcie torfowcami samych rowów. W rezerwacie występują chronione gatunki roślin: rosiczka okrągłolistna, widłak jałowcowaty, wrzosiec bagienny oraz (bardzo licznie) bagno zwyczajne. Walory rezerwatu wzbogaca występowanie kilku rzadkich gatunków mchów torfowców ("Sphagnum wulfianum", "S. tenellum", "S. fuscum").
Porosty i grzyby wielkoowocnikowe.
Aż 20 stwierdzonych tu porostów zaliczanych jest do gatunków specjalnej troski – chronionych, rzadkich lub zagrożonych. Niektóre porosty rezerwatu są bardzo rzadkie nie tylko w skali regionalnej, ale i krajowej. Jednym z nich jest "Absconditella pauxilla", znana jest w Polsce tylko ze Staniszewskiego Błota i pobliskiego rezerwatu Kurze Grzędy. Bardzo cennym gatunkiem związanym z torfowiskami wysokimi i dobrze zachowanymi bagiennymi borami sosnowymi jest także "Cladonia stygia", utrzymująca się w rezerwacie od kilkudziesięciu lat. Ponadto występują 4 taksony uznawane za wskaźniki lasów o dużej ciągłości ekologicznej: "Arthonia vinosa", "Biatora turgidula" i "Fellhaneropsis myrtillicola". Choć grzyby wielkoowocnikowe nie były przedmiotem badań, warto tu wspomnieć o znalezieniu w 1997 roku podgrzybka pasożytniczego, umieszczonego na "Czerwonej Liście Grzybów Polski".
Fauna.
Fauna bezkręgowców, choć relatywnie uboga, charakteryzuje się obecnością rzadkich i zagrożonych gatunków, ograniczonych swoim występowaniem do torfowisk wysokich i przejściowych z torfowcami. Wśród owadów wodnych są to m.in. chruścik żółtonóg "Hagenella clathrata" oraz chrząszcze pływaczek brunatek "Hydroporus gyllenhalii" i pływaczek czarnogłów "H. morio", tworzące tu bardzo liczne populacje, zaś wśród bezkręgowców lądowych pająk "Diplocephalus dentatus", mrówka mszarnica "Formica picea" i chrząszcz z rodziny kusakowatych myśliczek lustrzany "Stenus lustrator". Kuczman "Palpomyia nigripes" ma tu jedno z dwóch znanych stanowisk w Polsce. Niewielkie zróżnicowanie drzewostanów jest przyczyną ubóstwa fauny leśnej, jednak i tutaj odnotowano kilka ciekawszych taksonów, jak kornik bielojad olbrzymi "Dendroctonus micans" czy ptaki – lelek kozodój i włochatka. Do 1957 roku w rezerwacie znajdowało się tokowisko głuszców.

</doc>
<doc id="718218" url="https://pl.wikipedia.org/wiki?curid=718218" title="Izba Morska w Szczecinie">
Izba Morska w Szczecinie



</doc>
<doc id="718220" url="https://pl.wikipedia.org/wiki?curid=718220" title="Rezerwat archeologiczny w Będkowicach">
Rezerwat archeologiczny w Będkowicach

Rezerwat archeologiczny w Będkowicach – rezerwat obejmujący wczesnośredniowieczny zespół osadniczy Ślężan, składający się z cmentarzyska kurhanowego (VIII-IX w.) i grodziska (VIII-XI w.). Znajdują się w nim również ślady osady (VIII-XIII w.) wraz z dwiema zrekonstruowanymi chatami z okrąglaków (o konstrukcji wieńcowej z dachami sochowymi) i studni. Był to ośrodek kultu pogańskiego.
Grodzisko ma wymiary 65 x 75 m, posiada elipsowaty kształt, otoczone jest wałem obronnym osiągającym 1,5 m i suchą fosą. Na zachód od grodziska znajduje się miejsce spotkań archeologicznych z wiatą, paleniskiem i ekspozycją wystawienniczą. Po północnej stronie grodziska jest niewielki krąg kultowy (z amfibolitu o rozmiarach 20x7 m), grobla ze średniowiecznym stawem oraz wał zewnętrzny. Cmentarzysko kurhanowe liczy około 7 kurhanów – stożkowych kopców ziemnych (niektóre zwieńczone kamieniami), pochodzi z VIII-IX wieku. Część kurhanów zrekonstruowano i ogrodzono.
Rezerwat powstał w 1986 roku. Poniżej grodu aż do XIII w. istniała otwarta osada rolnicza. Od roku 1986 obiekt funkcjonuje pod nazwą Rezerwatu Archeologicznego. Znajdują się tu dwa szlaki archeologiczne: czerwony i czarny niedźwiedź.

</doc>
<doc id="718221" url="https://pl.wikipedia.org/wiki?curid=718221" title="Anita Protti">
Anita Protti

Anita Protti (ur. 4 sierpnia 1964 w Lozannie) – szwajcarska lekkoatletka specjalizująca się w biegu na 400 m przez płotki.
Protti osiągała bardzo dobre wyniki w 1990 i 1991, ustanawiając wówczas rekordy kraju w biegu na 400 m przez płotki oraz w biegu płaskim na 400 m. Jej największe osiągnięcia to: brązowy medal halowych mistrzostw Europy w 1989, srebrny medal mistrzostw Europy w 1990 oraz brązowy medal halowych mistrzostw świata w 1991.
W kolejnym sezonie musiała wycofać się ze względu na kontuzję ścięgna Achillesa. Powróciła na bieżnię dwa lata później, ale nigdy już nie uzyskała takich wyników jak wcześniej.

</doc>
<doc id="718225" url="https://pl.wikipedia.org/wiki?curid=718225" title="CA Alvarado">
CA Alvarado

Club Atlético Alvarado – jest argentyńskim klubem piłkarskim z siedzibą w mieście Mar del Plata leżącym w prowincji Buenos Aires.
Historia.
Klub założony został 21 czerwca 1928 roku pod nazwą Club Atlético General Alvarado. Pierwszym prezydentem w historii klubu został Francisco Rojo, a pierwszym sukcesem było wygranie w roku 1964 drugiej ligi prowincjonalnej Liga Marplatense de Fútbol, co dało awans do lokalnej Primera División. W trzynaście lat później, w roku 1977 Alvarado wygrał Primera División ligi Liga Marplatense de Fútbol i mógł wziąć udział w rozgrywkach regionalnych o awans do mistrzostw Argentyny Nacional. Uzyskany awans był szczytowym osiągnięciem klubu. Obecnie Alvarado gra w trzeciej lidze argentyńskiej Torneo Federal A.

</doc>
<doc id="718226" url="https://pl.wikipedia.org/wiki?curid=718226" title="Heweliusz">
Heweliusz



</doc>
<doc id="718227" url="https://pl.wikipedia.org/wiki?curid=718227" title="Jerzy Haber">
Jerzy Haber

Jerzy Haber (ur. 7 maja 1930 w Krakowie, zm. 1 stycznia 2010 tamże) – polski fizykochemik.
Życiorys.
W 1951 ukończył studia chemiczne na Wydziale Matematyczno-Fizyczno-Chemicznym Uniwersytetu Jagiellońskiego. Po studiach podjął pracę asystenta na Wydziale Metalurgicznym Akademii Górniczo-Hutniczej w Krakowie. Równocześnie pracował w grupie kierowanej przez prof. Bielańskiego na Wydziale Ceramicznym AGH, prowadząc badania nad własnościami fizykochemicznymi tlenków metali przejściowych. W 1956 obronił pracę doktorską "Związek pomiędzy przewodnictwem elektrycznym pracującego katalizatora, a jego aktywnością katalityczną". Od 1968 roku do śmierci był profesorem w Instytucie Katalizy i Fizykochemii Powierzchni PAN w Krakowie. Od 1973 był członkiem PAN (1973 członek korespondent, 1983 członek rzeczywisty, 1984–1986 i od 1990 członek Prezydium), od 1989 również PAU. Był przewodniczącym Komisji Katalizy Międzynarodowej Unii Chemii Czystej i Stosowanej (IUPAC).
Prowadził badania głównie w dziedzinie katalizy heterogenicznej oraz fizykochemii ciała stałego. Zajmował się również termodynamiką adsorpcji w zeolitach i mechanizmem działania środków powierzchniowo czynnych.
Autor około 300 prac naukowych. Odznaczony Krzyżem Oficerskim Orderu Odrodzenia Polski, Złotym Krzyżem Zasługi, Medalem 30-lecia Polski Ludowej 27 września 2002 został doktorem honoris causa lubelskiego Uniwersytetu Marii Curie-Skłodowskiej. Pochowany został na Cmentarzu na Salwatorze.
20 stycznia 2011 roku krakowskiemu Instytutowi Katalizy i Fizykochemii Powierzchni PAN nadano jego imię.

</doc>
<doc id="718229" url="https://pl.wikipedia.org/wiki?curid=718229" title="Coatsburg">
Coatsburg

Coatsburg – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 226 osób.
Geografia.
Wioska zajmuje powierzchnię 0,3 km2, całość stanowi ląd.
Demografia.
Według spisu z 2000 roku wioskę zamieszkuje 226 osób skupionych w 88 gospodarstwach domowych, tworzących 63 rodzin. Gęstość zaludnienia wynosi 727,2 osoby/km2. W wiosce znajdują się 101 budynki mieszkalne, a ich gęstość występowania wynosi 325 mieszkania/km2. Wioskę zamieszkuje 98,23% ludności białej,0,88% ludności innej rasy, 0,88% ludności wywodzącej się z dwóch lub więcej ras. Hiszpanie lub Latynosi stanowią 3,98% populacji.
W wiosce jest 88 gospodarstw domowych, w których 36,4% stanowią dzieci poniżej 18 roku życia żyjących z rodzicami, 58% stanowią małżeństwa, 12,5% stanowią kobiety nie posiadające męża oraz 28,4% stanowią osoby samotne. 25% wszystkich gospodarstw domowych składa się z jednej osoby oraz 8% żyjących samotnie ma powyżej 65 roku życia. Średnia wielkość gospodarstwa domowego wynosi 2,57 osoby, natomiast rodziny 3,06 osoby. 
Przedział wiekowy kształtuje się następująco: 29,6% stanowią osoby poniżej 18 roku życia, 9,7% stanowią osoby pomiędzy 18 a 24 rokiem życia, 26,5% stanowią osoby pomiędzy 25 a 44 rokiem życia, 23,58% stanowią osoby pomiędzy 45 a 64 rokiem życia oraz 10,6% stanowią osoby powyżej 65 roku życia. Średni wiek wynosi 33 lat. Na każde 100 kobiet przypada 71,2 mężczyzn. Na każde 100 kobiet powyżej 18 roku życia przypada 72,8 mężczyzn.
Średni dochód dla gospodarstwa domowego wynosi 36 250 dolarów, a dla rodziny wynosi 41 042 dolarów. Dochody mężczyzn wynoszą średnio 32 250 dolarów, a kobiet 14 861 dolarów. Średni dochód na osobę w mieście wynosi 15 026 dolarów. Około 3,8% rodzin i 9% populacji miasta żyje poniżej minimum socjalnego, z czego 0% jest poniżej 18 roku życia i 8,3% powyżej 65 roku życia. 

</doc>
<doc id="718233" url="https://pl.wikipedia.org/wiki?curid=718233" title="Przełamanie">
Przełamanie

Przełamanie "(ang. breakthrough)" – to natarcie na broniącego się przeciwnika; jest formą natarcia, w której wojska dążą do przedarcia się poprzez jego obronę. Przez przełamanie dąży się do uchwycenia obiektów w głębi, w ten sposób naruszona zostaje spoistość obrony przeciwnika. Ma ono miejsce na wąskim odcinku obrony, wymaga ześrodkowania odpowiednich sił i środków.
Charakterystyka przełamania.
Do przełamania dochodzi zazwyczaj, gdy nie ma możliwości obejścia broniącego się przeciwnika. Polega ono na stworzeniu wyłomu w obronie przeciwnika, naruszeniu jej trwałości i w konsekwencji wprowadzeniu przez luki kolejnych sił do prowadzenia natarcia w głębi obrony strony przeciwnej. 
Dokonanie wyłomu wiąże się z koniecznością atakowania od czoła. Wymaga to uzyskania znacznej przewagi na wybranym kierunku. Uderzenie zgrupowania przełamującego poprzedzone jest rażeniem ogniowym, elektronicznym i informacyjnym. Samo przełamanie ma zazwyczaj wymiar powietrzno-lądowy. Niezbędne jest obezwładnienie środków przeciwpancernych przeciwnika i naruszenie trwałości jego obrony. Za cel przełamania można przyjąć rozbicie sił przeciwnika w takim stopniu, aby nie były one zdolne do stawiania zorganizowanego oporu, a wytworzone warunki gwarantowały rozwinięcie natarcia i zastosowanie innej jego formy.Odcinek przełamania powinien znajdować się na kierunku głównego uderzenia nacierających wojsk. Szerokość odcinka przełamania i sposób rozbicia przeciwnika będzie zależał od możliwości ogniowych, jakimi dysponuje nacierający. Przełamania dokonuje się zwykle na wąskim odcinku (przeciętnie 8–10% szerokości całego pasa działania związku operacyjnego) i na głębokość taktyczną ugrupowania nieprzyjaciela.
Powinny one zapewnić uzyskanie takiego stopienia obezwładnienia przeciwnika, aby nacierającym wojskom zminimalizować straty oraz zapewnić szybki ruch w głąb ugrupowania obronnego.
Przełamanie obrony jest zakończone wówczas, kiedy rozbite zostaną siły główne pierwszorzutowego oddziału przeciwnika, a dokonany wyłom sięga głębokości jego ugrupowania bojowego. Obronę uznaje się za przełamaną, jeśli przeciwnik pozbawiony zostanie możliwości odtworzenia jej o podobnym charakterze w głębi.

</doc>
<doc id="718237" url="https://pl.wikipedia.org/wiki?curid=718237" title="Zawójka rzeczna">
Zawójka rzeczna

Zawójka rzeczna ("Borysthenia naticina") − gatunek małego ślimaka z rodziny zawójkowatych (Valvatidae). 
Występuje w średnich i dużych rzekach nizinnych, o spokojnym nurcie, na obszarze od zlewiska Morza Bałtyckiego do zlewiska Morza Czarnego. Zawójka rzeczna jest w Polsce objęta częściową ochroną gatunkową oraz wpisana do Polskiej czerwonej księgi zwierząt. Bezkręgowce, jako gatunek krytycznie zagrożony wyginięciem. Najprawdopodobniej głównymi zagrożeniami są zanieczyszczenie i eutrofizacja wód.

</doc>
<doc id="718240" url="https://pl.wikipedia.org/wiki?curid=718240" title="IS-1 Sęp">
IS-1 Sęp

IS-1 Sęp – polski szybowiec wyczynowy, pierwszy szybowiec skonstruowany i zbudowany w Polsce po II wojnie światowej.
Historia.
Po zakończeniu II wojny światowej podjęto w Polsce działania zmierzające do odtworzenia sportu szybowcowego, a w celu zintensyfikowania tych działań w 1946 roku powołano w Bielsku-Białej Instytut Szybownictwa, który stał się pierwszym zakładem zajmującym się budową szybowców.
W 1947 roku konstruktorzy tego instytutu mgr inż. Władysław Nowakowski i inż. Józef Niespał opracowali projekt pierwszego powojennego szybowca wyczynowego, który oznaczono jako IS-1 Sęp. Oparty był na projekcie wstępnym Józefa Niespała z czerwca 1946 roku, wykonanym jako jego praca dyplomowa. Prototyp, ze znakami rejestracyjnymi SP-443, został oblatany w dniu 2 czerwca 1947 roku inż. Piotra Mynarskiego na lotnisku w Bielsku-Białej. Podczas pierwszego lotu okazało się, że linki steru wysokości zostały odwrotnie podłączone, lecz oblatywacz zdołał wylądować; dalsze loty przebiegały bez przeszkód. 1 lipca 1947 nieprzetestowany do końca szybowiec, pilotowany przez Adama Zientka, wziął udział w zawodach w Samedan w Szwajcarii, gdzie spotkał się z dużym zainteresowaniem jako jedna z nielicznych nowych konstrukcji.
Po wszechstronnych badaniach w 1948 roku wyprodukowano serię 5 szybowców tego typu oznaczonych jako IS-1 Sęp bis, które nieznacznie różniły się od prototypu (otrzymały znaki SP-549 do SP-553). Pierwszy był wykonany w maju 1948.
Użycie.
Szybowce IS-1 Sęp były użytkowane w Aeroklubie w Bielsku-Białej do 1962 roku. Ostatni egzemplarz SP-552 znajduje się w Muzeum Lotnictwa Polskiego w Krakowie. Na tym egzemplarzu Irena Kempówna w 1949 roku ustanowiła dwa światowe rekordy prędkości: na trójkącie 100 km i na trasie docelowej 100 km.
Na szybowcu tym dokonano szereg wyczynów prędkościowych, czasowych i wysokościowych. Do największych należy zajęcie 8 miejsca w klasyfikacji ogólnej i 1 w wyścigu po trasie zamkniętej przez Adama Zientka na zawodach w Samedan w Szwajcarii 1 lipca 1947 roku, uznanych następnie za II Szybowcowe Mistrzostwa Świata. Istotnym osiągnięciem był też przelot grupowy w lipcu 1948 roku zespołu dwóch szybowców IS-1 Sęp i jednego IS-2 Mucha z lotniska na górze Żar do Wiednia (pierwszy po wojnie przelot otwarty poza granice kraju). W 1948 r., podczas VII Krajowych Zawodów Szybowcowych na górze Żar Adam Zientek zdobył pierwsze miejsce na szybowcu IS-1 Sęp, miejsca drugie i trzecie również zajęli piloci na szybowcach IS-1 Sęp.
Na tym szybowcu piloci uzyskali wiele bardzo dobrych wyników i rekordów, m.in.:
Opis konstrukcji.
Jednomiejscowy grzbietopłat o konstrukcji drewnianej. 
Kadłub półskorupowy. Posiadał on zaczep przedni i tylny oraz dwuczłonowe zaczepy boczne w okolicy środka masy. Osłona kabiny zdejmowana w całości. Kabina zakryta z nastawnymi pedałami i oparciem fotela. Tablica przyrządów wyposażona w prędkościomierz, wariometr do 5 m/sek, wariometr do 15 m/sek (do lotów chmurowych), sztuczny horyzont ze zakrętomierzami i chyłomierzem poprzecznym, wysokościomierz, chyłomierz podłużny, zegar i busolę. Szybowiec był wyposażony w światła pozycyjne do lotów nocnych oraz instalację tlenową.
Skrzydło dwudzielne, jednodźwigarowe, z pomocniczym dźwigarkiem skośnym, o obrysie trapezowym. Wyposażone w szczelinowe klapy i klapolotki, hamulec aerodynamiczny IAW zamocowany na dolnej powierzchni skrzydła. 
Podwozie stałe w postaci płozy, do startu stosowano odrzucany wózek kołowy. Szybowiec przystosowany był do startu zarówno za samolotem jak również przy pomocy lin gumowych i wyciągarki.
IS-1 Sęp miał hamulce aerodynamiczne które przy częściowym otwarciu generowały dźwięk zbliżony do buczenia, przy większych prędkościach dźwięk zmieniał się na potężny ryk. Generowane podczas tego drgania były szkodliwe dla konstrukcji szybowca z powodu rezonansu i doprowadziły do tragicznego wypadku (pilot Dembski). Po tym wypadku zakazano lotów z częściowym otwarciem hamulców.

</doc>
<doc id="718242" url="https://pl.wikipedia.org/wiki?curid=718242" title="Pościg">
Pościg

Pościg "(ang. pursuit)" – to natarcie na wycofującego się przeciwnika; ta forma natarcia ma na celu uchwycenie terenu, odcięcie lub pokonanie wycofujących się wojsk przeciwnika. Może on być efektem pomyślnego rozwijania powodzenia, gdy przeciwnik utracił zdolność skutecznego stawiania oporu. 
Charakterystyka pościgu.
Pościg to forma działań zaczepnych. Zależnie od skali i osiąganych celów rozróżnia się pościg taktyczny, operacyjny i strategiczny ,
Stosuje się go w celu rozbicia wycofujących się wojsk przeciwnika i uniemożliwienia im zorganizowanego przejścia do obrony na dogodnych rubieżach w głębi. Organizuje się go w wypadku uzyskania powodzenia w natarciu i stwierdzenia prób wychodzenia wojsk przeciwnika z walki. Po zaobserwowaniu oznak wycofywania się, nacierające wojska przechodzą do pościgu, uniemożliwiając przeciwnikowi oderwanie się. Szeroko przy tym wykorzystuje się taktyczne desanty powietrzne, grupy desantowo-szturmowe oraz oddziały wydzielone. Efekty pościgu uzależnione są od inicjatywy podwładnych, dążeniu do uprzedzenia przeciwnika oraz działania bez przerw taktycznych. Jest on tą formą natarcia, w której w sposób szczególny uwidacznia się potrzeba stosowania zasady aktywności i ciągłości walki.

</doc>
<doc id="718243" url="https://pl.wikipedia.org/wiki?curid=718243" title="Rolf Bernhard">
Rolf Bernhard

Rolf Bernhard (ur. 13 grudnia 1949 w Frauenfeld) - szwajcarski lekkoatleta, skoczek w dal, halowy mistrz Europy. 
Bernhard był wielokrotnym mistrz Szwajcarii w skoku w dal. Kilkakrotnie poprawiał rekord kraju w skoku w dal, ostatecznie w 1981 na odległość 8,14 m. Jego rekord utrzymał się przez 22 lat. Największym osiągnięciem Bernharda był złoty medal halowych mistrzostw Europy w 1981. Rok później na tych samych zawodach zdobył srebrny medal.
W 1975, w roku, w którym jako pierwszy Szwajcar pokonał barierę 8 m, został wybrany sportowcem roku w Szwajcarii.
Trzykrotnie reprezentował swój kraj na igrzyskach olimpijskich.

</doc>
<doc id="718246" url="https://pl.wikipedia.org/wiki?curid=718246" title="Walizka">
Walizka

Walizka – przenośne opakowanie na bagaż, używane najczęściej w trakcie podróży. W kształcie zbliżona jest do płaskiego prostopadłościanu z zaokrąglonymi krawędziami. Składa się z dwóch ruchomych względem siebie części, połączonych zawiasami.
Walizki wykonywane są z różnych materiałów: tkaniny, tworzywa sztucznego, skóry. Zwykle poszczególne boki są dodatkowo usztywnione wewnętrznymi wkładkami, aby zapobiec deformacji kształtu. Na jednym z boków znajduje się uchwyt służący do przenoszenia. Często dodatkowo walizka jest wyposażona w kółka oraz wysuwany uchwyt, które umożliwiają przemieszczanie walizki bezpośrednio po podłodze, bez podnoszenia. Niektóre walizki posiadają zamki, chroniące ich zawartość. 
Szczególnym rodzajem walizki jest walizka lotnicza. Zawsze ma ona kółka i wysuwany uchwyt, jest zamykana i ma miejsce na etykietkę zawierającą dane właściciela. Najważniejszą cechą walizki lotniczej jest jej niewielki ciężar przy dużej wytrzymałości na uderzenie i zgniecenie.

</doc>
<doc id="718251" url="https://pl.wikipedia.org/wiki?curid=718251" title="Columbus (Illinois)">
Columbus (Illinois)

Columbus – wieś w USA, w stanie Illinois, w hrabstwie Adams. Według spisu z 2000 roku wioskę zamieszkuje 112 osób.
Geografia.
Wioska zajmuje powierzchnię 0,6 km2, całość stanowi ląd.
Demografia.
Według spisu z 2000 roku wioskę zamieszkuje 112 osób skupionych w 42 gospodarstwach domowych, tworzących 34 rodzin. Gęstość zaludnienia wynosi 173 osoby/km2. W wiosce znajdują się 51 budynki mieszkalne, a ich gęstość występowania wynosi 78,8 mieszkania/km2. Wioskę zamieszkuje 94,64% ludności białej, 5,36% Afroamerykanie.
W wiosce są 42 gospodarstwa domowe, w których 35,7% stanowią dzieci poniżej 18 roku życia żyjących z rodzicami, 78,6% stanowią małżeństwa, 4,8% stanowią kobiety nie posiadające męża oraz 16,7% stanowią osoby samotne. 14,3% wszystkich gospodarstw domowych składa się z jednej osoby oraz 9,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,67 osoby, natomiast rodziny 2,91 osoby. 
Przedział wiekowy kształtuje się następująco: 24,1% stanowią osoby poniżej 18 roku życia, 8,9% stanowią osoby pomiędzy 18 a 24 rokiem życia, 29,5% stanowią osoby pomiędzy 25 a 44 rokiem życia, 19,6% stanowią osoby pomiędzy 45 a 64 rokiem życia oraz 17,9% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 107,4 mężczyzn. Na każde 100 kobiet powyżej 18 roku życia przypada 97,7 mężczyzn.
Średni dochód dla gospodarstwa domowego wynosi 38 438 dolarów, a dla rodziny wynosi 38 125 dolarów. Dochody mężczyzn wynoszą średnio 31 250 dolarów, a kobiet 15 417 dolarów. Średni dochód na osobę w mieście wynosi 16 429 dolarów. Około 5,6% rodzin i 5,8% populacji żyje poniżej minimum socjalnego, z czego 8,3% jest poniżej 18 roku życia i 0% powyżej 65 roku życia.

</doc>
<doc id="718254" url="https://pl.wikipedia.org/wiki?curid=718254" title="Patoka (województwo pomorskie)">
Patoka (województwo pomorskie)

Patoka (kaszb. "Patoka") – nieoficjalna osada leśna wsi Borcz w Polsce położona w województwie pomorskim, w powiecie kartuskim, w gminie Somonino.
Osada leży nad Radunią, wchodzi w skład sołectwa Borcz.
W latach 1975–1998 miejscowość administracyjnie należała do województwa gdańskiego.

</doc>
<doc id="718261" url="https://pl.wikipedia.org/wiki?curid=718261" title="Fatima Whitbread">
Fatima Whitbread

Fatima Whitbread (ur. 3 marca 1961 w Stoke Newington w Londynie) – brytyjska lekkoatletka, która specjalizowała się w rzucie oszczepem. Jej matką była Turecka Cypryjka, a ojciec Grekiem Cypryjskim.
Swoją międzynarodową karierę rozpoczęła od zdobycia w 1979 roku w Bydgoszczy złotego medalu mistrzostw Europy juniorów. Trzy razy startowała w igrzyskach olimpijskich (w latach 1980 – 1988) zdobywając w sumie dwa krążki: srebrny i brązowy. W 1983 roku zajęła drugie miejsce w mistrzostwach świata przegrywając z reprezentantką Finlandii Lillak. Mistrzyni Europy z 1986 oraz złota medalistka mistrzostw świata w Rzymie (1987) gdzie pokonała swoją największą rywalkę Petrę Felke, reprezentującą NRD. Dwukrotna medalistka igrzysk Wspólnoty Narodów. 28 sierpnia 1986 podczas eliminacji mistrzostw Europy ustanowiła nowy rekord świata – 77,44. Rezultat ten jest rekordem życiowym zawodniczki, a do czasu zmiany środka ciężkości damskiego oszczepu w 1999 roku był także rekordem Wielkiej Brytanii. Została odznaczona Orderem Imperium Brytyjskiego.

</doc>
<doc id="718263" url="https://pl.wikipedia.org/wiki?curid=718263" title="Golden (Illinois)">
Golden (Illinois)

Golden – wieś w USA, w stanie Illinois, w hrabstwie Adams. Według spisu z 2000 roku wioskę zamieszkuje 629 osób.
Geografia.
Wioska zajmuje powierzchnię 2,3 km2, całość stanowi ląd.
Demografia.
Według spisu z 2000 roku wioskę zamieszkuje 629 osób skupionych w 257 gospodarstwach domowych, tworzących 163 rodzin. Gęstość zaludnienia wynosi 385,5 osoby/km2. W wiosce znajdują się 280 budynki mieszkalne, a ich gęstość występowania wynosi 171,6 mieszkania/km2. Wioskę zamieszkuje 100% ludności białej. Hiszpanie lub Latynosi stanowią 0,16% populacji.
W wiosce są 257 gospodarstwa domowe, w których 29,2% stanowią dzieci poniżej 18 roku życia żyjących z rodzicami, 56,4% stanowią małżeństwa, 5,1% stanowią kobiety nie posiadające męża oraz 36,2% stanowią osoby samotne. 35% wszystkich gospodarstw domowych składa się z jednej osoby oraz 19,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,28 osoby, natomiast rodziny 2,92 osoby. 
Przedział wiekowy kształtuje się następująco: 23,4% stanowią osoby poniżej 18 roku życia, 5,1% stanowią osoby pomiędzy 18 a 24 rokiem życia, 26,7% stanowią osoby pomiędzy 25 a 44 rokiem życia, 17,2% stanowią osoby pomiędzy 45 a 64 rokiem życia oraz 27,7% stanowią osoby powyżej 65 roku życia. Średni wiek wynosi 40 lat. Na każde 100 kobiet przypada 80,7 mężczyzn. Na każde 100 kobiet powyżej 18 roku życia przypada 78,5 mężczyzn.
Średni dochód dla gospodarstwa domowego wynosi 34 333 dolarów, a dla rodziny wynosi 41 181 dolarów. Dochody mężczyzn wynoszą średnio 30 762 dolarów, a kobiet 19 034 dolarów. Średni dochód na osobę w mieście wynosi 16 518 dolarów. Około 3,5% rodzin i 3,5% populacji miasta żyje poniżej minimum socjalnego, z czego 2,5% jest poniżej 18 roku życia i 5,1% powyżej 65 roku życia. 

</doc>
<doc id="718265" url="https://pl.wikipedia.org/wiki?curid=718265" title="Sławki Górne">
Sławki Górne

Sławki Górne (Owczarnia) (kaszb. "Òwczarniô") – nieoficjalna część wsi Sławki w Polsce położona w województwie pomorskim, w powiecie kartuskim, w gminie Somonino.
Miejscowość leży na turystycznym Szlaku Wzgórz Szymbarskich, wchodzi w skład sołectwa Sławki.
W latach 1975–1998 miejscowość administracyjnie należała do województwa gdańskiego.

</doc>
<doc id="718269" url="https://pl.wikipedia.org/wiki?curid=718269" title="Stroiciel trzęsień ziemi">
Stroiciel trzęsień ziemi

Stroiciel trzęsień ziemi ("The Piano Tuner of Earthquakes") – drugi pełnometrażowy film braci Quay.
Fabuła.
Śpiewaczka operowa Malvina Van Stille (Amira Casar) w przeddzień swojego ślubu z Adolfo Blinem (Cesar Sarachu) daje recital dla grupy znajomych i przyjaciół. Uroczystość gwałtownie przerywa Doktor Droz (Gottfried John), uśmiercający Malvinę i porywający jej ciało zanim ktokolwiek zdąży mu przeszkodzić.
Na swojej wyspie, w posiadłości Villa Azucena, Droz poddaje Malvinę niezwykłemu eksperymentowi, mającemu na celu unieśmiertelnienie głosu śpiewaczki, a także zemstę na świecie opery, który wzgardził dziełami Droza.
Droz zaprasza na wyspę stroiciela fortepianów, Felisberta (Cesar Sarachu). Ma on nastroić skonstruowane przez doktora tajemnicze automaty, w liczbie siedmiu. Felisberto podejmuje wyzwanie. Przebywając na wyspie, poznaje tajemniczy i perwersyjny świat Droza, a także skrywaną przed nim tajemnicę Malviny, której zapragnie pomóc. Dostaje się również pod wpływ gosposi Droza, Assumpty (Assumpta Serna).
Produkcja.
Zdjęcia do filmu miały miejsce w Lipsku i zaczęły się 7 czerwca 2004 roku. W 2001 roku producentem wykonawczym filmu został Terry Gilliam. Japoński producent filmu chciał żeby w filmie zagrał Dustin Hoffman, Robert Redford albo Jeremy Irons.

</doc>
<doc id="718270" url="https://pl.wikipedia.org/wiki?curid=718270" title="Pomnik Charles’a de Gaulle’a w Warszawie">
Pomnik Charles’a de Gaulle’a w Warszawie

Pomnik Charles’a de Gaulle’a (fr. "Statue Charles de Gaulle à Varsovie") – pomnik znajdujący się przy rondzie gen. Charles’a de Gaulle’a w Warszawie, przed budynkiem Centrum Bankowo-Finansowego.
Opis.
Autorem posągu jest francuski rzeźbiarz Jean Cardot, a autorami cokołu i jego otoczenia w kształcie okręgu Andrzej Kiciński, Marcin Bednarczyk i Robert Jaworski. Odlew rzeźby z brązu został wykonany w Bielsku-Białej przez Marka Żebrowskiego z oryginalnej formy wypożyczonej przez autora. Teren pod pomnik udostępniło Centrum Bankowo-Finansowe.
Monument został odsłonięty 15 maja 2005 przez ministra spraw zagranicznych Francji Michela Barniera.
Pomnik upamiętnia prezydenta Francji Charles’a de Gaulle’a. Maszerujący generał ubrany jest w mundur wojskowy i kepi. Warszawski posąg jest kopią pomnika odsłoniętego w 2000 w Paryżu przy Polach Elizejskich, jednak jest trochę wyższy i wykonany z lepszego materiału.
Pomysłodawcą wzniesienia monumentu był Jean Caillot, przewodniczący zarządu sekcji polskiej Stowarzyszenia Wzajemnej Pomocy Członków Legii Honorowej.

</doc>
<doc id="718273" url="https://pl.wikipedia.org/wiki?curid=718273" title="Turcy cypryjscy">
Turcy cypryjscy

Turcy cypryjscy – mieszkańcy Cypru pochodzenia tureckiego, zamieszkujący głównie północną część wyspy, czyli nieuznawaną na arenie międzynarodowej (poza Turcją) Turecką Republikę Cypru Północnego.
Mieszkają na Cyprze od czasu podboju tureckiego. Terminu tego używa się dla odróżnienia od zamieszkujących południe wyspy Greków cypryjskich oraz od przybyłych po 1974 w ramach nielegalnej tureckiej akcji osiedleńczej Turków z Anatolii.
Według spisu ludności z 2006, Cypr Północny zamieszkiwało 264,2 tysiąca Turków cypryjskich. W południowej, greckiej części wyspy jest ich około 2000. Poza wyspą mieszka ponad 260 tysięcy, głównie w Wielkiej Brytanii (200 tysięcy) i Australii (50 tys.). Liczba Turków cypryjskich zamieszkujących Turcję nie jest znana, niektóre źródłatrncpio.org podają nawet liczbę 500 tysięcy.

</doc>
<doc id="718275" url="https://pl.wikipedia.org/wiki?curid=718275" title="Franciszek Stanisław Potocki">
Franciszek Stanisław Potocki

Franciszek Stanisław Józef Potocki herbu Pilawa (ur. 2 czerwca 1788 w Niemrowie, zm. 16 stycznia 1853 w Warszawie) – członek Rady Stanu Królestwa Kongresowego w 1830 roku, rzeczywisty radca stanu, Mistrz Obrzędów Dworu Jego Królewskiej i Cesarskiej Mości, prezes Komisji Wojewódzkiej Województwa Mazowieckiego Królestwa Kongresowego w 1834 roku, kawaler maltański (w zakonie po 1814 roku), kawaler Honoru i Dewocji w Wielkim Przeoracie Katolickim w Rosji.
Syn Wincentego i Anny Mycielskiej.
Oficer, prezes Heroldii, kolekcjoner. Otrzymał od cesarza Mikołaja I Romanowa 16/28 lipca 1838 tytuł dziedziczny hrabiego Królestwa Polskiego .
W 1809 nagrodzony francuskim krzyżem kawalerskim, a w 1820 krzyżem oficerskim Legii Honorowej, w 1822 krzyżem złotym Virtuti Militari. Odznaczony rosyjskimi orderami Orderem Orła Białego, Orderem św. Anny I klasy z koroną i św. Włodzimierza IV kl. Posiadał też kongresówkowy Znak Honorowy za 40 lat nieskazitelnej służby, a także Krzyż Maltański.
Miał dwie żony – pierwszą była księżniczka Sydonia Franciszka de Ligne (1786–1828), drugą Karolina Koffler (1812–1885), która po jego śmierci wyszła za Janusza Rostworowskiego.

</doc>
<doc id="718278" url="https://pl.wikipedia.org/wiki?curid=718278" title="Antoni Amirowicz">
Antoni Amirowicz

Antoni Marian Amirowicz (ur. 29 sierpnia 1904 w Krzeszowicach, zm. 9 listopada 1993 w Londynie) - piłkarz, napastnik i środkowy pomocnik, reprezentant Polski. Pochodził z rodziny ormiańskiej.
W reprezentacji narodowej zagrał jeden mecz: 10 czerwca 1924 w Warszawie w przegranym meczu z USA (2:3).
Jest pierwszym piłkarzem Legii, który zagrał w reprezentacji narodowej.

</doc>
<doc id="718279" url="https://pl.wikipedia.org/wiki?curid=718279" title="Rezerwat Góra Ślęża (spis flory)">
Rezerwat Góra Ślęża (spis flory)

Na terenie Rezerwatu Góra Ślęża stwierdzono 12 gatunków paprotników (2 gatunki skrzypów i 10 gatunków paproci), 181 gatunków nasiennych (3 gatunki szpilkowych, 146 gatunków dwuliściennych i 32 gatunki jednoliściennych).
paprotniki "Pteridophyta".
skrzypy "Sphenopsida".
skrzypowce "Equisetales".
skrzypowate "Equisetaceae"
paprocie "Filicopsida".
paprotnikowce "Filicales".
zachylnikowate "Thelypteridaceae"
zanokcicowate "Aspleniaceae"
wietlicowate "Athyriaceae"
paprotnikowate "Aspidiaceae"
paprotkowate "Polypodiaceae"
nasienne "Spermatophyta".
szpilkowe "Pinopsida".
szpilkowce "Pinales".
sosnowate "Pinaceae"
dwuliścienne "Dicotyledones".
wierzbowce "Salicales".
wierzbowate "Salicaceae"
bukowce "Fagales".
brzozowate "Betulaceae"
leszczynowate "Corylaceae"
bukowate "Fagaceae"
pokrzywowce "Urticales".
wiązowate "Ulmaceae"
pokrzywowate "Urticaceae"
sandałowce "Santalales".
sandałowcowate "Santalaceae"
kokornakowce "Aristolochiales".
kokornakowate "Aristolochiaceae"
rdestowce "Polygonales".
rdestowate "Polygonaceae"
śródłożne "Caryophyllales".
komosowate "Chenopodiaceae"
goździkowate "Caryophyllaceae"
jaskrowce "Ranunculales".
jaskrowate "Ranunculaceae"
makowce "Papaverales".
makowate "Papaveraceae"
kaparowce "Capparales".
krzyżowe "Brassicaceae"
różowce "Rosales".
gruboszowate "Crassulaceae"
skalnicowate "Saxifragaceae"
agrestowate "Grossulariaceae"
różowate "Rosaceae"
motylkowate "Fabaceae"
bodziszkowce "Geraniales".
szczawikowate "Oxalidaceae"
bodziszkowate "Geraniaceae"
wilczomleczowate "Euphorbiaceae"
mydleńcowce "Sapindales".
klonowate "Aceraceae"
niecierpkowate "Balsaminaceae"
herbatowce "Theales".
dziurawcowate "Clusiaceae"
fiołkowce "Violales".
fiołkowate "Violaceae"
mirtowce "Myrtales".
wiesiołkowate "Onagraceae"
baldachokwiatowce "Apiales".
baldaszkowate "Apiaceae"
wrzosowce "Ericales".
wrzosowate "Ericaceae"
pierwiosnkowce "Primulales".
pierwiosnkowate "Primulaceae"
goryczkowce "Gentianales".
toinowate "Apocynaceae"
marzanowate "Rubiaceae"
ogórecznikowce "Boraginales".
szorstkolistne "Boraginaceae"
jasnotowce "Lamiales".
rzęślowate "Callitrichaceae"
wargowe "Lamiaceae"
trędownikowate "Scrophulariaceae"
babkowce "Plantaginales".
babkowate "Plantaginaceae"
szczeciowce "Dipsacales".
przewiertniowate "Caprifoliaceae"
kozłkowate "Valerianaceae"
szczeciowate "Dipsacaceae"
dzwonkowce "Campanulales".
dzwonkowate "Campanulaceae"
złożone "Asteraceae"
jednoliścienne "Monocotyledones".
liliowce "Liliales".
liliowate "Liliaceae"
sitowce "Juncales".
sitowate "Juncaceae"
plewowce "Poales".
trawy "Poaceae"
turzycowce "Cyperales".
turzycowate "Cyperaceae"

</doc>
<doc id="718282" url="https://pl.wikipedia.org/wiki?curid=718282" title="Rondo gen. Charles’a de Gaulle’a w Warszawie">
Rondo gen. Charles’a de Gaulle’a w Warszawie

Rondo gen. Charles’a de Gaulle’a – rondo w śródmieściu Warszawy.
Układ.
Budowa ronda była elementem przebudowy wschodniego odcinka Alej Jerozolimskich, zakończonego w sierpniu 1961. Powstało ono w miejscu klasycznego skrzyżowania.
Położone jest na styku ulic:
Klasyczne, czterowlotowe rondo posiada okrągłą wyspę centralną. Wzdłuż Alei Jerozolimskich tory tramwajowe z przystankami przy rondzie (zespół przystankowy "Muzeum Narodowe"). Przystanki autobusowe w pewnej odległości od ronda (zespoły przystankowe "Muzeum Narodowe" w Al. Jerozolimskich i "Foksal" na Nowym Świecie).
Na rondzie od końca lat 90. obowiązuje zakaz skrętu z Alej Jerozolimskich od strony ul. Marszałkowskiej w lewo w ul. Nowy Świat w kierunku Krakowskiego Przedmieścia oraz ul. Smolnej. Zakaz ten nie dotyczy autobusów komunikacji miejskiej. Sugerowany objazd dla pozostałych pojazdów prowadzi ulicą Bracką, Żurawią, przez plac Trzech Krzyży i Nowy Świat.
Wjazd z ronda w kierunku północnym w ul. Nowy Świat jest dostępny dla wszystkich pojazdów tylko w celu kontynuacji jazdy ul. Smolną, która odbija z Nowego Światu w prawo już po kilkudziesięciu metrach.
Zgodnie z uchwalonym w lipcu 2017 miejscowym planem zagospodarowania przestrzennego dla rejonu ul. Foksal rondo ma zostać zlikwidowane i zastąpione skrzyżowaniem. Likwidacja ronda ma nastąpić w czasie przebudowy tunelu linii średnicowej i zwężenia jezdni Alej Jerozolimskich, zaplanowanego na lata 2027–2028.
Nazwa.
Nazwa, nadana w 1990, upamiętnia Charles’a de Gaulle’a, prezydenta Francji, który w latach 1919–1920 jako członek misji wojskowej brał udział w wojnie polsko-bolszewickiej, a mieszkał przy ulicy Nowy Świat. Została nadana w setną rocznicę jego urodzin, co upamiętnia tablica umieszczona na budynku przy ul. Nowy Świat 15/17 (od strony Alej Jerozolimskich. Inicjatorką nadania nazwy była Halina Skibniewska, przewodnicząca Towarzystwa Przyjaźni Polsko-Francuskiej.
W listopadzie 2012 Rada Warszawy zmieniła brzmienie pierwotnie nadanej niepoprawnej nazwy ronda z "rondo Generała Charlesa de Golle'a" na "rondo gen. Charles’a de Gaulle’a".

</doc>
<doc id="718285" url="https://pl.wikipedia.org/wiki?curid=718285" title="Stephen Breyer">
Stephen Breyer

Stephen Gerald Breyer (ur. 15 sierpnia 1938 w San Francisco, Kalifornia) – amerykański prawnik, w latach 1994-2022 sędzia Sądu Najwyższego Stanów Zjednoczonych. Uważany za liberała.
Wychowanie i edukacja.
Urodził się w średnio zamożnej rodzinie żydowskiej. W wieku 12 lat w 1950 uzyskał rangę "Eagle Scout". W 1955 skończył "Lowell High School" w San Francisco i został członkiem "Lowell Forensic Society" i rozpoczął naukę prawa konstytucyjnego w Harvard Law School. Następnie ukończył filozofię na Stanford University.
Praca zawodowa.
Pracę zawodową rozpoczął w 1964 rocznym stażem przy sędzim Sądu Najwyższego USA Arthurze Goldbergu. Następnie do 1967 był asystentem prokuratora generalnego USA. W 1973 był przedstawicielem Departamentu Sprawiedliwości przy badaniu afery Watergate. W latach 1974–1975 był konsultantem senackiej Komisji sprawiedliwości, a w latach 1979–1980 był przewodniczącym konsultantów tejże komisji (w tym czasie współpracował z ówczesnym przewodniczącym Komisji Tedem Kennedym.
W 1980 został sędzią sędzia Sądu Apelacyjnego 1 okręgu, a w 1990 jego prezesem oraz z urzędu członkiem "Judicial Conference of the United States". Pomiędzy 1985 a 1989 był członkiem "United States Sentencing Commission"
Działalność w Sądzie Najwyższym USA.
Prezydent Bill Clinton rozważał jego nominację do Sądu Najwyższego w 1993 po Byronie White, jednak ostatecznie nominował kobietę Ruth Bader Ginsburg.
W 1994 w stan spoczynku odchodził Harry Blackmun. 17 maja 1994 prezydent Clinton nominował Breyera do składu Sądu Najwyższego, a 3 sierpnia 1994 został on zatwierdzony przez Senat (87 głosów za i 9 przeciw).
27 stycznia 2022 Breyer ogłosił, że na przełomie czerwca i lipca 2022 przejdzie na emeryturę . 30 czerwca 2022 na stanowisku sędziego Sądu Najwyższego Stanów Zjednoczonych zastąpiła go Ketanji Brown Jackson, nominowana przez Joe Bidena.
Życie prywatne.
Jego brat Charles Breyer był sędzią federalnym. W 1967 poślubił Joannę Fredę Hare, psycholog z brytyjskiej rodziny arystokratycznej (jej ojciec był pierwszym wicehrabią Blakenham), z którą mają troje dzieci: Chloe, Nell i Michael.

</doc>
<doc id="718286" url="https://pl.wikipedia.org/wiki?curid=718286" title="Orkiestra Oskara">
Orkiestra Oskara

Orkiestra Oskara / Zakazane instrumenty (ang. "Oscar's Orchestra") – serial animowany produkcji brytyjskiej. Reżyserem jest Tony Collingwood, pomysłodawcą i osobą odpowiedzialną za muzykę – Jan Younghusband, a producentem Christopher O’Hare.
Fabuła.
Akcja serialu rozgrywa się w przyszłości. Światem rządzi dyktator Thadius Vent, który zakazał muzyki pod jakąkolwiek postacią. W Nowym Wiedniu organizuje się ruch oporu przeciwko tyranowi. Jego przywódcą jest fortepian Oskar, podkomendnymi – tuba Trevot, trójkąt Eryk, flet Sylwia, skrzypce Monty oraz pan Crotchet i jego wnuczka Rebeka.

</doc>
<doc id="718287" url="https://pl.wikipedia.org/wiki?curid=718287" title="Traktat w Westminster">
Traktat w Westminster

Traktat w Westminster - traktat pokojowy zawarty 19 lutego 1674 roku, kończący trzecią wojnę angielsko-holenderską. Zawarty pokój zalegalizował zdobycze z roku 1667, czyli Nowa Holandia została zwrócona Anglii (w listopadzie 1674 Holendrzy opuścili Nowy Amsterdam), a Surinam, zdobyty przez Holendrów w roku 1667, ostatecznie pozostał własnością Holandii.

</doc>
<doc id="718289" url="https://pl.wikipedia.org/wiki?curid=718289" title="Fosfan">
Fosfan



</doc>
<doc id="718294" url="https://pl.wikipedia.org/wiki?curid=718294" title="Alfred Kube">
Alfred Kube

Alfred Kube – lekarz, ginekolog, założyciel Kościoła Chrześcijan Dnia Sobotniego.
Życiorys.
Był członkiem Unii Zborów Adwentystów Dnia Siódmego w Bydgoszczy. Wraz z bratem Pawłem był członkiem władz centralnych Unii Zborów Adwentystów Dnia Siódmego. W latach 1931–1933 będąc członkiem tego Kościoła nie zgadzał się z niektórymi zasadami adwentyzmu oraz sprzeciwiał się uznawaniu Ellen G. White za „posłankę niebios”.
W 1933 roku wraz ze swoimi zwolennikami utworzył nową wspólnotę religijną, która przyjęła nazwę „Autonomiczne Zbory Adwentystów Dnia Siódmego”. W roku 1936 uniezależniła się ona od adwentyzmu i przyjęła nazwę „Zjednoczeni Ewangeliczni Chrześcijanie Dnia Siódmego”. W momencie rejestracji w roku 1961 Kościół przyjął skróconą nazwę Kościół Chrześcijan Dnia Sobotniego.
Alfred Kube był zwierzchnikiem tego związku wyznaniowego do roku 1948. W roku 1951 wyjechał na stałe do Australii.

</doc>
<doc id="718296" url="https://pl.wikipedia.org/wiki?curid=718296" title="Szobab">
Szobab

Szobab – postać wzmiankowana w Starym Testamencie, drugi syn Dawida i Batszeby urodzony w Jerozolimie.
W krytyce tekstu biblijnego kolejność (drugi syn Batszeby, a ósmy Dawida), w której Szobab miał się urodzić, podawana jest w wątpliwość, i wskazuje się możliwość, że wraz z innymi dziećmi Batszeby (oprócz Salomona) zmarł on w dzieciństwie.

</doc>
<doc id="718298" url="https://pl.wikipedia.org/wiki?curid=718298" title="Franciszek Salezy Potocki (1877–1949)">
Franciszek Salezy Potocki (1877–1949)

Franciszek Salezy Potocki h. Pilawa (ur. 14 czerwca 1877 w Peczerze, zm. 17 października 1949 w Krakowie) – hrabia, II i ostatni Ordynat teplicki, właściciel dóbr Sitkowce, dziennikarz, polityk konserwatywny, działacz społeczny.
Życiorys.
Syn Konstantego Józefa i Zofii Janiny z hr. Potockich. Ukończył Cesarskie Liceum Aleksandrowskie w Petersburgu.
Współzałożył wraz z Feliksem Konecznym (redaktorem) pismo „Świat Słowiański” (1904). Jego listy z Petersburga z 1906 były publikowane w „Czasie” w charakterze korespondencji politycznych. W 1918 wraz z rodziną wyjechał do Polski. Do listopada 1918 pracował w Centralnym Komitecie Obywatelskim na Ukrainie, powołanym do opieki nad Polakami.
Po powrocie osiadł w Krakowie. Współpracował z „Czasem”, zasłużył się przy powołaniu Polskiej Agencji Publicystycznej. Pisywał do jej biuletynów, do „Przegladu Katolickiego” i „Czasu”. Należał do Stronnictwa Prawicy Narodowej. Po zamachu majowym nie od razu, w grudniu 1927 zadeklarował współpracę z Bezpartyjnym Blokiem Współpracy z Rządem. W październiku 1928 został szefem Departamentu Wyznań w Ministerstwie Wyznań Religijnych i Oświecenia Publicznego.
W 1930 reprezentował rząd w rozmowach z Autokefalicznym Kościołem Prawosławnym w Polsce. Dążył do związania Cerkwi a przede wszystkim kleru prawosławnego z państwem. Stworzył wydział teologii prawosławnej na Uniwersytecie Warszawskiem, był inicjatorem transmisji nabożeństw prawosławnych w Polskim Radiu (opracował projekt dekretu równouprawnienia wyznań w Polskim Radiu). Ministerstwo Spraw Wewnętrznych i Ministerstwo Spraw Wojskowych prowadziły jednak własną politykę wobec prawosławia, latem 1938 wyburzono na Lubelszczyźnie 114 cerkwi, próbowano administracyjnie nawracać na katolicyzm. Prowadził również pertraktacje z Kościołem katolickim w sprawie skonfiskowanych dóbr pounickich, dopiero za prymasa Hlonda udało się dojść do porozumienia. Rozpoczął również rokowania z kościołem ewangelicko-augsburskim, które miały uregulować stosunek tego kościoła do państwa; złożył dymisję we wrześniu 1938.
Był bardzo zainteresowany spirytyzmem, napisał broszurę "W wirze ezoteryzmu".
Ożenił się 16 czerwca 1903 r. w Ołyce z Małgorzatą Radziwiłł, córką Ferdynanda Fryderyka.

</doc>
<doc id="718299" url="https://pl.wikipedia.org/wiki?curid=718299" title="Stefan Śliwa">
Stefan Śliwa

Stefan Augustyn Śliwa (ur. 13 sierpnia 1898 w Krakowie, zm. 19 maja 1964 w Dąbrowie Tarnowskiej) – polski piłkarz grający na pozycji napastnika i pomocnika, reprezentant kraju.
Życiorys.
Uchodził za wielki talent piłkarski, w pierwszej drużynie Wisły Kraków zadebiutował w wieku czternastu lat, od razu stając się silnym punktem zespołu. Uczestniczył w 1913 i 1914 roku w Mistrzostwach Galicji.
Zadebiutował w reprezentacji narodowej 14 maja 1922 w Krakowie w przegranym meczu z Węgrami (0:3).

</doc>
<doc id="718300" url="https://pl.wikipedia.org/wiki?curid=718300" title="Coton de Tuléar">
Coton de Tuléar

Coton de Tuléar – jedna z ras psów, należąca do grupy psów do towarzystwa, zaklasyfikowana do sekcji biszonów i ras pokrewnych. Stanowi osobną podsekcję – Coton de Tuléar. Nie podlega próbom pracy.
Rys historyczny.
Nazwa psa jest związana z miejscem, do którego według legendy dotarły dwa psy pochodzące z rozbitego statku żeglarzy francuskich. Tuléar to miasto na południu Madagaskaru, gdzie licznie występowały psy tej rasy. Natomiast "coton" (fr. bawełna) odnosi się do bardzo miękkiej i puszystej sierści tych psów. W 1971 roku zostały oficjalnie uznane jako rasa przez FCI.
Wygląd.
Głowa.
Krótka, czaszka dość szeroka, stop zaznaczony, nos czarny (dopuszczalny też czekoladowy), kufa prosta.
Oczy.
Raczej okrągłe, ciemne, żywe, dobrze rozmieszczone. Brzegi powiek czarne lub czekoladowe, w zależności od koloru nosa.
Szczęki.
Zgryz nożycowy lub cęgowy.
Uszy.
Trójkątne, opadające, osadzone wysoko, dość długie.
Szerokość ok. 6 cm, długości ok. 7 cm, cienkie, pokryte włosem białym lub jednym z trzech dopuszczalnych:
Szyja.
Umięśniona, lekko łukowata, bez podgardla, skóra nie tworzy fałdów.
Tułów.
Dłuższy niż wyższy, linia grzbietu minimalnie wypukła, grzbiet zwarty, lędźwie i klatka piersiowa dobrze rozwinięte, brzuch podciągnięty.
Ogon.
Osadzony nisko, dosyć długi (18 cm), koniec uniesiony; w stanie spoczynku sięga poniżej stawu skokowego, w ruchu uniesiony.
Szata.
Długa (przynajmniej 8 cm), włos bardzo delikatny, sprężysty, puszysty, gęsty. Może być lekko falisty.
Umaszczenie.
Białe; dopuszczalne są jasnożółte lub jasnoszare znaczenia u szczeniąt. Jaśnieją one wraz z wiekiem.

</doc>
<doc id="718303" url="https://pl.wikipedia.org/wiki?curid=718303" title="Stare Miasto (Głogów)">
Stare Miasto (Głogów)

Stare Miasto w Głogowie – historyczna dzielnica mieszkalno-usługowa, aktualnie w trakcie wieloletniej odbudowy. 
Historia.
Stare Miasto zostało zniszczone podczas działań wojennych II wojny światowej. Po wojnie powołano Przedsiębiorstwo Robót Rozbiórkowych, które zajmowało się rozbiórką zniszczonych domów, a cegłę wykorzystano na obudowę Warszawy lub budowę Tych czy Nowej Huty. Do końca lat 40. XX wieku rozebrano większość pozostałości zabytkowych kościołów pozostawiając jako „świadków historii” ruiny ratusza, teatru i kościołów: św. Mikołaja i Bożego Ciała. Niektóre obiekty wyremontowano (sąd, szkołę, fort "Gwiazda" na bazę PKS, a także niektóre kamienice na cele mieszkaniowe). W latach 70. XX wieku odbudowano kościół Bożego Ciała, kolegium jezuitów, otwarto kino "Bolko", a także urządzono rozarium w fosie. Odcięto też Stare Miasto od Zamku Książąt Głogowskich, pomnika Dzieci Głogowskich i terenów parkowych, poprzez budowę drogi krajowej nr 12. Ogłoszono też ogólnopolski konkurs architektoniczny SARP, który zakładał budowę w tym rejonie modernistycznej dzielnicy mieszkaniowej z 11-piętrowymi blokami. Realizacja tego zamierzenia nigdy nie doszła do skutku.
W 1982 grupa młodych architektów z legnickiego oddziału SARP opracowała koncepcję odbudowy starówki, której założenia są aktualne do dziś. W myśl tego projektu Stare Miasto miało stać się miejscem dominującym dla miasta i skupiającym jego życie kulturalne, społeczne i handlowe. W 1983, mimo oporów zwolenników wielkiej płyty, opracowano plan zagospodarowania przestrzennego Centrum (architekci: Józef Kordas, Jan Potacki, Juliusz Sobecki i Jerzy Załucki), a także przeprowadzono pierwsze prace geodezyjne i projektowe.
W 1985 rozpoczęła się budowa pierwszego kwartału zabudowy przy Rynku z uwzględnieniem pierwotnej parcelacji i parkingiem podziemnym (ewenementem na ówczesne czasy). Użyto tutaj tradycyjnych technologii oraz elementów systemu WK-70. W 1987 zainicjowano odbudowę ratusza, w 1994 wzniesiono zabudowę ulicy Smolnej oraz Placu Solnego, a następnie w bastionach ulokowano targowisko oraz odsłonięto pomnik głogowskich Żydów na fundamentach synagogi.
Kolejnym etapem odbudowy był okres po upadku komunizmu (1989), związany z wprowadzeniem zasad wolnego rynku oraz systemu deweloperskiego, w którym, od 1992, realizowano budynki w zachodniej części starówki. Ich przyjęcie społeczne oraz estetyczne było zróżnicowane. Duże kontrowersje wzbudziły zwłaszcza kamienice przy ul. Grodzkiej (historycznym ciągu z Rynku do śródmieścia), przesłaniające fasadę kościoła Bożego Ciała. W 1995 osadzono hełm na wieży ratuszowej, remontowano mury, kontynuowano zabudowę kamienicami, a także odtworzono Bramę Szpitalną. W 1998 zorganizowano w mieście Zjazd Konserwatorów Zabytków poświęcony głównie restytucji zabytkowych układów urbanistycznych. W 1999 Agnieszka Leśniak-Mądry wraz z zespołem opracowała nowy plan zagospodarowania przestrzennego dla dzielnicy. Dostosowano w nim zapisy z 1982 do nowych uwarunkowań.
W 2002 władze miejskie przeniosły się do ratusza, co wzmogło prace rewitalizacyjne w rejonie Rynku i okolic. W 2004 zrealizowano zespoły parkingowe w ulicy Balwierskiej wraz z wyeksponowaniem reliktów kościoła "Łódź Chrystusa". W 2005 wzniesiono źle oceniany kompleks marketu "Lidl" bez właściwie opracowanej pierzei zachodniej i z martwą elewacją od ul. Słodowej. W 2006 zasiedlono kwartał gminnej spółdzielni TBS przy Placu Umińskiego, uznany za wzorcowy.
Siedziby.
Na terenie starego miasta znajdują się siedziby wielu urzędów i instytucji, m.in.: Państwowej Wyższej Szkoły Zawodowej, Urzędu Miejskiego, Urzędu Gminy wiejskiej Głogów, sądu rejonowego, Powiatowego Urzędu Pracy.
Handel.
Na terenie Starego Miasta znajduje się wiele sklepów i lokali usługowych, głównie przy ulicy Grodzkiej, będącej główną osią dzielnicy.
Komunikacja miejska.
Na osiedle Stare Miasto można dojechać autobusami KM Głogów następującymi liniami:

</doc>
<doc id="718305" url="https://pl.wikipedia.org/wiki?curid=718305" title="Scholastykowo">
Scholastykowo

Scholastykowo – wieś krajeńska w Polsce położona w województwie wielkopolskim, w powiecie złotowskim, w gminie Lipka.
W latach 1975–1998 miejscowość administracyjnie należała do województwa pilskiego.
Do 2011 r. miejscowość była ustalona jako część wsi Łąkie.

</doc>
<doc id="718309" url="https://pl.wikipedia.org/wiki?curid=718309" title="Wojciech Chmielowski">
Wojciech Chmielowski

 
Wojciech Chmielowski herbu Jastrzębiec (ur. 1811 na Wołyniu, zm. 25 sierpnia 1853 w Kaliszu) – urzędnik celny z czasów Królestwa Polskiego, ojciec malarza i zakonnika Brata Alberta.
Życiorys.
Urodził się jako jedno z sześciorga dzieci Felicji (Felicjany) z d. Kwaśnickiej i Franciszka Chmielowskich. Rodzina najprawdopodobniej straciła lub sprzedała swój folwark na Wołyniu, gdyż Wojciech musiał siebie i liczną rodzinę utrzymywać z pracy jako carski urzędnik w Królestwie Polskim. Około 1843 piastował stanowisko celnika w Igołomi, nadgranicznej wiosce z austriacką Galicją. Dzięki zdolnościom i pracowitości awansował systematycznie.
Pod koniec lat 40. XIX wieku pracował na wysokim i bardzo odpowiedzialnym stanowisku naczelnika Komory Celnej w Szczypiornie, położonym w bezpośredniej bliskości gubernialnego miasta Kalisza, na granicy z zaborem pruskim. Komora celna w Szczypiornie (z wieloma funkcjonariuszami patrolującymi granicę) była szczególnie ważna dla rosyjskiego Skarbu państwa, gdyż przez nieszczelną granicę leżącą ok. 5 km od Kalisza przechodził wówczas w obie strony olbrzymi szmugiel mięsa i wędlin, a nawet bydła (do Prus), spirytusu (z Prus) i innych towarów, z którego żyła duża część ludności miasta i okolicznych wiosek.
Żonaty z warszawianką Józefą z Borzysławskich (1821–1859) Chmielowski miał z nią trzech synów i córkę. Najstarszym z dzieci był Adam, późniejszy brat Albert.
Małżonkowie Chmielowscy zostali pochowani na warszawskich Powązkach (kwatera 17-2-14/15). Na ich odnowionym grobie umieszczono w latach międzywojennych XX wieku tablicę z napisem „Grobowiec rodziców czc. Sługi Bożego Brata Alberta Chmielowskiego”.

</doc>
<doc id="718310" url="https://pl.wikipedia.org/wiki?curid=718310" title="Alienacja polityczna">
Alienacja polityczna

Alienacja polityczna - pojęcie to pochodzi z języka łacińskiego, w którym "alieus" oznacza 'obcy', 'należący do kogoś innego', 'wyobcowany'. Dotyczy wyizolowania od świata polityki, od struktur lub elit władzy w systemie politycznym, oderwanie się, usamodzielnienie, autonomizacja instytucji politycznych a zwłaszcza państwa od społeczeństwa i mechanizmów społecznej kontroli.
Objawami alienacji politycznej jest zanik więzi między obywatelami a sferą działania politycznego oraz brak identyfikacji z systemem władzy politycznej. Wyzwala bądź utrwala społeczne przekonanie, że działania polityczne są niezależne od woli obywatela. Alienacja ma charakter procesu, w którym kolejno instytucje polityczne, będące wytworem działań społecznych, wychodzą poza kontrolę swych twórców, przeciwstawiają się im i podporządkowują ich zachowania obcym interesom.
Zjawisko alienacji można ujmować dwuwymiarowo: obiektywnie i subiektywnie. Obiektywny wymiar wyznaczony jest przez stan braku zależności między potrzebami i interesami szeroko ujmowanego społeczeństwa a wartościami, decyzjami i działaniami władzy politycznej. W wymiarze subiektywnym zjawisko to określane jest, z jednej strony, jako społeczne poczucie braku wpływu na działania i decyzje władcze. Z drugiej zaś, jako poczucie oderwania się członków elit władzy od szarej rzeczywistości społecznej i instrumentalnego traktowania mas społecznych czy tzw. elektoratu. Symptomatyczny jest tu podział na „my” jako społeczeństwo i „oni” jako władza. Taki stosunek polaryzuje scenę polityczną na dwa obojętne, a często wrogie sobie obozy. Charakterystyczny jest tu zanik więzi między obu stronami i tendencją do uprzedmiotowiania i dyskrecji, wyrażającej się często w symbolicznej degradacji przeciwnika.
Kiedy elity polityczne są wyalienowane, ludzie władzy jawią się społeczeństwu, często jako grupa oszukańcza i skorumpowana, dbająca o swój własny interes i nie dotrzymująca danego słowa. Elita polityczna postrzegana jest jako niezdolna do realizacji oczekiwań społecznych. Powszechne staje się także poczucie braku bądź zaniku dialogu i społecznych konsultacji w działaniach elity rządzącej. Instytucje polityczne są ujmowane jako instrumenty realizacji partykularnych interesów. Sceptycyzm i społeczna nieufność wobec polityki generuje krytycyzm i negatywną ocenę partii politycznych, a nierzadko również instytucji państwowych. Partie są postrzegane jako dążące do władzy kliki, powodujące kłótnie i zamęt w państwie. Organizacje polityczne oskarżane są o zrzeszanie ludzi, dla których najważniejsze są własne ambicje, a nie interes państwowy, postulaty wyborców czy żądania elektoratu.
Ze względu na dynamiczny charakter zjawisk politycznych także zjawisko alienacji nie może być ujmowane statycznie, lecz w dynamicznym ujęciu procesu. Poziom wyalienowania w zależności od uwarunkowań relacji władza-społeczeństwo może przyjmować różne wartości w różnych płaszczyznach.
W systemach demokratycznych, opartych na funkcjonowaniu mechanizmów reprezentacji politycznej, problem alienacji politycznej związany jest z dostępem do grona zasobów władzy, procesami selekcji, weryfikacji i wymiany przywódców czy liderów politycznych.
Pojęcie alienacji znajduje częste zastosowanie w konfliktowych teoriach politycznych, których cechą charakterystyczną jest przeciwstawianie elity władzy wobec pozostałej części społeczeństwa. Alienacja jest tu najczęściej ujmowana jako źródło lub objaw konfliktów i jest wyrazem separacji społeczeństwa od jego elit politycznych.

</doc>
<doc id="718312" url="https://pl.wikipedia.org/wiki?curid=718312" title="Smolnica (powiat złotowski)">
Smolnica (powiat złotowski)

Smolnica (kaszb."Smòlnicô") – wieś krajeńska w Polsce położona w województwie wielkopolskim, w powiecie złotowskim, w gminie Lipka.
W latach 1975–1998 miejscowość administracyjnie należała do województwa pilskiego.
Do 2011 r. miejscowość była ustalona jako część wsi Debrzno-Wieś.

</doc>
<doc id="718314" url="https://pl.wikipedia.org/wiki?curid=718314" title="Detroit Marriott at the Renaissance Center">
Detroit Marriott at the Renaissance Center

Detroit Marriott at the Renaissance Center – wieżowiec w Detroit w USA, zaprojektowany przez John Portman &amp; Associates.
Jego budowa, rozpoczęta w roku 1973, zakończyła się w 1977 roku. Ma 221 metrów wysokości i 70 pięter nad ziemią. Pod ziemią znajdują się jeszcze dwa piętra. Wykonany został w stylu nowoczesnym, głównie z betonu i szkła. Jego bryłę tworzą dwie cylindryczne wieże. Większa – właściwa część wieżowca – i mniejsza (w której znajdują się windy). Ulokowany jest on w centrum Renaissance Center i otoczony czterema takimi samymi budynkami o wysokości 159 metrów. W kompleksie tym znajduje się światowa siedziba General Motors. Jest to od roku 1977 najwyższy wieżowiec w Detroit oraz w całym stanie Michigan, a także jeden z najwyższych na świecie hoteli. Ostatnie dwa piętra zajmuje restauracja Coach Insignia. Poza hotelem i restauracją w budynku tym znajduje się centrum konferencyjne, muzeum, centrum handlowe, centrum odnowy. Wykorzystywany jest także jako punkt obserwacyjny. W 2003 roku zakończyła się renowacja budynków kompleksu, która kosztowała ok. 500 milionów dolarów.

</doc>
<doc id="718322" url="https://pl.wikipedia.org/wiki?curid=718322" title="Ryfampicyna">
Ryfampicyna

Ryfampicyna, rifampicyna (INN: rifampicin; skrót: RMP; ATC: J04 AB02) – półsyntetyczny antybiotyk ansamycynowy o działaniu bakteriobójczym, stosowany w leczeniu zakażeń wrażliwymi drobnoustrojami, w tym: prątkiem gruźlicy i prątkiem trądu.
Mechanizm działania.
Mechanizm działania rifampicyny polega na blokowaniu bakteryjnej polimerazy RNA poprzez trwałe wiązanie się z jej podjednostką β i uniemożliwianie wybiórczo utworzenie pierwszego wiązania fosfodiestrowego. Zablokowanie tego enzymu uniemożliwia syntetyzowanie bakteryjnego RNA i w konsekwencji wstrzymuje syntezę białek, replikację DNA i podział komórki.
Wskazania.
Leczenie:
Lek może być podawany doustnie lub dożylnie. Cząsteczka jest silnie lipofilna dzięki czemu jest dobrze wchłaniana i wolno eliminowana z organizmu. Czas połowicznej eliminacji wynosi ok. 16 godzin. Dobrze przenika do tkanek: penetruje do wnętrza zastawek serca i leukocytów. W stanie zapalnym przekracza barierę krew-mózg.
Wykazuje synergizm z aminoglikozydami.
Spektrum działania.
Rifampicyna wykazuje aktywność bakteriobójczą wobec:
Działania niepożądane.
Często spotykane niepożądane efekty stosowania rifampicyny obejmują: gorączkę, zaburzenia żołądkowo-jelitowe i wysypkę.
Rifampicyna może upośledzić czynność wątroby, prowadząc do żółtaczki.
Płyny ustrojowe – łzy, mocz i nasienie – mogą zabarwić się na pomarańczowo.
Interakcje lekowe.
Rifampicyna zwiększa aktywność cytochromu P450, co prowadzi do szybszego metabolizmu niektórych leków i, co za tym idzie, skrócenia i osłabienia ich działania, np. zmniejsza skuteczność tabletek antykoncepcyjnych.
Dawkowanie.
Ściśle według wskazań lekarza. Wymagane wykonywanie badań czynności wątroby i obrazu krwi.
Preparaty handlowe.
Preparaty handlowe dostępne w Polsce:

</doc>
<doc id="718332" url="https://pl.wikipedia.org/wiki?curid=718332" title="Meromiksja">
Meromiksja

Meromiksja – częściowe mieszanie się wody w jeziorze.
W typowym układzie w jeziorze istnieją trzy warstwy składające się na jego stratyfikację: 
W zależności od typu miktycznego jeziora, warstwy te są odseparowane przez pewien czas (stagnacja), po czym następuje ich mieszanie. W jeziorach holomiktycznych cyrkulacji ulega cała masa wód. Jeziora meromiktyczne wyłamują się z tej zasady, gdyż ich wody mieszają się tylko wewnątrz warstw, a praktycznie nigdy pomiędzy warstwami.
W jeziorze meromiktycznym stosunkowo intensywne mieszanie się wód zachodzi tylko w epilimnionie, nazywanym wtedy miksolimnionem, oddzielonym chemokliną od dolnej warstwy niemieszanej wody – monimolimnionu.
Taki stan może być skutkiem zbyt małej siły wiatru niewystarczającej do wymieszania mas wód całego jeziora. Powodem tego może być górzysta, zarośnięta lub zabudowana zlewnia bezpośrednia jeziora.
Główną przyczyną niepełnego mieszania się wód w jeziorach meromiktycznych jest silne stężenie rozpuszczonych substancji. Skutkiem tego jest tak duża gęstość wód dolnej warstwy, że nie dorównują jej zmiany gęstości związane z sezonową zmianą temperatury, więc nigdy nie dochodzi do wyrównania gęstości i swobodnego mieszania wód. Tak duży i nierównomierny dopływ substancji rozpuszczonych może mieć różne przyczyny, które pozwalają wyróżnić następujące typy meromiksji:

</doc>
<doc id="718336" url="https://pl.wikipedia.org/wiki?curid=718336" title="Błotkowo">
Błotkowo

Błotkowo – osada leśna w Polsce położona w województwie wielkopolskim, w powiecie leszczyńskim, w gminie Lipno.
W latach 1975–1998 miejscowość administracyjnie należała do województwa leszczyńskiego.

</doc>
<doc id="718338" url="https://pl.wikipedia.org/wiki?curid=718338" title="Weinstadt">
Weinstadt

Weinstadt – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży nad rzeką Rems, ok. 5 km na wschód od Waiblingen, przy drodze krajowej B29 i linii kolejowej Stuttgart–Aalen.
Weinstadt uzyskało prawa miejskie w 1975 podczas połączenia się miejscowości Beutelsbach, Endersbach, Großheppach, Schnait i Strümpfelbach, które stały się automatycznie jego dzielnicami. Jest ważnym ośrodkiem uprawy winorośli.
Współpraca.
Miejscowości partnerskie:

</doc>
<doc id="718340" url="https://pl.wikipedia.org/wiki?curid=718340" title="Maryszewice">
Maryszewice

Maryszewice – osada w Polsce położona w województwie wielkopolskim, w powiecie leszczyńskim, w gminie Lipno, na północny zachód od Leszna.
W latach 1975–1998 miejscowość administracyjnie należała do województwa leszczyńskiego.

</doc>
<doc id="718341" url="https://pl.wikipedia.org/wiki?curid=718341" title="Hepatoma">
Hepatoma



</doc>
<doc id="718343" url="https://pl.wikipedia.org/wiki?curid=718343" title="Czarze">
Czarze

Czarze (kaszb. "Czarzé", niem. "Czarsen") –osada w Polsce położona w województwie pomorskim, w powiecie człuchowskim, w gminie Człuchów. 
Czarze to mala kaszubska osada na południe od Jeziora Węgorzyn, znana w XIX wieku, jest częścią składową sołectwa Polnica.
W latach 1975–1998 miejscowość administracyjnie należała do województwa słupskiego.
W roku 1905 osadę zamieszkiwały 24 osoby.

</doc>
<doc id="718344" url="https://pl.wikipedia.org/wiki?curid=718344" title="HCC">
HCC



</doc>
<doc id="718346" url="https://pl.wikipedia.org/wiki?curid=718346" title="Raiffeisen Bank Polska">
Raiffeisen Bank Polska

Raiffeisen Bank Polska S.A. (d. Raiffeisen Centrobank) – dawny bank komercyjny z siedzibą w Warszawie działający w latach 1991–2018. W listopadzie 2018 połączył się z Raiffeisen Bank International AG, który rozpoczął prowadzenie działalności na terenie Polski poprzez swój oddział – Raiffeisen Bank International AG Oddział w Polsce.
Historia.
Działał na polskim rynku od 1991, do 2000 jako Raiffeisen Centrobank SA. Jego wyłącznym akcjonariuszem pozostawała grupa kapitałowa Raiffeisen z Austrii. Był drugim bankiem z przewagą kapitału zagranicznego utworzonym w Polsce, po AmerBanku.
Raiffeisen Bank Polska SA koncentrował się na obsłudze średnich i mniejszych firm oraz polskiej klasy średniej, ale miał też ofertę produktów i usług dla dużych przedsiębiorstw. W 2014 był ósmym największym polskim bankiem pod względem wielkości aktywów.
30 kwietnia 2012 po spełnieniu wszystkich wymogów prawnych Raiffeisen Bank International AG (RBI) poinformował o formalnym zamknięciu transakcji, w wyniku której stał się właścicielem 100% akcji Polbank EFG S.A. 4 grudnia 2012 Komisja Nadzoru Finansowego wydała zgodę na fuzję obu banków, która została sfinalizowana 31 grudnia 2012 roku. Połączony bank od stycznia 2013 r. do października 2018 działał pod marką handlową "Raiffeisen Polbank".
W 2016 nie doszła do skutku przygotowywana transakcja sprzedaży Raiffeisen Polbank Alior Bankowi. Sfinalizowano natomiast sprzedaż Raiffeisen-Leasing Polska S.A. bankowi PKO BP S.A..
W kwietniu 2018 Bank BGŻ BNP Paribas poinformował o zakupie podstawowej działalności Raiffeisen Bank Polska od Raiffeisen Bank International AG za 3,25 mld zł. Transakcja została sfinalizowana 31 października 2018 w drodze podziału Raiffeisen Bank Polska przez wydzielenie i przejęcie działalności podstawowej przez Bank BGŻ BNP Paribas. Pozostałe aktywa (walutowe kredyty hipoteczne, ekspozycje na farmy wiatrowe oraz inne wybrane ekspozycje bankowości korporacyjnej) zostały w dotychczasowym Raiffeisen Bank Polska S.A. 11 listopada 2019 r. nastąpiła fuzja operacyjna BNP Paribas z przejętą wydzieloną częścią Raiffeisen Bank Polska.
3 listopada 2018 doszło do transgranicznego połączenia Raiffeisen Bank Polska S.A. obsługującego aktywa wyłączone z fuzji i Raiffeisen Bank International AG. Jednocześnie Raiffeisen Bank International AG rozpoczął prowadzenie działalności na terytorium Rzeczypospolitej Polskiej poprzez oddział – Raiffeisen Bank International AG (Spółka Akcyjna) Oddział w Polsce. Wykreślenie banku z Krajowego Rejestru Sądowego odbyło się w lutym 2019.
Akcje banku nigdy nie znajdowały się w obrocie na Giełdzie Papierów Wartościowych w Warszawie. 
Bank był właścicielem spółki Raiffeisen Solutions, prowadzącej kantor internetowy Rkantor.com. Do 2016 był również współwłaścicielem (wspólnie z Raiffeisen-Leasing) spółki leasingowej Raiffeisen-Leasing Polska S.A. Centrala banku mieściła się do 2002 w gmachu Państwowego Banku Rolnego przy ul. Nowogordzkiej 50, następnie przy ul. Pięknej 20, a od 2016 w biurowcu Prime Corporate Center przy ul. Grzybowskiej 78.
We wrześniu 2021 grupa kapitałowa Raiffeisen w ograniczonym zakresie powróciła na polski rynek bankowości detalicznej pod marką Raiffeisen Digital Bank.

</doc>
<doc id="718347" url="https://pl.wikipedia.org/wiki?curid=718347" title="Plon wtóry">
Plon wtóry

Plon wtóry – roślina, będąca plonem głównym, uprawiana bezpośrednio po zbiorze międzyplonu ozimego, np. ziemniak, kukurydza, kapusta pastewna i zbierana w tym samym roku.

</doc>
<doc id="718349" url="https://pl.wikipedia.org/wiki?curid=718349" title="Welzheim">
Welzheim

Welzheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba wspólnoty administracyjnej Welzheim. Leży nad rzeką Lein, ok. 35 km na wschód od Stuttgartu, przy linii kolejowej Schorndorf-Welzheim, w Lesie Szwabsko-Frankońskim. Miastem partnerskim Welzheim w Polsce jest Milanówek.
Przez 32 lata (1978-2010) burmistrzem miasta był Hermann Holzner.

</doc>
<doc id="718351" url="https://pl.wikipedia.org/wiki?curid=718351" title="Carcinoma hepatocellulare">
Carcinoma hepatocellulare



</doc>
<doc id="718352" url="https://pl.wikipedia.org/wiki?curid=718352" title="Fenomen Koebnera">
Fenomen Koebnera



</doc>
<doc id="718355" url="https://pl.wikipedia.org/wiki?curid=718355" title="Rabobank Polska">
Rabobank Polska

Rabobank Polska S.A. – były bank komercyjny z siedzibą w Warszawie, działający w latach 1996–2014, wchłonięty następnie przez Bank Gospodarki Żywnościowej. W Polsce zajmował się głównie świadczeniem usług finansowych firmom działającym w następujących dwóch branżach: żywność i działalność rolnicza.
Historia.
Bank powstał w 1996 roku na bazie przejętego w 1996 przez Rabobank Banku Rolno-Przemysłowego, a jego prezesem został Dariusz Ledworowski. Rabobank Polska należał w całości do Rabobank Group, zajmującej się bankowością korporacyjną oraz inwestycyjną obejmującej 143 oddziały w 34 krajach. Bank specjalizował się w obsłudze bankowej branźy rolno-spożywczej. Nie prowadził własnej sieci placówek bankowych, a obsługa kasowa klientów banku realizowana była za pośrednictwem Wielkopolskiego Banku Kredytowego (później Banku Zachodniego WBK).
W 2008 bank przejął pakiet większościowy BGŻ.
W 2009 Ledworowskiego na stanowisku prezesa zastąpił Jerzy Szugajew.
30 maja 2014 walne zgromadzenia akcjonariuszy BGŻ oraz Rabobank Polska podjęły uchwały o połączeniu obu instytucji.18 czerwca 2014 Krajowy Rejestr Sądowy zarejestrował połączenie banków. Od tego dnia BGŻ wstąpił w prawa i obowiązki Rabobank Polska . Oba banki stały się jednym podmiotem i działały pod jedną nazwą oraz logo – "Bank BGŻ SA".

</doc>
<doc id="718357" url="https://pl.wikipedia.org/wiki?curid=718357" title="Nordea Bank Polska">
Nordea Bank Polska

Nordea Bank Polska Spółka Akcyjna – były bank z siedzibą w Gdyni, działający w latach 1999–2014. W 2013 był 13. największym bankiem w Polsce pod względem wartości aktywów. 31 października 2014 nastąpiło prawne połączenie banku z PKO Bankiem Polskim.
Akcjonariat.
Bank należał do Nordea Bank AB i powstał jako polski oddział tej międzynarodowej grupy kapitałowo-bankowej. Nordea Bank AB był strategicznym akcjonariuszem banku Nordea od 1999. 
Historia.
Nordea Bank Polska powstał 1 lipca 1999 w wyniku podpisania umowy subskrypcyjno-inwestycyjnej Banku Komunalnego (istniejącego od 1992) z Nordea Bank AB. W 2001 zakończono fuzję Banku Komunalnego oraz należącego również do grupy Nordea banku BWP-Unibank i zmieniono nazwę banku na Nordea Bank Polska. Od 2001 Nordea Bank Polska oferowała system bankowości elektronicznej skierowany zarówno do klientów indywidualnych jak i przedsiębiorstw. 30 czerwca 2003 nastąpiło formalno-prawno połączenie Nordea Bank Polska z LG Petrobankiem.
W dniu 3 listopada 2011 prezes Włodzimierz Kiciński złożył swoją rezygnację. Jego następcą został od dnia 10 listopada 2011 dotychczasowy I wiceprezes zarządu, zastępca prezesa zarządu ds. bankowości korporacyjnej Sławomir Żygowski.
12 czerwca 2013 Nordea Bank AB ogłosił decyzję o sprzedaży spółek Nordea Bank Polska (oraz innych spółek z grupy kapitałowej: Nordea Finance Polska oraz Nordea Polska TunŻ), a nabywcą został PKO Bank Polski. Przejęcie spółek przez PKO BP nastąpiło 1 kwietnia 2014 31 października 2014 nastąpiło prawne połączenie z PKO Bankiem Polskim, w wyniku którego majątek Nordea Bank Polska został przeniesiony na PKO BP. Integrację obu banków zakończyła 20 kwietnia 2015 fuzja operacyjna.
Przez cały okres swojej działalności notowana na Giełdzie Papierów Wartościowych w Warszawie.

</doc>
<doc id="718358" url="https://pl.wikipedia.org/wiki?curid=718358" title="Szczyciec">
Szczyciec

Szczyciec – osada w Polsce położona w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Trzebielino.
W latach 1975–1998 miejscowość administracyjnie należała do województwa słupskiego.

</doc>
<doc id="718359" url="https://pl.wikipedia.org/wiki?curid=718359" title="Winnenden">
Winnenden

Winnenden – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba związku gmin Winnenden. Leży ok. 8 km na północny wschód od Waiblingen, przy drodze krajowej B14.
11 marca 2009 doszło do masakry w miejscowej szkole realnej ("Albertville-Realschule"). 17-letni uczeń zastrzelił w Winnenden i Wendlingen am Neckar 15 osób, po czym popełnił samobójstwo.

</doc>
<doc id="718360" url="https://pl.wikipedia.org/wiki?curid=718360" title="Deutsche Bank PBC">
Deutsche Bank PBC

Deutsche Bank PBC S.A. (Deutsche Bank 24 S.A.) – były bank komercyjny z siedzibą w Warszawie działający w latach 2001–2014, kiedy został połączony z Deutsche Bank Polska.
Historia.
Powstał w 2001 w wyniku przejęcia Banku Współpracy Regionalnej S.A. przez Deutsche Bank Polska. W tym samym roku bank dwukrotnie zmieniał właściciela w ramach grupy kapitałowej DB: w lipcu Deutsche Bank AG odkupił wszystkie akcje od Deutsche Bank Polska, a następnie sprzedał je w sierpniu do Deutsche Bank 24 AG. Nazwę banku zmieniono na "Deutsche Bank 24 S.A. (DB24)". Bank koncentrował się na oferowaniu produktów i usług klientom detalicznym oraz małym i średnim przedsiębiorstwom oraz samorządom. Bank przejął również portfel kredytów hipotecznych z siostrzanego banku Deutsche Bank Polska.
W 2002 prezesem zarządu banku został Marek Kulczycki.
W 2003 nastąpiła zmiana nazwy na "Deutsche Bank PBC S.A."
W 2007 bank uruchomił markę handlową "dbkredyt", która posiadała osobną sieć placówek i skoncentrowana była na segmencie "consumer finance".
W 2009 Kulczyckiego na stanowisku prezesa zarządu zastąpił Leszek Niemycki.
We wrześniu 2012 zarząd Deutsche Bank AG podjął decyzję o połączeniu obu działających w Polsce banków – Deutsche Bank Polska SA oraz Deutsche Bank PBC SA w celu utworzenia silnego banku uniwersalnego, obsługującego wszystkie segmenty klientów. 31 stycznia 2014 r. nastąpiło połączenie obydwu banków, które od tej pory funkcjonują już jako jedno przedsiębiorstwo pod nazwą Deutsche Bank Polska S.A.

</doc>
<doc id="718361" url="https://pl.wikipedia.org/wiki?curid=718361" title="Wincenty Potocki">
Wincenty Potocki

Wincenty Potocki herbu Pilawa (ur. 1740 lub 1753, zm. 1825 lub 14 stycznia 1826) – podkomorzy nadworny koronny w latach (1773-1794), generał-lejtnant wojsk koronnych od 1773 roku, szef regimentu gwardii koronnej, starosta lubelski w latach 1774-1785, kolekcjoner sztuki. w 1784 zabiegał o tytuł księcia Świętego Cesarstwa Rzymskiego, ale nie spełnił wymagań cesarskich i ostatecznie tytułu nie otrzymał a nie nie przyjął.
Życiorys.
Syn Stanisława i Heleny Zamoyskiej, brat Józefa, ojciec Franciszka.
Członek konfederacji Andrzeja Mokronowskiego w 1776 roku.
Pan na Brodach i Księstwie Zbaraskim. Cesarz Józef II ofiarował mu w roku 1784 tytuł książęcy, pod warunkiem założenia ordynacji. Potocki warunku tego nie dopełnił i tytuł nie uzyskał sankcji prawnej. W 1785 został wybrany wielkim mistrzem masońskim Galicji. Był trzykrotnie żonaty:
Poseł na Sejm 1776 roku z województwa lubelskiego.
W 1773 roku odznaczony Orderem Orła Białego i Orderem Świętego Stanisława, po 1796 roku był kawalerem maltańskim.

</doc>
<doc id="718362" url="https://pl.wikipedia.org/wiki?curid=718362" title="Fortis Bank Polska">
Fortis Bank Polska

Fortis Bank Polska SA (dawniej Pierwszy Polsko-Amerykański Bank SA, Pierwszy Polsko-Amerykański Bank w Krakowie SA (PPABank)) – były uniwersalny bank komercyjny z siedzibą w Warszawie, działający w latach 1990–2011.
Historia.
Pierwszy Polsko-Amerykański Bank.
W 1990 roku w Krakowie zostaje zawiązana spółka Krakowskie Towarzystwo Bankowe (z inicjatywy Krakowskiego Towarzystwa Przemysłowego i Agencji Rozwoju Przemysłu SA). Rok później Polsko-Amerykański Fundusz Przedsiębiorczości został strategicznym akcjonariuszem banku, który przyjął nazwę "Pierwszy Polsko-Amerykański Bank w Krakowie SA".
W 1994 roku PPABank zadebiutował na Giełdzie Papierów Wartościowych jako Pierwszy Polsko-Amerykański Bank (PPABank). W tym samym roku "Pierwszy Polsko-Amerykański Bank w Krakowie SA" została zmieniona na "Pierwszy Polsko-Amerykański Bank SA".
Wejście grupy Fortis do Polski.
W 1998 roku PPABank podpisuje umowę o współpracy z Fortis Bankiem (wówczas Generale Bank).
W 1999 roku zostaje sfinalizowana transakcja pomiędzy Fortis Bank a PAEF i ECC, w wyniku której Fortis Bank powiększył swoje udziały w PPABanku do 68,5% a następnie w wyniku publicznego wezwania do sprzedaży akcji, Fortis Bank zwiększył swe udziały w PPABanku do 98,38%.
W 2000 roku zmianie uległa nazwa banku na "Fortis Bank Polska S.A." i przeniesiono siedzibę banku z Krakowa do Warszawy..
Przejęcie przez BNP Paribas.
W 2009 roku nastąpiła fuzja Fortis Banku Polska i Dominet Banku. W tym samym roku, w wyniku kryzysu finansowego, francuski bank BNP Paribas sfinalizował transakcję przejęcia Fortis Bank (Belgia), a jednym ze składników aktywów podlegających transakcji był Fortis Bank Polska. Wskutek tej transkacji nastąpiła kolejna zmiana nazwy banku, na "BNP Paribas Fortis".
W 2010 roku bank przejął BNP Paribas Oddział w Polsce (działający jako oddział francuskiej instytucji kredytowej).
W 2011 roku nastąpiła zmiana nazwy banku na BNP Paribas Bank Polska S.A..

</doc>
<doc id="718364" url="https://pl.wikipedia.org/wiki?curid=718364" title="Jan Wasiewicz">
Jan Wasiewicz

Jan Karol Wasiewicz (ur. 6 stycznia 1911 we Lwowie, zm. 9 listopada 1976 w Quilmes) – polski piłkarz występujący na pozycji pomocnika, reprezentant Polski w latach 1935–1938, olimpijczyk, podporucznik Polskich Sił Zbrojnych.
Życiorys.
Karierę sportową rozpoczął jako szesnastolatek w RKS Lwów. Kontynuował ją w Lechii Lwów i od 1933 roku w Pogoni Lwów. Do 1939 roku reprezentował lwowską Pogoń w 102 meczach. W kadrze narodowej debiutował 15 września 1935 we Wrocławiu w przegranym 0:1 meczu z Niemcami. Wystąpił na Igrzyskach Olimpijskich 1936 w Berlinie, na których wraz z drużyną zajął 4. miejsce (wystąpił w 3 z 4 meczów). W 1938 roku miał pewne miejsce w składzie reprezentacji Polski, lecz ostatecznie nie wystąpił w meczu przeciwko Brazylii na Mistrzostwach Świata 1938 z powodu kontuzji, jaką odniósł w spotkaniu ligowym z Warszawianką 10 dni przed meczem 1/8 finału mundialu (jedynie oficjalnie figurował w kadrze na to spotkanie).
Uczestniczył w kampanii wrześniowej, po przedostaniu się do Anglii służył jako podporucznik w 1 Dywizji Pancernej dowodzonej przez gen. Stanisława Maczka. Od 1949 roku mieszkał w Argentynie, zmarł 9 listopada 1976 w Quilmes.

</doc>
<doc id="718365" url="https://pl.wikipedia.org/wiki?curid=718365" title="GETIN Bank">
GETIN Bank



</doc>
<doc id="718366" url="https://pl.wikipedia.org/wiki?curid=718366" title="Getin Bank">
Getin Bank

Getin Bank S.A. (wcześniej Górnośląski Bank Gospodarczy S.A.) – dawny bank komercyjny działający w Polsce między 1990 a 2010 rokiem, z siedzibą w Katowicach. "Getin Bank" był między 2010 a 2022 marką handlową bankowości detalicznej Getin Noble Banku SA, powstałego z połączenia Getin Banku SA z Noble Bankiem SA, a w 2022 marką handlową pionu detalicznego VeloBank S.A.
Historia.
Górnośląski Bank Gospodarczy.
Górnośląski Bank Gospodarczy S.A. (GBG Bank) rozpoczął działalność na podstawie decyzji nr 44 prezesa Narodowego Banku Polskiego z 3 października 1990. Pierwsze operacje finansowe przeprowadził 2 stycznia 1991 roku w oddziale w Katowicach. W 1995 zyskał inwestora strategicznego: Powszechny Bank Kredytowy SA, który przeprowadził proces sanacji mający na celu poprawienie sytuacji finansowej spółki. Bank posiadał oddziały na terenie województw śląskiego, opolskiego i małopolskiego. Obsługiwał klientów indywidualnych i instytucjonalnych, w tym jednostki samorządu terytorialnego. Od 1 stycznia 2002 do maja 2004 GBG Bank funkcjonował w grupie kapitałowej Banku Przemysłowo-Handlowego PBK, a mniejszościowymi udziałowcami były m.in. Węglokoks i Kopex. Specjalizował się wówczas w kredytach samochodowych. Na koniec 2003 roku GBG zatrudniał około 960 pracowników.
Transakcja zakupu banku przez Getin Holding została dokonana 25 maja 2004.
Getin Bank.
24 września 2004 nastąpiła zmiana nazwy banku na "Getin Bank SA". Następnie, w grudniu 2004 Getin Bank przejął będący w złej sytuacji finansowej Bank Przemysłowy w Łodzi, poprzez zakup akcji przez Getin Holding oraz bezpośrednio Leszka Czarneckiego. Sprzedażą kredytów hipotecznych zajęła się wydzielona część banku pod marką handlową "Dom Bank", która powstała na bazie istniejącej jednostki organizacyjnej GBG Banku.
W 2005 r. zakończona została transakcja zakupu zrestrukturyzowanego Wschodniego Banku Cukrownictwa S.A. (WBC) przez Getin Holding. W marcu 2006 oddziały WBC zostały włączone do sieci sprzedaży Getin Banku, natomiast licencja bankowa oraz kapitały WBC posłużyły jako podstawa do budowy Noble Banku.
Wchłonięcie przez Noble Bank i powstanie Getin Noble Bank.
W styczniu 2010 Getin Bank połączył się z Noble Bank tworząc w ten sposób instytucję finansową o nazwie Getin Noble Bank SA. Spółka Getin Bank S.A. przestała istnieć.
W latach 2010–2022 marka handlowa "Getin Bank" używana była przez pion bankowości detalicznej Getin Noble Banku S.A., w celu odróżnienia od działalności banku w obszarze bankowości prywatnej pod marką handlową "Noble Bank". Marka była używana również przez VeloBank S.A. do 21 listopada 2022, kiedy została zastąpiona przez markę "VeloBank".

</doc>
<doc id="718371" url="https://pl.wikipedia.org/wiki?curid=718371" title="Kuchnia żydowska">
Kuchnia żydowska

Kuchnia żydowska – narodowa kuchnia Żydów, oparta na zasadzie koszerności.
Najważniejszą cechą kuchni żydowskiej, obecną we wszystkich jej odmianach, jest ścisłe przestrzeganie koszerności, tj. religijnego podziału pokarmów na "koszerne" – czyste (dozwolone) i "trefne" – nieczyste (zakazane).
Podział ten oparty jest na Biblii, na nakazach Pięcioksięgu Mojżesza (Tory), i późniejszych interpretacjach tych praw przez rabinów. Głównymi zasadami jest wykluczenie mięsa niektórych zwierząt (m.in. świń), krwi, łączenia mięsa z mlekiem, niektórych ryb (tych, które nie mają łusek), skorupiaków i owadów. Mięso dozwolone musi pochodzić ze specjalnego, rytualnego uboju zwanego szechitą.
Kuchnia żydowska, zwłaszcza bliskowschodnia, posiada wiele cech wspólnych z kuchnią arabską. Wynika to i ze stosowania tych samych regionalnych produktów, i podobieństwa nakazów religijnych, opartych na tym samym źródle.
Charakterystyczne dla kuchni żydowskich są specjalne potrawy przygotowywane przed szabatem, w czasie którego ortodoksyjnemu Żydowi nie wolno gotować ani rozpalać w piecu. Stąd powstały potrawy duszone przez kilkanaście godzin w stygnących piecach chlebowych (np. czulent).
Można wyodrębnić różne odmiany kuchni żydowskiej:
Na bazie wymienionych tradycji ukształtowała się kuchnia Izraela.
W związku z przebywaniem Żydów w diasporze kuchnia żydowska przyjmowała cechy i produkty kuchni różnych narodów; sama również wywierała na nie wpływ, niekiedy pośrednicząc między odległymi kulturami kulinarnymi (np. wprowadziła do kuchni polskiej egzotyczne przyprawy).
Wspólnymi cechami większości odmian kuchni żydowskich jest obfite stosowanie niektórych przypraw (gałka muszkatołowa, goździki, szafran, kminek), częste używanie cebuli i czosnku, stosowanie zamiast niedozwolonego ("trefnego") smalcu (wieprzowego) – tłuszczu drobiowego, używanie cukru lub miodu także do potraw mięsnych i rybnych, rozdrabnianie (mielenie lub ucieranie) składników potraw.
Wiele potraw żydowskich powstawało przez adaptację miejscowych przepisów kulinarnych do nakazów religii mojżeszowej.
Specjalne, tradycyjne potrawy podawane są w święta religijne: Sukkot, Chanuka, Purim, Pesach, Szawuot.
Różne potrawy kuchni żydowskiej weszły na stałe do kuchni innych narodów. W kuchni polskiej popularne są m.in. karp po żydowsku, chałka, maca, "gefilte fisz" (pulpety rybne lub Karp po żydowsku) „kawior żydowski” (pasta z wątróbek), sałatka galicyjska i koszerna śliwowica, w kuchni austriackiej strudel.
Ze względu na liczebność diaspory żydowskiej w Stanach Zjednoczonych jest to jedna z popularniejszych kuchni, dostępna również w sieciach koszernych fast foodów.

</doc>
<doc id="718372" url="https://pl.wikipedia.org/wiki?curid=718372" title="Włodzimierz Potocki">
Włodzimierz Potocki

Włodzimierz Potocki herbu Pilawa (ur. 10 lutego 1789 w Tulczynie, zm. 8 kwietnia 1812 w Krakowie) – hrabia, pułkownik artylerii konnej Księstwa Warszawskiego.
Członek rodziny Potockich h. Pilawa. Syn Stanisława Szczęsnego i Józefiny Amalii, brat: oficera Aleksandra, fundatora szkół Bolesława, magnata i awanturnika Mieczysława oraz Zofii Kisielewowej.
Ożenił się w 1808 roku z Teklą Sanguszko, córką Hieronima Janusza Sanguszko. Dożywotnio dzierżyła ona po nim klucze daszowski w powiecie lipowieckim, podwysoczański w powiecie humańskim i hołowaniewski w powiecie bałckim. Miał z nią dwóch synów, Stanisława i Włodzimierza.
W 1808 roku Włodzimierz Potocki założył swoim kosztem pierwszą kompanię artylerii konnej Księstwa Warszawskiego. Składała się z 50 żołnierzy, 70 koni, 4 dział i 8 wozów amunicyjnych. Posiadała też własną kuźnię i lawetę zapasową. Żołnierze tej formacji nosili ciemnozielone mundury i bermyce z ciemnego futra. Ich indywidualną broń stanowiły pałasze i pistolety. Jako podpułkownik tejże artylerii brał udział w kampanii 1809 roku. Zasłynął m.in. w bitwie pod Raszynem.
Był członkiem loży wolnomularskiej Bracia Zjednoczeni.
Na początku 1812 przyjechał do Krakowa i zachorował na tyfus, który był przyczyną jego śmierci. 
Kawaler Maltański odznaczony Krzyżami Kawalerskimi Orderu Virtuti Militari i Legii Honorowej. 
Jedną z najlepszych swoich mów poświęcił mu ks. Ludwik Trynkowski. Ufundowany przez żonę marmurowy pomnik stanął w Katedrze na Wawelu.

</doc>
<doc id="718378" url="https://pl.wikipedia.org/wiki?curid=718378" title="Polska podczas I wojny światowej">
Polska podczas I wojny światowej



</doc>
<doc id="718380" url="https://pl.wikipedia.org/wiki?curid=718380" title="Black Ball Line">
Black Ball Line

Black Ball Line - flota handlowa składająca się z kliprów. Została założona w 1817 roku przez grupę kupców z New York Quaker na czele z Jeremiaszem Thompsonem. Była to pierwsza trans-atlantycka linia transportowa. Statki kursowały pomiędzy Liverpoolem i Nowym Jorkiem. Nazwa wzięła się od jej flagi - czarnej kuli na czerwonym tle.

</doc>
<doc id="718382" url="https://pl.wikipedia.org/wiki?curid=718382" title="Times Square">
Times Square

Times Square ("pl. Plac Times") – plac w dzielnicy Midtown w okręgu Manhattan w Nowym Jorku znajdujący się na skrzyżowaniu Broadwayu i alei Siódmej, rozciągający się od ulicy 42 do ulicy 47. . Słynie z wielkiej liczby reklam świetlnych.
Nazywający się wcześniej Longacre Square, plac ten otrzymał swoją obecną nazwę po tym, gdy "The New York Times" przeniósł swoją siedzibę do nowo wybudowanego New York Times Building (obecnie nazywanego One Times Square). Powiększony obszar placu, zwany Theatre District, składa się z budynków pomiędzy alejami VI i VIII oraz ulicami 40. i 53., uzupełniając zachodnią część handlową centrum Manhattanu.
Każdego Sylwestra na Times Square jest organizowana uroczystość powitania Nowego Roku. Ceremonia z udziałem największych gwiazd muzycznych jest transmitowana dla ok. 1 mld widzów. Sylwester na Times Square jest też uznawany za największy na świecie. . Kulminacyjnym punktem uroczystości jest "ball drop", tzn. opuszczenie wielkiej kuli na jednym z wieżowców Times Square z napisem kolejnego rozpoczynającego się roku.
Times Square dzisiaj.
Wielką liczbą jaskrawych neonów ten telewizyjny symbol Nowego Jorku obecnie rywalizuje z Las Vegas. Oficjalnie napisy przy Times Square nazywają się "spectaculars".
Znany przykład to reklama NASDAQ przy ulicy 43. Została ona uruchomiona w styczniu 2000 roku, a koszt jej budowy wyniósł 37 milionów dolarów. Napis ten ma wysokość 36,6 m, a NASDAQ wydał 2 miliony dolarów, aby wydzierżawić dla niego teren.
Times Square w kulturze.
Plac Times pojawia w literaturze, telewizji oraz filmach. Przykłady:
Ponadto przy placu Times znajdują się siedziby programów telewizyjnych, jak "Good Morning America" stacji ABC, czy "Total Request Live" telewizji MTV.
Zamach z 1 maja 2010.
1 maja 2010 roku na Times Square próbowano przeprowadzić atak terrorystyczny. Pracownik jednego ze sklepów zauważył, że ze stojącego naprzeciwko sklepu nissana zaczął wydobywać się dym. Policjantom udało się rozbroić bombę. Jak okazało się, była ona domowej produkcji – wyprodukował ją terrorysta, Amerykanin pochodzenia afgańskiego. Udało się go zatrzymać w samolocie, kiedy miał odlecieć do Europy.

</doc>
<doc id="718383" url="https://pl.wikipedia.org/wiki?curid=718383" title="William Cavendish-Bentinck (7. książę Portland)">
William Cavendish-Bentinck (7. książę Portland)

William Arthur Henry Cavendish-Bentinck (ur. 16 marca 1893, zm. 1977) – brytyjski arystokrata, syn Williama Cavendish-Bentincka, 6. księcia Portland i Winifred Dallas-Yorke, córki Thomasa Dallas-Yorke'a.
12 sierpnia 1915 r. poślubił Ivy Gordon-Lennox (1887-1982), córkę lorda Algernona Gordon-Lennoxa (młodszego syna 6. księcia Richmond) i Blanche Maynard, córki pułkownika Charlesa Maynarda. William i Ivy mieli razem dwie córki:
W 1922 r. zasiadł w Izbie Gmin z ramienia Partii Konserwatywnej jako reprezentant okręgu Newark. Zasiadał tam do 1943 r., kiedy to po śmierci swojego ojca odziedziczył tytuł księcia Portland i zasiadł w Izbie Lordów. W latach 1939-1962 był Lordem Namiestnikiem Nottinghamshire, zaś w latach 1954-1971 był kanclerzem Uniwersytetu w Nottingham.
Książę zmarł w 1977 r. jego posiadłości ziemskie przypadły jego najstarszej córce. Lady Alexandra jest niezamężna i po jej śmierci włości przypadną jej siostrzeńcowi, Williamowi Parente. Tytuł księcia Portland odziedziczył odległy kuzyn Williama.

</doc>
<doc id="718389" url="https://pl.wikipedia.org/wiki?curid=718389" title="Pierzchnia (ujednoznacznienie)">
Pierzchnia (ujednoznacznienie)



</doc>
<doc id="718394" url="https://pl.wikipedia.org/wiki?curid=718394" title="Jan Wiśniewski">
Jan Wiśniewski



</doc>
<doc id="718395" url="https://pl.wikipedia.org/wiki?curid=718395" title="Książę Portland">
Książę Portland

Książęta Portland 1. kreacji (parostwo Wielkiej Brytanii)

</doc>
<doc id="718396" url="https://pl.wikipedia.org/wiki?curid=718396" title="Martinus Osendarp">
Martinus Osendarp

Martinus Bernardus „Tinus” Osendarp (ur. 21 maja 1916 w Delfcie, zm. 20 czerwca 2002 w Heerlen) – holenderski lekkoatleta, sprinter, medalista olimpijski i mistrz Europy.
Osendarp zdobył dwa brązowe medale na Igrzyskach Olimpijskich w Berlinie w 1936 w biegu na 100 metrów i 200 metrów. Miał również szanse na kolejny medal w sztafecie 4 × 100 metrów, ale podczas zmiany zgubił pałeczkę.
Zdobywał również medale mistrzostw Europy:
Podczas II wojny światowej, w czasie niemieckiej okupacji Holandii Osendarp, który był policjantem, współpracował z niemieckimi służbami specjalnymi, a później był członkiem holenderskiej partii narodowosocjalistycznej NSB oraz SS. W 1948 za swoją działalność w czasie wojny został skazany na karę więzienia, w którym przebywał do 1952. Po wyjściu z więzienia pracował jako górnik w kopalniach w Limburgii.

</doc>
<doc id="718398" url="https://pl.wikipedia.org/wiki?curid=718398" title="William Arthur Henry Cavendish-Bentinck, 7. książę Portland">
William Arthur Henry Cavendish-Bentinck, 7. książę Portland



</doc>
<doc id="718400" url="https://pl.wikipedia.org/wiki?curid=718400" title="Tinus Osendarp">
Tinus Osendarp



</doc>
<doc id="718405" url="https://pl.wikipedia.org/wiki?curid=718405" title="Demobil">
Demobil

Demobil − sprzęt wojskowy odsprzedawany cywilom.
W Polsce mieniem wojskowym, które wyszło z użycia, handluje Agencja Mienia Wojskowego, oferująca najróżniejsze przedmioty, od artykułów mundurowych (spodnie, kurtki polowe, buty) po silniki i samochody specjalistyczne.
Odbiorcami przedmiotów z demobilu są np. kolekcjonerzy, uczestnicy obozów survivalowych czy miłośnicy ASG i paintballa.

</doc>
<doc id="718406" url="https://pl.wikipedia.org/wiki?curid=718406" title="Natarcie">
Natarcie

Natarcie – podstawowy rodzaj walki prowadzonej głównie w formie zwrotów zaczepnych z zamiarem rozbicia wojsk przeciwnika i opanowania zajmowanego przez niego terenu. Jest działaniem rozstrzygającym.
Aby osiągnąć zamierzone rezultaty, wymagane jest zwykle skupienie przeważających sił i środków w odpowiednim czasie i miejscu, po czym następuje celowe ich wykorzystanie. Wykonanie zadania w dużej mierze zależy od trafnego wyboru punktu ciężkości. Należy dążyć do uzyskania zaskoczenia, zerwania spoistości obrony przeciwnika i rozcinania oraz izolowania jego sił.
Charakterystyka natarcia.
Celem natarcia jest rozbicie zgrupowań przeciwnika broniących się na kolejnych rubieżach obrony, aż do ostatecznego zniweczenia jego celów.
Rozmach natarcia opisywany jest wskaźnikami rzeczowymi, przestrzennymi i czasowymi. Określają one potrzeby szczebla nadrzędnego oraz warunki realizacji zadań. Zależy on w znacznej mierze od struktury dotychczasowego systemu obrony, głębokości rozmieszczenia poszczególnych pozycji, pasów i rubieży obronnych oraz rozmieszczenia przechodzącego do uderzenia drugiego rzutu. Czynniki te determinują głębokość przegrupowania przed wejściem do bitwy, głębokość zadań i czas trwania natarcia (w tym jego tempo).
Głębokość zadań wojsk zależy przede wszystkim od głębokości ugrupowania przeciwnika. Często głębokość zadań determinowana jest położeniem ważnych obiektów i rubieży terenowych w wymiarze operacyjnym, strategicznym lub politycznym (np. granica państwowa).
Podstawowym elementem natarcia jest ugrupowanie wojsk. Do wykonania poszczególnych zadań tworzy się różne zgrupowania. Są to główne i pomocnicze zgrupowania uderzeniowe oraz zgrupowania przeznaczone do osłony skrzydeł zgrupowań uderzeniowych, a także zgrupowania wojsk rakietowych i artylerii, wojsk przeciwlotniczych i innych rodzajów wojsk.
Główne zgrupowanie uderzeniowe stanowią wojska działające na kierunku głównego uderzenia. W jego skład wchodzi większość sił pierwszego rzutu, siły drugiego rzutu, które są wprowadzane na kierunku głównego uderzenia, oddziały wydzielone oraz desanty powietrzne. Główne zgrupowanie uderzeniowe wspierane jest przez większość wojsk rakietowych i artylerii, lotnictwa oraz zabezpieczane przez rodzaje wojsk i służb.
Wyróżnia się następujące metody prowadzenia natarcia: natarcie rozcinające, natarcie okrążające, natarcie oskrzydlające, natarcie frontalne, a w każdej z tych metod trzy etapy: przygotowanie, rozstrzygnięcie, i wykorzystanie.
W ramach przygotowania prowadzi się rozpoznanie przeciwnika, w tym jego ugrupowania, rozmieszczenia sił i środków rażenia i charakteru manewru. Ponadto obezwładnia się jego system informacyjny i stosuje przedsięwzięcia wprowadzające przeciwnika w błąd co do sił, czasu i kierunku przygotowywanego uderzenia. Rozpoczęcie natarcie poprzedza zmasowane uderzenie lotnictwa, artylerii i środków walki radioelektronicznej. Szczególne znaczenie ma zapewnienie swobody i bezpieczeństwa podejścia wojsk z głębi. 
Rozstrzygający etap rozpoczyna się atakiem głównego zgrupowania uderzeniowego. Może to być atak szybki atak i atak pozycyjny. W pierwszym przypadku jest to zazwyczaj atak z marszu i występuje, gdy obie strony prowadzą działania manewrowe. Atak pozycyjny połączony jest z długotrwałym przygotowaniem, polegającym na metodycznym obezwładnianiu ogniowym broniących się sił przeciwka, bądź to na nacisku informacyjnym, mającym na celu osłabienie czujności przeciwnika lub sprowokowanie go do popełnienia błędu. Atak pozycyjny będzie konieczny w sytuacjach, w których nie ma możliwości oskrzydlenia lub obejścia obrońcy albo wtargnięcia w głąb jego ugrupowania.
Po pobiciu sił głównych obrońcy, następuje końcowa faza natarcia - wykorzystanie powodzenia. W fazie tej konieczne jest szybkie działanie oddziałów wydzielonych, oddziałów desantowo-szturmowych i desantów w głąb ugrupowania przeciwnika, a także zdecydowane przechodzenie sił głównych do pościgu. Zakończenie przeciwuderzenia i kontrataku nastąpi po zamknięciu wyłomu i odtworzeniu obrony lub rozbiciu okrążonych sił przeciwnika. Wojska będą przechodzić do obrony w styczności z przeciwnikiem wykorzystując uprzednią infrastrukturę obszaru obrony.
Prowadzenie natarcia.
Wojska przechodzą do natarcia „z marszu” lub z „bezpośredniej styczności z przeciwnikiem”.&lt;br&gt;Natarcie „z marszu” może nastąpić „po podejściu z głębi” „z zajmowaniem rejonu wyjściowego” lub „bez zajmowania rejonu wyjściowego”. Taki sposób działania zapewnienie skrytość przygotowań, ułatwia zaskoczenie co do miejsca i czasu uderzenia oraz obniża wrażliwość wojsk na oddziaływanie ogniowe przeciwnika. Jest on zasadniczym sposobem przechodzenia wojsk do działań zaczepnych. Ewentualny rejon wyjściowy wyznacza się poza zasięgiem zasadniczych środków ogniowych strony przeciwnej.
Istotą natarcia z marszu jest dążenie do zaskoczenia przeciwnika i rozpoczęcie ataku po uprzednim rozwinięciu wojsk w ugrupowanie bojowe. W tym celu wyznacza się drogi marszu oraz rubieże, które wojska osiągają w odpowiednim czasie i ugrupowaniu. Ostatnią rubieżą jest linia wejścia do walki. Celem początkowego etapu jest wykonanie jednoczesnego uderzenia całością sił pierwszego rzutu.
Wojska mające przejść do natarcia przygotowują się w rejonach wyjściowych, Wojska powinny przebywać w rejonach tylko przez czas konieczny na przygotowanie do wykonania zadania. W celu skoordynowania przemieszczania się wojsk z ogniem środków wspierających, wyznacza się linię wyjściową. Rejony stanowisk ogniowych artylerii powinny być wysunięte jak najbliżej przeciwnika, aby można było z nich osłaniać podejście i rozwijanie się wojsk oraz wspierać ich działanie. W czasie podejścia wojska rozwijają się w coraz mniejsze kolumny marszowe, przechodząc na linii ataku w ugrupowanie bojowe.
Natarcie „z bezpośredniej styczności z przeciwnikiem” wojska rozpoczynają z położenia obronnego. W tym wariancie nacierać mogą oddziały które zatrzymały natarcie przeciwnika lub zostały zatrzymane i wznawiają natarcie. Mogą też nacierać oddziały, które zluzowały oddziały będące dotychczas w obronie. W tym przypadku dowódca musi organizować zgrupowanie uderzeniowe. Pod pozorem doskonalenia struktury obrony oddział będący w odwodzie zajmuje rejon wyczekiwania, a odwód oddziału – pozycję wyczekiwania.
Natarcia prowadzi się w trzech etapach. To podejście i rozwinięcie, uderzenie (atak i przełamanie obrony) oraz walka w głębi obrony przeciwnika.
Wyjście wojsk z rejonu odbywa się to pod osłoną oddziałów wydzielonych, awangard lub wojsk działających w przodzie. Pierwsza na stanowiska ogniowe wychodzi artyleria przeznaczona do wykonania zadań wsparcia ogniowego oraz część pododdziałów przeciwlotniczych. Marsz jednostek ogólnowojskowych realizowany jest po kilku drogach. Celem zapewnienia dyscypliny marszu wyznacza się linię wyjściową, rubieże rozwinięcia w kolumny batalionowe i kompanijne oraz rubież ataku. W tym czasie artyleria realizuje ogniowe zabezpieczenie podejścia wojsk i ogniowe przygotowanie ataku.
Podczas przechodzenia do natarcia z bezpośredniej styczności z przeciwnikiem, zakres przegrupowań jest stosunkowo niewielki i odbywa się na małych odległościach.
&lt;br&gt; W wypadku występowania przed przednim skrajem obrony ubezpieczeń przeciwnika, z reguły zwalczają je oddziały wydzielone. To one i awangardy powinny oczyścić przedpole i stworzyć warunki siłom pierwszego rzutu do uderzenia na główną pozycję obrony przeciwnika.
Kluczowym etapem natarcia jest uderzenie. To od niego zależy osiągnięcie celów działań zaczepnych. Ma ono na celu naruszenie struktury obrony przeciwnika i wykonanie wyłomu w jego ugrupowaniu, a w konsekwencji przejęcie inicjatywy i rozwijanie powodzenia w stronę tyłów i skrzydeł.
Stosowany jest atak bez spieszania piechoty lub po jej spieszeniu. Najpierw pod osłoną artylerii atakują pododdziały czołgów wyposażone w trały przeciwminowe lub wyrzutnie ładunków wydłużonych. W drugiej linii atakują pododdziały zmechanizowane w odległości ok. 100-200 m za czołgami, a w trzeciej linii przesuwają się samobieżne środki obrony przeciwlotniczej zwalczając przede wszystkim śmigłowce bojowe przeciwnika. Piechota opuszcza bojowe wozy i atakuje w tyralierze przed własnymi wozami lub mając je w swoim szyku.
Po rozbiciu punktów oporu na przednim skraju, pierwszorzutowe oddziały kontynuują natarcie w głąb ugrupowania obronnego. W tym okresie należy liczyć się oporem przeciwnika na kolejnych rubieżach i wyprowadzeniem przez niego kontrataku mającego na celu likwidację wojsk w rejonie włamania. Nacierający musi wybrać wariant odparcia uderzenia. Najczęściej kontratak odpierany jest z miejsca na dogodnej rubieży terenowej. W korzystnej sytuacji operacyjno-taktycznej można też podjąć próbę rozbicia kontratakujących sił w boju spotkaniowym. Można też odpierać kontratak sposobem obronno-zaczepnym, czyli zatrzymać część sił przeciwnika od czoła i wykonać uderzenie na skrzydła lub tyły jego ugrupowania uderzeniowego.
Podczas gdy siły pierwszego rzutu walczą na pierwszej pozycji obrony przeciwnika, taktyczne desanty powietrzne opanowują kluczowe obiekty decydujące o trwałości działań defensywnych w głębi, utrzymując je do czasu podejścia sił głównych. W określonych sytuacjach mogą one także atakować od tyłu czołowe punkty oporu, zwłaszcza w przypadku silnej obrony i niemożliwości oskrzydlenia przeciwnika przez wojska pierwszego rzutu.
Celem spotęgowana uderzenia, przed lub po tuż po wykonaniu zadania bliższego (opanowaniu obiektu pośredniego), na głównym kierunku natarcia jest wprowadzany do walki odwód (drugi rzut). Wprowadza się go w lukę, zza skrzydeł lub przez przekroczenie ugrupowania wojsk pierwszego rzutu. Po wprowadzeniu do walki drugiego rzutu, należy bezzwłocznie odtworzyć odwód. 
Podczas walki w głębi obrony przeciwnika można wprowadzić oddziały wydzielone oraz rajdowe. To one, we współdziałaniu z TDP, dążyć będą do opanowania obiektów mających wpływ na tempo natarcia i stwarzania warunków siłom głównym do wykonania zadania dalszego. Należy jednak liczyć się z silnymi kontratakami wykonywanymi w celu utrzymania lub odtworzenia spójności obrony. W tym czasie część atakujących pododdziałów może być zmuszona do przejścia do obrony. Jeżeli obrona przeciwnika została przełamana, a elementy ugrupowania bojowego uzyskują powodzenie, wówczas wojska przechodzą do pościgu. Sygnałem do jego rozpoczęcia może być stwierdzenie objawów wycofywania się pododdziałów przeciwnika. Zakończenie pościgu następuje po rozbiciu zasadniczego zgrupowania przeciwnika i opanowaniu wskazanego zadaniem obiektu głównego.
Cele natarcia.
Jest nim pokonanie przeciwnika przez:
Formy natarcia.
Formy natarcia według Leksykonu i „Regulaminu działań wojsk lądowych”(2008): 
Rodzaje natarcia.
Rodzaje natarcia według „Regulaminu działań wojsk lądowych”(2008):
Sposoby przejścia do natarcia.
Wojska mogą przechodzić do natarcia:
Można zatem wyróżnić przechodzenie do działań zaczepnych: z marszu, z obrony i z natarcia.
Normy taktyczne.
Normy taktyczne należy traktować jako swego rodzaju wielkości odniesienia. Stanowią one orientacyjne ramy, są wypadkową różnych warunków organizowania i prowadzenia obrony. Wartość norm taktycznych nie należy traktować jako coś niezmiennego. Trzeba do nich podchodzić elastycznie, stosownie do charakteru zadania i zamiaru działań przełożonego, miejsca i roli w ugrupowaniu szczebla nadrzędnego oraz składu i możliwości bojowych oddziału.
Podstawowe pojęcia związane z natarciem.
Podstawowe pojęcia związane z natarciem

</doc>
<doc id="718415" url="https://pl.wikipedia.org/wiki?curid=718415" title="Jython">
Jython



</doc>
<doc id="718416" url="https://pl.wikipedia.org/wiki?curid=718416" title="Jan Wiśniewski (piłkarz)">
Jan Wiśniewski (piłkarz)

Jan Wiktor Wiśniewski (ur. 1 maja 1922 w Ringsted, Dania, zm. 10 marca 2006 w Rzeszowie) – piłkarz, olimpijczyk, reprezentant Polski, trener.
W reprezentacji debiutował 6 listopada 1949 w Warszawie w wygranym meczu z Albanią (2:1).
W 1952 wystąpił na olimpiadzie w Helsinkach, zagrał w obu rozegranych przez polską kadrę meczach.
W 1954 grając w barwach Polonii zdobył mistrzostwo Polski.
Po zakończeniu kariery piłkarskiej został trenerem.

</doc>
<doc id="718417" url="https://pl.wikipedia.org/wiki?curid=718417" title="Hrabia Portland">
Hrabia Portland

Informacje ogólne.
Baronowie Weston 1. kreacji (parostwo Anglii)
Hrabiowie Portland 1. kreacji (parostwo Anglii)
Hrabiowie Portland 2. kreacji (parostwo Anglii)
Następca 12. hrabiego Portland: William Jack Henry Bentinck, wicehrabia Woodstock

</doc>
<doc id="718419" url="https://pl.wikipedia.org/wiki?curid=718419" title="Claudia Testoni">
Claudia Testoni

Claudia Testoni (ur. 19 grudnia 1915 w Bolonii, zm. 17 lipca 1998 w Cagliari) – włoska lekkoatletka, specjalizująca się w biegu na 80 metrów przez płotki, mistrzyni Europy.
Na Igrzyskach Olimpijskich w Berlinie w 1936 dwukrotnie zajmowała 4. miejsce – w biegu na 80 m przez płotki oraz w sztafecie 4 x 100 m. Bieg płotkarski był bardzo wyrównany i cztery pierwsze zawodniczki wpadły na metę równocześnie. Dopiero zdjęcie z fotofiniszu wykazały, że Testoni nie zmieściła się na podium. Bieg wygrała wówczas jej rodaczka i największa rywalka Trebisonda Valla.
W 1938 Testoni zdobyła tytuł mistrzyni Europy z rekordowym wówczas czasem 11,6 sek. Pokonała wówczas Niemkę Gelius i Holenderkę Ter Braake.

</doc>
<doc id="718421" url="https://pl.wikipedia.org/wiki?curid=718421" title="Tsutomu Seki">
Tsutomu Seki

 – japoński astronom amator, dyrektor "Geisei Observatory".
Odkrył bądź współodkrył kilka komet, w tym C/1965 S1 (Ikeya-Seki). Odkrył także 225 planetoid, w tym należące do Grupy Amora oraz do grupy Trojańczyków. Wiele nazw obiektów odkrytych przez Tsutomu Seki ma związek z jego rodzinnym miastem, Kōchi, np. (2396) Kochi, (2571) Geisei, (2582) Harimaya-Bashi, (2835) Ryoma, (2961) Katsurahama, (4256) Kagamigawa czy (7274) Washioyama.
W uznaniu jego pracy jedną z planetoid nazwano (3426) Seki.

</doc>
<doc id="718429" url="https://pl.wikipedia.org/wiki?curid=718429" title="Wyspa Bylota">
Wyspa Bylota

Wyspa Bylota – wyspa na Oceanie Arktycznym, wchodząca w skład Archipelagu Arktycznego, położona przy północno-zachodnim wybrzeżu Ziemi Baffina. Administracyjnie należy do Kanady i wchodzi w skład terytorium Nunavut. Jej powierzchnia wynosi 11 067 km², co czyni ją 17. wyspą pod względem wielkości w Kanadzie i 15. w Archipelagu Arktycznym. Na wyspie nie ma stałych mieszkańców. Nazwa wyspy pochodzi od odkrywcy Roberta Bylota.

</doc>
<doc id="718431" url="https://pl.wikipedia.org/wiki?curid=718431" title="Powstanie państwa polskiego">
Powstanie państwa polskiego



</doc>
<doc id="718434" url="https://pl.wikipedia.org/wiki?curid=718434" title="Źródło Miriam">
Źródło Miriam



</doc>
<doc id="718436" url="https://pl.wikipedia.org/wiki?curid=718436" title="Zenon Nowosz">
Zenon Nowosz

Zenon Stanisław Nowosz (ur. 6 lutego 1944 w Warszawie) – polski lekkoatleta, sprinter, mistrz Europy, trzykrotny olimpijczyk.
Osiągnięcia.
Trzy razy brał udział w igrzyskach olimpijskich. W Meksyku (1968) zajął 8. miejsce z sztafecie 4 × 100 m (wraz z Wiesławem Maniakiem, Edwardem Romanowskim i Marianem Dudziakiem), a w biegu na 100 m odpadł w eliminacjach. W Monachium (1972) był siódmy w biegu na 100 m i szósty w sztafecie 4 × 100 m (z Tadeuszem Cuchem, Jerzym Czerbniakiem i Stanisławem Wagnerem). W Montrealu (1976) odpadł w ćwierćfinale biegu na 200 m.
Wiele sukcesów odniósł podczas mistrzostw Europy. W Atenach (1969) zdobył brązowy medal w biegu na 200 m. Na 100 m odpadł w półfinale, a w sztafecie 4 × 100 m zajął 4. miejsce (wraz z Wagnerem, Romanowskim i Cuchem). W Helsinkach (1971) został srebrnym medalistą w sztafecie 4 × 100 m (z Gerardem Gramse, Cuchem i Dudziakiem), na 100 m był piąty, a na 200 m odpadł w półfinale. W Rzymie (1974) był piąty w sztafecie 4 x 100 m (z Andrzejem Świerczyńskim, Markiem Bedyńskim i Grzegorzem Mądrym), na 100 m odpadł w półfinale, a na 200 m w eliminacjach. Wreszcie w ostatnim swym starcie w Pradze (1978) odniósł największy sukces zdobywając złoty medal w sztafecie 4 × 100 m (z Zenonem Licznerskim, Leszkiem Duneckim i Marianem Woroninem).
Był też trzykrotnym medalistą halowych mistrzostw Europy. Podczas Europejskich Igrzysk Halowych w Belgradzie 1969 zdobył złoty medal w biegu na 50 m. W czasie Halowych Mistrzostw Europy w Wiedniu 1970 był drugi na 60 m. W Rotterdamie (1973) zwyciężył na tym dystansie.
Trzynaście razy zdobywał mistrzostwo Polski:
Dwa razy był halowym mistrzem Polski na 60 m (w 1973 i 1974).
Jest absolwentem WAT. Przez całą karierę był zawodnikiem CWKS Legia Warszawa. Ma stopień pułkownika.

</doc>
<doc id="718438" url="https://pl.wikipedia.org/wiki?curid=718438" title="Warren Earl Burger">
Warren Earl Burger

Warren Earl Burger (ur. 17 września 1907 w Saint Paul, zm. 25 czerwca 1995 w Waszyngtonie) – amerykański prawnik, w latach 1969–1986 prezes Sądu Najwyższego USA.
Młodość i edukacja.
Pochodzi z rodziny szwajcarskiej. Do Stanów Zjednoczonych przybył jego dziadek Joseph Burger mając 14 lat, walczył w wojnie secesyjnej i otrzymał Medal Honoru, najwyższe odznaczenie wojskowe w USA.
Warren Earl Burger urodził się jako jedno z siedmiorga dzieci. Ukończył (1925) "John A. Johnson High School", gdzie był przewodniczącym samorządu uczniowskiego ("president of the student council"). Uprawiał hokej, football, lekkoatletykę i pływanie. W czasach szkolnych pisał do lokalnej gazety o sporcie szkolnym.
W 1937 był ósmym prezesem "United States Junior Chamber", elitarnego grona zrzeszającego m.in. kilkoro prezydentów, wiceprezydentów.
Studiował na University of Minnesota, ukończył (1931) "William Mitchell College of Law".
Praca zawodowa.
Po studiach rozpoczął pracę w kancelarii prawniczej. Wykładał również przez dwanaście lat na "Saint Paul College of Law". Tutaj także poznał Harry’ego Blackmuna, z którym w przyszłości razem zasiadali w Sądzie Najwyższym.
Polityka.
Był członkiem Partii Republikańskiej. W 1948 bezskutecznie lobbował Harold’a Stassen’a jako republikańskiego kandydata na urząd prezydenta. Cztery lata później popierał Dwighta D. Eisenhowera i ten został nominowany przez partię i wygrał wybory. Eisenhower mianował go asystentem prokuratora generalnego i jako prokuratora miał pierwszy sprawy przez Sądem Najwyższym.
W 1956 prezydent Eisenhower mianował go sędzią Sądu Apelacyjnego okręgu Dystrykt Kolumbii i sprawował tę funkcję przez 13 lat.
Sąd Najwyższy.
W 1968 dotychczasowy prezes Sądu Najwyższego Earl Warren ogłosił chęć przejścia w stan spoczynku. Prezydent Lyndon B. Johnson nominował Abe Fortas (dotychczasowego sędziego), jednak nie został on zaaprobowany przez Senat USA. W związku Warren odroczył swoją emeryturę o rok. Nowy prezydent Richard Nixon mianował Burgera, a Senat zaakceptował ten wybór 23 czerwca 1969.
W stan spoczynku odszedł 26 września 1986, a zastąpił go na stanowisku prezesa William H. Rehnquist. W 1988 otrzymał Presidential Medal of Freedom. Zmarł w 1995 roku. Pochowany został na Narodowym Cmentarzu w Arlington.
Życie prywatne.
W 1933 poślubił Elverę Stromberg (zm. maj 1994), z którą miał dwoje dzieci: Wade Allen Burger i Margaret Elizabeth Burger.

</doc>
<doc id="718441" url="https://pl.wikipedia.org/wiki?curid=718441" title="Matki z Plaza de Mayo">
Matki z Plaza de Mayo

Matki z Plaza de Mayo (hiszp. "Asociación Madres de Plaza de Mayo") – ruch argentyńskich matek, których dzieci „zaginęły” podczas tzw. „brudnej wojny” w czasie wojskowej dyktatury w latach siedemdziesiątych. Wojskowi przyznają, że porwano wówczas ok. 9 tys. osób, podczas gdy organizacja matek szacuje liczbę zaginionych na blisko 30 tys.
Nazwa ruchu wywodzi się od jednego z placów w centrum Buenos Aires – Plaza de Mayo, na którym matki od 30 lat spotykają się każdego tygodnia, w czwartek po południu, przyodziane w białe chusty.
W 1991 roku organizacja otrzymała Nagrodę Sacharowa.

</doc>
<doc id="718443" url="https://pl.wikipedia.org/wiki?curid=718443" title="Sanktuarium Maryjne w Górzycy">
Sanktuarium Maryjne w Górzycy

Sanktuarium Maryjne w Górzycy - nieistniejące sanktuarium maryjne w Górzycy w województwie lubuskim.
Dzieje sanktuarium w Górzycy są słabo udokumentowane źródłowo aż do połowy XVI wieku, czyli do czasu jego likwidacji przez protestantów na polecenie margrabiego Jana z Kostrzyna. 
Prawdopodobnie w sanktuarium górzyckim znajdowały się dwa cudowne wizerunki Maryi: rzeźba wykonana z białego marmuru oraz obraz lub płaskorzeźba drewniana. Nie jest znana data określająca początki sanktuarium - pewne przesłanki pozwalają na domysł, że wizerunki Maryi zostały przeniesione do Górzycy około 1276 z pobliskiego Pamięcina, którego niemiecka nazwa została po 1945 źle spolszczona (niemiecki "Frauendorf", czyli "wieś Pani", to dawny polski "Panięcin"). Lokalizacja w Górzycy sanktuarium maryjnego dawnej diecezji lubuskiej mogła dokonać się równocześnie z przeniesieniem do tej miejscowości stolicy diecezji, co miało miejsce w latach 1276-1290.

</doc>
<doc id="718444" url="https://pl.wikipedia.org/wiki?curid=718444" title="Tu bi-szwat">
Tu bi-szwat

Tu bi-Szwat (hebr.: ט״ו בשבט) – w żydowskim kalendarzu religijnym dzień półświąteczny przypadający 15 szwat. Wyznacza koniec zimy i początek pory opadów. Dziś w Izraelu jest to dzień sadzenia drzew przez dzieci i młodzież.
Linki zewnętrzne.
 

</doc>
<doc id="718445" url="https://pl.wikipedia.org/wiki?curid=718445" title="Brian Hugh Warner">
Brian Hugh Warner



</doc>
<doc id="718452" url="https://pl.wikipedia.org/wiki?curid=718452" title="Herpes simplex">
Herpes simplex



</doc>
<doc id="718453" url="https://pl.wikipedia.org/wiki?curid=718453" title="Prawa elektrolizy Faradaya">
Prawa elektrolizy Faradaya

Prawa elektrolizy Faradaya – dwa prawa elektrochemii sformułowane przez Michaela Faradaya w 1834 roku:
Pierwsze prawo.
Masa substancji wydzielonej podczas elektrolizy jest proporcjonalna do ładunku, który przepłynął przez elektrolit
gdzie:
Drugie prawo.
Ładunek formula_3 potrzebny do wydzielenia lub wchłonięcia masy formula_7 jest dany zależnością
gdzie:
Inne sformułowanie drugiego prawa elektrolizy Faradaya brzmi:
Stosunek mas formula_12 oraz formula_13 substancji wydzielonych na elektrodach podczas przepływu jednakowych ładunków elektrycznych jest równy stosunkowi ich równoważników elektrochemicznych formula_14 oraz formula_15 i stosunkowi ich mas równoważnikowych formula_16 oraz formula_17 czyli:

</doc>
<doc id="718454" url="https://pl.wikipedia.org/wiki?curid=718454" title="Gabriel Hanotaux">
Gabriel Hanotaux

Gabriel Hanotaux, właśc. Albert Auguste Gabriel Hanotaux (ur. 19 listopada 1853 w Beaurevoir, zm. 11 kwietnia 1944 w Paryżu) – francuski polityk i historyk, minister spraw zagranicznych Francji w latach 1894–1898 (z krótką przerwą), członek Akademii Francuskiej od 1 kwietnia 1897 r. (fotel 29). Zwolennik sojuszu Francji z Rosją.
Z wykształcenia był archiwistą oraz historykiem, od 1880 r. pracował na École pratique des hautes études w Paryżu, gdzie był profesorem. W tym samym roku rozpoczął pracę w Ministerstwie Spraw Zagranicznych jako archiwista. W latach 1885–1886 pracował w ambasadzie francuskiej w Konstantynopolu. W latach 1886–1889 zasiadał w Izbie Deputowanych. W 1894 r. został ministrem spraw zagranicznych. Był nacjonalistą, popierał francuską kolonizację, doprowadził do francuskiego umocnienia się we Francuskiej Afryce Zachodniej, na Madagaskarze, w Tunezji oraz Indochinach; wspierał również działania wymierzone przeciwko Brytyjczykom na terenie Sudanu. Doprowadził do zbliżenia Francji z Rosją. W latach 1920–1923 był delegatem Francji do Ligi Narodów.
Jako historyk interesował się głównie czasami mu współczesnymi. Ważniejsze prace: "Histoire des colonies françaises et de l’expansion de la France dans le monde" (sześć tomów wydanych w latach 1930–1934), "Raymond Poincaré" (1934) oraz "Histoire illustrée de la guerre de 1914" (siedemnaście tomów wydanych w latach 1915–1936). Kierował również serią "Histoire de la Nation Française" (piętnaście tomów wydanych w latach 1920–1929, tylko kilka autorstwa Hanotauxa).
Odznaczony Krzyżem Wielkim Legii Honorowej. 
Pochowany na cmentarzu Passy w Paryżu,

</doc>
<doc id="718456" url="https://pl.wikipedia.org/wiki?curid=718456" title="Prawo indukcji elektromagnetycznej Faradaya">
Prawo indukcji elektromagnetycznej Faradaya

Prawo indukcji elektromagnetycznej Faradaya – prawo oparte na doświadczeniach Faradaya z 1831 roku. Z doświadczeń tych Faraday wywnioskował, że w zamkniętym obwodzie znajdującym się w zmiennym polu magnetycznym pojawia się siła elektromotoryczna indukcji równa szybkości zmian strumienia indukcji pola magnetycznego przechodzącego przez powierzchnię rozpiętą na tym obwodzie. Prawo to można wyrazić wzorem:
gdzie:
Jeżeli w miejscu pętli umieści się zamknięty przewodnik o oporze formula_4 wówczas w obwodzie tego przewodnika popłynie prąd o natężeniu formula_5
Przy czym strumień indukcji magnetycznej w tym wzorze jest całkowitym strumieniem magnetycznym, zarówno wywołanym przez źródła zewnętrzne, jak i wywołany prądem płynącym w przewodniku. Minus we wzorze jest konsekwencją zasady zachowania energii i oznacza, że siła elektromotoryczna jest skierowana w ten sposób, aby przeciwdziałać przyczynie jej powstania, czyli zmianom strumienia pola magnetycznego (reguła Lenza).
W przypadku zwojnicy o formula_7 zwojach, wzór na siłę elektromotoryczną indukcji można zapisać w postaci:
Wzór wynikający z prawa Faradaya można przedstawić w postaci całkowej:
gdzie:
W postaci różniczkowej prawo wyraża wzór:
będący jednym z równań Maxwella.

</doc>
<doc id="718461" url="https://pl.wikipedia.org/wiki?curid=718461" title="Bomba próżniowa">
Bomba próżniowa



</doc>
<doc id="718466" url="https://pl.wikipedia.org/wiki?curid=718466" title="Georges Boulanger">
Georges Boulanger

Georges Ernest Jean-Marie Boulanger (ur. 29 kwietnia 1837 w Rennes, zm. 30 września 1891 w Brukseli) – francuski generał i polityk, minister wojny w latach 1886-1887.
Życiorys.
Kariera wojskowa.
Brał udział m.in. w wojnie francusko-austriackiej w 1859 (był ranny pod Rochebetto, za co został odznaczony Legią Honorową V klasy), wojnie francusko-pruskiej 1870-1871 oraz tłumieniu Komuny Paryskiej w 1871. W tym samym roku został odznaczony Komandorią Legii Honorowej. W 1880 uzyskał stopień generała brygadiera. W 1884 awansowano go na generała dywizji i powierzono dowodzenie francuskimi wojskami w Tunezji. 7 stycznia 1886 został ministrem wojny i sprawował tę funkcję do 30 maja 1887.
Kariera polityczna.
Mając samemu poglądy liberalno-republikańskie, dzięki wojowniczemu językowi i działaniami na rzecz rozbudowy sił zbrojnych (mierzonymi na odzyskanie Alzacji i Lotaryngii utraconych w 1871 roku), zdobył popularność wśród francuskich nacjonalistów oraz (po śmierci pretendentów: Napoleona Eugeniusza Bonaparte oraz Henriego d’Artois) części monarchistów, stając się ikoną ruchu wymierzonego przeciwko skorumpowanej III Republice Francuskiej.
Afera Boulangera, próba puczu i śmierć.
Będąc ministrem wojny przyczyniał się do znaczącej rozbudowy sił zbrojnych, w związku z czym rząd niemiecki złożył ultimatum domagające się jego dymisji, która nastąpiła w 1887 roku.
W styczniu 1889 jego zwolennicy podjęli próbę zamachu stanu, która zakończyła się blamażem, m.in. na skutek chwiejnej postawy generała, oczekującego wyników wyborów powszechnych. Skompromitowany zbiegł do Belgii, gdzie zastrzelił się na grobie swojej kochanki. Pochowany na cmentarzu Ixelles w Brukseli.
Znaczenie.
Od jego nazwiska pochodzi nazwa ruchu politycznego bulanżyzm. Między innymi wskutek działalności Boulangera doszło do zbliżenia ideowego francuskiego nacjonalizmu (dotychczas czerpiącego z tradycji jakobińskiej) i monarchizmu, co doprowadzi ostatecznie do powstania nacjonalizmu integralnego uosabianego przez Charlesa Maurrasa i założoną przez niego Akcję Francuską.

</doc>
<doc id="718467" url="https://pl.wikipedia.org/wiki?curid=718467" title="Yang Yang (ur. 1976)">
Yang Yang (ur. 1976)

Yang Yang (A) (; ur. 24 sierpnia 1976 w Harbinie) – chińska łyżwiarka startująca w short tracku, mistrzyni olimpijska i świata.
Po raz pierwszy Yang Yang zdobyła medal na Igrzyskach Olimpijskich w 1998, gdzie zajęła 3. miejsce w wyścigu drużynowym na 3000 m. Na kolejnych Igrzyskach w 2002 zdobyła indywidualnie dwa złote medale (w wyścigu na 500 m i 1000 m) oraz jeden srebrny medal (w wyścigu drużynowym na 3000 m). Jej złoty medal był pierwszym złotym medalem zimowych igrzysk olimpijskich dla reprezentacji Chin. Na Igrzyskach Olimpijskich w 2006 zdobyła brązowy medal w indywidualnym wyścigu na 1000 m.
Yang Yang, startując w zawodach short tracku, nosiła identyfikator „(A)”, który odróżniał ją od innej chińskiej zawodniczki w short tracku Yang Yang (S), która w tym samym okresie również zdobywała medale olimpijskie. Początkowo Yang Yang (A) oznaczana była literą „L” (od angielskiego „large”, a to od chińskiego 大, czyli „duży”, którego używa się na określenie starszej osoby). Yang Yang nie spodobało się to oznaczenie i postanowiła, że będzie oznaczana literą „A”. Drugiej z zawodniczek nadano oznaczenie „S” (od angielskiego „small”), które nosiła aż do zakończenia kariery. Mimo że Yang Yang (S) wycofała się z czynnego uprawiania sportu, Yang Yang (A) nadal używa podczas zawodów swojego identyfikatora.

</doc>
<doc id="718472" url="https://pl.wikipedia.org/wiki?curid=718472" title="John Ponsonby (5. hrabia Bessborough)">
John Ponsonby (5. hrabia Bessborough)

John George Brabazon Ponsonby (ur. 14 października 1809 w Londynie, zm. 28 stycznia 1880 w Bessborough House, niedaleko Pilltown w Irlandii) – brytyjski arystokrata i polityk, syn Johna Ponsonby’ego, 4. hrabiego Bessborough i lady Marii Fane, córki 10. hrabiego Westmorland.
Wykształcenie odebrał w Charterhouse School w Surrey. W 1831 r. został wybrany do Izby Gmin z okręgu Bletchingley, ale jeszcze w tym samym roku zmienił okręg wyborczy na Higham Ferrers. Miejsce w Parlamencie stracił w 1832 r. Do Izby Gmin wrócił trzy lata później, reprezentując okręg Derby. W roku następnym został szeryfem i lordem namiestnikiem hrabstwa Carlow. Po śmierci ojca w 1847 r. odziedziczył tytuł hrabiego Bessborough i zasiadł w Izbie Lordów. 27 czerwca 1848 r. został członkiem Tajnej Rady. Był również dwukrotnie Lordem Stewardem Dworu Królewskiego w latach 1866 i 1868–1874.
8 września 1835 w Londynie, poślubił lady Frances Charlotte Lambton (16 października 1812 – 18 grudnia 1835), córkę Johna Lambtona, 1. hrabiego Durham i Harriet Cholmondeley. Małżeństwo to nie doczekalo się potomstwa.
4 października 1849 r. poślubił lady Caroline Amelię Gordon-Lennox (18 czerwca 1819 – 30 kwietnia 1890), córkę Charlesa Gordon-Lennoxa, 5. księcia Richmond i lady Caroline Paget, córki 1. markiza Anglesey. Również to małżeństwo pozostało bezdzietne.
Hrabia zmarł w wieku 71 lat nie pozostawiając męskiego potomka. Jego tytuły przypadły jego młodszemu bratu. Pogrzeb 5. hrabiego Bessborough odbył się 3 lutego 1880 w Fiddown w Irlandii.

</doc>
<doc id="718473" url="https://pl.wikipedia.org/wiki?curid=718473" title="Han Chengdi">
Han Chengdi

Chengdi (; ur. 51 p.n.e., zm. 7 p.n.e.) – cesarz chiński z dynastii Han w latach 33–7 p.n.e. Syn cesarza Yuandi i cesarzowej Wang.
W trakcie rządów pozostawał pod silnym wpływem matki co spowodowało wzmocnienie wpływów rodu Wang i osłabienie dynastii Han. Jego pierwszą żona była Xu, z rodu wywodzącego się od pierwszej żony cesarza Xuana, Xu Pingjun. Jednakże ze względu na brak dzieci, matka w trosce o ciągłość dynastii, zachęcała syna do posiadania konkubin. Około roku 19 p.n.e. Cheng Di odsunął Xu i faworyzował siostry Zhao – Zhao Feiyan i Zhao Hede. Mimo tych wszystkich zabiegów pozostał bezdzietny, i po niespodziewanej śmierci (jedna z teorii głosi, że po przedawkowaniu afrodyzjaków podanych przez Zhao Hede), tron objął jego bratanek, książę Liu Xin.

</doc>
<doc id="718475" url="https://pl.wikipedia.org/wiki?curid=718475" title="Manic Subsidal">
Manic Subsidal



</doc>
<doc id="718478" url="https://pl.wikipedia.org/wiki?curid=718478" title="Wyspowo">
Wyspowo

Wyspowo (kaszb. "Wëspòwò", niem. "Wispau") – kolonia kaszubska w Polsce położona w województwie pomorskim, w powiecie wejherowskim, w gminie Wejherowo. Leży na obszarze leśnym Trójmiejskiego Parku Krajobrazowego nad północnym brzegiem jeziora Wyspowo. 
Osada wchodzi w skład sołectwa Zbychowo.
W latach 1975–1998 miejscowość administracyjnie należała do województwa gdańskiego.
Historia.
Miejscowość pod nazwą "Wispno" wymieniona jest w łacińskim dokumencie wydanym w Świeciu w 1283 roku sygnowanym przez księcia pomorskiego Mściwoja II.

</doc>
<doc id="718479" url="https://pl.wikipedia.org/wiki?curid=718479" title="Sanatorium pod Klepsydrą (film)">
Sanatorium pod Klepsydrą (film)

Sanatorium pod Klepsydrą – polski film fabularny z 1973 w reżyserii Wojciecha Jerzego Hasa. Swobodna adaptacja prozy Brunona Schulza, oparta głównie na opowiadaniu tytułowym ze zbioru "Sanatorium pod Klepsydrą" (1937) oraz opowiadaniu "Wiosna" z tego samego zbioru, stanowi surrealistyczną opowieść o młodym człowieku przybywającym do tytułowego sanatorium zawieszonego w czasie i przestrzeni.
"Sanatorium pod Klepsydrą" – film afirmujący kulturę żydowską naznaczoną doświadczeniem Zagłady – został zrealizowany w cieniu antysemickich wystąpień z 1968 roku, toteż jego premiera była odkładana przez władze komunistyczne. Po premierze w Polsce film był poddawany ostrej krytyce, a gdy Has wbrew decydentom wysłał go na Festiwal Filmowy w Cannes, otrzymał kilkuletni zakaz reżyserii. Mimo to za granicą dzieło Hasa zostało bardzo dobrze przyjęte: w Cannes "Sanatorium pod Klepsydrą" otrzymało Nagrodę Jury, a kolejni krytycy i historycy filmowi zaczęli poddawać go wzmożonej analizie.
Fabuła.
Film jest opowieścią o młodym człowieku, Józefie. Podróżując pociągiem prowadzonym przez ślepego konduktora, Józef zostaje przezeń zbudzony i wyskakuje z zatrzymanego pociągu. Dociera do Sanatorium pod Klepsydrą, prowadzonego przez doktora Gotarda. Gotard pokazuje młodzieńcowi jego leżącego w łóżku, bliskiego śmierci Ojca, po czym informuje Józefa, iż „śmierć ojca nie doszła jeszcze do skutku, ta śmierć, która go w pańskiej ojczyźnie dosięgła”.
Józef wraca do swojego domu, gdzie spotyka się ze swoją Matką traktującą go jak małego chłopca. Próbuje podążyć śladem Ojca, lecz zamiast do pracowni tegoż położonej na strychu trafia do sklepu. Tam budzi śpiących subiektów, po czym w pokoju Adeli znajduje szpargał, który bierze za „święty oryginał”, umożliwiający mu powrót do wyobrażonej krainy dzieciństwa. Pod łóżkiem znajduje przejście, dzięki któremu odnajduje się w centrum rynku wymyślonego żydowskiego miasteczka. Tam odnajduje Ojca w pełni sił, ten jednak mówi mu, że odnaleziona przezeń Księga jest mitem. Józef nie dowierza Ojcu, po czym zagląda do markownika ze znaczkami siedzącego obok Rudolfa. Po rozmowie z niewidomym konduktorem podnosi z ziemi ogromnego motyla i przenosi się w czasoprzestrzeni pod mury ogrodu Bianki, będącej uosobieniem jego chłopięcych marzeń erotycznych. Wchodząc do wnętrza ogrodu, dostrzega najpierw matkę Bianki, po czym ją samą. Ta zaprasza go do wnętrza.
W ogrodzie Józef odnajduje kolejną fantastyczną willę i schodzi po linie do jej wnętrza. tam dostrzega nieruchome repliki postaci historycznych – manekiny cesarza Franciszka Józefa i jego brata Maksymiliana, a także wielu innych postaci XIX wieku. Na ich straży – jak również na straży oficjalnej wykładni historycznej – stoi tajemniczy Pan de Voss. Rozszyfrowawszy książęcy rodowód Bianki i demaskując manipulacje Pana de Voss, Józef musi uciekać. Bianka proponuje mu zaniechanie jego misji, ten jednak odmawia i wycofuje się z pokoju dziewczyny, po czym przenosi się w czasoprzestrzeni do scenki z ucztą sabatową. Wówczas dostrzega znieruchomiałe manekiny, które za jego rozkazem ożywają. Wraz z manekinami Józef udaje się w pogoń za Bianką i Panem de Voss, którzy odjeżdżają w powozie. Kiedy orientuje się, że nie rozwiązał w istocie zagadki Bianki, dostrzega ją już odpływającą parowcem w asyście Rudolfa. Tymczasem Pan de Voss odbiera sobie życie, manekiny zaś się rozchodzą.
Z pokoju Bianki ponownie pod łóżkiem Józef przenosi się do magicznej ptaszarni Ojca i spostrzega go wśród kolorowych ptaków. Ojciec przekazuje mu mowę ptaków. Józef, udając się w dalszą podróż, spotyka się z Matką i wchodzi do sklepu. Tam zastaje ponownie zajętego handlem Ojca. Otwiera w sklepie przejście na rynek miasteczka, po czym uczestniczy w uczcie szabatowej i obrzędzie Hawdali. Zakończywszy swą drogę we śnie, Józef budzi się w sanatoryjnym łóżku Ojca. Przechodzi przez rynek miasteczka, który jest wypełniony grobami, dostrzega zniszczony sklep i ludzi uciekających ulicami, jego Ojciec zaś ostatecznie umiera. W ostatniej scenie filmu Józef, tracąc wzrok, przebrany w strój konduktora wydostaje się z sanatorium. Podążając wśród grobów, schodzi w głąb świata zmarłych.
Obsada.
"Źródło: FilmPolski.pl"
Produkcja.
"Sanatorium pod Klepsydrą", zbiór opowiadań Brunona Schulza z 1937 roku, miał opinię nieprzetłumaczalnego na język filmowy. Tym bardziej jednak fascynował Wojciecha Jerzego Hasa, który z tymże zbiorem zapoznał się w Krakowie podczas niemieckiej okupacji. Has po II wojnie światowej postawił przed sobą zadanie realizacji zbioru Schulza. Okazja ku temu nadarzyła się w 1968 roku, kiedy reżyser zrealizował "Lalkę" na podstawie powieści Bolesława Prusa. Wówczas podjął próbę rozmowy na temat planowanego projektu z Jerzym Bossakiem, ówczesnym kierownikiem Zespołu Filmowego „Kamera”. Pierwowzorem adaptacji Has uczynił tytułowe opowiadanie "Sanatorium Pod Klepsydrą", a także wątki opowieści i opowiadań: "Wiosna", "Ptaki", "Noc wielkiego sezonu", "Księga", "Genialna epoka" i "Mój ojciec wstępuje do strażaków". Jednak pod koniec 1968 roku kierownictwo partyjne zdecydowało się rozwiązać wszystkie zespoły filmowe, w tym także „Kamerę”. Dopiero w 1972 roku, kiedy przywrócono struktury zespołów filmowych, Has mógł podjąć się realizacji autorskiego projektu. Dzięki pomocy Zespołu Filmowego „Silesia”, kierowanego przez Kazimierza Kutza, jeszcze w 1972 roku ruszyły prace nad filmem. 
Reżyser nie miał na celu dokładnego odtworzenia treści opowiadań Schulza, a raczej „uchwycenie i odfotografowanie tego, co określamy mianem poetyki utworu: jego niepowtarzalnego, zamkniętego świata, jego klimatu, barwy i kształtu”. Wystawne scenografie do dzieła Hasa opracowali Jerzy Skarżyński i Andrzej Płocki, a odpowiedzialny za zdjęcia Witold Sobociński opracował metodę rejestracji obrazu od perforacji do perforacji (bez miejsca na ścieżkę dźwiękową). Znakiem rozpoznawczym zdjęć Sobocińskiego stało się filmowanie bohaterów z dołu, z użyciem obiektywu szerokokątnego. Zarejestrowany na negatywie za pomocą tego obiektywu kadr obejmował o 32,2% większe pole powierzchni aniżeli powszechnie stosowany w Polsce format 1,85:1. Szczególne znaczenie miała też „oziębiona” kolorystyka zdjęć Sobocińskiego, ukazująca degrengoladę świata przedstawionego. Ujęcia, które przedstawiały obumierający świat odkrywany przez Józefa, rzadko przybierały charakter statyczny; Sobociński wykonywał przede wszystkim długie jazdy kamery. 
Gdy jednak ukończony film został wysłany wbrew władzom komunistycznym na Festiwal Filmowy w Cannes (gdzie zdobył Nagrodę Specjalną Jury), jego reżyser otrzymał zakaz realizacji kolejnych filmów na następne dziesięć lat. Sam Has komentował w 1981 roku swoją długoletnią przerwę następującymi słowami: „moje filmy są trudne z dwóch powodów: po pierwsze – są kosztowne, po drugie – są skomplikowane realizacyjnie. Wymagają techniki i środków produkcji, jakich już dziś w Polsce nie ma”. Istnieją jednak interpretacje, wedle których powodem izolacji Hasa od filmowego środowiska miała być scena, w której decydenci dopatrzyli się pogromu żydowskiego.
Wydanie.
Według bazy WorldCat pierwsze kopie "Sanatorium pod Klepsydrą" zaczęły krążyć w legalnym obiegu na kasetach VHS dopiero około 1995 roku, nakładem francuskiego wydawnictwa Ateliers de Diffusion Audiovisuelle. W 2005 roku wydana została wersja na DVD, której dystrybutorem było francuskie wydawnictwo Malavida. Francuskie wydanie DVD zawierało oprócz "Sanatorium pod Klepsydrą" także film krótkometrażowy Hasa "Moje miasto" oraz 11-minutowy portret reżysera "Les mystères de Has". W 2010 roku w kinach polskich zaczęto dystrybuować zrekonstruowaną cyfrowo wersję filmu Hasa, odnowioną w ramach projektu KinoRP. W 2014 roku rekonstrukcja cyfrowa "Sanatorium pod Klepsydrą" została wydana na płytach Blu-ray, z dźwiękiem zapisanym w formacie Dolby Digital 5.1, obrazem w formacie 1,85:1 oraz zestawem dodatków: zwiastunem filmu, materiałem porównawczym przed i po rekonstrukcji, galerią zdjęć oraz materiałami promocyjnymi. 24 sierpnia 2020 roku premierę na New York Film Festival miała rekonstrukcja cyfrowa filmu Hasa w formacie 4K.
Odbiór.
Gdy "Sanatorium pod Klepsydrą" ukazało się na ekranach polskich kin, zostało przyjęte chłodno przez krytyków. Największy sprzeciw wzbudzało wśród literaturoznawców. Artur Sandauer, choć zwracał uwagę na filmowość prozy Schulza, odrzucił zdecydowanie film Hasa, gdyż jego zdaniem ów film miał zmienić opowiadania Schulza o „kosmicznym” wymiarze w groteskowy folklor. Natomiast Jerzy Jarzębski uznawał adaptację Hasa za budzącą „uczucie jaskrawej niedostateczności”. Trafiały się jednakże również recenzje pochlebne, czego przykładem był szkic Konrada Eberhardta w czasopiśmie „Kino”. Również Adam Garbicz stwierdził, że reżyserowi nie chodziło o dosłowną adaptację dzieła Schulza, lecz o uchwycenie eschatologicznego klimatu prozy. Garbicz pisał, iż „"Sanatorium pod Klepsydrą" jest nie tylko wierne specyficznej atmosferze prozy [...], ale również mistrzowsko wyreżyserowane”. Zdaniem Marcina Marona „dzieło to jest wynikiem wnikliwej lektury nie tylko prozy Schulza, ale przede wszystkim próbą odczytania zagadki ludzkiego życia i historii”.
Dla odmiany we Francji film został bardzo dobrze przyjęty. François Mourin dla pisma „L’Humanité” pisał, iż dzieło Hasa jest „pod względem dekoracji, kostiumów, zdjęć oraz prowadzenia aktorów wielce kunsztownym [...] efektem gigantycznej pracy”. Jacques Siclier w „Le Monde” twierdził, iż widz przeżywa „emocjonalny szok, który pozbawia go tchu”. W „Politique Hebdo” widniała opinia, iż „trzeba uważniej się przyjrzeć” twórczości Hasa. W piśmie „Positif” "Sanatorium pod Klepsydrą" doczekało się sporych rozmiarów artykułu pióra Jeana-Paula Töröka. Richard Bégin analizował "Sanatorium pod Klepsydrą" pod względem przenikającej ten film atmosfery przemijania i martwoty, którą wytwarzają dominujące w kadrze ruiny.
Film został doceniony również w kręgach anglosaskich. Annette Insdorf w monografii poświęconej Hasowi uznała jego "Sanatorium pod Klepsydrą" za „elegię dla straconych polskich Żydów”, upatrując w niej fascynację utraconą częścią polskiej kultury. Phelim O’Neill z „The Guardiana” oceniła film Hasa jako „psychodeliczne dzieło klasyczne”. Michael Wilmington z „Chicago Tribune” przyznał filmowi 3,5 gwiazdki na 4, komentując dzieło Hasa jako „pełną przepychu, surrealistyczną adaptację” zbioru Schulza. Janet Maslin w recenzji dla „The New York Timesa” stwierdziła, iż film Hasa jest „wdzięcznie poprowadzony i tylko nieznacznie irytujący”.
Recenzując odrestaurowaną wersję filmu Hasa w 2014 roku, Darek Kuźma z portalu Onet.pl twierdził, że „skrzące kolorami i kompozycją kadry, sceny często filmowane na imponująco długich ujęciach, oświetlenie planów i twarzy aktorów oraz szczegóły zdobiące stroje postaci czy pełne niesamowitości scenografie wyglądają na tym wydaniu nieziemsko”. Kuźma wyraził też opinię, iż „każdy inteligentny, otwarty i szanujący niezwykłość filmowego wizjonerstwa widz powinien spróbować stawić tej produkcji czoła”.
Analizy i interpretacje.
Jeszcze w 1975 roku literaturoznawca Witold Kiedacz poddał "Sanatorium pod Klepsydrą" wnikliwej analizie, potwierdzającej wymyślną strukturę filmu:
Kiedacz argumentował, iż konduktor-przewodnik, oczywiście obecny w opowiadaniu, w filmie przyjmuje symboliczną rolę Tejrezjasza. Jednocześnie w sposób niesłychanie skomasowany, jak twierdził polski literaturoznawca, w filmie Hasa zawarte zostały wątki ze wszystkich opowiadań zbioru Schulza, a w finale filmu postacie konduktora i Józefa symbolicznie zlewają się ze sobą; Józef ślepnie, jednocześnie nabywając mądrość i ucząc się dostrzegać „rzeczy i sprawy niedostrzegalne dla zwykłego, przeciętnego człowieka”.
Konrad Eberhardt zauważył, że film Hasa nadaje bardziej tragiczny ton opowiadaniom Schulza, gdyż wplata w nie kontekst Zagłady Żydów. Motyw ten rozpoznawalny jest wprawdzie tylko w jednej scenie, kiedy Józef obserwuje przez okno piwnicy tłum ludzi uciekających w panice z całym swym dobytkiem. Jednakże już pierwsza scena filmu, w której wśród pasażerów pociągu pojawia się więzień na obozowej pryczy, komunikuje widzowi doświadczenie Zagłady.
Małgorzata Jakubowska w swej monograficznej analizie filmu podkreśliła rolę, jaką odgrywa w filmie Hasa struktura labiryntowa. Interpretując "Sanatorium pod Klepsydrą" przez pryzmat teorii kłącza Gilles'a Deleuze'a oraz Feliksa Guattariego, Jakubowska zauważyła, że nie tylko nielinearna narracja filmu, ale również obecność w świecie filmowym bujnie rozrastających się w różnych kierunkach pędów, bluszczy i paproci dowodzi plastycznej realizacji idei kłącza "avant la lettre".
Nagrody i wyróżnienia.
Amerykański reżyser Martin Scorsese uznał "Sanatorium pod Klepsydrą" za jedno z arcydzieł polskiej kinematografii i w 2014 roku wytypował je do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="718480" url="https://pl.wikipedia.org/wiki?curid=718480" title="Yang Yang (ur. 1977)">
Yang Yang (ur. 1977)

Yang Yang (S) (, ur. 14 września 1977 w Changchun) – chińska łyżwiarka startująca w short tracku, medalistka olimpijska.
Yang Yang startowała na trzech Zimowych Igrzyskach Olimpijskich. Największe sukcesy odniosła na Igrzyskach Olimpijskich w 1998, gdzie zdobyła trzy srebrne medale: w wyścigach indywidualnych na 500 m i 1000 m oraz w wyścigu drużynowym na 3000 m. Na kolejnych Igrzyskach w 2002 zdobyła srebrny medal w wyścigu drużynowym na 3000 m oraz brązowy medal w wyścigu indywidualnym na 1000 m.
Yang Yang startując w zawodach nosiła identyfikator „(S)” – od angielskiego „small”, co odnosiło się do tego, że była młodsza od innej chińskiej zawodniczki w short tracku Yang Yang (A). Obie startowały w tym samym okresie i każda z nich zdobyła po pięć medali olimpijskich. W 2002, w tym samym wyścigu na 1000 m obie stanęły na podium: Yang Yang (A) zajęła 1. miejsce, a Yang Yang (S) – 3. miejsce. Yang Yang (S) wycofała się wcześniej ze sportu, mimo to Yang Yang (A) nadal używa podczas zawodów swojego identyfikatora.

</doc>
<doc id="718487" url="https://pl.wikipedia.org/wiki?curid=718487" title="Yang Yang">
Yang Yang



</doc>
<doc id="718488" url="https://pl.wikipedia.org/wiki?curid=718488" title="Piotr Rzepka">
Piotr Rzepka

Piotr Adam Rzepka (ur. 13 września 1961 w Koszalinie) – polski piłkarz, reprezentant Polski, trener.
Życiorys.
W ekstraklasie w Bałtyku Gdynia rozegrał 188 spotkań, zdobywając 22 bramki, najwięcej spośród zawodników w ekstraklasowym Bałtyku. W 1980 wraz z reprezentacją juniorów zdobył wicemistrzostwo Europy U-18. Grając w Górniku Zabrze wystąpił między innymi przeciwko Realowi Madryt i Juventusowi. Następnie wyjechał do Francji gdzie grał w SC Bastia, En Avant Guingamp, FC Annonay oraz AC Ajaccio. Po powrocie z Francji kontynuował karierę w Arce Gdynia, gdzie w sezonie 1997/98 strzelił 27 bramek, zostając najskuteczniejszym zawodnikiem w historii tego klubu. W latach 2006 – 2008 był trenerem GKS Jastrzębie, z którym po siedemnastu latach powrócił do drugiej ligi. Po półrocznej pracy w Odrze Opole, od lipca 2009 do końca rundy jesiennej sezonu 2010/2011 był trenerem drugoligowego Bałtyku Gdynia. Od 25 czerwca 2011 do 30 czerwca 2013 był trenerem GKS Bogdanka. W 2014 trener Arki Gdynia.

</doc>
<doc id="718489" url="https://pl.wikipedia.org/wiki?curid=718489" title="Hrabia Bessborough">
Hrabia Bessborough

Informacje ogólne.
Wicehrabiowie Duncannon 1. kreacji (parostwo Irlandii)
Hrabiowie Bessborough 1. kreacji (parostwo Irlandii)
Następca 12. hrabiego Bessborough: Frederick Arthur William Ponsonby, wicehrabia Duncannon

</doc>
<doc id="718490" url="https://pl.wikipedia.org/wiki?curid=718490" title="John George Brabazon Ponsonby, 5. hrabia Bessborough">
John George Brabazon Ponsonby, 5. hrabia Bessborough



</doc>
<doc id="718494" url="https://pl.wikipedia.org/wiki?curid=718494" title="Mika Kaurismaki">
Mika Kaurismaki



</doc>
<doc id="718495" url="https://pl.wikipedia.org/wiki?curid=718495" title="Cierznia">
Cierznia

Cierżnia (kasz. "Cérzniô") – część wsi Bieszkowice w Polsce, położona w województwie pomorskim, w powiecie wejherowskim, w gminie Wejherowo. Leży na obszarze leśnym Trójmiejskiego Parku Krajobrazowego przy drodze wojewódzkiej nr 218. Wchodzi w skład sołectwa Bieszkowice.
W latach 1975–1998 Cierznia administracyjnie należała do województwa gdańskiego.
Na starych mapach występuje jako "Cierżnia".

</doc>
<doc id="718496" url="https://pl.wikipedia.org/wiki?curid=718496" title="Synagoga Icchaka Hersza Jahrmana w Warszawie">
Synagoga Icchaka Hersza Jahrmana w Warszawie

Synagoga Icchaka Hersza Jahrmana w Warszawie – dom modlitwy znajdujący się w Warszawie, na parterze oficyny kamienicy przy ulicy Ząbkowskiej 11. W jego wnętrzu znajdują się jedne z dwóch zachowanych malowideł synagogalnych na Mazowszu.
Historia.
Synagoga została zbudowana po 1880 roku z inicjatywy i funduszy właściciela kamienicy - Icchaka Hersza Jahrmana. Podczas II wojny światowej Niemcy zdewastowali synagogę. Po zakończeniu wojny w jej wnętrzu urządzono zakład stolarski. Przez wiele lat nie wiedziano o dawnym przeznaczeniu obiektu.
W 2000 roku pomieszczenia po modlitewni zostały opuszczone przez zakład stolarski, co dało możliwość ich przeszukania. Jeden z dawnych mieszkańców domu przy Ząbkowskiej potwierdził, że w końcu lat 30. XX wieku do pomieszczeń w oficynie przychodziły grupy charakterystycznie ubranych ortodoksyjnych Żydów.
Latem 2000 roku Janusz Sujecki z Zespołu Opiekunów Kulturowego Dziedzictwa Warszawy odkrył we wnętrzach domu modlitwy pozostałości polichromii, która zachowała się na ścianach i suficie. Wkrótce na prośbę Gminy Wyznaniowej Żydowskiej w Warszawie administracja wycofała lokal z obrotu mieszkaniami i zabiła jego okna deskami.
18 stycznia 2002 roku pomieszczenia modlitewni zostały wynajęte przez gminę Warszawa-Centrum Fundacji Cmentarza Żydowskiego „Gęsia”, zajmującej się ratowaniem żydowskich zabytków w Polsce. Planowano w niej urządzić bibliotekę judaistyczną. Ze względu na brak środków finansowych planów jednak nie zrealizowano. Obecnie modlitewnia pozostaje nieużytkowana.
Jest obecnie jedną z nielicznych warszawskich synagog, która przetrwała wojnę. Oprócz budynku oraz resztek polichromii naściennych, z dawnego wyposażenia nie zachowało się nic, co mogłoby wskazywać na jej dawny charakter.

</doc>
<doc id="718497" url="https://pl.wikipedia.org/wiki?curid=718497" title="Aki Kaurismaki">
Aki Kaurismaki



</doc>
<doc id="718501" url="https://pl.wikipedia.org/wiki?curid=718501" title="Petra Němcová">
Petra Němcová

Petra Němcová (ur. 24 czerwca 1979 w Karwinie) – czeska modelka, prezenterka telewizyjna i filantropka.
Była twarzą kampanii reklamowych, m.in. firm Max Factor i La Perla. W 2003 znalazła się na okładce „Sports Illustrated Swimsuit”.
Życie prywatne.
Była narzeczoną brytyjskiego piosenkarza Jamesa Blunta. Przeżyła tsunami w Azji Południowo-Wschodniej w grudniu 2004 roku, w którym zginął jej ówczesny chłopak, fotograf Simon Atlee.
Jest poliglotką, komunikuje się w językach: czeskim, słowackim, polskim, angielskim, francuskim i włoskim.
W 2007 przeszła na weganizm, zwracając uwagę na ratowanie życia w oceanach.

</doc>
<doc id="718507" url="https://pl.wikipedia.org/wiki?curid=718507" title="Kotówka (Ukraina)">
Kotówka (Ukraina)

Kotówka (ukr. Котівка, "Kotiwka") – wieś na Ukrainie, położona w rejonie czortkowskim obwodu tarnopolskiego, koło miasta Kopyczyńce nad rzeczką Niczławą, dopływem Dniestru. Miejscowość liczy 807 mieszkańców.
Znajduje się tu przystanek kolejowy Kotówka, położony na linii Tarnopol – Biała Czortkowska.
Położenie.
Położenie geograficzne: szerokość 49°04'56" N, długość 25°55'26" E, 302 m n.p.m. Historycznie, dzieliła losy odległych o 2 km w kierunku północnym Kopyczyniec.
Na przełomie XIX i XX w. (Austro-Węgry) Kotówka występowała także pod nazwą "Ostapówka z Teklówką". Starostwo i rada powiatowa znajdowała się wtedy w Husiatynie, sąd powiatowy, urząd podatkowy, 2 parafie (łacińska i greckokatolicka) oraz urząd telegraficzny w Kopyczyńcach (odległość 3 km), a właścicielem posiadłości był Rudolf hr. Baworowski. Według SGKPiL (T.12, s.280) Teklówką nazywano grupę domów w południowej części Kotówki, leżących pomiędzy Niczławą a jej prawym dopływem, potokiem Żabim.
Nazwiska występujące w Kotówce do r. 1939.
Baworowski, Bogucki, Gondz, Korczyński, Sahajdak, Szpak, Sycz, Makowecki i inne.

</doc>
<doc id="718512" url="https://pl.wikipedia.org/wiki?curid=718512" title="Petra Nemcova">
Petra Nemcova



</doc>
<doc id="718513" url="https://pl.wikipedia.org/wiki?curid=718513" title="Bramka (FET)">
Bramka (FET)



</doc>
<doc id="718515" url="https://pl.wikipedia.org/wiki?curid=718515" title="Szymon Molenda">
Szymon Molenda

Szymon Bolesław Molenda, pseudonim „Konrad Hel” (ur. 18 lipca 1932 w Drawsku, zm. 12 czerwca 2003 w Kaliszu) – polski poeta, krytyk literacki, publicysta, regionalista, członek założyciel Kaliskiego Towarzystwa Przyjaciół Nauk (1987).
Został pochowany na cmentarzu w Opatówku.

</doc>
<doc id="718517" url="https://pl.wikipedia.org/wiki?curid=718517" title="Drugie odrodzenie">
Drugie odrodzenie



</doc>
<doc id="718520" url="https://pl.wikipedia.org/wiki?curid=718520" title="Dren (FET)">
Dren (FET)



</doc>
<doc id="718521" url="https://pl.wikipedia.org/wiki?curid=718521" title="Synagoga Icchaka Altera w Warszawie">
Synagoga Icchaka Altera w Warszawie

Synagoga Icchaka Altera – synagoga istniejąca w latach 1864–1940 w Warszawie przy ulicy Żelaznej 57.
Historia.
Synagoga została założona w 1864 w budynku Żydowskiego Domu Studiów Religijnych i Modlitwy. W budynku przy ul. Żelaznej 57 (nr. hip. 1145 b) znajdowała się również jesziwa oraz cheder założone przez cadyka z Góry Kalwarii, Icchaka Meira Altera prawdopodobnie ok. 1859.
Podczas II wojny światowej Niemcy zdewastowali synagogę, następnie urządzili w niej magazyn drewna. Po 1946 w budynku byłej synagogi funkcjonował warsztat mechaniczny.
Fragment budynku, w którym znajdowała się synagoga, został zabezpieczony i nakryty szklanym dachem. Obiekt znajduje się na zamkniętym dziedzińcu kompleksu mieszkalno-biurowego pod nr 57 i jest niewidoczny z ulicy. W 1993 został wpisany do rejestru zabytków.

</doc>
<doc id="718522" url="https://pl.wikipedia.org/wiki?curid=718522" title="Historia ucznia">
Historia ucznia



</doc>
<doc id="718523" url="https://pl.wikipedia.org/wiki?curid=718523" title="Młynki (powiat wejherowski)">
Młynki (powiat wejherowski)

Młynki (kasz. "Młënki", niem. "Mehlken") – osada w Polsce położona w województwie pomorskim, w powiecie wejherowskim, w gminie Wejherowo. Leży na obszarze Trójmiejskiego Parku Krajobrazowego nad rzeką Cedron. Osada wchodzi w skład sołectwa Gniewowo. 
W latach 1975–1998 miejscowość administracyjnie należała do województwa gdańskiego.

</doc>
<doc id="718529" url="https://pl.wikipedia.org/wiki?curid=718529" title="Program (Animatrix)">
Program (Animatrix)



</doc>
<doc id="718530" url="https://pl.wikipedia.org/wiki?curid=718530" title="Nowiny (powiat wejherowski)">
Nowiny (powiat wejherowski)

Nowiny (kaszb. "Nowinë", niem. "Nowinnen") – osada w Polsce położona w województwie pomorskim, w powiecie wejherowskim, w gminie Wejherowo. Leży na obszarze Trójmiejskiego Parku Krajobrazowego. Osada wchodzi w skład sołectwa Gniewowo. 
W latach 1975–1998 miejscowość administracyjnie należała do województwa gdańskiego.

</doc>
<doc id="718537" url="https://pl.wikipedia.org/wiki?curid=718537" title="Stanisław Franciszek Michalski">
Stanisław Franciszek Michalski

Stanisław Franciszek Michalski podpisujący się także Stanisław Fr. Michalski-Iwieński, Franciszek Michalski – (ur. 29 stycznia 1881 w Tarnogrodzie, zm. 8 sierpnia 1961 w Łodzi) – polski indolog, encyklopedysta, tłumacz (przekładał z sanskrytu i języka palijskiego), wydawca i pisarz.
Życiorys.
Urodził się 29 stycznia 1881 w Tarnogrodzie, w rodzinie Seweryna i Stanisławy ze Smólskich. Ukończył studia na wydziale filozoficznym Uniwersytetu Wiedeńskiego. W 1912 uzyskał stopień doktora w zakresie filologii indyjskiej. W czasie I wojny światowej przebywał w Szwajcarii. W 1920 jako ochotnik służył w Wojsku Polskim. W 1924 ożenił się z Jadwigą z Zaborowskich (zm. 1946).
Redaktor i wydawca "Encyklopedii Powszechnej Ultima Thule". Tłumaczył na polski kluczowe dla hinduizmu teksty – fragmenty "Rigwedy" i "Upaniszad" oraz "Bhagawadgitę", jak również teksty buddyjskie m.in. "Dhammapadę" (jako "Ścieżki prawdy"). Pisał też prace naukowe, głównie z egzegezy "Rigwedy". Był członkiem Bhandarkar Oriental Research Institute w Pune.
W czasie II wojny światowej przebywał w Warszawie, spłonęła jego biblioteka i prace naukowe. Po wojnie, od 1945 mieszkał w Łodzi, i prowadził wykłady z indianistyki na Uniwersytecie Łódzkim.
Zmarł 8 sierpnia 1961 w Łodzi. Pochowany na cmentarzu Powązkowskim w Warszawie (kwatera 170-2-25,26).

</doc>
<doc id="718538" url="https://pl.wikipedia.org/wiki?curid=718538" title="Dan Verton">
Dan Verton

Dan Verton - dziennikarz, (członek redakcji "Computerworld"), ekspert w dziedzinie bezpieczeństwa w sieci, autor kilku książek.

</doc>
<doc id="718539" url="https://pl.wikipedia.org/wiki?curid=718539" title="Synagoga Gmachu Wychowawczego w Warszawie">
Synagoga Gmachu Wychowawczego w Warszawie

Synagoga Gmachu Wychowawczego w Warszawie – nieistniejąca obecnie synagoga znajdująca się w Warszawie przy ulicy Jagiellońskiej 28.
Synagoga została założona w budynku Gmachu Wychowawczego Warszawskiej Gminy Starozakonnych im. Michała Bergsona. Była przeznaczona głównie dla personelu i wychowanków ośrodka, ale pewnie korzystali z niej również okoliczni mieszkańcy.
Powstała wraz z wybudowaniem budynku w latach 1911–1914. Podczas II wojny światowej, hitlerowcy zdewastowali synagogę. Po zakończeniu wojny, główną salę modlitewną przebudował na swoje potrzeby Teatr Żydowski. Od 1953 roku mieści się w niej Państwowy Teatr Lalki i Aktora „Baj”.

</doc>
<doc id="718540" url="https://pl.wikipedia.org/wiki?curid=718540" title="Rekord świata (Animatrix)">
Rekord świata (Animatrix)



</doc>
<doc id="718541" url="https://pl.wikipedia.org/wiki?curid=718541" title="Czajka (łódź)">
Czajka (łódź)

Czajka – zwrotna, pełnomorska kozacka łódź bojowa o długości do 20 i szerokości do 4 metrów. W XVI i XVII wieku była doskonałym, tanim i bardzo łatwo dostępnym środkiem walki. Pochodzenie nazwy do dziś stanowi zagadkę, obok niej funkcjonowało również określenie czółno. 
Stanisław Sarnicki tak je opisywał: 
Zaś Dymitr Jawornicki (Дмитрий Иванович Яворницкий pseudonim Эварницкий) podawał, że nazwa kozackiej czajki pochodzi od tatarskiego słowa „kaik” (czaik) oznaczającego okrągłą łódkę.
Kozacy zapuszczali się na nich na Morze Czarne, gdzie grabili posiadłości tureckie i tatarskie, docierając nawet do Konstantynopola. Wyprawy takie nazywali „chadzkami”.
Technologia budowy.
Na wiosnę Kozacy w grupach 40 do 70 osób udawali się nad Dniepr. Każda taka grupa wykonywała statek dla siebie. Wycinali wierzby i lipy i pod kierunkiem doświadczonych w tym rzemiośle budowali czajki. Wykonywano je ze ściętych drzew, obijano deskami i obwodzono linami, oblewanymi następnie smołą. Otaczano je dodatkowo pękami trzcin, co zapewniało stateczność podczas burzy. Czajkę budowano zwykle 2–3 tygodnie.
Wyposażenie.
Najczęściej czajki posiadały dwa stery (z przodu i z tyłu). Na każdej czajce znajdowało się 10–15 par wioseł. Posiadały też żagiel, który zwykle był używany w dni pogodne. Początkowo czajki nie posiadały artylerii, później na większych montowano 4–6 falkonetów.
Załoga.
Załogę stanowiło zwykle około 30 osób. Na wyprawę każdy Kozak zabierał jedną lub dwie rusznice lub pistolety, 5–7 funtów prochu, ołów, żywność (suchary, sołomachę, suszone mięso, w tym również ryby) oraz zapas pitnej wody. Wielkość czajek była różna w różnych okresach. Przykładowo czajka o wyporności 10 ton miała długość 15 metrów, szerokość około 2,5 metra, wysokość wewnętrzną 1,4 metra, zanurzenie 0,7 metra, 6 par wioseł, a załoga składała się z 25–28 ludzi. Natomiast czajka o wyporności 20–40 ton miała długość 17–25 metrów, szerokość 2,5–3,5 metra, wysokość zewnętrzną 2,7 metra, zanurzenie 1,7 metra, 10–15 par wioseł, zaś załoga składała się z 50 do 70 ludzi.
W czasie wyprawy panowała żelazna dyscyplina, za nieposłuszeństwo lub upicie się wyrzucano za burtę.
Bałtycka flotylla czajek.
Choć czajki kojarzą się z Morzem Czarnym i Siczą, to już hetman Koniecpolski myślał o sprowadzeniu ich do Zatoki Gdańskiej. Proponował sprowadzić 2000 Kozaków z czajkami przez Dniepr, Prypecią aż za Pińsk, a następnie przetransportować do Bugu i Wisły. W czasie wojny polsko-szwedzkiej 1626–1629, w czasach panowania Zygmunta III Wazy pomysłu nie udało się zrealizować, ale plan ten powrócił podczas przygotowań Władysława IV Wazy do wojny przeciwko Szwecji. W 1635 roku król polecił wprowadzić plan Koniecpolskiego w życie. Pierwotnie planowano sprowadzić 500 Kozaków, ale ostatecznie liczbę tę podwyższono do 1500. Dlatego zamiast 15 czajek, jak wstępnie planowano, trzeba było przygotować 30. Wiosną 1635 roku Władysław IV nakazał pułkownikowi zaporoskiemu Konstantemu Wołkowi (Костянтин Вовк), sprowadzić 1500 Kozaków rejestrowych nad dolny Niemen, do Prus, gdzie miały już na nich czekać łodzie. 15 czajek przygotowano na Niemnie rękami doświadczonych w tym fachu Kozaków, a w Królewcu wyposażono je w niezbędny sprzęt wojskowy. Pozostałe 15 wykonano adaptując zarekwirowane jednomasztowe baty. Bazą flotylli czajek był Królewiec, który został odpowiednio uzbrojony i ufortyfikowany. Był on silną bazą morską w pobliżu zajętej przez Szwedów Piławy. Pomimo drobnych sukcesów w walce ze Szwedami, rozejm w Sztumskiej Wsi ze Szwecją sprawił, że flotylla czajek stała się zbędna na Zalewie Wiślanym i Kozacy zostali zawróceni na Zaporoże.

</doc>
<doc id="718543" url="https://pl.wikipedia.org/wiki?curid=718543" title="Piotr Witkowski (muzyk)">
Piotr Witkowski (muzyk)

Piotr "Mintay" Witkowski (ur. 14 sierpnia 1966 w Warszawie) – polski gitarzysta basowy.
Od 1990 związany z Collage, początkowo jako techniczny, gitara akustyczna i chórki, od 1992, jako basista i sporadycznie akordeon. Nagrał z Collage trzy płyty studyjne: „Nine Songs of John Lennon” (1993); „Moonshine” (1994); „Safe” (1996). Album „Moonshine” nagrany dla holenderskiej wytwórni S.I.Music, w 1995 ukazał się nakładem Roadrunner Records, ukazał się m.in. również w Japonii i Korei.
W latach 1996–1999 wraz z innymi członkami Collage znalazł się w zespole Anity Lipnickiej, z którą występował podczas tras koncertowych promujących dwa pierwsze albumy solowe „Wszystko się może zdarzyć” i „To co naprawdę”. W 1998 roku nagrał i współprodukował pierwszy solowy album gitarzysty Collage Mr. Gil „Alone”. W latach 1999–2000 grał w zespole Ananke. Od 2003 po reaktywacji i rozpadzie Collage, wycofał się z działalności muzycznej. W 2013 powrócił do grania w reaktywowanym po 10 latach Collage. Obecnie mieszka w Warszawie z żoną i dwójką dzieci.

</doc>
<doc id="718552" url="https://pl.wikipedia.org/wiki?curid=718552" title="Ambystoma krecia">
Ambystoma krecia

Ambystoma krecia ("Ambystoma talpoideum") – gatunek płaza ogoniastego z rodziny ambystomowatych.
Wygląd zewnętrzny.
Osiąga do 10 cm długości. Tułów okrągły w przekroju, ogon krótki, walcowaty, głowa zwarta, płaska i szeroka. Grzbiet ciemnobrązowy z licznymi, jasnoniebieskimi, nieregularnymi plamkami, brzuch jasnoszaro-niebieski.
Tryb życia.
Występuje wyłącznie na lądzie. Zazwyczaj przebywa w rozmaitych ziemnych kryjówkach - norach, jamach i chodnikach, a także pod kłodami drewna, pod korą drzew itp.
Rozmnażanie.
Gody odbywają się wiosną, w małych zbiornikach wodnych. U godujących osobników wyrasta na grzbiecie niski fałd skórny. Jaja składane są w małych pakietach po 10-40 sztuk i przytwierdzane są do roślin wodnych. Są one sklejone galaretowatą substancją. Larwy przeobrażają się przy długości 5-7 mm. Spotykane są okazy neoteniczne.
Występowanie.
Południowo wsch. część Ameryki Północnej, od Karoliny Południowej do płn. Florydy i Luizjany oraz wyspowo w stanach Oklahoma, Illinois, Tennessee i Arkansas.

</doc>
<doc id="718556" url="https://pl.wikipedia.org/wiki?curid=718556" title="Eustazy Borkowski">
Eustazy Borkowski

Eustazy Borkowski (ur. 12 marca 1887 w Warszawie, zm. 9 maja 1960 w Nowym Jorku) – kapitan żeglugi wielkiej, dowodzący polskimi transatlantykami w dwudziestoleciu międzywojennym.
Kapitan Borkowski to postać barwna, owiana legendami kreowanymi przez siebie i swoją załogę, a utrwalonymi przez Karola Borchardta w książce "Szaman morski", której jest tytułowym bohaterem.
Życiorys.
W jego życiorysie jest wiele niejasności. Wiadomo, że urodził się w Warszawie oraz że mając 14 lat, porzuciwszy gimnazjum wyjechał nad morze (dokąd dokładnie – nie wiadomo). Pracował jako chłopiec okrętowy, uczył się w szkole morskiej w Rydze. Następnie, po jej ukończeniu, został oficerem w rosyjskiej marynarce handlowej. Po I wojnie światowej przez 10 lat był właścicielem i kierowcą taksówki w Paryżu.
Do Polski powrócił w 1929 i został od razu kapitanem na polskim parowcu pasażerskim „SS Premjer” należącym do «Polbrytu». Pracował w «Polskim Transatlantyckim Towarzystwie Okrętowym» i w «Gdynia–Ameryka Linie Żeglugowe» jako kapitan statków pasażerskich: od 1931 był kapitanem „SS Kościuszko” (na którym pływał najdłużej i z którym był najbardziej związany), następnie „SS Pułaski”, „MS Piłsudski” (zastępował na nim chorego kpt. Mamerta Stankiewicza) i bliźniaczego „MS Batory”, którego kapitanem został wyznaczony jeszcze przed przejęciem statku przez armatora i dowodził nim nieprzerwanie do września 1939 roku. W kwietniu 1937 obchodził jubileusz 100 podróży morskich.
Znany był jako poliglota (mówił kilkunastoma językami) i doskonały mówca, co sprawiało, że był niezwykle popularny wśród pasażerów.
14 listopada 1933 roku przeprowadził jako kapitan „Kościuszki” udaną akcję ratowania rozbitków z niemieckiego trawlera „Horst Wessel” i podjął nawet próbę holowania i uratowania samego statku, której jednak zaniechał po zerwaniu holu, z uwagi na zagrożenie dla własnej załogi. W listopadzie 1934 roku tym samym statkiem przewiózł do Polski z Halifaksu w Kanadzie cztery bizony – dar Polonii kanadyjskiej dla prezydenta RP Ignacego Mościckiego. Dały one początek obecnego Ośrodka Hodowli Żubrów w Smardzewicach.
Wybuch II wojny światowej zastał go wraz z „MS Batory” w Nowym Jorku. Kapitan wygłosił wówczas kilka publicznych wypowiedzi, które – po części wskutek nieścisłych relacji prasy amerykańskiej i nieporozumień językowych – zaniepokoiły zdenerwowaną wybuchem wojny załogę. W związku z tym dyrekcja «GAL» odwołała go z dowództwa „Batorego”. Kapitan pozostał w Hoboken w USA i rozpoczął pływanie na statkach amerykańskich; nie wrócił już do polskiej floty. Po wojnie również nie wrócił do kraju, w którym nie miał rodziny – jego żona zmarła w Gdyni w czasie okupacji, a dzieci nie miał.
Żył 73 lata, zmarł w nowojorskiej dzielnicy Staten Island. Pochowany w East Hanover w stanie New Jersey.

</doc>
<doc id="718557" url="https://pl.wikipedia.org/wiki?curid=718557" title="Mniszek pieniński">
Mniszek pieniński

Mniszek pieniński ("Taraxacum pieninicum" Pawł.) – endemiczny dla Pienin gatunek rośliny z rodziny astrowate ("Asteraceae"). Występuje obecnie jedynie na zboczach masywu Trzech Koron w paśmie Pienin Środkowych. Podawane w niektórych źródłach informacje o jego występowaniu w byłej Czechosłowacji są błędne.
Zagrożenia i ochrona.
Kategorie zagrożenia gatunku:
Objęty jest ochroną ścisłą.
Pierwsze znane miejsce występowania gatunku ("locus classicus") znajdowało się przy szlaku turystycznym na Trzy Korony i uległo zniszczeniu w wyniku oberwania się bloku skalnego. Mniszek pieniński uznano wówczas za wymarły. Około 2005 r. odnaleziono ponownie jego egzemplarze w szczelinach skał wapiennych pionowych, południowo-wschodnich ścian Okrąglicy. Są tu dwa skupiska; jedno liczy kilkanaście osobników, drugie około 25, liczby te zmieniają się. Obydwa skupiska są systematycznie monitorowane.
Mniszek pieniński rośnie na niedostępnych dla turystów i znajdujących się pod ścisłą ochroną obszarach Pienińskiego Parku Narodowego. Jednak mała liczba osobników i mały zajmowany przez nie obszar powodują, że jest to gatunek skrajnie zagrożony. Wymarcie tak niewielkiej populacji mogą spowodować losowe, trudne do przewidzenia zdarzenia.

</doc>
<doc id="718558" url="https://pl.wikipedia.org/wiki?curid=718558" title="Krystkowo">
Krystkowo

Krystkowo (kasz. "Kristkòwò") – część wsi Bieszkowice w Polsce, położona w województwie pomorskim, w powiecie wejherowskim, w gminie Wejherowo, na obszarze leśnym Trójmiejskiego Parku Krajobrazowego. Wchodzi w skład sołectwa Bieszkowice.
W latach 1975–1998 Krystkowo administracyjnie należało do województwa gdańskiego.

</doc>
<doc id="718559" url="https://pl.wikipedia.org/wiki?curid=718559" title="Synagoga w Warszawie (ul. Targowa 64)">
Synagoga w Warszawie (ul. Targowa 64)

Synagoga w Warszawie – synagoga znajdująca się w Warszawie w przebudowanym lokalu w kamienicy przy ulicy Targowej 64.
Synagoga została założona w XIX wieku. Do synagogi uczęszczali jedynie najzamożniejsi prascy kupcy, co świadczyło o jej bogactwie i pozycji. Podczas II wojny światowej hitlerowcy zdewastowali synagogę. Po wojnie lokal, w którym znajdowała się synagoga, przebudowano na mieszkanie.
Synagoga mogła maksymalnie pomieścić około 100 osób. Wewnątrz była bardzo estetycznie urządzona, na wschodniej ścianie znajdował się bogato zdobiony Aron ha-kodesz, przykryty bogato haftowanym parochetem. Ściany zdobiły piękne malowidła.

</doc>
<doc id="718566" url="https://pl.wikipedia.org/wiki?curid=718566" title="Czasław (biskup krakowski)">
Czasław (biskup krakowski)

 
Czasław (Cazlaus) – biskup krakowski na początku XII wieku.
O postaci tej nie ma prawie żadnych wiarygodnych przekazów historycznych. Wspominają o nim przelotnie "Spisy skarbca i biblioteki kapitulnej krakowskiej" ("...datus est episcopatus venerabili viro Cazlao ab invictissimo duce polonorum Wladizlao"). Zgodnie ze "Spisami..." został mianowany biskupem krakowskim przez księcia Władysława Hermana prawdopodobnie w r. 1101, po śmierci zmarłego biskupa Lamberta.
Według hipotezy Jana Długosza był jednym z dwóch polskich biskupów pozbawionych urzędu przez legata papieskiego Gwalona w 1103, co miało tłumaczyć jego nieobecność w późniejszych katalogach biskupów krakowskich. Hipoteza ta jest jednak trudna do przyjęcia, gdyż zarówno kronika Galla Anonima, jak i roczniki, wyraźnie wskazują, że następca Czasława, Francuz Baldwin, został konsekrowany na biskupa krakowskiego jeszcze zanim Gwalon został wysłany do Polski.
Kościelna tradycja przypisuje biskupowi Czasławowi polecenie sporządzenia pierwszego inwentarza skarbca katedralnego.
Tadeusz Wojciechowski w swej pracy z 1904 r. "Szkice historyczne XI wieku" wysuwa tezę, iż był on spokrewniony ze św. Stanisławem ze Szczepanowa.

</doc>
<doc id="718568" url="https://pl.wikipedia.org/wiki?curid=718568" title="Edward z Saksonii-Weimar">
Edward z Saksonii-Weimar

Wilhelm August Edward z Saksonii-Weimar (ur. 11 października 1823, zm. 16 października 1902 w Londynie) – brytyjski wojskowy niemieckiego pochodzenia.
Syn księcia Karola Bernarda z Saksonii-Weimar (młodszego syna wielkiego księcia sasko-weimarskiego na Eisenach – Karola Augusta) i księżniczki Idy z Saksonii-Meiningen (córki księcia saskiego na Meiningen – Jerzego I, siostry królowej Adelajdy, żony Wilhelma IV Hanowerskiego).
Karierę w wojsku brytyjskim rozpoczął w 1841, kiedy to zaciągnął się do 67 regimentu pieszego South Hampshire w stopniu podporucznika. Jego książęce pochodzenie ułatwiało mu karierę w armii. 20 czerwca 1854 otrzymał promocję na majora regimentu Grenadier Guards. Wziął udział w wojnie krymskiej. 5 października 1855 został awansowany do rangi pułkownika. Za postawę na polu bitwy otrzymał również wiele odznaczeń. W ciągu całej swojej kariery wojskowej otrzymał m.in. Order Świętego Patryka, Krzyż Wielki Orderu Łaźni, Orderu Gwelfów, Królewskiego Orderu Wiktoriańskiego oraz Orderu Legii Honorowej.
Po wojnie krymskiej otrzymał awans na stopień generała-majora. Później został kolejno generałem-porucznikiem i generałem-brygadierem, by w końcu, w 1879 zostać generałem. W 1885 r. został głównodowodzącym wojsk brytyjskich w Irlandii. Na tym stanowisku pozostał do 1890. W tym czasie został też członkiem Irlandzkiej Tajnej Rady. Zwieńczeniem jego kariery wojskowej była promocja do rangi marszałka polnego w 1897.
27 listopada 1851 zawarł morganatyczne małżeństwo z lady Augustą Catherine Gordon-Lennox (14 stycznia 1827 – 3 kwietnia 1904), córką Charlesa Gordon-Lennoxa, 5. księcia Richmond i lady Caroline Paget (córki 1. markiza Anglesey). Dzień przez ślubem, wielki książę Saksonii-Weimar-Eisenach Karol Fryderyk nadał jej tytuł hrabiny Dornburg, pod którym to tytułem była znana w kręgach dworskich. Edward i Augusta nie mieli razem dzieci.

</doc>
<doc id="718582" url="https://pl.wikipedia.org/wiki?curid=718582" title="Ploče">
Ploče

Ploče – miasto w południowej Chorwacji, w żupanii dubrownicko-neretwiańskiej, siedziba miasta Ploče. Leży nad Morzem Adriatyckim, u ujścia Neretwy. W 2011 roku liczyło 6013 mieszkańców.
W latach 1949–1954 i 1979–1991 nosiło nazwę Kardeljevo. W Ploče znajduje się port morski (przeładunki głównie rudy żelaza dla huty w Zenicy, wywóz drewna), w mieście rozwija się drobny przemysł, m.in. przetwórstwo azbestu. W 1966 roku zostało połączone 195 km odcinkiem zelektryfikowanej linii kolejowej z Sarajewem. W pobliżu Ploče znajdują się liczne ośrodki turystyczne (m.in. Gradac). Ploče znajduje się 30 km od znajdującego się w Bośni i Hercegowinie miasta Neum. 95,12% ogółu ludności stanowią Chorwaci.
Transport.
Transport drogowy.
Przez miasto biegną drogi krajowe nr D8 od granicy ze Słowenią przez Rijekę, Split i Dubrownik do granicy chorwacko-czarnogórskiej, D413 i D425 stanowiąca przedłużenie autostrady A1 w stronę portu morskiego.
Transport kolejowy.
Stacja kolejowa w Ploče jest punktem końcowym na linii łączącej miejscowość z Opuzenem, Metkoviciem, bośniacką Čapljiną i Sarajewem.

</doc>
<doc id="718584" url="https://pl.wikipedia.org/wiki?curid=718584" title="Rak pierwotny wątroby">
Rak pierwotny wątroby



</doc>
<doc id="718592" url="https://pl.wikipedia.org/wiki?curid=718592" title="Eleanor H. Porter">
Eleanor H. Porter

Eleanor Hodgeman Porter, wł. Eleanor Emily Hodgman Porter, z domu: Eleanor Emily Hodgman (ur. 19 grudnia 1868 w Littleton (New Hampshire), zm. 21 maja 1920 w Cambridge) – pisarka amerykańska. 
Przygotowywała się do zawodu muzyka i studiowała w konserwatorium. Tworzyła powieści, głównie dla dzieci; pisała również romanse.
Jej najsłynniejszą książką jest "Pollyanna", wydana w 1913. Przygody głównej bohaterki kontynuowała w powieści pt. "Pollyanna dorasta" ("Pollyanna Grows Up") wydanej dwa lata później. Napisała także "Pannę Billy" oraz "Przejść przez strumień".

</doc>
<doc id="718593" url="https://pl.wikipedia.org/wiki?curid=718593" title="Prokop (biskup krakowski)">
Prokop (biskup krakowski)

Prokop (zm. 1295) – biskup krakowski od 1292.
Prawdopodobnie spokrewniony z księciem Bolesławem Wstydliwym i Leszkiem Czarnym. Od 1270 poświadczony w dokumentach jako kanclerz obu książąt. Prepozyt gnieźnieński, kanonik krakowski. W latach 1276-1283 był administratorem archidiecezji gnieźnieńskiej.
Pod koniec 1292 roku został biskupem krakowskim. W 1294 odbył podróż do Pragi, aby złożyć hołd królowi Wacławowi II uznając go za pana i opiekuna kościoła krakowskiego. Rychło jednak popadł w konflikt z tym królem i prawdopodobnie został zmuszony do rezygnacji, gdyż jeszcze za jego życia Jan Muskata został nowym biskupem krakowskim (w lipcu 1294).
Stworzył instytucję kancelarii biskupiej. Założyciel wsi Prokocim, dzisiejszej dzielnicy Krakowa. Według tradycji pochowany w katedrze krakowskiej.
Co do daty śmierci, to tradycyjnie przyjmuje się, że zmarł w 1295 roku. Ostatnio pojawiła się hipoteza, że Prokop zmarł 8 grudnia 1294.

</doc>
<doc id="718596" url="https://pl.wikipedia.org/wiki?curid=718596" title="Ploce">
Ploce



</doc>
<doc id="718597" url="https://pl.wikipedia.org/wiki?curid=718597" title="Ogjen Trinle Dordże">
Ogjen Trinle Dordże



</doc>
<doc id="718599" url="https://pl.wikipedia.org/wiki?curid=718599" title="XVI Karmapa">
XVI Karmapa



</doc>
<doc id="718600" url="https://pl.wikipedia.org/wiki?curid=718600" title="Pylica azbestowa">
Pylica azbestowa

Pylica azbestowa (inaczej "azbestoza") – choroba płuc, będąca wynikiem wieloletniego wdychania wraz z powietrzem włókien azbestowych o mikroskopijnych rozmiarach (20-50 µm). Następuje zwłóknienie płuc, często również i opłucnej, gdyż włókienka azbestu działają silnie drażniąco na drodze chemicznej i mechanicznej. Powikłaniem azbestozy jest często rak oskrzela (ryzyko zwiększone około czterokrotnie) oraz międzybłoniak opłucnej (prawie tysiąckrotnie zwiększone ryzyko).
Pylica azbestowa objawia się narastającą dusznością podczas wysiłku. Podczas osłuchiwania płuc stetoskopem, nad ich dolnymi polami słyszalne mogą być trzeszczenia. W diagnostyce choroby stosuje się badanie rentgenowskie klatki piersiowej i tomografię komputerową wysokiej rozdzielczości. Wykorzystywane są również badania czynnościowe układu oddechowego. W plwocinie można stwierdzić obecność ciałek azbestu, co potwierdza narażenie na azbest. Nie jest możliwe leczenie przyczyny pylicy azbestowej w momencie jej rozpoznania. Główny nacisk kładzie się na profilaktykę polegającą na eliminowaniu azbestu ze środowiska, środki ochrony i badania lekarskie pracowników narażonych na pył azbestowy.
Zobacz.
Monfalcone – miejscowość i gmina we Włoszech, w regionie Friuli-Wenecja Julijska, w prowincji Gorycja. Tam opis zgonów robotników portowych na azbestozę.

</doc>
<doc id="718608" url="https://pl.wikipedia.org/wiki?curid=718608" title="Nowotwory wątroby">
Nowotwory wątroby

Nowotwory wątroby – nowotwory rozwijające się w obrębie wątroby. Mają charakter łagodny lub złośliwy.

</doc>
<doc id="718611" url="https://pl.wikipedia.org/wiki?curid=718611" title="Guzy wątroby">
Guzy wątroby



</doc>
<doc id="718617" url="https://pl.wikipedia.org/wiki?curid=718617" title="Pryśniewo">
Pryśniewo

Pryśniewo (kaszb. "Prësniéwò", niem. "Prissnau") – osada kaszubska w Polsce położona w województwie pomorskim, w powiecie wejherowskim, w gminie Wejherowo. Leży na zachodnim krańcu Puszczy Darżlubskiej. Osada wchodzi w skład sołectwa Orle.
W latach 1975–1998 miejscowość położona była w województwie gdańskim.

</doc>
<doc id="718623" url="https://pl.wikipedia.org/wiki?curid=718623" title="Eliasz I (hospodar mołdawski)">
Eliasz I (hospodar mołdawski)

Eliasz I (rum. "Iliaş;" ur. 1409, zm. 1448) – hospodar mołdawski w latach 1432–1433 lub 1434 i 1435–1443 z dynastii Muszatowiczów.
Życiorys.
Był synem Aleksandra Dobrego i jego drugiej żony Anny Neacşy. Objął tron po śmierci ojca w 1432. Początkowo próbował utrzymywać wywalczoną przez ojca suwerenność Mołdawii. Już w 1432 rozpadł się sojusz z Wołoszczyzną, na którą Eliasz najechał, a wkrótce później oba kraje wyczerpane starciem dotknął najazd turecki. W tej sytuacji Eliasz uznał w 1433 zwierzchnictwo polskie. Jednak już wkrótce (w 1433 lub 1434) został obalony przez bojarów, popierających jego młodszego brata Stefana II, z którym już wcześniej Eliasz był w konflikcie.
Eliasz został uwięziony na zamku w Sieradzu na żądanie Stefana, wyszedł jednak z niewoli po śmierci sprzyjającego Stefanowi Władysława Jagiełły. W 1435 z pomocą polskiego rodu możnowładczego Odrowążów wygrał bitwę pod , odzyskał tron, ale musiał podzielić się władzą ze Stefanem (Eliaszowi przypadła Mołdawia północna ze stolicą w Suczawie, a Stefanowi Mołdawia południowa ze stolicą w Vaslui, przy czym Eliasz miał być zwierzchnim władcą całego kraju).
Efektem wsparcia polskiego w walce o tron było uznanie zwierzchnictwa polskiego nad Mołdawią jeszcze w 1435. W 1436 jednak Eliasz został pokonany przez Stefana, który odtąd zapewnił sobie równorzędną pozycję w kraju. W tym samym roku Eliasz złożył we Lwowie hołd lenny królowi polskiemu Władysławowi Warneńczykowi. Na pewien czas stosunki w księstwie się ustabilizowały, choć zmiany w sytuacji międzynarodowej nie działały na korzyść Eliasza. Wykorzystał to Stefan, który go w 1443 zaatakował i pokonał. Próba Eliasza odzyskania tronu zakończyła się klęską w 1444 – został uwięziony przez Stefana i oślepiony.
Małżeństwo i potomstwo.
Pomiędzy 1424 a 1427 poślubił Marię Holszańską, siostrę królowej polskiej Zofii Holszańskiej. Z tego małżeństwa pochodzili późniejsi hospodarowie mołdawscy Roman II i Aleksander II.

</doc>
<doc id="718631" url="https://pl.wikipedia.org/wiki?curid=718631" title="Celebrate the Nun">
Celebrate the Nun

Celebrate the Nun – niemiecka formacja synthpopowa, założona w 1987 roku przez H.P Baxxtera, Ricka J. Jordana,
Britte Maxima i Slin Tompsona. Pierwszy singel "Ordinary Town" został wydany przez EMI (Niemcy) i udało mu się wejść na listę przebojów. Następny singel "Will You Be There" odniósł nieco większy sukces i uklasyfikował się na czwartym miejscu w USA Billboard-Club-Charts. W USA sprzedano ponad 30.000 płyt. W 1989 wydali swoją pierwszą płytę "Meanwhile" (Niemcy, USA, Kanada). W 1990 Slin opuścił zespół, aby kontynuować inne projekty. H.P, Rick i Britt nagrali drugi album "Continuous". Zespół nie odniósł znaczącego sukcesu i został rozwiązany. Jednak w 1993 H.P i Rick razem z Ferrisem Buellerem utworzyli nowy zespół – Scooter.

</doc>
<doc id="718650" url="https://pl.wikipedia.org/wiki?curid=718650" title="Dysum Czienpa">
Dysum Czienpa

I Gjalła Karmapa, Dysum Czienpa (tyb.: དུས་གསུམ་མཁྱེན་པ་, Wylie: "dus gsum mkhyen pa"; 1110-1193) – mistrz buddyjski, przywódca tybetańskiej szkoły Karma Kagyu. Był uczniem tybetańskiego mistrza – Gampopy. Jako uzdolnione dziecko już od najmłodszych lat studiował dharmę (buddyjskie nauki) razem z ojcem, a jako dwudziesto- i trzydziestolatek znalazł wielkich nauczycieli. Osiągnął oświecenie w wieku pięćdziesięciu lat, praktykując jogę snu. Był odtąd uważany za Karmapę, manifestację Awalokiteśwary, którego przyjście było przepowiedziane w sutrach Samadhiraja i Lankavatara.

</doc>
<doc id="718651" url="https://pl.wikipedia.org/wiki?curid=718651" title="Jean Dausset">
Jean Dausset

Jean-Baptiste-Gabriel-Joachim Dausset (ur. 19 października 1916 w Tuluzie, zm. 6 czerwca 2009 w Palma de Mallorca) – francuski immunolog.
Laureat Nagrody Nobla w dziedzinie fizjologii i medycyny, którą otrzymał w 1980 roku, wraz z Barujem Benacerrafem i George'em Davisem Snellem, za odkrycia dotyczące genów głównego układu zgodności tkankowej.

</doc>
<doc id="718654" url="https://pl.wikipedia.org/wiki?curid=718654" title="Nawiedzony dom (Animatrix)">
Nawiedzony dom (Animatrix)



</doc>
<doc id="718659" url="https://pl.wikipedia.org/wiki?curid=718659" title="Władysław Boziewicz">
Władysław Boziewicz

Władysław Edward Boziewicz (ur. 24 grudnia 1886 w Boguszy, zm. 1946 w Krakowie) – kapitan intendent Wojska Polskiego, autor "Polskiego kodeksu honorowego" (1919).
Życiorys.
Urodził się w rodzinie szlacheckiej Aleksandra i Marii z Borowskich. Maturę zdał w roku 1908 w III Gimnazjum im. J. Sobieskiego w Krakowie. Studia w roku 1914 ukończył na Wydziale Prawa Uniwersytetu Jagiellońskiego, uzyskując absolutorium (zdał egzamin historyczny). 1 sierpnia 1914 wstąpił do cesarskiej i królewskiej armii 1 sierpnia 1914 r. jako jednoroczny ochotnik. W czasie wojny awansowany na podporucznika.
W 1918 przyjęty został do Wojska Polskiego, gdzie później uzyskał stopień porucznika. 3 maja 1922 zweryfikowany został w stopniu kapitana ze starszeństwem z dniem 1 czerwca 1919 w korpusie oficerów rezerwy administracji, dział gospodarczy. Jako oficer rezerwy zatrzymany został w służbie czynnej. Pełnił tę służbę w Rejonowym Zakładzie Gospodarczym w Katowicach (1923) i w Mysłowicach (1924), pozostając równocześnie oficerem nadetatowym Okręgowego Zakładu Gospodarczego Nr V w Krakowie. Następnie przeniesiony został z rezerwy do służby czynnej, w stopniu kapitana ze starszeństwem z dniem 1 lipca 1919, w korpusie oficerów administracji, grupa gospodarcza. W 1928 pełnił służbę zawodową w Kadrze 5 batalionu administracyjnego w Krakowie. W 1934 pozostawał na liście starszeństwa oficerów stanu spoczynku intendentów, w stopniu kapitana ze starszeństwem z dniem 1 lipca 1919.
Żoną Boziewicza była Zofia z Czaszów, małżeństwo to było bezdzietne. W czasie okupacji Boziewicz prowadził sklepik spożywczy. Za pomoc partyzantom przez kilka miesięcy był więziony na Montelupich w Krakowie.
Zarówno wykształcenie prawnicze, jak i służba wojskowa dały Boziewiczowi znajomość realiów związanych z pojedynkami. Nie jest natomiast jasne czy autor Kodeksu Honorowego osobiście się pojedynkował. Jedyny ślad wskazujący na związki z postępowaniem honorowym to protokół sądu honorowego dla oficerów z 30 czerwca 1923, stwierdzający, że "Kapitan Władysław Boziewicz nie ma być oddany pod sąd honorowy, ponieważ ani z aktów sądowych, ani z przeprowadzonego dochodzenia nie wynika, aby (...) dopuścił się uchylenia godności stanu oficerskiego, jak również, by był osobiście przez p. Salca obrażony". 
Kodeks zawiera zbiór reguł, którymi kierować się winni ludzie honoru w przypadkach gdy ktoś ich obrazi. W praktyce chodziło głównie o przepisy dotyczące pojedynków. Przepisy te nie były aktem prawnym, jedynie prawem zwyczajowym; pojedynek zgodnie z tymczasowo obowiązującym prawem wywodzącym się od byłych zaborców był ścigany jako osobne przestępstwo. Wprowadzony w 1932 roku Kodeks Karny nie uwzględniał karalności wyzwania na pojedynek ani udziału w nim, dopiero za zadanie uszkodzeń ciała lub śmierci pojedynkowicz był pociągany do odpowiedzialności karnej, sekundantów sąd mógł uwolnić od kary. Kodeks karny wojskowy z 1932 w art. 57 głosił "§ 1. Żołnierz, który z powodów służbowych wyzywa na pojedynek przełożonego lub starszego w stopniu służbowym, podlega karze więzienia do lat 10. § 2. Tej samej karze podlega przełożony, lub starszy w stopniu służbowym, który na takie wezwanie stanie do pojedynku."

</doc>
<doc id="718661" url="https://pl.wikipedia.org/wiki?curid=718661" title="Publiusz Antistiusz">
Publiusz Antistiusz

Publius Antistius polityk rzymski z plebejskiego rodu Antistiuszy. Przedstawiciele tej rodziny pojawiają się przez cały okres republiki, ale żaden z nich nie odegrał ważniejszej roli w historii. Publiusz był trybunem plebejskim w 88 p.n.e. Razem z kolegą w urzędzie, Publiuszem Supicjuszem Rufusem przeciwstawił się kandydowaniu Gajusza Cezara Strabona na konsula, bez sprawowania poprzednio funkcji pretora. Wygłoszona z tej okazji mowa zyskała mu publiczne uznanie. Pozytywne zdanie o jego zdolnościach oratorskich miał Cyceron. W roku 86 p.n.e. Publiusz Antistiusz był edylem. Z racji tej funkcji przewodniczył trybunałowi, przed którym stanął Pompejusz oskarżony o malwersacje łupów spod Asculum. Plutarch w swoich "Żywotach równoległych" relacjonuje ten proces, twierdząc, że zachowanie Pompejusza w czasie procesu, wzbudziły w Antistiuszu sympatię do niego i idącą za tym propozycję małżeństwa z córką Publiusza Antistią. Takie sekretne porozumienie zostało zawarte i po uniewinnieniu Pompejusza kilka dni później małżeństwo zostało zawarte w 86 p.n.e. W konsekwencji tego małżeństwa Publiusz został uznany za zwolennika stronnictwa Sulli. W czasie walk, które wybuchły po powrocie Sulli do Italii po zwycięstwie nad Mitrydatesem ze stronnictwem popularów, którym przewodzili wówczas Lucjusz Korneliusz Cynna, Gnejusz Papiriusz Karbon i Mariusz Młodszy, syn Gajusza Mariusza obie strony wymordowywały zwolenników stronnictwa przeciwnego. Tak zginął też w 82 p.n.e. Publiusz Antistiusz zgładzony na rozkaz ówczesnego konsula Mariusza Młodszego. Po śmierci Publiusza samobójstwo popełniła jego żona Kornelia, matka Antistii.

</doc>
<doc id="718663" url="https://pl.wikipedia.org/wiki?curid=718663" title="Napoje alkoholowe">
Napoje alkoholowe



</doc>
<doc id="718667" url="https://pl.wikipedia.org/wiki?curid=718667" title="Placówka dyplomatyczna">
Placówka dyplomatyczna



</doc>
<doc id="718669" url="https://pl.wikipedia.org/wiki?curid=718669" title="Nina Dumbadze">
Nina Dumbadze

Nina Dumbadze (ros. Нина Думбадзе; ur. 23 maja 1919 w Odessie, zm. 14 kwietnia 1983 w Tbilisi) – radziecka lekkoatletka, dyskobolka, mistrzyni Europy i medalistka olimpijska, rekordzistka świata. 
Dumbadze siedmiokrotnie poprawiała rekord świata w rzucie dyskiem: z 49,11 m w 1939 do 57,04 m w 1952. Ten ostatni rekord utrzymał się przez 8 lat, dopóki nie pobiła go Tamara Press.
Dwukrotnie zdobywała tytuł mistrzyni Europy: w 1946 i w 1950. W 1952 na igrzyskach olimpijskich w Helsinkach zdobyła brązowy medal, przegrywając ze swoimi rodaczkami Romaszkową i Bagriancewą.
Była mistrzynią ZSRR w latach 1939, 1943, 1944 i 1946-1950.

</doc>
<doc id="718676" url="https://pl.wikipedia.org/wiki?curid=718676" title="Opowieść detektywa">
Opowieść detektywa



</doc>
<doc id="718681" url="https://pl.wikipedia.org/wiki?curid=718681" title="Geminata">
Geminata

Geminata – spółgłoska podwojona, np. w polskim wyrazie "manna". W niektórych ujęciach nazwą tą określa się również podwójne lub długie samogłoski.
Geminaty w różnych językach są wymawiane 1,5–3 razy dłużej od swoich pojedynczych odpowiedników. Między samymi użytkownikami danego języka wymowa tej samej geminaty może się kilkukrotnie różnić. W jednym badaniu wymowa geminaty w słowie "wwozić" trwała u różnych osób od 120 ms do 309 ms, a średnio geminata ta była 2,5 raza dłuższa od pojedynczego] [v] (odpowiednio 190 ms i 71 ms).
Między innymi w języku czeskim podwójny zapis litery oznaczającej spółgłoskę oznacza w istocie pojedynczą spółgłoskę w wymowie. Natomiast w języku niemieckim podwojenie takiej litery oznacza ponadto krótką wymowę poprzedzającej samogłoski. Geminaty zapisuje się w pisowni fonetycznej IPA analogicznie jak samogłoski długie: []. 
W języku arabskim geminacja jest fonemiczna i oznaczana znaczkiem "szadda" (przypominającym grecką omegę) nad literą, np. "falah" (ﻔﻼﺢ) „dobrobyt” i "fallah" (ﻓﻼّﺢ) „rolnik”.
Geminacja w języku polskim.
Geminacja występuje dla różnych spółgłosek, m.in.:
Jest też zachowana w wielu wyrazach obcych, np. Emma, Zorro (imiona), netto, brutto, lotto.
W języku polskim geminaty mogą mieć podłoże w reprezentacji głębokiej, jak i powstawać na granicach morfemów i klityk.
Geminaty przez rodzimych użytkowników języka polskiego wymawiane są jako wydłużone wersje pojedynczych spółgłosek lub jako dwie kolejno wymawiane spółgłoski. Ta druga opcja jest rzadsza, występując głównie w wymowie szczególnie starannej, np. w czasie dyktowania. Może też pojawiać u osób poznających język polski w postaci pisanej. Wymowa podwójna częściej spotykana jest też w przypadku, gdy geminatami są afrykaty. Gdy geminata będąca afrykatą wymawiana jest jako jedna spółgłoska, wydłużona jest część zwarta, W ten sposób „ćć” może być wymawiane [] lub []. Wymowa zdegeminowana, jako pojedynczej spółgłoski, występująca częściej w dialekcie wielkopolskim i śląskim, była w drugiej połowie XX wieku uznawana za niepoprawną dla polszczyzny.
Jeżeli dwie identyczne spółgłoski znajdują się na końcu tematu polskiego wyrazu, zwykle tylko druga z nich ulega zmiękczeniu: "panna" – "pannie", "getto" – "getcie". Jednocześnie wymianie ulegają obie spółgłoski: "Jagiełło" – "Jagielle".
Geminacja potrafi być cechą dystynktywną, tzn. wpływać na znaczenie słowa, np. "leki" – "lekki", "pana" (M. "pan") – "panna", "gama" – "gamma". Potrafi pojawić się w nagłosie (na początku) sylaby, np. w słowie "ssak".

</doc>
<doc id="718687" url="https://pl.wikipedia.org/wiki?curid=718687" title="Before I Forget">
Before I Forget

Before I Forget - singel zespołu Slipknot promujący album "". Powstał w roku 2005. W 2006 roku grupa otrzymała za niego nagrodę Grammy w kategorii "Best Metal Performance"

</doc>
<doc id="718688" url="https://pl.wikipedia.org/wiki?curid=718688" title="Ojczym (film)">
Ojczym (film)

Ojczym – filmowy thriller z 1987 roku. W głównej roli wystąpił w nim Terry O’Quinn, który za tytułową postać zdobył nominację do nagród Saturna i Independent Spirit. W 2009 roku powstał remake filmu pod tym samym tytułem.
Fabuła.
Jerry Blake marzy o idealnej rodzinie. Jerry robi wrażenie wspaniałego faceta i rzadko zdradza oznaki schizofrenii. Jednak Stephanie, ostatnia pasierbica Jerry’ego od początku jego znajomości z matką czuje, że coś jest nie tak. Jej strach przed ojczymem narasta. W końcu Jerry po raz kolejny uświadamia sobie z bólem, że się pomylił, że nie będzie to rodzina idealna. Dał z siebie wszystko, a jednak znowu nic mu nie wyszło. A ponieważ przysięgał na ślubnym kobiercu miłość i wierność aż do grobu, jako człowiek kierujący się w życiu żelaznymi zasadami musi zabić. Tymczasem po piętach wspaniałemu tatusiowi depcze brat jednej z zamordowanych kobiet. Potem pod innym nazwiskiem i ze zmienioną nieco twarzą będzie szukał szczęścia przy następnej wdowie (w tej roli Meg Foster) w sequelu "Ojczym 2 (1989)".

</doc>
<doc id="718696" url="https://pl.wikipedia.org/wiki?curid=718696" title="Zniewolony (film 2003)">
Zniewolony (film 2003)



</doc>
<doc id="718702" url="https://pl.wikipedia.org/wiki?curid=718702" title="Ryszard Otello">
Ryszard Otello

Ryszard Otello (ur. 7 grudnia 1951 w Bydgoszczy, zm. 21 listopada 1978) – historyk polski, duchowny Kościoła Ewangelicko-Augsburskiego.
Życiorys.
Był synem Jerzego, konseniora (zastępcy seniora) diecezji mazurskiej Kościoła Ewangelicko-Augsburskiego. Szkołę średnią ukończył w Nidzicy. W latach 1969-1974 studiował na Chrześcijańskiej Akademii Teologicznej w Warszawie, pracę magisterską poświęcając gromadkarstwu mazurskiemu. 17 listopada 1974 został ordynowany i wkrótce rozpoczął pracę duszpasterską w Działdowie. Jednocześnie pod kierunkiem ks. prof. Woldemara Gastparego przygotowywał rozprawę doktorską "Problemy narodowościowe w Kościele ewangelickim na Mazurach w latach 1918-1945", dla potrzeb której przeprowadził m.in. kwerendę w dawnym archiwum królewieckim (przeniesionym do Getyngi) oraz w archiwum Ewangelickiego Kościoła Unijnego w Berlinie. 20 listopada 1978 zdał wymagane egzaminy doktorskie ("summa cum laude"), ale planów pracy w Katedrze Historii Kościoła Chrześcijańskiej Akademii Teologicznej oraz przygotowania rozprawy habilitacyjnej na temat ewangelickiego piśmiennictwa polskiego nie zdołał zrealizować.
W dniu planowanej obrony doktoratu zginął w wypadku samochodowym.
Rada Wydziału Chrześcijańskiej Akademii Teologicznej nadała mu tytuł doktora pośmiertnie, uznając przyjęcie pracy za fakt na podstawie pozytywnych recenzji oraz złożonych egzaminów. Rozprawa o problemach narodowościowych mazurskiego Kościoła ewangelickiego przez lata pozostawała w maszynopisie, była jednak chętnie wykorzystywana przez innych badaczy (m.in. Grzegorz Jasiński "Mazurzy w drugiej połowie XIX wieku. Kształtowanie się świadomości narodowej", 1994; opracowanie Józefa Borzyszkowskiego w wielotomowym dziele "Historia Pomorza", tom IV: "1850-1918", część 2: "Polityka i kultura", 2002; Andreas Kossert: "Preußen, Deutsche oder Polen? Die Masuren im Spannungsfeld des etnischen Nationalismus (1870-1956)", 2001). Ostatecznie ukazała się drukiem w 2003 nakładem Ośrodka Badań Naukowych im. Wojciecha Kętrzyńskiego w Olsztynie.
Z innych publikacja ks. Otello można wymienić: "Mazurski apostoł - Jan Jenczio z Markowskich" ("Kalendarz Ewangelicki", 1976), "Ruch gromadkarski w Prusach Wschodnich w latach 1848-1914" ("Komunikaty Mazursko-Warmińskie", 1976, nr 3), ""Głos Ewangelijny" (1925-1939)" ("Komunikaty Mazursko-Warmińskie", 1977, nr 1), "Bogumił Leyk (1860-1945)" ("Komunikaty Mazursko-Warmińskie", 1977, nr 3-4, z Wiktorem Markiem Leykiem), "Obchody żniwne na Mazurach" ("Komunikaty Mazursko-Warmińskie", 1978, nr 2). Współpracował z Pawłem Sową przy pracy nad książką "Tropem spadkobierców Hakaty" (1978). Artykuły popularnonaukowe i felietony ogłaszał na łamach "Kalendarza Ewangelickiego", "Panoramy Północy", "Zwiastuna Ewangelickiego". W styczniu 1978 był jednym z organizatorów sesji naukowej w Szczytnie poświęconej dziejom ludności mazurskiej w XIX wieku; wygłosił tam referat "Problematyka wyznaniowa Mazurów w XIX wieku". Poza badaniami historycznymi próbował także swoich sił jako kompozytor.

</doc>
<doc id="718706" url="https://pl.wikipedia.org/wiki?curid=718706" title="Gerda van der Kade-Koudijs">
Gerda van der Kade-Koudijs

Gerda Johanna Marie van der Kade-Koudijs (ur. 29 października 1923 w Rotterdamie, zm. 19 marca 2015 w Almelo) – holenderska lekkoatletka, skoczkini wzwyż i sprinterka, mistrzyni olimpijska i mistrzyni Europy.
Podczas pierwszych po wojnie mistrzostw Europy w 1946 van der Kade-Koudijs zdobyła dwa złote medale: w skoku wzwyż oraz w sztafecie 4 x 100 metrów.
Jej największym sportowym sukcesem był złoty medal Igrzysk Olimpijskich w Londynie w 1948 zdobyty w sztafecie 4 x 100 m. Sztafeta holenderska, w skład której oprócz van der Kade-Koudijs wchodziły Xenia Stad-de Jong, Nettie Witziers-Timmer i Fanny Blankers-Koen, wyprzedziła sztafety Australii i Kanady. Van der Kade-Koudijs startowała również w olimpijskim finale skoku w dal, gdzie zajęła 4. miejsce w skoku w dal oraz w biegu na 80 metrów przez płotki, gdzie dotarła do półfinału.
Wielokrotna rekordzistka Holandii.

</doc>
<doc id="718708" url="https://pl.wikipedia.org/wiki?curid=718708" title="Felice Borel">
Felice Borel

Felice Placido Borel (ur. 5 kwietnia 1914 w Nizza Monferrato, zm. 21 stycznia 1993), włoski piłkarz, grający na pozycji napastnika.
Urodził się we Francji, jednak karierę zrobił we Włoszech. Był trzecim, i jak dotąd ostatnim zawodnikiem o nazwisku Borel grającym w Juventusie. Pierwszym był Ernesto Borel, natomiast drugim, brat Felice Borela, Aldo Giuseppe Borel, dzięki któremu Felice, nazywany jest "Borelem II".
Kluby.
Borel II urodził się w Nicei, we Francji. W ciągu swojej kariery grał dla kilku włoskich drużyn. W Serie A dla Juventusu i Torino FC, a w Serie B dla Alessandrii i SSC Napoli (gdzie zakończył karierę piłkarską).
Kariera w Juventusie.
Do Juventusu przybył w 1932 roku, jako 18-letni chłopak. W swoim pierwszym sezonie w Juve strzelił 29 bramek w 28 meczach, dzięki czemu został królem strzelców Serie A. Następny sezon był w jego wykonaniu jeszcze lepszy. Udało mu się zdobyć 32 bramki w 34 meczach, dzięki czemu ponownie został najlepszym napastnikiem ligi. W Serie A rozegrał 280 spotkań strzelając 139 bramek. Licząc także rozgrywki międzynarodowe i Puchar Włoch, Felice Borel rozegrał 307 meczów, strzelając 159 bramek.
Michel Platini wygrywał w klasyfikacji najlepszych strzelców ligi trzy razy, strzelając w 50 bramek w trzech sezonach. Felice Borel wygrywał tą klasyfikacje dwukrotnie, jednak strzelił w tych dwóch sezonach aż 61 bramek.

</doc>
<doc id="718713" url="https://pl.wikipedia.org/wiki?curid=718713" title="Omoforion">
Omoforion

Omoforion – szata liturgiczna używana w wielu chrześcijańskich Kościołach wschodnich zwłaszcza czerpiących z antycznej tradycji bizantyjskiej. Jest odpowiednikiem paliusza i ma podkreślić godność biskupią noszącego w czasie sprawowanych funkcji liturgicznych.
W zasadzie omoforion noszony jest tylko przez biskupów. Jednak bardzo rzadko zdarza się, że przywilej noszenia omoforionu zostaje przyznany archimandrycie. Nazywa się go wtedy archimandrytą omofornym. W Kościele greckokatolickim jedynym archimandrytą omofornym jest Jan Sergiusz Gajek MIC.
Omoforion podobnie jak paliusz ma kształt długiej taśmy zawieszanej na ramiona. Istnieją dwie formy omoforionu:
Wykonany winien być z wełny. Ozdobiony jest krzyżami.
Pierwotnie omoforion był biały. Odkąd jednak w tradycji katolickiej paliusz stał się znakiem jedności z papieżem, aby wyraźnie odróżnić się od tej symboliki w części Kościołów niekatolickich przyjęto stosowanie koloru omoforionu zgodnego z kolorem liturgicznym.
Omoforion zakładany jest na sakkos. Symbolizuje zbłąkaną owcę, którą dobry pasterz przyniósł na ramionach do domu (Łuk. XV, 4,7) tj. zbawienie rodzaju ludzkiego przez Jezusa Chrystusa. Sam zaś biskup przyodziany w omoforion przedstawia obraz Dobrego Pasterza. Omoforion wyobraża również dar sprawowania obrzędów liturgicznych. Bez niego biskup, podobnie jak prezbiter bez epitrachelionu, nie może sprawować żadnych czynności liturgicznych.
Biskup sprawuje większość nabożeństw w wielkim omoforionie z wyjątkiem liturgii, którą od czytania fragmentu Ewangelii odprawia w małym omoforionie. Małego omoforionu używa także w nabożeństwach posług.

</doc>
<doc id="718715" url="https://pl.wikipedia.org/wiki?curid=718715" title="Selenek kadmu">
Selenek kadmu

Selenek kadmu, CdSe – nieorganiczny związek chemiczny z grupy selenków, sól kwasu selenowodorowego i kadmu na II stopniu utlenienia.
Selenek kadmu jest czuły na promieniowanie elektromagnetyczne, którego maksimum przypada na długość fali przy 730 nm (światło podczerwone), przez co jako materiał jest stosowany do produkcji fotorezystorów, transoptorów, fototranzystorów, elementów optoelektronicznych, detektorów promieniowania podczerwonego, sensorów optycznych, ogniw fotowoltaicznych.
Pokrewnymi substancjami są tzw. selenosiarczki kadmu, będące roztworami stałymi , które wraz ze wzrostem zawartości atomów selenu mają barwę od żółtej (czystego siarczku kadmu, żółcieni kadmowej), przez pomarańczową (oranże kadmowe), po czerwoną i ciemnoczerwoną (czerwienie kadmowe). Stosowane są one jako pigmenty m.in. do tworzyw sztucznych, farb, tuszów, czy emalii.

</doc>
<doc id="718719" url="https://pl.wikipedia.org/wiki?curid=718719" title="Myrmidonowie">
Myrmidonowie

Myrmidonowie (gr. "Myrmidónes", łac. "Myrmidones") – lud pierwotnie zamieszkujący Eginę. Występują m.in. w Iliadzie Homera, gdzie towarzyszą Achillesowi w wojnie trojańskiej. Byli brutalni, nieokrzesani i okrutni. Wykonywali wszelkie rozkazy bez skrupułów.
Nazwa Myrmidonów wywodzi się ze starogreckich wyrazów "myrmedṓn" – 'mrowisko' oraz "mýrmēx" – 'mrówka'. Z tym faktem powiązany jest mit, który jest opisany u Owidiusza w Przemianach. W nim Ajakos, król Eginy, ojciec Peleusa i Telamona, modli się do Zeusa, prosząc go o zaludnienie jego kraju. Śnią mu się mrówki na drzewie, które magicznie przekształcają się w ludzi.

</doc>
<doc id="718722" url="https://pl.wikipedia.org/wiki?curid=718722" title="Felice Placido Borel II">
Felice Placido Borel II



</doc>
<doc id="718724" url="https://pl.wikipedia.org/wiki?curid=718724" title="Myrmidon">
Myrmidon



</doc>
<doc id="718726" url="https://pl.wikipedia.org/wiki?curid=718726" title="Pnie (województwo pomorskie)">
Pnie (województwo pomorskie)

Pnie (kaszb. "Pnié") – osada kaszubska w Polsce położona w województwie pomorskim, w powiecie wejherowskim, w gminie Wejherowo. Leży na zachodnim krańcu Puszczy Darżlubskiej. 
Osada wchodzi w skład sołectwa Orle.
W latach 1975–1998 miejscowość położona była w województwie gdańskim.

</doc>
<doc id="718729" url="https://pl.wikipedia.org/wiki?curid=718729" title="Cerkiew św. Mikołaja Cudotwórcy w Chamownikach">
Cerkiew św. Mikołaja Cudotwórcy w Chamownikach

Cerkiew św. Mikołaja Cudotwórcy w Chamownikach (ros. Церковь Николая Чудотворца в Хамовниках) – prawosławna cerkiew w Moskwie, w rejonie Chamowniki, przy ul. Lwa Tołstoja 2.
Historia.
Pierwsza wzmianka o prawdopodobnie drewnianej cerkwi w tym miejscu pochodzi z roku 1625. W 1657 była to już cerkiew murowana, a w 1677 istniała już pod wezwaniem Mikołaja Cudotwórcy. Obecna cerkiew z pięcioma kopułami powstała niedaleko od poprzedniej. Cerkiew ufundowana została w 1679 przez miejscowych tkaczy, a poświęcona patronowi tkaczy, marynarzy i rolników. Budowa jej miała przyćmić cerkiew Zmartwychwstania w Kadaszach, która powstała z inicjatywy tamtejszego cechu tkaczy. 21 maja 1679 poświęcono budowę nowej świątyni, która budowana była w latach 1679–1682. Poświęcenie głównej świątyni cerkwi odbyło się 25 czerwca 1682. Refektarz z kaplicami oraz dzwonnica zostały dodane później, około 1694 r. W 1757 na lewo od refektarza dodano drugi ołtarz, poświęcony św. Dymitrowi z Rostowa. W 1812 r. zostały częściowo zniszczone wnętrza świątyni, przywrócone do użytkowania w 1849. Rok wcześniej, w 1848, cerkiew uzyskała relikwię – kopię Ikony Matki Bożej „Wstawienniczka Za Grzesznych” z monasteru św. Mikołaja w Odrinie, która na stałe została umieszczona przy bocznym ołtarzu św. Dymitra z Rostowa. Pozyskano także ikony św. Aleksego oraz kopię Smoleńskiej Ikony Matki Bożej. Cerkiew przechodziła remonty w 1896, 1949 i 1972. Począwszy od 1849, nigdy nie została zamknięta, nawet w czasach sowieckich (choć straciła swój dzwon). W 1992 na dzwonnicy powieszono ważący 108 funtów dzwon odlany w latach 30. XX w. W 2002 cerkiew ofiarowała swoją ikonę św. Michała Archanioła nowo przywróconej do użytku liturgicznego cerkwi św. Michała Archanioła na Dziewiczym Polu.
Jako proboszcz w świątyni służy biskup podolski Tichon.
Opis.
Cerkiew jest przykładem późnego moskiewskiego baroku. Z daleka wyróżnia się swoimi pięcioma złoconymi kopułami. Cerkiew należy do licznej grupy tzw. świątyń ogniskowych, czyli pozbawionych wewnętrznych słupów nośnych. Fasadę świątyni ozdabiają rzędy jaskrawych, zielono-pomarańczowych kokoszników oraz płytki ceramiczne, które tworzą wzór podobny do splotu tkackiego. We wnętrzu cerkwi, w ikonostasie znajduje się XVII-wieczna ikona św. Mikołaja Cudotwórcy – patrona świątyni. Osobno umieszczono, uważaną za cudowną, Ikonę Matki Bożej „Wstawienniczka Za Grzesznych”.

</doc>
<doc id="718734" url="https://pl.wikipedia.org/wiki?curid=718734" title="Wojas Podhale Nowy Targ">
Wojas Podhale Nowy Targ



</doc>
<doc id="718738" url="https://pl.wikipedia.org/wiki?curid=718738" title="KS Podhale Nowy Targ">
KS Podhale Nowy Targ



</doc>
<doc id="718743" url="https://pl.wikipedia.org/wiki?curid=718743" title="Charles Bingham">
Charles Bingham

Charles George Bingham (8 maja 1830 - 5 czerwca 1914) – brytyjski arystokrata, syn George'a Binghama, 3. hrabiego Lucan i lady Anne Brudenell, córki 6. hrabiego Cardigan.
Wykształcenie odebrał w Rugby. Od 1839 r. był tytułowany lordem Bingham. Brał udział w wojnie krymskiej, podczas której był adiutantem swojego ojca, który był jednym z dowódców wojsk brytyjskich. W latach 1865-1874 zasiadał w Izbie Gmin jako reprezentant okręgu Mayo. Należał do największych posiadaczy ziemskich w Irlandii. Jego włości obejmowały 63 000 akrów.Po śmierci ojca w 1888 r. odziedziczył tytuł hrabiego Lucan i zasiadł w Izbie Lordów. W 1889 r. został parem-reprezentantem Irlandii. Był podpułkownikiem Coldstream Guards. Uczestniczył w koronacji Edwarda VII. W 1898 r. został kawalerem Orderu Świętego Patryka.
17 listopada 1859 r. w Londynie, poślubił lady Cecilię Catherine Gordon-Lennox (13 kwietnia 1838 - 5 października 1910), córkę Charlesa Gordon-Lennoxa, 5. księcia Richmond i lady Caroline Paget, córki 1. markiza Anglesey. Charles i Cecilia mieli razem sześciu synów i córkę:
Hrabia zmarł w wieku 84 lat. Został pochowany w Laleham. Wszystkie jego tytuły przejął jego najstarszy syn.

</doc>
<doc id="718744" url="https://pl.wikipedia.org/wiki?curid=718744" title="Aleksandr Popow (pływak)">
Aleksandr Popow (pływak)

Aleksandr Władimirowicz Popow, ros. Александр Владимирович Попов (ur. 16 listopada 1971 w Jekaterynburgu), były rosyjski pływak, czterokrotny złoty medalista olimpijski, był przez 8 lat posiadaczem rekordu świata na 50 m stylem dowolnym (21,64 s) ustanowionym 1 czerwca 2000 r. w Moskwie, dopóki nie pobił go Eamon Sullivan.
W 2004 r. został wybrany chorążym reprezentacji Rosji na Igrzyskach Olimpijskich w Atenach.
Odznaczony tytułem Zasłużonego Mistrza Sportu oraz Orderem Zasług dla Ojczyzny III klasy (26 sierpnia 1996)
Kariera.
Popow rozpoczął pływanie mając 8 lat, po przezwyciężeniu lęku przed wodą. W wieku lat 14 został rosyjskim mistrzem juniorów. Początkowo pływał stylem grzbietowym, lecz po przystąpieniu do ekipy trenera Tureckiego w roku 1990 zmienił go na styl dowolny. Niedługo później, Popow przeniósł się z Rosji do Australii, by tam kontynuować karierę pływacką pod okiem swojego trenera. W roku 1992 na Letnich Igrzyskach Olimpijskich w Barcelonie mało znany Popow zdobył dwa złote medale, na 50 m stylem dowolnym (ustanawiając przy tym pobity dopiero 23 marca 2008 przez Alaina Bernarda rekord olimpijski na tym dystansie z czasem 21,91 s) i na 100 m stylem dowolnym, oraz 2 srebrne ze sztafetami 4 × 100 zmiennym i dowolnym. 4 lata później w Atlancie Popow powtórzył ten sukces broniąc tytułów indywidualnych i zdobywając 2 srebrne medale w sztafetach. Podczas igrzysk w Sydney zdobył 1 srebrny medal na 100 m stylem dowolnym. W roku 2004 wraz z rodziną przeprowadził się z Australii do Szwajcarii.

</doc>
<doc id="718749" url="https://pl.wikipedia.org/wiki?curid=718749" title="Ambystoma talpoideum">
Ambystoma talpoideum



</doc>
<doc id="718750" url="https://pl.wikipedia.org/wiki?curid=718750" title="Burch">
Burch

Burch – nieoficjalna część wsi Orle w Polsce położona w województwie pomorskim, w powiecie wejherowskim, w gminie Wejherowo.
Miejscowość leży w paradolinie rzeki Redy na południowozachodnim krańcu Puszczy Darżlubskiej.
W latach 1975–1998 miejscowość położona była w województwie gdańskim.

</doc>
<doc id="718754" url="https://pl.wikipedia.org/wiki?curid=718754" title="Xenia Stad-de Jong">
Xenia Stad-de Jong

Xenia Stad-de Jong (ur. 4 marca 1922 w Semarang, Indie Holenderskie, zm. 3 kwietnia 2012 w Zoetermeer) – holenderska lekkoatletka, sprinterka, mistrzyni olimpijska. 
Kariera sportowa.
Największym osiągnięciem Stad-de Jong był złoty medal Igrzysk Olimpijskich w Londynie w 1948 w sztafecie 4 x 100 m. Złoto zdobyła razem z koleżankami z reprezentacji: Nettie Witziers-Timmer, Gerdą van der Kade-Koudijs i Fanny Blankers-Koen.
Dwa lata później na mistrzostwach Europy zajęła w sztafecie 4 x 100 m drugie miejsce.

</doc>
<doc id="718760" url="https://pl.wikipedia.org/wiki?curid=718760" title="Wagenburg (formacja)">
Wagenburg (formacja)



</doc>
<doc id="718764" url="https://pl.wikipedia.org/wiki?curid=718764" title="Hrabia Lucan">
Hrabia Lucan

Informacje ogólne.
Hrabiowie Lucan 1. kreacji (parostwo Irlandii)
Hrabiowie Lucan 2. kreacji (parostwo Irlandii)
Następca 7. hrabiego Lucan: George Charles Bingham, lord Bingham

</doc>
<doc id="718767" url="https://pl.wikipedia.org/wiki?curid=718767" title="Gwizdówka (Orle)">
Gwizdówka (Orle)

Gwizdówka (kaszb. "Gwiżdżówka" lub "Pùrgaczka") – nieofic. część wsi Orle w Polsce położona w województwie pomorskim, w powiecie wejherowskim, w gminie Wejherowo w paradolinie rzeki Redy na południowozachodnim krańcu Puszczy Darżlubskiej. Gwizdówka leży na trasie linii kolejowej Wejherowo-Choczewo-Lębork (obecnie zawieszonej).
W latach 1975–1998 miejscowość położona była w województwie gdańskim.

</doc>
<doc id="718768" url="https://pl.wikipedia.org/wiki?curid=718768" title="Charles George Bingham, 4. hrabia Lucan">
Charles George Bingham, 4. hrabia Lucan



</doc>
<doc id="718769" url="https://pl.wikipedia.org/wiki?curid=718769" title="Skala Childa-Pugha">
Skala Childa-Pugha

Skala Childa-Pugha, skala Childa-Turcotte'a-Pugha – skala pierwotnie używana do ustalenia śmiertelności okołooperacyjnej. Obecnie jest stosowana do określenia rokowania w schorzeniach prowadzących do niewydolności wątroby (głównie w marskości wątroby) oraz konieczności przeszczepienia wątroby.
Bierze pod uwagę pięć parametrów:
Historia.
Po raz pierwszy skala została zaproponowana w 1964 przez C.G. Childa oraz J.G. Turcotte'a z University of Michigan. Zmodyfikował ją w 1974 R.N. Pugh, zamieniając występujący w poprzedniej wersji stopień odżywienia pacjenta na czas protrombinowy (eliminując w ten sposób najbardziej subiektywny parametr skali).

</doc>
<doc id="718772" url="https://pl.wikipedia.org/wiki?curid=718772" title="Podróż apostolska Benedykta XVI do Turcji">
Podróż apostolska Benedykta XVI do Turcji

Podróż apostolska Benedykta XVI do Turcji odbyła się w dniach 28 listopada–1 grudnia 2006.
Głównym celem pielgrzymki było spotkanie Benedykta XVI z ekumenicznym patriarchą Konstantynopola Bartłomiejem I. Wizyta wzbudzała jednak zainteresowanie również z powodu możliwego zamachu na papieża, lub któregoś z towarzyszących mu kardynałów, którego mieliby dokonać fundamentaliści islamscy, w odwecie za przytoczenie krytycznych słów Manuela II Paleologa dotyczących tej wiary we wrześniu tego roku, w czasie pielgrzymki do Niemiec (wykład ratyzboński). Wyrwane z kontekstu słowa przyczyniły się wówczas do wielu antypapieskich wystąpień w krajach muzułmańskich.
Program wizyty.
28 listopada 2006
29 listopada 2006
30 listopada 2006
1 grudnia 2006

</doc>
<doc id="718773" url="https://pl.wikipedia.org/wiki?curid=718773" title="Skala Childa-Turcotte'a-Pugha">
Skala Childa-Turcotte'a-Pugha



</doc>
<doc id="718774" url="https://pl.wikipedia.org/wiki?curid=718774" title="Klasyfikacja Childa-Pugha">
Klasyfikacja Childa-Pugha



</doc>
<doc id="718775" url="https://pl.wikipedia.org/wiki?curid=718775" title="Chamowniki">
Chamowniki

Chamowniki () — dzielnica Moskwy, położona w centralnym okręgu administracyjnym Moskwy, na brzegu rzeki Moskwy.

</doc>
<doc id="718776" url="https://pl.wikipedia.org/wiki?curid=718776" title="KeyBank Center">
KeyBank Center

KeyBank Center (wcześniej HSBC Arena i First Niagara Center) – wielofunkcyjna arena znajdująca się w Buffalo w stanie Nowy Jork w Stanach Zjednoczonych. 
Obecnie tutaj swoje mecze rozgrywa Buffalo Sabres (NHL) oraz Buffalo Bandits (NLL). Dawniej swoje mecze rozgrywali Buffalo Destroyers (AFL), Buffalo Blizzard (NPSL) i Buffalo Wings (RHI).
Historia.
HSBC Arena została otwarta 21 września 1996 roku, zastępując Buffalo Memorial Auditorium. Na początku ta hala miała się nazywać Crossroads Arena, ale zanim zagrano tam pierwszy mecz zmieniono ją na Marine Midland Arena. W 1999 roku zmieniono jej nazwę na HSBC Arena. 16 listopada 1996 roku na hali miał miejsce wypadek – tablica wyników wisząca pod sufitem spadła na taflę lodu. Nikt nie został ranny.

</doc>
<doc id="718777" url="https://pl.wikipedia.org/wiki?curid=718777" title="Enter The Matrix">
Enter The Matrix



</doc>
<doc id="718789" url="https://pl.wikipedia.org/wiki?curid=718789" title="Centralny okręg administracyjny Moskwy">
Centralny okręg administracyjny Moskwy

Centralny okręg administracyjny Moskwy (ros. "Центральный административный округ Москвы", "Centralnyj administratiwnyj okrug Moskwy") to dystrykt administracyjny w Moskwie, położony w jej centrum. Liczba mieszkańców: 779 352 (2021). Centralny okręg administracyjny Moskwy dzieli się na 11 rejonów:

</doc>
<doc id="718793" url="https://pl.wikipedia.org/wiki?curid=718793" title="Aframax">
Aframax

Aframax ("average freight rate assessment maximal") – tankowiec o nośności od 80 do 120 tysięcy DWT.
Statki tej wielkości są najpopularniejszą klasą zbiornikowców. Zapewniają też największą elastyczność przewozową zawijając do większości terminali naftowych. Nie ma też problemu z zapewnieniem dla nich całostatkowych ładunków, przewozi się nimi surową (nieprzetworzoną) ropę naftową jak i produkty jej przerobu. Najczęściej eksploatowane są na trasach atlantyckich, tj.: pomiędzy Wenezuelą; wschodnim wybrzeżem Meksyku, USA, Kanady; państwami północno-zachodniej Europy oraz basenu Morza Śródziemnego.

</doc>
<doc id="718796" url="https://pl.wikipedia.org/wiki?curid=718796" title="Ján Zvara">
Ján Zvara

Ján Zvara (ur. 12 lutego 1963) - czechosłowacki lekkoatleta, skoczek wzwyż.
Największym osiągnięciem Zvary był brązowy medal halowych mistrzostw świata w 1987. Jego rekord życiowy wynosił 2,36 m.

</doc>
<doc id="718800" url="https://pl.wikipedia.org/wiki?curid=718800" title="Architektura secesji w Austrii i Europie Środkowej">
Architektura secesji w Austrii i Europie Środkowej

Secesja wiedeńska – wyróżniający się odłam secesji. Rozwijał się w obrębie Austro-Węgier, na terenie kilku obecnych państw Europy Środkowej.
Cechował ją odwrót od linii krzywej do linii prostej, upodobanie do prostych figur i brył geometrycznych - prostokąta, kwadratu, koła, prostopadłościanu i kuli, do deseni szachownicowych, do rytmicznego powtarzania motywów i grupowania ich w rzędy, szlaki lub fryzy. Ulubioną figura secesji wiedeńskiej był zwłaszcza kwadrat. W przeciwieństwie do secesji francuskiej, secesja wiedeńska nie czerpała z baroku i rokoko. Zwracała się do form organicznych i geometryczno- krystalicznych. Brak w niej niemal zupełnie motywów roślinnych znamiennych dla secesji francuskiej, charakterystyczna jest redukcja ornamentów do minimum.
Secesja wiedeńska przypomina secesję szkocką, w której również panowało upodobanie do płaskości, pionu, asymetrii, niezwykłych proporcji i bladej tonacji barw.

</doc>
<doc id="718806" url="https://pl.wikipedia.org/wiki?curid=718806" title="Baczyn (Mników)">
Baczyn (Mników)

Baczyn – przysiółek wsi Mników w Polsce, położony w województwie małopolskim, w powiecie krakowskim, w gminie Liszki, nad rzeką Sanką w Dolinie Sanki. W pobliżu znajduje się Jaskinia pod Baczynem.
Przysiółek stanowi odrębne sołectwo.
Historia.
Baczyn w "Kodeksie Dyplomatycznym Klasztoru Tynieckiego" wspomniany był już w 1357. Wówczas Andrzej z Żurawic, syn zmarłego Grzegorza z Morawicy, wyznaczył granice pomiędzy swoją posiadłością "Sosnką" (dziś Sanką), a posiadłościami Klasztoru Benedyktynów – Baczyczynem (Baczynem) i Rybną.
Z 1414 pochodzi pierwsza informacja o własności Tęczyńskich w Baczynie, ich część wsi nazywano wtedy "Łopanową" albo "Bukiem". Ta część wsi wraz z Nawojową Górą, Morawicą, Kostrzcem i zamkiem Tenczyn przypadła w podziale dóbr Nawojowi Tęczyńskiemu, a w 1581 kasztelanowi wojnickiemu – Janowi Tęczyńskiemu. W 1456 Kazimierz Jagiellończyk przeniósł posiadłości klasztoru tynieckiego w tym wieś Baczyn z prawa polskiego na prawo niemieckie. Wieś opactwa benedyktynów tynieckich w powiecie proszowickim województwa krakowskiego w końcu XVI wieku.
W średniowieczu był podzielony na dwie części: "Baczyn morawicki" (pola bliżej wsi Morawica) własność opactwa benedyktynów z Tyńca i "Baczyn brzoskwiński" (pola bliżej wsi Brzoskwinia) należący do Tęczyńskich herbu Topór, która pozostawała w rękach rodziny Tęczyńskich aż do śmierci ostatniego z rodu – wojewody krakowskiego Jana w 1637. Następnie od 1639 z całością dóbr była dziedziczona przez rodziny Opalińskich h. Łodzia. Opis dóbr kościelnych diecezji krakowskiej spisany Jana Długosza przez w latach 1470–1480 podaje: "„Baczyn stanowił 7 łanów kmiecych, z których oprócz czynszów dawano po 12 jaj, 4 kury, 2 sery i osep, odrabiano jutrznię i roboty orne, w koło żęcia i zwożenia zboża, tudzież powaby (pomoc przy pilnych pracach polowych) i karczmy, grodników i folwarku dworskiego podówczas nie było (...), Graniczył z Sanką, Morawicą, Chrosną, Mnikowem, Czułowem i Rybną. Był wsią dziedziczną Gabriela Tęczyńskiego, z wyjątkiem młyna, który należał do klasztoru tynieckiego i dawał 3 grzywny czynszu. Dziesięcina z obu części Baczyna trafiała do dwóch plebanów z Morawicy”". Baczyn nie został wymieniony wśród wsi które płaciły podatek łanowy w księgach poborowych krakowskich z lat 1489–1499. W spisanej w 1529 "Księdze dochodów beneficjów diecezji krakowskiej" określono Baczyn jako opustoszały. Przyczyną takiego stanu była najprawdopodobniej zaraza czyli tzw. morowe powietrze, które w latach 1496–1526 przechodziło przez Kraków wielokrotnie. W 1581 według "Rejestru poborowego" był znów zamieszkany przez: "„2 zagrodników bez roli piekarza i dudę w części kasztelana Jana Tęczyńskiego oraz 2 zagrodników bez roli w części Stanisława Młoszowskiego”".
W 1629 w "Rejestrze poborowym" odnotowano w Baczynie: "„2 zagrody bez ról i 1 komornika bez bydła w części Hieronima Przyłęckiego oraz 1 zagrodę z rolą w części kasztelana Jana Tęczyńskiego”". W latach 1641–1650 w Baczynie mieszkały rodziny: Dukałów, Szewczyków, Janeczków, Trześniaków, Koników i Smolików. W 1712 gospodarzami byli: Jan Cudak, Szczepan Trześniak, Stanisław Szewczyk, Jan Dula i Jan Korbel; a w 1756: Andrzej Dukała, Wojciech Lipiarczyk (leśniczy), Paweł Bełkotek, Matus Paździorek, Andrzej Szczuka, Tomasz Orlik, Kazimierz Materla i Jan Korbel (syn poprzedniego).
W czasie XVIII i XIX wieku obie części wsi stanowiły już własność dziedziców zamku Tęczyn, od 1705 byli to Sieniawscy h. Leliwa, od 1729 Czartoryscy h. Pogoń, od 1778 Lubomirscy h. Drużyna wreszcie od 1816 Potoccy h. Pilawa. Ich dawnych nazw używano nadal w spisach danin i powinności chłopskich, zwanych inwentarzami "Hrabstwa Tęczyńskiego".
Baczyn razem z Brzoskwinią, Chrosną, Frywałdem i Nielepicami podlegał pod folwark "Dąbrowa" założony na gruntach wsi Brzoskwini. Po 1795 (III rozbiór Polski) obszar dawnego "Baczyna brzoskwińskiego" w większej części wcielono w obręb Brzoskwini i Frywałdu.
W latach 1975–1998 przysiółek administracyjnie należał do województwa krakowskiego.

</doc>
<doc id="718809" url="https://pl.wikipedia.org/wiki?curid=718809" title="Erna Siikavirta">
Erna Siikavirta

Erna Siikavirta (ur. 8 października 1977 w Espoo) - fińska pianistka i klawiszowiec. Grała w zepole Lordi od 1996 do 2005 roku. Odeszła na życzenie pozostałych członków zespołu. Jako muzyk sesyjny pracowała z zespołem Grain oraz uczestniczyła w pierwszej trasie Children of Bodom, z którego członkami jest zaprzyjaźniona. Zastąpiła kolegę, który w tamtym czasie zdawał egzaminy. W latach 2006-2008 grała zespole Deathlike Silence.

</doc>
<doc id="718810" url="https://pl.wikipedia.org/wiki?curid=718810" title="Kufer">
Kufer

Kufer – przenośny pojemnik w kształcie zbliżonym do dużego prostopadłościanu, najczęściej z wypukłym otwieranym wiekiem. Służył do transportu lub przechowywania przedmiotów, dla których stanowił zabezpieczenie przed uszkodzeniami. Dzisiaj wykonywany z różnych materiałów: drewna, sklejki, blachy, często z dodatkowym dekoracyjnym wykończeniem powierzchni tkaniną i metalowymi okuciami na narożnikach. Posiada zwykle zamek lub skobel do założenia kłódki.
W motocyklach kufer jest odpowiednikiem bagażnika w samochodzie. Kufer centralny mocowany jest w osi motocykla na siedzeniem pasażera, kufry boczne montowane są z tyłu po oby stronach pojazdu. Wykonywane są z tworzyw sztucznych lub aluminium.
Historia.
Rozpowszechniony w Polsce w XVIII wieku kufer służył głównie do przechowywania odzieży. Zwłaszcza tak zwany "kufer gdański", o kształcie cylindrycznym, często obity cenną skórą cielęcą lub z psów morskich. Od końca wieku XVIII używany był również jako sprzęt podróżny.
W meblarstwie ludowym kufry pojawiły się w XIX wieku w miejsce skrzyń. Zwykle malowano je farbami pokostowymi na kolor zielony lub brązowy, okuwano pasami z grubej blachy i zaopatrywano w antaby (uchwyty) do przenoszenia. Charakterystyczne mazerowane kufry zwane skrzyniami dętymi, wytwarzane były w okolicach Opoczna.

</doc>
<doc id="718811" url="https://pl.wikipedia.org/wiki?curid=718811" title="Dzień Pamięci Ofiar Wielkiego Głodu i Represji Politycznych">
Dzień Pamięci Ofiar Wielkiego Głodu i Represji Politycznych

Dzień Pamięci Ofiar Wielkiego Głodu (ukr. День пам'яті жертв голодоморів) – święto państwowe Ukrainy obchodzone w czwartą sobotę listopada, ustanowione na wniosek prezydenta Ukrainy Leonida Kuczmy dekretem N 1310/98. Od 2000 roku obchodzony jako Dzień Pamięci Ofiar Wielkiego Głodu i Represji Politycznych ustanowiony dekretem 797/2004.
Święto upamiętnia panujący w latach 1932–1933 Wielki głód na Ukrainie, w wyniku którego zginęło około 6-7 milionów ludzi. Odpowiedzialność za sztucznie wywołaną klęskę głodu ponoszą ówczesne władze Wszechzwiązkowej Komunistycznej Partii (bolszewików) i Związku Socjalistycznych Republik Radzieckich na czele z Józefem Stalinem.

</doc>
<doc id="718815" url="https://pl.wikipedia.org/wiki?curid=718815" title="Wyspy Admiralicji">
Wyspy Admiralicji

Wyspy Admiralicji (Wyspy Manus, , ) – grupa około 40 wysp (w tym 18 większych) położona w zachodniej części Archipelagu Bismarcka. Wyspy, należące do Papui-Nowej Gwinei, tworzą odrębną prowincję Manus. Wyspy zajmują powierzchnię 2170 km². Zamieszkuje je około 58 tys. osób (2011). Główne miasto archipelagu to Lorengau – 5829 mieszkańców (VII 2000).
Na Wyspach Admiralicji uprawia się palmę kokosową, sagownicę, kolokazję oraz drzewo chlebowe. Ludność wysp zajmuje się rybołówstwem.
Główne wyspy archipelagu to: Manus (Mount Dremsel 720 m n.p.m.), Los Negros, Tong Island, Pak Island, Rambutyo Island, Lau Island, St Andrews Islands, Baluan Island i Ndrova Island. 
Wyspy Admiralicji zostały odkryte przez holenderskich podróżników Willema Shoutena i Jacoba Le Maire w 1616, a nazwę nadał im angielski podróżnik Philip Carteret w 1767. W 1884 wyspy znalazły się pod protektoratem niemieckim. W latach 1920–1975 znalazły się pod administracją australijską. W czasie II wojny światowej znajdowały się pod okupacja japońską. W okresie od 29 lutego do 18 maja 1944 toczyły się o nie zacięte walki.

</doc>
<doc id="718821" url="https://pl.wikipedia.org/wiki?curid=718821" title="Jan Zvara">
Jan Zvara



</doc>
<doc id="718822" url="https://pl.wikipedia.org/wiki?curid=718822" title="Wegenburg">
Wegenburg



</doc>
<doc id="718824" url="https://pl.wikipedia.org/wiki?curid=718824" title="Maltańskie monety euro">
Maltańskie monety euro

Awersy monet euro bitych dla Malty
Wymiana narodowej waluty nastąpiła 1 stycznia 2008 r. Indywidualne rewersy tego kraju są następujące:.

</doc>
<doc id="718825" url="https://pl.wikipedia.org/wiki?curid=718825" title="Kato Zakros">
Kato Zakros

Kato Zakros (greckie Ζάκρος) – miejscowość kultury minojskiej położona na wschodnim wybrzeżu Krety. Przypuszcza się, że była jednym z czterech centrów administracyjnych kultury minojskiej. Jej położenie oraz dogodny port czyniły ją prawdopodobnie głównym ośrodkiem handlu ze wschodem.
W mieście znajdował się jeden z czterech odkrytych na Krecie pałaców. Zbudowany był około 1900 r. p.n.e., a przebudowany około 1600 r. p.n.e. Uległ zniszczeniu około roku 1450 p.n.e. razem z pozostałymi ośrodkami kultury minojskiej. Był to najmniejszy pałac minojski. 
Zakros zostało odkryte przez brytyjskiego archeologa Davida George’a Hogartha. Jego prace wykopaliskowe prowadzone na przełomie XIX i XX wieku doprowadziły do odkrycia ruin 12 budynków w pobliżu portu. Ponowne badania archeologiczne stanowiska podjął w 1961 roku grecki archeolog Nikolaos Platon. Jego ekspedycja odkryła tzw. "Epano Zakros" (górne Zakros), w którym znajdował się między innymi omawiany powyżej pałac. Znaleziono również wiele naczyń, narzędzi rzemieślniczych i glinianych tabliczek z pismem linearnym A. Dalsze prace doprowadziły do odkrycia labiryntu podobnego do labiryntów w Knossos i Fajstos

</doc>
<doc id="718829" url="https://pl.wikipedia.org/wiki?curid=718829" title="John Edwards Holbrook">
John Edwards Holbrook

John Edwards Holbrook (ur. 30 grudnia 1794 w stanie Karolina Południowa – zm. 8 września 1871 w North Wrentham w stanie Massachusetts) — amerykański zoolog. Opisał wiele gatunków zwierząt (obecnie oznacza się je skrótem "H." za nazwą łacińską taksonu).

</doc>
<doc id="718830" url="https://pl.wikipedia.org/wiki?curid=718830" title="Tadeusz Parpan">
Tadeusz Parpan

Tadeusz Piotr Parpan (ur. 16 listopada 1919 w Krakowie, zm. 21 kwietnia 1990 tamże) – polski piłkarz, środkowy pomocnik, 20-krotny reprezentant Polski (1947–50). Zawodnik Łagiewianki Kraków, Cracovii, i Garbarni Kraków. Mistrz Polski (z Cracovią 1948). W latach 60. kierownik sekcji piłki nożnej.
Życiorys.
Urodził się 16 listopada 1919 w Krakowie. Pochodził z typowo piłkarskiej rodziny, z Łagiewnik. Ojciec, Piotr, współorganizował Klub Sportowy Łagiewianka, synowie Tadeusz i Leopold uganiali się za piłką na łagiewnickich łąkach. Podczas okupacji hitlerowskiej peryferyjne Łagiewniki stały się doskonałym miejscem do rozgrywania meczów piłkarskich. W roku 1943 K.S. Łagiewianka zorganizowała turniej na swoim boisku, z okazji 15-lecia klubu, na którym wystąpiły najsilniejsze piłkarskie drużyny Krakowa: Cracovia, Garbarnia i Wisła. Piłkarze z Łagiewnik nie ulękli się magii wielkich nazwisk, przegrywając honorowo po wyrównanej grze z Wisłą 0:3 i Garbarnią 0:2. W meczach tych w składzie Łagiewianki widnieją nazwiska Parpan I (Tadeusz) oraz Parpan II (Leopold). Potyczki w Łagiewnikach obserwowali ludzie Cra­covii, przedwojenny środkowy napastnik, reprezentant Polski i kapitan związkowy PZPN Józef Kałuża, łowca talentów, trener i działacz Ignacy Książek oraz Józef Wilk.
Talent Tadeusza został dostrzeżony i wkrótce założył on pasiastą koszulkę Cracovii, brat Leopold przeszedł za miedzę i występował z powodzeniem na skrzydle w Garbarni. Losy piłkarskiej kariery Tadeusza Parpana i rozkwit talentu nabrały właściwych rozmiarów. Jako zawodnik biało-czerwonych, współtworzył wielką piłkarską Cracovię drugiej połowy lat czterdziestych. Występując na pozycji środkowego pomocnika (w późniejszym systemie gry WM była to rola stopera) obok tej miary graczy, jak bracia Edward i Marian Jabłońscy, Eugeniusz i Sta­nisław Różankowscy, czy Władysław Gędłek. Za­owocowało to wywalczeniem przez pasiaków tytułu mistrza Polski w roku 1948 oraz wicemistrzostwa rok później.
Klasa Tadeusza Parpana była bezsporna, w reprezentacyjnej koszulce z białym orłem na piersiach bronił barw narodowych w latach 1947-50 w dwudziestu meczach, strzelając jedną bramkę należy pamiętać, że reprezentacja Polski w tym czasie nie rozgrywała tak dużej liczby meczów, jak to ma miejsce obecnie. Był piłkarzem szanowanym na boisku i poza nim, o dużym autorytecie. Już po czterech meczach w reprezentacji przyjął opaskę kapitańską. Powojenna Cracovia miała odpowiednią renomę, co powodowało rozliczne kontakty z czołowymi drużynami europejskimi, jak Slavia Praga, IFK Norrköping, Partizan Belgrad, Kispest Budapeszt. Występy w reprezentacji Polski oraz w meczach międzynarodowych stwarzały możliwość pokazania swoich umiejętności w Europie. Rewelacyjna gra Tadeusza Parpana spodobała się specom piłkarskim. Efektem dobrej gry było powołanie na mecz Europa - Wielka Brytania, w którym jednak nie wystąpił, z przyczyn politycznych. "Wielkolud z Cracovii", jak go nazywano, miał 186 cm wzrostu i ponad 8O kg wagi. Wyróżniał się doskonałym przeglądem pola i znakomitą grą głową, operował piłką z obu nóg. Kibice mówili o nim, że tak dobrze czyścił przedpole bramki Cracovii, że bramkarze pozostawali bezrobotni. 
Tadeusz Parpan rozegrał w barwach Cracovii 229 meczów, występując w pasiakach do roku 1950. W rok później, w wieku 32 lat, zakończył karierę w Garbarni, gdzie występował na boisku wspólnie z bratem. Był przykładem sportowca, który godnie znalazł swoje miejsce w życiu. Z wykształcenia inżynier, pracował na Politechnice Krakowskiej, Związany z Cracovią na dobre i złe, w latach 60. zajmował stanowisko kierownika sekcji piłki nożnej. Zmarł w Krakowie 21 kwietnia 1990 roku. Pochowany na Cmentarzu Rakowickim w Krakowie (pas 33a-płn.-13). 

</doc>
<doc id="718834" url="https://pl.wikipedia.org/wiki?curid=718834" title="Pnie">
Pnie



</doc>
<doc id="718835" url="https://pl.wikipedia.org/wiki?curid=718835" title="Wędrujące kamienie">
Wędrujące kamienie



</doc>
<doc id="718836" url="https://pl.wikipedia.org/wiki?curid=718836" title="Synagoga w Grudziądzu">
Synagoga w Grudziądzu

Synagoga w Grudziądzu – nieistniejąca obecnie główna synagoga gminy żydowskiej w Grudziądzu, znajdująca się przy placu Niepodległości.
Synagoga została zbudowana w latach 1844-1847. Synagoga została zburzona przez hitlerowców zaraz na początku II wojny światowej.
Murowany budynek synagogi wzniesiono na planie prostokąta, w stylu neogotyckim. Na środku fasady głównej znajdowało się wielkie półokrągle zakończone okno. Po bokach znajdowały się wejścia. Całość wieńczyły dwie prostopadłościenne wieże. Wewnątrz znajdowała się obszerna, prostokątna główna sala modlitewna, do której wchodziło się przez przedsionek. 

</doc>
<doc id="718837" url="https://pl.wikipedia.org/wiki?curid=718837" title="União Internacional de Capoeira Regional">
União Internacional de Capoeira Regional

União Internacional de Capoeira Regional (UNICAR) – jedna z grup capoeira. Grupa powstała w roku 2003 w trzech krajach (Brazylia, Niemcy, Polska). Charakterystyczny dla grupy jest szybki styl - Regional. Jest jedną z najliczniejszych grup w Polsce, posiada ponad 20 sekcji w całym kraju, a liczba jej członków wynosi około 1200. Obecnie grupa UNICAR obejmuje swym zasięgiem takie kraje jak: Brazylia, Niemcy, Włochy, Ukraina, Angola, Wielka Brytania i Polska.
Styl walki i cechy charakterystyczne grupy.
W UNICAR ćwiczy się styl Regional (definiują go rytmy Sao Bento Grande de Mestre Bimba, Banguela, Iuna grane na berimbau, instrumencie prowadzącym grę capoeira), jednak członkowie grupy starają się pamiętać o korzeniach tej sztuki, szanują tradycyjne formy i rytuały.
Poza capoeira grupa praktykuje także inne (jednak łączące się z nią w bezpośredni sposób) elementy kultury brazylijskiej:
Jak sama nazwa wskazuje, w UNICAR praktykowany jest styl Regional, agresywny, szybki, przeznaczony głównie do walki, w przeciwieństwie do Angola. Cechą charakterystyczną odróżniającą UNICAR od innych grup jest częste stosowanie podcięć (m.in. Rasteira), oraz niskich kopnięć (m.in. Meia lua de Compasso). Nawet kopnięcia powszechnie uważane za wysokie, stosowane do uderzeń w głowę (m.in. Martelo, Armada) w UNICAR często, ale nie zawsze, wykonuje się niżej, na wysokości pasa czy ramion. Do umiejętności akrobatycznych przykłada się dość dużą wagę, jednak nie większą niż w wielu innych grupach.
Mestres.
Grupa UNICAR posiada 5 mestres. Przewodniczącym União Internacional de Capoeira Regional jest Mestre Zambi. Mestres grupy UNICAR:
Oprócz pięciu Mestres, założycielem grupy jest także Mestre Sem Memoria (Adam Faba) - "Katowice/Kraków", prekursor capoeira w Polsce.
Wśród wybitnych capoeiristas grupy UNICAR znajdują się także Contramestres: Arroz (Adelmo Soares), Secão (Cristiano Silva), Dinosauro (Fabio Nascimento), Barbicha (Ronuald Carvalho), Avestruz (Sanderson) oraz wielu professores w Brazylii i Niemczech. W Polsce stopnie professora capoeira w grupie UNICAR posiadają: Cachorro, Esquilo, Foguetinho, Mano Talão, Ponto, Sabido, Vivido.

</doc>
<doc id="718838" url="https://pl.wikipedia.org/wiki?curid=718838" title="Reaktancja">
Reaktancja



</doc>
<doc id="718839" url="https://pl.wikipedia.org/wiki?curid=718839" title="Bereżki">
Bereżki

Bereżki (dawniej Bereska, w latach 1977–1981 Brzeżki) – bieszczadzka wieś w Polsce położona w województwie podkarpackim, w powiecie bieszczadzkim, w gminie Lutowiska. Leży przy drodze wojewódzkiej nr 896, a dokładniej w miejscu, gdzie potok Bystry uchodzi do Wołosatego.
Historia.
Pierwsze pewne wzmianki o Bereżkach pochodzą z roku 1674, kiedy były opisane jako "Berehy Stuposiańskie".
W połowie XIX wieku właścicielami posiadłości tabularnej Stuposiany z Bereską byli Marceli Wisłocki i spadkobiercy Rittnera.
We wsi istniała drewniana cerkiew z 1909, zniszczona po wojnie. Miejscowość posiadająca przed II wojną światową 58 domów mieszkalnych uległa całkowitemu wyludnieniu i zniszczeniu. W latach 70. istniał tu ośrodek hodowli żubrów, który zlikwidowano po wypuszczeniu stada hodowlanego na wolność.
W latach 1975–1998 miejscowość należała administracyjnie do województwa krośnieńskiego.
W Bereżkach znajduje się pole namiotowe należące do Bieszczadzkiego Parku Narodowego i przystanek autobusowy.

</doc>
<doc id="718840" url="https://pl.wikipedia.org/wiki?curid=718840" title="Filharmonia Kaliska">
Filharmonia Kaliska

Filharmonia Kaliska (FK) – filharmonia założona w 1974 w Kaliszu jako Kaliska Orkiestra Symfoniczna, miejska instytucja kultury; jedna z dwóch filharmonii w województwie wielkopolskim; od 2021 dyrektorem filharmonii jest .
Opis.
Filharmonia Kaliska powstała z inicjatywy Andrzeja Bujakiewicza. Pierwszy koncert Kaliskiej Orkiestry Symfonicznej odbył się 19 października 1974. W 1980 orkiestrze nadano status instytucji państwowej i nazwę Państwowa Orkiestra Symfoniczna w Kaliszu, w 1993 przekształcono w Filharmonię Kaliską. Obok orkiestry symfonicznej działają zespoły kameralne: kwartet smyczkowy (od 1996), trio stroikowe, kwintet dęty.
Filharmonia Kaliska jest organizatorem Międzynarodowego Festiwalu Muzyki Perkusyjnej i Letniego Festiwalu Muzycznego Południowej Wielkopolski oraz współorganizatorem Międzynarodowego Festiwalu „Chopin w barwach jesieni”, który odbywa się w Antoninie, Kaliszu i Ostrowie Wielkopolskim. W 2001 z inicjatywy Filharmonii Kaliskiej i Teatru Wielkiego w Poznaniu powstała Scena Operowa w Kaliszu (zainaugurowała działalność inscenizacją "Czarodziejskiego fletu" Wolfganga Amadeusa Mozarta).
Zespół filharmoników kaliskich koncertuje w kraju i za granicą (m.in. w 2006 koncertem w Brukseli inaugurował sezon artystyczny Flandrii).
W 2014 album "Night in Calisia" Randy'ego Breckera, Włodzimierza Pawlika i Orkiestry Symfonicznej Filharmonii Kaliskiej pod batutą Adama Klocka zdobył Nagrodę Grammy w kategorii „najlepszy album dużego zespołu jazzowego"; była to pierwsza w historii polskiego jazzu Nagroda Grammy, a Filharmonia Kaliska była drugą – po Orkiestrze Symfonicznej Filharmonii Narodowej – polską orkiestrą symfoniczną, która zdobyła tę nagrodę.
Siedziba.
Siedziba znajduje się przy Al. Wolności 2. Na początku XIX wieku nad Prosną, przy ówczesnej ulicy Józefiny, stał młyn wodny. W 1817 r. obiekt ten otrzymali od miasta bracia Repphanowie. W 1822 r. Beniamin Repphan przebudował budynek na folusz, pracujący także na rzecz innych kaliskich zakładów włókienniczych. Na początku XX wieku miasto zakupiło stojące nad Prosną obiekty po foluszu Repphanów, w których uruchomiono małą elektrownię wodną i łaźnie miejskie. Od początku lat 90. w budynku funkcjonuje Dom Muzyka mieszczący biura Filharmonii i mieszkania muzyków.

</doc>
<doc id="718845" url="https://pl.wikipedia.org/wiki?curid=718845" title="Rogers Arena">
Rogers Arena

Rogers Arena, dawniej General Motors Place także GM Place, a na czas Zimowych Igrzysk Olimpijskich 2010 Canada Hockey Place – duża hala sportowo-widowiskowa znajdująca się w mieście Vancouver w Kanadzie. Przede wszystkim jest to lodowisko zawodowego zespołu hokejowego Vancouver Canucks.
Hala została otwarta w 1995 i zbudowana za prywatne pieniądze. Nazywała się ona General Motors Place, lecz MKOL na czas olimpiady w Vancouver nakazał zmiany tejże nazwy (obiekty olimpijskie nie mogą nazywać się od nazwy sponsora). 
Obecnie swoje mecze rozgrywa tutaj Vancouver Canucks (NHL). Dawniej grały tutaj Vancouver Grizzlies (NBA, obecnie Memphis Grizzlies) i Vancouver Ravens (NLL). W hali znajduje się 88 luksusowych apartamentów oraz 12 apartamentów gościnnych.

</doc>
<doc id="718848" url="https://pl.wikipedia.org/wiki?curid=718848" title="Pniewscy herbu Nałęcz">
Pniewscy herbu Nałęcz

Pniewscy herbu Nałęcz

</doc>
<doc id="718849" url="https://pl.wikipedia.org/wiki?curid=718849" title="Jean de Reszke">
Jean de Reszke



</doc>
<doc id="718852" url="https://pl.wikipedia.org/wiki?curid=718852" title="Punta Alta">
Punta Alta

Punta Alta jest argentyńskim miastem portowym leżącym w prowincji Buenos Aires nad Oceanem Atlantyckim (zatoka Bahía Blanca), 673 km od miasta Buenos Aires. Miasto założone zostało 2 lipca 1898 roku. Według spisu z roku 2001 miasto liczyło 60 892 mieszkańców.

</doc>
<doc id="718855" url="https://pl.wikipedia.org/wiki?curid=718855" title="Jerzy Koch">
Jerzy Koch

Jerzy Koch (ur. 23 kwietnia 1958 we Wrocławiu) – polski literaturoznawca, niderlandysta i germanista z wykształcenia, specjalizujący się w literaturze i języku afrikaans, literaturze kolonialnej, niderlandzkiej i południowoafrykańskiej. Profesor zwyczajny, doktor habilitowany nauk filologicznych. Tłumacz literatury niderlandzkiej i południowoafrykańskiej (afrikaans) na język polski. Autor kilku blogów podróżniczych.
Wykształcenie i zatrudnienia.
Jest synem Jana Kocha i bratem Tomasza Kocha.
Jerzy Koch studiował filologię germańską o specjalności niderlandzkiej na Uniwersytecie Wrocławskim (1977–1982). Po studiach pracował w Archiwum Państwowym we Wrocławiu (1982–1984) jako archiwista, a następnie jako nauczyciel języka niemieckiego w XIII Liceum Ogólnokształcącym we Wrocławiu (1984–1985).
Od października 1985 roku był wykładowcą w Wyższej Szkole Sztuk Plastycznych we Wrocławiu (1985–1986), dziś Akademii Sztuk Pięknych im. Gepperta, a od listopada 1985 roku zatrudniono go na stanowisku asystenta w Zakładzie Języka Niemieckiego i Niderlandystyki w Instytucie Filologii Germańskiej na UWr. W latach 1985–2011 Koch związany był z Uniwersytetem Wrocławskim i tamtejszą Katedrą Filologii Niderlandzkiej. Tam w 2003 otrzymał stopień doktora habilitowanego. W 2005 otrzymał tytuł profesora nauk humanistycznych.
Od 1997 pracuje na Uniwersytecie im. A. Mickiewicza w Poznaniu, gdzie kieruje Zakładem Studiów Niderlandzkich i Południowoafrykańskich na Wydziale Anglistyki. Od 2001 jest tzw. badaczem stowarzyszonym ("research fellow") Uniwersytetu Wolnego Państwa (Universiteit van die Vrystaat – University of the Free State) w Bloemfontein (Republika Południowej Afryki).
Działalność naukowa.
Jerzy Koch ma w swoim dorobku publikacje na temat współczesnej literatury niderlandzkiej, recepcji literatury niderlandzkiej w Polsce, transferu kulturowego i piśmiennictwa kolonialnego; pisał także o związkach Śląska z Niderlandami, literaturze austriackiej, ma w swoim dorobku również prace bibliograficzne. W okresie zatrudnienia w Uniwersytecie Wrocławskim w Katedrze Filologii Niderlandzkiej na Wydziale Filologicznym założył pracownię, a następnie Zakład Współczesnej Literatury Niderlandzkiej i Afrikaans i rozwijał badania z zakresu recepcji literatury, współczesnej i kolonialnej literatury holenderskiej i flamandzkiej.
W 1988 roku przebywał na stypendium Flamandzkiej Wspólnoty w Belgii (Vlaamse Gemeenschap) i w Lowanium (Leuven) prowadził badania na historią literatury niderlandzkiej. Po otrzymaniu stypendium doktoranckiego w Belgii przebywał rok w Leuven i w grudniu 1991 roku na Katolickim Uniwersytecie Lowańskim obronił doktorat o polskiej recepcji Eduarda Douwes Dekkera (Multatulego, 1820-1887). Dwukrotnie, w latach 1993–1994 oraz 2007–2008, był stypendystą Królewskiej Holenderskiej Akademii Nauk (KNAW, Koninklijke Nederlandse Akademie van Wetenschappen) w prestiżowym ośrodku Netherlands Institute for Advanced Study in the Humanities and Social Sciences (NIAS) w nadmorskim Wassenaar w Holandii. W latach 90. kilkakrotnie korzystał też ze stypendiów naukowych Flamandzkiej Wspólnoty w Belgii (Vlaamse Gemeenschap), był też tłumaczem-rezydentem w domach tłumaczy (Vertalershuis) w Lowanium, Amsterdamie i Antwerpii.
Aktualnie (od 1997) pracuje na Uniwersytecie im. A. Mickiewicza w Poznaniu, gdzie kieruje utworzonym przez siebie Zakładem Studiów Niderlandzkich i Południowoafrykańskich na Wydziale Anglistyki. Od 2001 jest w University of the Free Statejest tzw. badaczem stowarzyszonym ("research fellow") Uniwersytetu Wolnego Państwa (Universiteit van die Vrystaat – University of the Free State)
w Bloemfontein (Republika Południowej Afryki).
Działalność przekładowa.
Działalność przekładową J. Koch rozpoczął w okresie studiów, publikując pierwsze tłumaczenia z języka niemieckiego i niderlandzkiego we wrocławskim miesięczniku „Sigma”.
Od połowy lat 80. współpracował z Kłodzkim Klubem Literackim przy Kłodzkim Ośrodku Kultury kierowanym przez Bogusława Michnika, współorganizując Wieczory Kultury Niderlandzkiej i wydając tomiki wierszy nieznanych w Polsce poetów z Niderlandów. W ten sposób swoje polskie wybory wierszy otrzymali poeci i poetki z Holandii, Belgii, a także Republiki Południowej Afryki: (1985), (1986), J. Bernlef (1987), (1989), Hugo Claus (1990 i 1996), Miriam Van hee (1992), Ingrid Jonker (1993), Leonard Nolens (1994). Kłodzkim imprezom, oprócz wystaw plastycznych, odczytów czy koncertów, które miały związek z kulturą niderlandzką, towarzyszył na ogół wieczór autorski danego poety czy poetki.
Jednocześnie, we współpracy z Andrzejem Dąbrówką i Krzysztofem Karaskiem, Koch przygotował w serii "Humanum Est" Wydawnictwa Literackiego wybór wierszy (1986). Od końca lat 80. i w latach 90. J. Koch publikował też przekłady rozproszone, nierzadko w blokach lub numerach tematycznych, m.in. w „Literaturze na Świecie”, „Opolu. Miesięczniku społeczno-kulturalnym” czy „Piśmie literacko-artystycznym”.
Na początku lat 90. zainicjował i redagował Bibliotekę Poezji Niderlandzkiej, wydawaną przy wsparciu holenderskiej fundacji Stichting Universiteit Wrocław oraz Oficyny Wydawniczej „Leopoldinum” Fundacji dla Uniwersytetu Wrocławskiego. Ukazały się wówczas tomy poezji (1990), J. Bernlefa (1991), (1991), (1992) oraz Fernanda Florizoona (1994). Swoje przekłady Koch opatrywał zawsze wstępami lub posłowiami, które przybliżały mało znaną literaturę Kraju Nizin. Wydał też w tym okresie przekłady powieści: (1987), Felixa Timmermansa (1989), (1990), Eduarda Douwesa Dekkera (ps. Multatulego, 1994), Harry’ego Mulischa,(2001, wyd. drugie 2012) i in.
Przełożył też inne książki, jak "Niderlandy. Historia Północnych i Południowych Niderlandów," autorstwa J. A. Kossman-Putto oraz E. H. Kossman, wydane przez Stichting „Ons Erfdeel” (1996), oraz tłumaczył i koordynował pracę zespołu tłumaczek, w skład którego wchodziły: Bożena Czarnecka, Alicja Oczko, Anita Frank, Marzanna Jóźwiak-Kotynia i Barbara Irena Kalla, przygotowujących wydanie książki Lucii Thijssen pt. "Polska i Niderlandy: 1000 lat kontaktów" (Walburg Pers: Zutphen 1997, wyd. drugie 2003).
Po przerwie związanej z pracą naukową oraz aktywnością akademicką Koch wrócił do przekładów literackich, tłumacząc najpierw na zlecenie holenderskich i flamandzkich fundacji wiersze flamandzkich i holenderskich autorów i autorek (np. dla Towarzystwa Miast Partnerskich Torunia wiersz-mural Hendrika Marsmana, dla projektu Wiersze w Metrze utwór Miriam Van hee, a dla projektu Wiersze w Mieście utwory Hugona Clausa, Geerta van Instendaela, Miriam Van hee) oraz opowiadania (np. dla citybooks utwór ). W ostatnich latach opublikował wybory poezji Flamanda Stefana Hertmansa (2016, wspólnie ze Sławomirem Paszkietem) oraz przełożył sztukę Hertmansa "Antygona w Molenbeek" (wyst. pol. Poznań 2018, Warszawa 2019); ukazały się też w jego przekładzie wybory wierszy poetów południowoafrykańskich piszących w języku afrikaans (2017) oraz Breytena Breytenbacha (2018).
Przynależność do stowarzyszeń.
J. Koch jest członkiem szeregu stowarzyszeń i organizacji zagranicznych, np. Internationale Vereniging voor Neerlandistiek – Międzynarodowego Stowarzyszenia Niderlandystycznego, PEN Afrikaans – południowoafrykańskiego oddziału PEN International, Maatschappij der Nederlandse Letterkunde – Stowarzyszenia Literatury Niderlandzkiej. W Polsce jest członkiem m.in. Stowarzyszenia Pisarzy Polskich oraz Stowarzyszenia Tłumaczy Literatury.
Wyróżnienia.
Koch jest pierwszym Polakiem, a zarazem pierwszym cudzoziemcem będącym od 2005 roku pełnoprawnym członkiem Południowoafrykańskiej Akademii Nauk i Sztuk.
Jest też od 2012 roku członkiem Akademii Europejskiej (Academia Europaea).
W 2019 roku zaliczono go do prestiżowego grona 100 naukowców z Wielkopolski z okazji 100-lecia Uniwersytetu Poznańskiego.
Blogi podróżnicze.
Antyle Holenderskie 2014/2015, 2017 – blog o podróżach na Antyle Holenderskie i osobistych wrażeniach, o zajęciach dla tamtejszych studentów i publicznych wykładach, o tym, co egzotyczne, i tym, co swojskie, choć dalekie.
Antwerpia 2014, 2015 – blog o pobytach w Domu Tłumacza w Antwerpii.
Amsterdam 2016, 2017, 2018 – blog o pobytach w amsterdamskim Domu Tłumacza.
Utrecht 2015 – blog o pobycie w Utrechcie.
Έξοδος – Exodos – blog o pobycie w Grecji.
Surinam 2019 – blog o podróży do Surinamu, dawnej Gujany Holenderskiej.

</doc>
<doc id="718859" url="https://pl.wikipedia.org/wiki?curid=718859" title="Pathet Lao">
Pathet Lao

Pathet Lao (, "Kraj Laotańczyków") – antykolonialny i rewolucyjny laotański ruch polityczny. Został ukształtowany w połowie XX wieku i ostatecznie w 1975 roku przejął pełnię władzy w Laosie po wojnie domowej (1953–1975), proklamując w kraju Laotańską Republikę Ludowo–Demokratyczną. Od początku związany był z komunistami wietnamskimi, a także zaopatrywany i zorganizowany przez Demokratyczną Republikę Wietnamu. Po zdobyciu przez komunistów władzy w Laosie nazwa Pathet Lao została zarzucona.
Geneza.
Inspiracją dla ruchu była rewolucja z 1945 roku, w wyniku której niepodległość zyskał sąsiedni Wietnam. Dzięki rewolucji wietnamskiej także na krótki czas Laos stał się krajem suwerennym i republikańskim, w którym władzę objęli nacjonaliści z Lao Issara, rząd ten przetrwał jednak rok, a następnie został obalony przez Francuzów, którzy powołali tam krótkotrwałą monarchię pod protektoratem Francji. Po rozwiązaniu republiki przez siły francuskie, książę Tiao Souphanouvong przedostał się do miasta Hanoi w północnym Wietnamie, gdzie zaciągnął się do walki w szeregach niepodległościowego i antyjapońskiego oraz antyfrancuskiego ruchu oporu Việt Minh. U boku Wietnamczyków i na bazie nacjonalistycznego Lao Issara, książę utworzył Front Wolnego Laosu, grupujący wszystkich działaczy ruchu niepodległościowego bez względu na poglądy polityczne.
Historia.
Organizacja antykolonialna została założona pomiędzy 13 a 15 sierpnia 1950 na Kongresie Delegatów Ludowych zorganizowanym z inicjatywy księcia Tiao Souphanouvona. Celem grupy było zdobycie niepodległości kraju i pełnej suwerenności, w niepodległym Laosie według programu partii wszystkie grupy etniczne uzyskać miały równe prawa. Partia opowiedziała się za kontynuowaniem walki z francuskimi kolonialistami u boku Wietnamczyków i Khmerów. 
Na początku lat 50. zarówno niepodległościowy Pathet Lao, jak i pozostające pod protektoratem francuskim Królestwo Laosu rozwijały struktury wojskowe. W kwietniu 1953 oddziały Pathet Lao Viet Minh na czele z Võ Nguyên Giápem zaatakowały wojska francuskie z terenów Wietnamu Północnego. Oddziały te zostały jednak odparte przez armię kolonialną. Wycofującym oddziałom udało się zająć północno-wschodnią prowincję kraju, gdzie utworzona została baza ruchu. Zdobycie Sam Neua rozpoczęła w Laosie wojnę domową, która trwała aż do roku 1975. Na czele rządu Laosu utworzonego przez ruch oporu stanął Souphanouvong. Na skutek konfliktu w Laosie, Francuzi osłabieni starciami z organizacjami niepodległościowymi w Indochinach, nadali Laosowi formalną niepodległość jednak władzę objął profrancuski rząd niemający większego poparcia.
Po bitwie pod Điện Biên Phủ, w 1954 roku, w Genewie odbyła się konferencja pokojowa z udziałem Pathet Lao. Utrzymano na niej niepodległość Laosu, jednakże utrzymano w mocy narzucony przez Francję traktat o przyjaźni i współpracy. Po konferencji z walk przeciwko Pathet Lao, stopniowo wycofali się Francuzi, a ich rolę przejęli Amerykanie. Rozpoczęli oni potajemne wspieranie wojsk królewskich, w wyniku czego już w 1955, 80% środków armii laotańskiej pochodziło z rąk amerykańskich. W 1956 roku do rządu wszedł przyrodni brat księcia Souphanouvonga, Souvanna Phouma. Na skutek tego Pathet Lao zgodziło się na zawieszenie broni, a w zamian rząd królewski uznał legalność rządów Pathet Lao na zajętych przez rebeliantów terenach. Zawieszenie broni okazało się klęską Amerykanów, którzy zostali zmuszeni do kontynuowania tajnej wojny za pośrednictwem Hmongów, których oddziały przeszkolone przez Amerykanów stanęły do walki przeciw nacjonalistom.
W 1957 Pathet Lao przekazało rządowi królewskiemu kontrolę nad zajmowanym terenem w zamian za teki ministerialne dla dwóch przedstawicieli ruchu. Jednym z nowych ministrów został książę Souphanouvong. Przeprowadzone rok później wybory umocniły wpływy ruchu. Na skutek interwencji Amerykanów rząd został zmuszony do ustąpienia a pomoc amerykańska dla króla została zawieszona. Amerykanie zastąpili dotychczasowy rząd rządem konserwatystów, który przystąpił do zbrojnej kampanii przeciwko Pathet Lao. Głównymi postaciami ruchu byli: książę Souphanouvong, Kaysone Phomvihane, Phoumi Vongvichit, Nouhak Phoumsavanh oraz Khamtai Siphandon. W sierpniu 1960 roku, gdy Kong Le, dowódca "2 Bataillon Parachutistes" Armii Laotańskiej, dokonał udanego zamachu stanu w Wientianie i wezwał wszystkie obce wojska – przede wszystkim Amerykanów – do opuszczenia kraju, a Pathet Lao udzieliła mu swego poparcia. Po zdławieniu puczu przez wojska prorządowe Kong Le i siły Pathet Lao, osłaniane przez siły północnowietnamskie, wycofały się na północ. W 1960 premierem został ponownie Souvanna Phouma, w obliczu czego były proamerykański minister obrony Phumi Novasana rozpoczął okupację stolicy, zmuszając tym samym Phouma do ucieczki do sąsiedniej Kambodży.
Pathet Lao od lat 60. walczył z wojskami amerykańskimi. W latach wojny wietnamskiej przetrzymywał na terytorium Laosu pewną liczbę amerykańskich jeńców wojennych, jak np. Davida Hrdlickę więzionego w jaskiniach na północ od miejscowości Ban Na Kay Tay.
Pathet Lao uważana była za laotański odpowiednik Việt Minhu i Wietkongu. Określenie to z czasem stało się ogólną nazwą dla laotańskich komunistów. Kojarzonym z nią ugrupowaniem politycznym stała się w latach 1955–1972 Laotańska Partia Ludowa, a w końcu Laotańska Partia Ludowo-Rewolucyjna (od 1972 do dnia dzisiejszego). Od chwili oficjalnego przejęcia władzy w listopadzie 1975 roku i obalenia króla Savang Vatthana Pathet Lao nie zaprzestał działalności, przekształcając się z ruchu partyzanckiego w ugrupowanie rządzące i w odróżnieniu od kambodżańskich Czerwonych Khmerów był właściwie przedłużeniem środowiska wietnamskich komunistów, będąc pod ich kontrolą. W kwietniu 1975 roku, po upadku rządu w Wietnamie Południowym, Pathet Lao podpisała z Wietnamem porozumienie, na mocy którego zezwolono armii wietnamskiej na stałe przebywanie w Laosie. Ostatni żołnierze wietnamscy wycofali się z Laosu w 1988 roku.

</doc>
<doc id="718861" url="https://pl.wikipedia.org/wiki?curid=718861" title="Pan Józek">
Pan Józek



</doc>
<doc id="718865" url="https://pl.wikipedia.org/wiki?curid=718865" title="Droga wojewódzka nr 291">
Droga wojewódzka nr 291

 Droga wojewódzka nr 291 (DW291) – droga wojewódzka łącząca stację kolejową w Otłoczynie z drogą krajową nr 91 (dawniej nr 1).
Przy drodze Leśnictwo Otłoczyn, a przy stacji budynki komory celnej i budynki urzędników z 1862 roku. Wówczas stacja graniczna zaboru pruskiego i rosyjskiego – "Drogi żelaznej Warszawa-Bydgoszcz". Po drugiej stronie granicy słynna stacja kolejowa "Aleksandrowo", wybudowana z przepychem na miarę wielkości imperium carskiego – dzisiaj miasto Aleksandrów Kujawski. Po obu stronach drogi na całej długości lasy otłoczyńskie.

</doc>
<doc id="718869" url="https://pl.wikipedia.org/wiki?curid=718869" title="Przejścia graniczne Estonii">
Przejścia graniczne Estonii

Według danych Straży Granicznej Republiki Estońskiej długość granic Republiki Estońskiej wynosi 1445,6 km, z czego 343 km liczy granica z Republiką Łotewską, 338,6 km – z Federacją Rosyjską, a pozostałe 764 km to granica morska. 
Granica z Łotwą od 1 maja 2004 jest granicą wewnętrzną Unii Europejskiej, a od 21 grudnia 2007 – granicą wewnętrzną strefy Schengen. W myśl art. 2 układu z Schengen nie prowadzi się na niej kontroli paszportowej ani celnej, a jej przekraczanie jest dozwolone w każdym miejscu i czasie, wobec czego nie ma na niej przejść granicznych. 
Granica Estonii z Rosją jest granicą zewnętrzną Unii Europejskiej i jednocześnie strefy Schengen. Odbywa się na niej kontrola paszportowa i celna. 
Jeśli nie zaznaczono inaczej, przejście jest otwarte cały rok, codziennie, dla obywateli wszystkich państw świata. W nawiasach podano godziny otwarcia przejść granicznych według danych Straży Granicznej Republiki Łotewskiej, które w niektórych przypadkach znacznie różnią się od danych estońskiej Straży Granicznej.
Dawne przejścia graniczne.
Granica z Republiką Łotewską.
Przejścia wymienione w kierunku z zachodu na wschód
przejścia kolejowe.
Ruch towarowy dozwolony jest tylko na przejściach Ikla – Ainaži, Valga 1 – Valka 2, Murati – Veclaicene oraz Valga – Lugaži. Na pozostałych przejściach obowiązuje ruch osobowy, chyba że zaznaczono inaczej.
Istniejące przejścia graniczne.
Granica z Federacją Rosyjską.
Przejścia wymienione w kierunku z północy na południe

</doc>
<doc id="718872" url="https://pl.wikipedia.org/wiki?curid=718872" title="Nasze Wiadomości">
Nasze Wiadomości

Nasze Wiadomości, podtytuł: „Pismo Federacji Młodzieży Walczącej” – wydawnictwo podziemne młodzieżowe. Wydawcą "Naszych Wiadomości" była Federacja Młodzieży Walczącej.
Historia pisma.
W czerwcu 1984 roku w Warszawie powołana została Federacja Młodzieży Walczącej. Komunikat o jej powstaniu po raz pierwszy został opublikowany w wydanym przez członków FMW, trzecim i ostatnim zarazem, numerze młodzieżowego pisma BUNT, który ukazał się w Warszawie we wrześniu 1984 roku. Za "BUNTEM", informację o powstaniu FMW przedrukowały podziemne pisma: "Tu, Teraz" oraz "Wola", przekazało ją także Radio Wolna Europa. Pierwszym samodzielnym pismem Federacji Młodzieży Walczącej był Serwis Informacyjny CZI FMW, który ukazywał się od 13 listopada 1984 do lipca 1985. W międzyczasie, równolegle prowadzono przygotowania do wydania profesjonalnej, własnej gazety Federacji, która miała przejąć zadania "Serwisu Informacyjnego CZI FMW", a także w szerszym kontekście podjąć tematykę społeczno-polityczną. Pismem tym stały się "Nasze Wiadomości", drukowane techniką sitodruku w formacie A4. W pierwszym numerze z dnia 23 lutego 1985, obok przedrukowanego z BUNT-u komunikatu o powstaniu FMW, opublikowano pierwszy dokument programowy Federacji Młodzieży Walczącej, tj. apel „Do młodzieży”, a także „Apel Jałtański”, który Federacja Młodzieży Walczącej podpisała obok kilkunastu innych podziemnych organizacji opozycyjnych. Z czasem "Nasze Wiadomości" zastąpiły "Serwis Informacyjny CZI FMW", który po 8 numerach zawiesił swoją działalność. Pierwszym redaktorem naczelnym gazety był Tomasz Roguski „Kornel”, zaś szatę graficzną wraz z logotypem FMW zaprojektował Jacek „Wiejski” Górski, który wzorował się na legionowym piśmie Wiadomości Polskie. Początkowo pismo miało charakter głównie informacyjny. Wraz z rozwojem gazety, zaczęto publikować teksty o tematyce historycznej, wywiady z działaczami opozycji, osobami publicznymi (np. muzykami punk-rockowymi), a także (anonimowe) komentarze na bieżące tematy polityczne.
Początkowo Nasze Wiadomości drukowane były w mieszkaniu Adama Golańskiego na ul. Klonowej w Warszawie. 14 maja 1985, po serii aresztowań w środowisku zbliżonym do FMW w ramach operacji SOR „Szofer”, podjęto decyzję o ewakuacji drukarni do mieszkania Moniki Szewczak na ul.Czerniakowską, a następnie do mieszkania Niny Ruczko na ul.Tamka. We wrześniu 1985 roku Biuro Studiów SB, elitarna jednostka Służby Bezpieczeństwa, w ramach operacji SOR „Gol” mającej na celu rozbicie FMW, zainstalowała podsłuch w mieszkaniu Adama Golańskiego, skąd drukarnia szczęśliwie ewakuowana została cztery miesiące wcześniej. W marcu 1986 Biuro Studiów SB ustaliło lokalizację drukarni "Naszych Wiadomości", przeniesionej na ul.Tamka. Drukarnię rozbito dokonując jednocześnie zatrzymania drukarzy: Jacka Kutznera, Tomka Grudzińskiego, Roberta Napiórkowskiego oraz właścicielki mieszkania Niny Ruczko. Aresztowani drukarze wyszli z więzienia po czterech miesiącach. Wpadka nie powstrzymała jednak pracy drukarni FMW, która w nowej lokalizacji wydała dodruk całego, zarekwirowanego przez SB, nakładu numeru 11, wraz z 12 numerem, w którym opisano zdarzenie. Od numeru 27 (1987), w związku z przejściem na technikę druku ofsetowego, gazeta wychodziła w formacie zmniejszonym do A5 oraz ze zmienioną winietą. Ostatni, 43 numer Naszych Wiadomości, ukazał się do 1 kwietnia 1989. Z okazji 25 lecia Federacji Młodzieży Walczącej, wydano okolicznościowy 44 numer gazety.
Druk.
Projekt graficzny wraz ze znakiem graficznym Federacji Młodzieży Walczącej wykonał Jacek „Wiejski” Górski.
Drukarnia z przyczyn bezpieczeństwa często zmieniała lokale konspiracyjne, mieściła się w Warszawie m.in.:
Przygotowanie diapozytywów: Ignacy Dembiński „Ignac”
Druk m.in.: Adam Golański, Jacek „Wiejski” Górski, Jacek Czarnecki „Czarny”, Robert Napiórkowski „Mela”, Jacek Kutzner, Tomasz Grudziński.
Egzemplarze archiwalne Naszych Wiadomości dostępne są w Archiwum FMW utworzonym przez Stowarzyszenie FMW oraz Fundację Ośrodka Karta, a także w zbiorach Polskiej Biblioteki Internetowej.

</doc>
<doc id="718875" url="https://pl.wikipedia.org/wiki?curid=718875" title="Biały Potok (Tylka)">
Biały Potok (Tylka)

Biały Potok – według rejstru urzędowego TERYT (stan na 2021 rok) jest to część wsi Tylka (SIMC 0437056) w Polsce, położona w województwie małopolskim, w powiecie nowotarskim, w gminie Krościenko nad Dunajcem. Dawniej Biały Potok był częścią wsi Krościenko nad Dunajcem.
W latach 1975–1998 Biały Potok administracyjnie należał do województwa nowosądeckiego.

</doc>
<doc id="718882" url="https://pl.wikipedia.org/wiki?curid=718882" title="Tylka">
Tylka

Tylka – wieś w Polsce, położona w województwie małopolskim, w powiecie nowotarskim, w gminie Krościenko nad Dunajcem.
W latach 1975–1998 wieś administracyjnie należała do województwa nowosądeckiego.
Do 1934 samodzielna gmina jednostkowa. Od 1934 gromada w nowo utworzonej gminie Krościenko. W związku ze zniesieniem gmin w 1954 roku Tylka i Krościenko utworzyły gromadę Krościenko. Gromadę Krościenko zniesiono 1 stycznia 1958 w związku z przekształceniem jej w osiedle, przez co Tylka utraciła samodzielność i stała się częścią Krościenka.
Osiedle Krościenko zniesiono wraz z kolejną reformą gminną, czyli 1 stycznia 1973 roku, łącząc je z miastem Szczawnica w organizm miejski o nazwie Szczawnica-Krościenko, przez co Tylka stała się częścią miasta Szczawnica-Krościenko.
1 stycznia 1982 (de facto 1 października 1982) zniesiono miasto Szczawnica-Krościenko oraz utworzono ponownie gminę Krościenko, w której skład weszły Krościenko i Tylka (a także Grywałd i Krośnica z gminy Czorsztyn).

</doc>
<doc id="718886" url="https://pl.wikipedia.org/wiki?curid=718886" title="Vladimír Búřil">
Vladimír Búřil

Vladimír Búřil (ur. 17 maja 1969 w Bratysławie) – słowacki hokeista, reprezentant Słowacji, trzykrotny olimpijczyk.
Po zakończeniu kariery zamieszkał w Pluskach pod Olsztynem, gdzie zajmuje się propagowaniem hokeja na lodzie, rozpoczął trenowanie grup dziecięcych w Giżycku.
Kariera klubowa.
Swoją karierę rozpoczął w Slovanie Bratysława, w którym występował (wliczając okres juniorski) przez 11 lat, po czym wyjechał do Francji, gdzie reprezentował barwy swojego pierwszego klubu zagranicznego – Les Dogues de Bordeaux. Po dwóch latach wrócił do macierzystego Slovana z którym zdobył 2 razy mistrzostwo kraju oraz wystąpił w trzech edycjach Europejskiej Hokejowej Ligi. W 2000 wyjechał do Niemiec, gdzie przez 4 lata grał w II-ligowych drużynach. W 2004 roku wrócił do swego ojczystego kraju, lecz nie do Slovana, lecz do MsHK Žilina. W następnym sezonie przeniósł się do węgierskiego klubu Alba Volán Székesfehérvár z którym występował w Interlidze oraz zdobył mistrzostwo kraju. W sezonie 2006/2007 wrócił do Žiliny – świeżo upieczonego Mistrza Słowacji, gdzie został kapitanem drużyny, lecz po rozegraniu 18 meczów rozstał się z tym klubem (powodem była trudna sytuacja finansowa Žiliny) i przeniósł się do nowotarskiego Podhala, z którym wywalczył mistrzostwo kraju. Mimo wyrażenia przez Búřila chęci pozostania w zespole, klub zrezygnował z niego po zakończeniu sezonu. Pozostał jednak w Ekstralidze, a konkretnie przeniósł się do TKH Toruń. Po niewywalczeniu przez TKH awansu do grupy mocniejszej, 22 stycznia 2008 Búřil podpisał kontrakt z Cracovią, z którą wywalczył mistrzostwo kraju. Po sezonie wrócił do TKH.
Statystyki zawodnika
Kariera reprezentacyjna.
Vladimír Búřil w reprezentacji Słowacji rozegrał 25 meczów i strzelił 1 gola.
Swoją karierę reprezentacyjną rozpoczął już w 1989 roku, kiedy to w barwach młodzieżowej reprezentacji Czechosłowacji wystąpił na młodzieżowych Mistrzostwach Świata. W barwach Słowacji brał udział w Igrzyskach Olimpijskich w 1994 roku w Lillehammer, w których rozegrał 4 mecze.

</doc>
<doc id="718888" url="https://pl.wikipedia.org/wiki?curid=718888" title="Vladimir Buril">
Vladimir Buril



</doc>
<doc id="718889" url="https://pl.wikipedia.org/wiki?curid=718889" title="GM Place">
GM Place



</doc>
<doc id="718893" url="https://pl.wikipedia.org/wiki?curid=718893" title="Jan Iwanek">
Jan Iwanek

Jan Piotr Iwanek (ur. 1952) – doktor habilitowany nauk humanistycznych, profesor nadzwyczajny Uniwersytetu Śląskiego w Katowicach, specjalista z zakresu systemów politycznych.
Życiorys.
W 1974 ukończył studia prawnicze na Wydziale Prawa i Administracji Uniwersytetu Śląskiego. W 1990 na Wydziale Nauk Społecznych Uniwersytetu Śląskiego na podstawie dorobku naukowego oraz rozprawy pt. "Problemy Kanału Panamskiego w stosunkach bilateralnych między Panamą a Stanami Zjednoczonymi" uzyskał stopień doktora habilitowanego nauk humanistycznych w dyscyplinie nauki o polityce w specjalności nauki o polityce.
W okresie od 1 września 1993 do 31 sierpnia 1999 był dziekanem Wydziału Nauk Społecznych Uniwersytetu Śląskiego w Katowicach, od 2002 pełni funkcję dyrektora Instytutu Nauk Politycznych i Dziennikarstwa Uniwersytetu Śląskiego w Katowicach. W latach 1991–1993 członek Komisji Ekspertów przy Ministrze Edukacji Narodowej, w latach 1996–1998, a następnie od 2011 członek Komitetu Nauk Politycznych Polskiej Akademii Nauk.
W 2010 katowickie biuro lustracyjne przy IPN skierowało do sądu wniosek w sprawie oświadczenia lustracyjnego Jana Iwanka, które ten złożył jako dyrektor instytutu na UŚ, kwestionując jego prawdziwość. Jan Iwanek miał w nim wskazać, iż był współpracownikiem organów bezpieczeństwa PRL, a jednocześnie zaprzeczyć współpracy ze Służbą Bezpieczeństwa, gdyż kontakty te miały charakter oficjalny. Prokurator uznał natomiast, że była to tajna i świadoma współpraca oparta na zobowiązaniu. Proces lustracyjny rozpoczął się we wrześniu 2010.
We wrześniu 2013 r. Sąd Okręgowy w Katowicach wydał nieprawomocne orzeczenie stwierdzające, iż profesor Uniwersytetu Śląskiego był tajnym współpracownikiem SB o pseudonimie "Piotr", ale nie skłamał w oświadczeniu lustracyjnym.
Jan Piotr Iwanek od 1974 należał do PZPR.

</doc>
<doc id="718896" url="https://pl.wikipedia.org/wiki?curid=718896" title="Beta-oksydacja">
Beta-oksydacja

β-oksydacja (β-oksydacja Knoopa) – szereg reakcji przekształcenia kwasów tłuszczowych w acetylokoenzym A (acetylo-CoA) w przypadku kwasów tłuszczowych o parzystej liczbie węgli oraz acetylo-CoA i propionylo-CoA, gdy liczba atomów węgla jest nieparzysta.
Przebieg.
Proces β-oksydacji zachodzi w macierzy mitochondrialnej u eukariotów i w cytozolu u prokariotów. Transport przez błonę wewnętrzną mitochondrium poprzedzony jest aktywacją kwasu tłuszczowego, polegającą na utworzeniu przez niego wiązania tioestrowego z CoA i powstaniem acylo-CoA. Transport cząsteczek acylo-CoA zawierających łańcuchy mające do 10 atomów węgla zachodzi bezpośrednio przez błonę mitochondrialną. Cząsteczki o dłuższych łańcuchach przechodzą przez wewnętrzną błonę mitochondrium po sprzężeniu z cząsteczką karnityny. Bierze w tym udział acylotransferaza karnitynowa I znajdująca się na zewnętrznej powierzchni wewnętrznej błony oraz acylotransferaza karnitynowa II umiejscowiona na wewnętrznej powierzchni błony (od strony matriks).
Reakcje β-oksydacji polegają na takich przemianach by rozszczepić "dłuższy" acylo-CoA na acetylo-CoA i acylo-CoA "krótszy", po czym rozpocząć proces od początku, aż do momentu gdy powstają dwie cząteczki acetylo-CoA w przypadku kwasów tłuszczowych o parzystej liczbie węgli lub propionylo-CoA i acetylo-CoA w przypadku kwasów o nieparzystej liczbie węgli. β-oksydacja obejmuje następujące reakcje, zachodzące cyklicznie:
Jeśli kwas tłuszczowy miał parzystą liczbę atomów węgla, to pod koniec ostatniego cyklu acylo-CoA ma 4 atomy węgla i jest rozszczepiany na 2 cząsteczki acetylo-CoA. W przypadku kwasów o nieparzystej liczbie węgla, acylo-CoA zawiera 5 atomów węgla i rozszczepia się na trzywęglowy propionylo-CoA oraz dwuwęglowy acetylo-CoA. U kręgowców propionylo-CoA przekształcany jest poprzez metylomalonylo-CoA do bursztynylo-CoA, który może zostać włączony do cyklu kwasów trikarboksylowych Krebsa (w innych organizmach propionylo-CoA może być np. katabolizowany do octanu).
U roślin powstały acetylo-CoA wchodzi w cykl glioksalowy, w wyniku którego zostaje przekształcony w szczawiooctan.
β-oksydacja nienasyconych kwasów tłuszczowych.
β-oksydacja nienasyconych kwasów tłuszczowych angażuje dodatkowe enzymy, nieuczestniczące w β-oksydacji nasyconych kwasów tłuszczowych. Jeśli kwas tłuszczowy posiada wiązania podwójne przy nieparzystych atomach węgla, β-oksydacja zachodzi tak samo, jak w przypadku kwasów nasyconych do momentu pojawienia się w trzecim cyklu cis-Δ3-enoilo-CoA. Związek ten zostaje wtedy przekształcony przy udziale izomerazy w trans-Δ2-enoilo-CoA, który ulega dalszym reakcjom. W przypadku kwasów wielonienasyconych, mających wiązania podwójne przy parzystych atomach węgla, na jednym z etapów β-oksydacji powstaje 2,4-dienoilowy związek pośredni, który jest przekształcany przez reduktazę 2,4-dienoilo-CoA w cis-Δ3-enoilo-CoA, który następnie zostaje przekształcony przez izomerazę w formę trans.
Znaczenie.
β-oksydacja jest procesem dostarczającym:
Historia.
Wieloetapowy rozkład enzymatyczny kwasów tłuszczowych odkrył w 1904 roku niemiecki chemik Franz Knoop (1875-1946), dlatego można spotkać nazwę β-oksydacja Knoopa lub teoria β-oksydacji tłuszczów Knoopa.
Linki zewnętrzne.
Katabolizm tłuszczowców

</doc>
<doc id="718899" url="https://pl.wikipedia.org/wiki?curid=718899" title="Trójkąt Gibbsa">
Trójkąt Gibbsa



</doc>
<doc id="718900" url="https://pl.wikipedia.org/wiki?curid=718900" title="Reichswerke Hermann Göring">
Reichswerke Hermann Göring

Reichswerke Hermann Göring (pol. "Zakłady Hermanna Göringa") – koncern założony w 1937 roku, będący własnością III Rzeszy.
W 1939 roku koncern przejął zakłady firm górnośląskich. W 1940 roku powstało towarzystwo siostrzane zakładów Hermanna Göringa pod nazwą "Bergwerksverwaltung Oberschlesien GmbH der Reichswerke Hermann Göring", nadzorujące zarządy poszczególnych kopalń górnośląskich. Na mocy ustawy z rządem Rzeszy, zarządzane dotychczas komisarycznie zakłady przeszły na własność koncernu (własność stanowiły m.in. zakłady należące do "Gwarectwa Węglowego Charlotte", do "Rybnickiego Gwarectwa Węglowego" i "Czernickiego Towarzystwa Węglowego"). Zarząd działał w latach 1941–1945.
Bergwerksverwaltung Oberschlesien GmbH der Reichswerke Hermann Göring.
Była spółką-córką Reichswerke AG für Berg- und Hüttenbetrieb Hermann Göring, założona 1 kwietnia 1940 roku. W skład spółki-córki wchodziło 5 oddziałów zarządzających zarówno kopalniami węgla kamiennego oraz przedsiębiorstwami górniczymi, takimi jak koksownie i elektrownie. Były to kolejno: Grupa I Gleiwitz (Gliwice), Grupa II Rybnik, Grupa III Königshütte (Chorzów), Grupa IV Kattowitz (Katowice) i Grupa V Brzeszcze.
Powstanie Bergwerksverwaltung Oberschlesien GmbH wiązało się z postanowieniem Urzędu Powierniczego Wschód z 11 grudnia 1939 roku i 27 marca 1940 roku, na mocy którego Zakłady Reichswerke AG für Berg- und Hüttenbetrieb Hermann Göring objęły zarząd komisaryczny polskich przedsiębiorstw państwowych znajdujących się na terenie wcielonego w 1939 roku do Rzeszy Górnego Śląska.
Dnia 13 stycznia 1941 roku przez koncern zostały wykupione kopalnie Król i Knurów, kopalnie węgla kamiennego Wspólnoty Interesów Górniczo-Hutniczych S.A. z siedzibą w Katowicach, kopalnie i zakłady poboczne Rybnickiego Gwarectwa Węgla Kamiennego w Katowicach i Gwarectwa Węgla Kamiennego Charlotte w Katowicach, kopalnie węgla kamiennego rud oraz zakłady cynkowe Zakładów Hohenlohego S.A. z siedzibą w Wełnowcu, kopalnia Hoym Czernickich Zakładów Węgla Kamiennego S.A, kopalnie węgla kamiennego Brzeszcze i Jawiszowice. W skład zakładów wchodził również dawniejszy Oddział Oeringen Zakładów S.A. Hermann Göring, Rybnickie Gwarectwo Węglowe i Gwarectwo Charlotte. Zakłady weszły również w posiadanie wszystkich nie eksploatowanych jeszcze pól górniczych. Na własność zakładów przeszły też dobra Mysłowice, Siemianowice, Marianów, Kazimierski Dwór, Brynów, Czerwionka, Czuchów, Pszów, Miechowice, Królewska Huta, Wodzisław i Krzyżkowice.

</doc>
<doc id="718903" url="https://pl.wikipedia.org/wiki?curid=718903" title="Moc mechaniczna">
Moc mechaniczna



</doc>
<doc id="718907" url="https://pl.wikipedia.org/wiki?curid=718907" title="Kąty (Krościenko nad Dunajcem)">
Kąty (Krościenko nad Dunajcem)

Kąty – przysiółek wsi Krościenko nad Dunajcem w Polsce, położony w województwie małopolskim, w powiecie nowotarskim, w gminie Krościenko nad Dunajcem. Wraz z Niwkami stanowi sołectwo w tej gminie.
W latach 1975–1998 przysiółek administracyjnie należał do województwa nowosądeckiego.

</doc>
<doc id="718909" url="https://pl.wikipedia.org/wiki?curid=718909" title="Kłódka">
Kłódka

Kłódka – urządzenie służące do spinania ze sobą elementów (skobli i wrzeciądzy) zamykających drzwi, pokrywy pojemników i inne ruchome przegrody. 
Kłódka klasyfikowana jest jako okucie budowlane zamykające. 
Kłódka składa się z obudowy, w której mieści się mechanizm oraz ruchomego pałąka, który otwiera i zamyka obręcz, jaką tworzy kłódka. Otwieranie kłódki odbywa się za pomocą klucza lub zamka szyfrowego, zamykanie może odbywać się na zatrzask lub z użyciem klucza.

</doc>
<doc id="718916" url="https://pl.wikipedia.org/wiki?curid=718916" title="Niwki (Krościenko nad Dunajcem)">
Niwki (Krościenko nad Dunajcem)

Niwki – część wsi Krościenko nad Dunajcem w Polsce, położona w województwie małopolskim, w powiecie nowotarskim, w gminie Krościenko nad Dunajcem. Wraz z Kątami stanowi sołectwo w tej gminie.
W latach 1975–1998 Niwki administracyjnie należały do województwa nowosądeckiego.

</doc>
<doc id="718917" url="https://pl.wikipedia.org/wiki?curid=718917" title="Osiedle Wojska Polskiego (Iława)">
Osiedle Wojska Polskiego (Iława)

Osiedle Wojska Polskiego - osiedle położone w południowej części Iławy. Na terenie osiedla znajduje się m.in. dworzec Iława Główna, dworzec PKS, zajezdnia ZKM i PKS, urząd pocztowy Iława 2 (kod 14-210) oraz dwie wieże ciśnień.
Ulice osiedla Wojska Polskiego.
Osiedle obejmuje ulice:
Komunikacja.
Przez teren osiedla przebiegają trasy 6 linii komunikacyjnych. Są to linie numer:
Linie biegną ulicami: Wojska Polskiego, Dworcową, Żeromskiego i Broniewskiego. Przy ul. Dworcowej znajduje się pętla "Dworzec Główny" dla linii numer 1, 2, 3, 4, 5 i 8.

</doc>
<doc id="718918" url="https://pl.wikipedia.org/wiki?curid=718918" title="Aksi (wyspa)">
Aksi (wyspa)

Aksi (zwana również Äksi lub Väike-Prangli - Mała Prangli) - mała, niezamieszkana wyspa w Zatoce Fińskiej należąca do Estonii. Razem z pobliskimi wyspami Prangli, Keri i trochę dalszą Naissaar należy do gminy Viimsi w prowincji Harjumaa. Powierzchnia wyspy wynosi 60 ha. Powierzchnia wyspy jest piaszczysta, z roślin występują jałowiec i brzoza.
Wyspa była zasiedlona od końca XVIII wieku głównie przez Szwedów. Ludność zajmowała się głównie rybołówstwem. Po II wojnie światowej Armia Czerwona zmusiła mieszkańców Aksi do opuszczenia wyspy. Ostatnia rodzina wyjechała w 1953 roku.
Latarnia morska Aksi.
Wybudowana w 1986 roku. Wieża cylindryczna, koloru czarna, u góry trzy białe pierścienie.

</doc>
<doc id="718924" url="https://pl.wikipedia.org/wiki?curid=718924" title="Väike-Prangli">
Väike-Prangli



</doc>
<doc id="718927" url="https://pl.wikipedia.org/wiki?curid=718927" title="Sporting Punta Alta">
Sporting Punta Alta

Club Atlético Sporting − argentyński klub piłkarski z siedzibą w mieście Punta Alta leżącym w prowincji Buenos Aires.
Historia.
Klub założony został 25 lutego 1925 roku i gra obecnie w czwartej lidze argentyńskiej Torneo Argentino B.

</doc>
<doc id="718930" url="https://pl.wikipedia.org/wiki?curid=718930" title="Górne źródło ciepła">
Górne źródło ciepła

Tzw. górne źródło ciepła (niezależnie od fizycznego położenia) to zbiornik (źródło) ciepła, z którego pobierane jest ciepło napędowe obiegu termodynamicznego (w silnikach cieplnych) lub do którego oddawane jest ciepło (w maszynach cieplnych roboczych realizujących pełny obieg termodynamiczny).
Temperatura górnego źródła ciepła jest:
Do obliczeń sprawności termodynamicznej obiegu, jako temperaturę górnego źródła ciepła przyjmuje się najwyższą temperaturę czynnika pojawiającą się w obiegu zarówno dla maszyn roboczych jak i silników.
W siłowniach i elektrowniach cieplnych jak również silnikach spalinowych (obieg prawobieżny) górnym źródłem ciepła jest zwykle energia chemiczna spalanego paliwa w kotle parowym bądź komorze spalania. Energia cieplna może też pochodzić z reaktora jądrowego, jak również dowolnego wymiennika ciepła.
W chłodziarkach górnym źródłem ciepła jest otoczenie, w pompach ciepła zbiornik ciepłej wody użytkowej lub instalacja centralnego ogrzewania (obiegi lewobieżne).

</doc>
<doc id="718931" url="https://pl.wikipedia.org/wiki?curid=718931" title="Club Atlético Sporting">
Club Atlético Sporting



</doc>
<doc id="718932" url="https://pl.wikipedia.org/wiki?curid=718932" title="Włoszyca Lubańska">
Włoszyca Lubańska

Włoszyca Lubańska – wieś w Polsce położona w województwie kujawsko-pomorskim, w powiecie włocławskim, w gminie Lubanie.
W latach 1975–1998 miejscowość położona była w województwie włocławskim.
Inne miejscowości o nazwie Włoszyca: Włoszyca

</doc>
<doc id="718934" url="https://pl.wikipedia.org/wiki?curid=718934" title="Wzgórza Dobrzenieckie">
Wzgórza Dobrzenieckie

Wzgórza Dobrzenieckie – wzgórza w południowo-zachodniej Polsce, na Śląsku, na Przedgórzu Sudeckim, stanowiące mikroregion Wzgórz Niemczańsko-Strzelińskich.
Wzgórza Dobrzenieckie leżą w województwie dolnośląskim. Obszar Wzgórz objęty jest obszarem chronionego krajobrazu.
Lokalizacja.
Pasmo wzgórz położone jest po wschodniej stronie miejscowości Ciepłowody, w zachodniej części Wzgórz Niemczańsko-Strzelińskich. Od wschodniej strony wzgórza graniczą z Wzgórzami Lipowymi i Kotliną Henrykowską, od północy z Równiną Wrocławską, od zachodu z Wzgórzami Dębowymi i Szklarskimi, a od południa z Wysoczyzną Ziębicką.
Opis.
Jest to niewielkie pasmo wzgórz będące podjednostką Wzgórz Niemczańsko-Strzelińskich. Pasmo ma długość ponad 20 kilometrów i rozciąga się południkowo, od północnej granicy miejscowości Stolec na południu do okolic miejscowości Maleszów na północy. Są to niewysokie, w większości bezleśne wzniesienia, nieprzekraczające 400 m n.p.m., opadające łagodnie w kierunku wschodnim do doliny Małej Ślęzy. Zachodnie zbocza pasma ogranicza Żelowicka Struga i są one strome. Najwyższym szczytem pasma jest Cierniowa Kopa (384 m n.p.m.), położona na południowym krańcu pasma. Większe wzniesienia to: Babia Góra (357 m n.p.m.), Kawia Góra (Łysica, 339 m n.p.m.), Kamieńczyk (341 m n.p.m.), Twardziel (358 m n.p.m.).
Budowa geologiczna.
Wzgórza zajmują północno-wschodni fragment bloku przedsudeckiego, na oderwanym i wypiętrzonym fragmencie Masywu Czeskiego. Skały budujące Wzgórza powstały w czasie najstarszych ruchów górotwórczych i nie podlegały zmianom w czasie późniejszych fałdowań. Ostateczny wygląd wzgórza otrzymały w okresie epoki lodowcowej, kiedy to lądolód skandynawski naniósł w doliny grubą warstwę osadów. Wzgórza zbudowane są ze skał metamorficznych metamorfiku niemczańsko-kamienieckiego, są to łupki krystaliczne, głównie łupki dwułyszczykowe i gnejsy biotytowe z wkładkami gnejsów leptytowych, w których znajdują się wychodnie tzw. sjenitów niemczańskich, granitów i bazaltów.
Rzeźba.
Wzgórza charakteryzują się urozmaiconą rzeźbą terenu z ostrymi spadkami zboczy po stronie zachodniej, w które wcinają się doliny potoków i głębokie wąwozy o nawianych na krystaliczny rdzeń lessach. Naturalne odsłonięcia skalne są stosunkowo rzadkie i ograniczają się jedynie do zboczy i wciętych dolin potoków.
Krajobraz.
Krajobraz jest urozmaicony. Cały obszar pasma jest górzysty. Pasmo przedstawia krajobraz niskich gór z wyraźnie zaznaczonymi wzniesieniami, których strome zbocza ponacinane są dolinami potoków i głębokimi wąwozami. Wzniesienia są kopulaste z wyraźnym podkreśleniem stromych zboczy, część wzniesień zalesione. Większość obszaru zajmują użytki rolne. Krajobraz częściowo przeobrażony. Pierwotny niskogórski charakter krajobrazu częściowo został zachowany.
Wody.
Wzgórza Dobrzenieckie należą do zlewiska Morza Bałtyckiego, położone są w dorzeczu Odry, na obszarze zlewni Ślęzy. Największą rzeką zbierającą wody ze wschodnich zboczy wzgórz jest Mała Ślęza, prawostronny dopływy Ślęzy. Z zachodnich zboczy wody odprowadzane są przez Żelowicką Strugę.
Klimat.
Klimat podgórski jest typowy dla większości obszaru Wzgórz Niemczańsko-Strzelińskich, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny, o umiarkowanej wilgotności. Przeważają wiatry zachodnie i południowo-zachodnie. Średnia temperatura w skali roku wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi zaledwie 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Roślinność i zwierzyna.
Najwyższe partie wzgórz w środkowej i południowej części pokryte są lasami, w dużej części o składzie naturalnym, sztucznie odnawianym. W tych częściach składają się one z dębów, buków, brzóz i lip oraz sztucznie wprowadzanych monokultur świerkowych i sosnowych, które źle się tu utrzymują. W poszyciu występuje: bez czarny, jarzębina, leszczyna, wierzba siwa, a także chroniony wawrzynek wilczełyko. W runie spotykamy następujące gatunki: konwalia majowa, konwalijka dwulistna, przytulia wonna, gajowiec żółty, rogownica, borówka czarna. Naturalne zbiorowiska roślinne na zboczach oraz między wzniesieniami obniżenia są zniszczone działalnością człowieka, który zajął ten teren pod uprawy. Nielicznie zachowały się małe enklawy drzew liściastych i zarośli nadpotokowych i nadrzecznych oraz nasadzań przydomowych. Z ciekawych roślin występuje tu: paprotka zwyczajna, wrotycz pospolity, rozchodnik wielki i rozchodnik kaukaski, żmijowiec zwyczajny, dziurawiec, krwawnik pospolity, wierzbówka kiprzyca, lepnica rozdęta, dzwonki, starzec.
Faunę reprezentują ssaki: sarny, jelenie, dziki. Z mniejszych ssaków występują zające, bobry, tchórze, łasice, kuny, wiewiórki. Płazy i gady występujące w tym rejonie to zaskrońce, padalce, traszki i żaby. Na nasłonecznionych stokach występuje żmija zygzakowata.
Miejscowości.
U podnóża wzgórz po ich zachodniej stronie położone są wsie Bobolice, Rakowice, Karczowice, Ruszkowice, Podlesie, Piotrówek. Po wschodniej stronie wzgórz leżą wsie: Piotrowice Polskie, Baldwinowice, Kobyla Głowa, Ciepłowody, Brochocin, Dobrzenice, Błotnica, Żelowice, Kowalskie, Maleszów.
Turystyka.
Przez wzgórza prowadzą szlaki turystyczne:

</doc>
<doc id="718937" url="https://pl.wikipedia.org/wiki?curid=718937" title="TextMaker">
TextMaker



</doc>
<doc id="718939" url="https://pl.wikipedia.org/wiki?curid=718939" title="Zapomnianowo">
Zapomnianowo

Zapomnianowo – wieś w Polsce położona w województwie kujawsko-pomorskim, w powiecie włocławskim, w gminie Lubanie.
W latach 1975–1998 miejscowość należała administracyjnie do województwa włocławskiego.

</doc>
<doc id="718940" url="https://pl.wikipedia.org/wiki?curid=718940" title="Pitivi">
Pitivi

Pitivi – dostępny na wolnej licencji LGPL program do nieliniowej edycji wideo.
Prace nad Pitivi, jako projektem na zakończenie studiów rozpoczął w 2004 roku Edward Hervey. Pierwotnie była to aplikacja napisana w języku C, jednak osiemnaście miesięcy później została przepisana na Pythona. Pitivi wykorzystuje multimedialny framework GStreamer oraz bibliotekę GTK+.

</doc>
<doc id="718945" url="https://pl.wikipedia.org/wiki?curid=718945" title="Tomáš Jakeš">
Tomáš Jakeš

Tomáš Jakeš (ur. 20 marca 1976) – czeski hokeista, trener.
Kariera.
Od 2007 zawodnik GKS Tychy, ostatnio związany kontraktem do 2013 roku. Od października 2012 w sezonie 2012/2013, zgodnie ze zmianą w regulaminie PZHL, nie był wliczany do limitu obcokrajowców (z racji występów w Polskiej Lidze Hokejowej (PLH) nieprzerwanie od co najmniej 48 miesięcy) i z tego względu jest traktowany jako grach krajowy. W sierpniu 2013 odszedł z tyskiego klubu. W sezonie 2013/2014 zawodnik Unii Oświęcim. Od 2014 zawodnik HC Moravské Budějovice.
W połowie 2017 został asystentem w klubie Orli Znojmo.

</doc>
<doc id="718946" url="https://pl.wikipedia.org/wiki?curid=718946" title="Tomas Jakes">
Tomas Jakes



</doc>
<doc id="718947" url="https://pl.wikipedia.org/wiki?curid=718947" title="Maspalomas">
Maspalomas

Maspalomas – najstarszy ośrodek turystyczny w południowej części wyspy Gran Canaria w archipelagu Wysp Kanaryjskich. Jest on częścią gminy San Bartolomé de Tirajana. 
Miejsce to jest znane turystom zwłaszcza dzięki tamtejszym hotelom, plażom i przede wszystkim wydmom chronionym w rezerwacie „Dunas de Maspalomas”. 
W Maspalomas znajduje się wysoka na 68 metrów latarnia morska "El Faro de Maspalomas". Znajduje się ona na południowym krańcu ciągnącego się w kierunku Playa del Inglés ("hiszp. Plaża Anglika") dwunastokilometrowego pasa plaż i wydm, gdzie wydzielono w roku 1987 rezerwat przyrody.

</doc>
<doc id="718950" url="https://pl.wikipedia.org/wiki?curid=718950" title="Alfa Olsztyn">
Alfa Olsztyn



</doc>
<doc id="718952" url="https://pl.wikipedia.org/wiki?curid=718952" title="MUMPS">
MUMPS

MUMPS (Massachusetts General Hospital Utility Multi-Programming System) – język programowania stworzony w latach 60. i przeznaczony głównie dla służby zdrowia. Obecnie wciąż jest w użyciu.

</doc>
<doc id="718953" url="https://pl.wikipedia.org/wiki?curid=718953" title="Subintabulat">
Subintabulat

Subintabulat – zabezpieczenie wierzytelności poprzez obciążenie hipoteką innej wierzytelności zabezpieczonej hipotecznie. Wierzyciel uprawniony z tytułu subintabulatu może dochodzić zapłaty własnej wierzytelności bezpośrednio od właściciela nieruchomości (zazwyczaj dłużnika wierzytelności obciążonej) z pominięciem wierzyciela wierzytelności hipotekowanej (wierzyciela hipotecznego, intabulowanego). Równocześnie właściciel nieruchomości ma obowiązek zapłaty długu hipotecznego nie swojemu wierzycielowi, lecz właśnie wierzycielowi subintabulowanemu. Od tego obowiązku nie zwalnia go nawet fakt, iż wierzytelność wierzyciela subintabulowanego nie jest jeszcze wymagalna.
Zapłata dokonana na rzecz subintabulowanego wierzyciela powoduje wygaśnięcie hipoteki ustanowionej na rzecz wierzyciela hipotecznego do wysokości uiszczonej sumy.
Wierzytelność zabezpieczona hipotecznie może być przedmiotem kilku hipotek. O zasadach zaspokajania kolejnych wierzycieli subintabulowanych decyduje wówczas moment powstania poszczególnych hipotek.
Subintabulat ogranicza w prawach wierzyciela hipotecznego. W szczególności nie może on, bez zgody wierzyciela subintabulowanego, doprowadzić do zgaśnięcia wierzytelności własnej bez zaspokojenia swojego wierzyciela. Tym samym niedopuszczalne jest zwolnienie dłużnika hipotecznego z długu, ani potrącenie wierzytelności hipotekowanej.
Instytucja subintabulatu pojawiła się na ziemiach polskich już w 1818 roku. Pozytywnie przyjęta przez doktrynę funkcjonowała także w okresie międzywojennym oraz - na mocy dekretu z 11 października 1946 roku "Prawo rzeczowe" - po II wojnie światowej. Na znaczeniu ten rodzaj hipoteki stracił w okresie gospodarki scentralizowanej, co stało się przyczyną pominięcia go w ustawie "o księgach wieczystych i hipotece" z 1982 roku. Wraz ze zmianą ustroju ustawodawca przyjął, iż w miarę rozwoju gospodarki rynkowej subintabulat stanie się znowu atrakcyjną formą rzeczowego zabezpieczenia. Znalazło to wyraz w reaktywowaniu go nowelizacją z 1991 roku. Obecne brzmienie przepisów (art. 108¹ i nast. ustawy) jest nieomal identyczne z art. 238-243 dawnego "Prawa rzeczowego". Należy jednak zaznaczyć, iż wbrew oczekiwaniom w praktyce subintabulat zupełnie nie funkcjonuje. Jego gospodarczą rolę częściowo pełnią listy zastawne banków hipotecznych.

</doc>
<doc id="718955" url="https://pl.wikipedia.org/wiki?curid=718955" title="Indeksykalność znaczenia">
Indeksykalność znaczenia

Indeksykalność znaczenia oznacza, że wszelkie przekazy symboliczne są zależne od pewnego konkretnego kontekstu znaczeniowego, w którym zostały nadane i dlatego błędem jest analizowanie ich treści w oderwaniu od niego. 
Pojęcie to zostało wprowadzone przez etnometodologów, krytykujących podejście lingwistyki generatywnej. Etnometodolodzy tacy jak Harold Garfinkel czy Aaron V. Cicourel wskazywali, że komunikacja nie może zostać zredukowana do znaczenia wyrazów i reguł gramatycznych, prowadzi to bowiem do błędnych interpretacji oraz do znacznego ograniczenia przesyłanych informacji. Reguły języka mają charakter niepełny i muszą być uzupełniane przez uczestników interakcji poprzez ich odnoszenie do kontekstu lub wspólnej definicji sytuacji.
Uczestnicy komunikacji nie zdają sobie w pełni sprawy z jej indeksykalnego charakteru, który można ujawnić w badaniach etnometodologicznych. W tym celu badacze nagrywali procesy komunikacji i prosili uczestników o jej objaśnienie. Stosowana była też metoda nieustannej triangulacji, a więc wielokrotnego odsłuchiwania i objaśniania procesu komunikacyjnego. 
Badaniom takim poddano m.in. komunikację między osobami głuchymi za pomocą języka migowego. Według Cicourela nastawienie scjentystyczne dąży do oderwania znaczenia wyrażenia od kontekstu jego użycia. Zgodnie z tym lingwistyka generatywna błędnie uważa, że jest możliwe badanie komunikacji, które abstrahuje od kontekstu społecznego. Przykład języka migowego pokazuje jak możliwa jest bogata komunikacja nie opierająca się na ścisłych regułach gramatycznych i mająca charakter ściśle indeksykalny.

</doc>
<doc id="718964" url="https://pl.wikipedia.org/wiki?curid=718964" title="Osobowość modalna">
Osobowość modalna

Osobowość modalna – to typ osobowości najczęściej występujący w danej populacji. Badając osobowość modalną, skupia się uwagę na częstości występowania w danej zbiorowości pewnych cech psychicznych i ich powiązań.
Zobacz też:

</doc>
<doc id="718967" url="https://pl.wikipedia.org/wiki?curid=718967" title="Style przywiązania się u dzieci">
Style przywiązania się u dzieci

Styl przywiązania się – termin w psychologii rozwoju człowieka, odnoszący się do różnych typów wczesnej więzi między dzieckiem a matką (lub innym stałym opiekunem – np. ojcem).
Style przywiązywania się.
Obserwacje spontanicznych kontaktów między dzieckiem i matką wykazały, że istnieją trzy podstawowe style przywiązywania się:
Styl przywiązywania się oparty na poczuciu bezpieczeństwa.
Dziecko ufa matce i czuje się przy niej bezpiecznie. Wierzy, że matka jest dostępna, wrażliwa i gotowa do ofiarowania wsparcia czy opieki. Dzięki takiej relacji dziecko buduje przekonanie o własnej wartości i zasługiwaniu na miłość. Jednocześnie z dużym poczuciem pewności eksploruje otoczenie, jest ciekawe nowych zjawisk i angażuje się w relacje społeczne. Umożliwia to dziecku uczenie się wielu prospołecznych zachowań, daje odwagę do podejmowania ryzyka, poszukiwania i akceptowania intymności w relacjach z drugim człowiekiem. Taki styl przywiązania cechuje ok. 2/3 dzieci.
Te dzieci jako osoby dorosłe mają największą zdolność tworzenia trwałych, dających satysfakcję relacji interpersonalnych. Potrafią szczerze zwierzać się w bliskich relacjach, w stresie zwracają się do partnera o pomoc. Cechuje ich ufność w stosunku do ludzi oraz pozytywne emocje w relacji z partnerem lub partnerką. Swoich rodziców opisują jako troskliwych, uczuciowych, sprawiedliwych i szczęśliwych w małżeństwie. Bez problemu tolerują bycie zależnym od innych jak i uzależnienie od siebie. Nie martwią się tym, że zostaną opuszczeni lub że ktoś się do nich za bardzo zbliży.
Styl nerwowo-ambiwalentny.
Określany też jako lękowo-ambiwalentny, charakteryzuje ok. 1/5 dzieci. Dziecko nie jest pewne tego, czy matka pospieszy z pomocą i pocieszeniem. W związku z tym stale upewnia się o jej obecności, odczuwa silny lęk przed rozstaniem, gwałtownie protestuje na samą możliwość rozstania. Jednocześnie sprzeciwia się próbom uspokojenia przez osoby trzecie. Jednak po powrocie matki okazują gniew i opór wobec niej, równocześnie jednak sygnalizując potrzebę kontaktu. Takie dzieci stosunkowo dużo płaczą i mniej interesują się otoczeniem.
Jako dorośli ludzie te osoby są przekonane, że inni z oporami zbliżają się do nich na tyle, na ile by chcieli. Często martwią się o to, czy są kochani naprawdę i czy ich związek jest trwały. Jednocześnie żywią lęk o to, że ich pragnienie całkowitego zespolenia się z partnerem może go odstraszyć. Mają skłonność do krańcowej namiętności, która nosi cechy obsesji, miłości od pierwszego wejrzenia i huśtawki emocjonalnej. Są bardzo zazdrosne i przekonane, że partner ich nie docenia (a także, że są niedoceniane przez inne ważne osoby – np. współpracowników). Mają skłonność do opisywania swoich rodziców jako inwazyjnych.
Unikający styl przywiązania.
Taki styl przywiązania cechuje ok. 1/5 dzieci. Dziecko ma poczucie odrzucenia przez matkę. Jest karane za próby nawiązania z nią bliskiego kontaktu fizycznego. W związku z tym uczy się unikać jej i ignoruje ją. Dochodzi do zaprzeczenia (mechanizm obronny) potrzebie więzi z nią i nieufności w stosunku do matki. Towarzyszą temu przeważnie zaburzenia takie jak: zaburzenia łaknienia, wycofanie z kontaktów społecznych, choroba sieroca.
Jako dorosłe osoby czują się skrępowane bliskością innych ludzi, stają się wtedy nerwowe. W dorosłych związkach mają skłonność do unikania intymności, poczucia frustracji, nudy. Nie ufają partnerowi. Zaprzeczają potrzebie więzi, mają silną skłonność do przelotnych związków seksualnych i nadmiernego koncentrowania się np. na pracy zawodowej. Swoich rodziców wspominają jako wymagających, krytycznych i pozbawionych troskliwości.
Styl dezorganizowany.
Współcześni badacze dodają jeszcze jeden styl przywiązania się, styl dezorganizowany. Dzieci z tym stylem przywiązania nie mogły przed jego wyłonieniem być jednoznacznie przypisane do innego. Obserwowany jest u dzieci doświadczających ze strony rodziców przemocy fizycznej lub psychicznej. W obliczu zagrożenia nie są w stanie podjąć spójnych działań przeciwstawiających się mu. Rodzice dzieci o tym stylu przywiązana mieli na zmianę wykazywać bezradność i wrogość, długotrwale zaniedbując lub krzywdząc potomstwo czy nie będąc w stanie rozwiązać własnych problemów wynikłych z doznanych krzywd. Dziecko traktuje takiego rodzica jednocześnie jako źródło zagrożenia i źródło bezpieczeństwa. Wykazuje się niespójnymi, przerywanymi zachowaniami i stereotypiami, dezorganizacją, nieporadnością, lękliwością, pobudzeniem, rozregulowaniem emocji. Otrzymuje sprzeczne impulsy, jednocześnie pragnąc zbliżyć się do rodzica, jak i unikać go. W wieku późniejszym przejawia mocną potrzebę kontroli otoczenia, wynikającą być może z zachwianego poczucia bezpieczeństwa i przedwczesnego przejęcia odpowiedzialności za siebie i rodzinę. Ten typ przywiązania w największym stopniu predysponuje do poważnych zaburzeń.
Badania naukowe.
Badania na dorosłych osobach i badania podłużne pokazały, że u 70% dorosłych ludzi (dwudziestojednolatków) styl nawiązywania relacji z dorosłym partnerem jest taki sam jak styl nawiązywania relacji z matką we wczesnym dzieciństwie (w wieku 12 miesięcy), pod warunkiem, że w ciągu owych 20 lat nie miało miejsca żadne ważniejsze wydarzenie takie jak śmierć rodzica, rozwód lub przemoc w rodzinie. W takich przypadkach stabilność stylu przywiązania pojawiała się u 44% badanych.

</doc>
<doc id="718969" url="https://pl.wikipedia.org/wiki?curid=718969" title="Jarosław Różański">
Jarosław Różański

Jarosław Różański (ur. 29 sierpnia 1976 w Nowym Targu) – polski hokeista, były reprezentant Polski.
Na stałe zamieszkał w Łopusznej.
Kariera klubowa.
Od maja 2014 ponownie zawodnik MMKS Podhale Nowy Targ. W sezonie 2019/2020 pełnił funkcję grającego asystenta trenera Phillipa Barskiego, a w 2020 przedłużył kontrakt i został asystentem szkoleniowca Andreja Husaua.
Kariera reprezentacyjna.
W reprezentacji Polski rozegrał 119 spotkań i strzelił 27 goli. Wystąpił na dziesięciu turniejach mistrzostw świata, w tym Elity w 2002.
Działalność pozasportowa.
W wyborach samorządowych 2010 startował do powiatu nowotarskiego z listy Prawo i Sprawiedliwość. Uzyskał 465 głosów, jednakże nie zdobył mandatu.

</doc>
<doc id="718970" url="https://pl.wikipedia.org/wiki?curid=718970" title="Polscy arcymistrzowie szachowi">
Polscy arcymistrzowie szachowi

Lista polskich szachistów posiadających tytuły arcymistrzów (GM) lub arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych, oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Polski reprezentowali tylko w pewnym okresie swojego życia.
Kompozycja szachowa.
arcymistrzowie.
"Uwaga": powyższa lista obejmuje zawodników z tytułami arcymistrza międzynarodowego. Zarząd Sekcji Kompozycji Szachowej nadaje również tytuły arcymistrza krajowego.

</doc>
<doc id="718977" url="https://pl.wikipedia.org/wiki?curid=718977" title="Czarna Woda (Jaworki)">
Czarna Woda (Jaworki)

Czarna Woda (j. łemkowski Чорна Вода) – część wsi Jaworki w Polsce położona w województwie małopolskim, w powiecie nowotarskim, w gminie miejsko-wiejskiej Szczawnica.
Położenie.
Czarna Woda położona jest w Beskidzie Sądeckim, w kotlinie Czarnej Wody, jednego z głównych dopływów Grajcarka.
Od pozostałej części Łemkowszczyzny oddzielona jest przez pasmo Radziejowej, oraz zdominowaną przez polską ludność dolinę Popradu. Wskutek tego jej mieszkańcy podlegali silnym wpływom polskim i słowackim.
Historia.
Dawniej tereny te określano nazwą Rusi Szlachtowskiej.
Przed II wojną światową wieś zamieszkiwana była przez Rusinów Łemków.
Po II wojnie światowej jej mieszkańcy zostali wysiedleni, a zabudowania spalone. Obecnie tereny dawnej wsi Czarna Woda należą administracyjnie do wsi Jaworki, której rdzenni mieszkańcy również zostali wysiedleni, a wieś została następnie zasiedlona powtórnie, głównie przez ludność ze Spisza i Podhala.
1 stycznia 2008 obszar Czarnej Wody został wyłączony spod administracji miasta Szczawnicy (w związku ze zmianą rodzaju gminy z miejskiego na miejsko-wiejski) i przyłączony do nowo powstałej (również wyłączonej ze Szczawnicy) wsi Jaworki, otrzymując ze względu na swoją historyczną wartość status "części wsi".

</doc>
<doc id="718980" url="https://pl.wikipedia.org/wiki?curid=718980" title="Aurel Popovici">
Aurel Popovici

Aurel Popovici (ur. 16 października 1863 w Lugoj, zm. 9 lutego 1917 w Genewie) – rumuński prawnik i polityk, profesor Uniwersytetu Wiedeńskiego i bliski współpracownik zamordowanego w Sarajewie Franciszka Ferdynanda.
W 1905 ogłosił książkę pt. "Stany Zjednoczone Wielkiej Austrii", w której proponował podział całej monarchii austro-węgierskiej na 15 terytoriów narodowych, nie pokrywających się z krajami historycznymi. Terytoria te miały być obdarzone własnymi rządami i sejmami.

</doc>
<doc id="718983" url="https://pl.wikipedia.org/wiki?curid=718983" title="Cykowo (Giżewo)">
Cykowo (Giżewo)

Cykowo – część wsi Giżewo w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 Cykowo administracyjnie należało do województwa bydgoskiego.

</doc>
<doc id="718986" url="https://pl.wikipedia.org/wiki?curid=718986" title="Gustawowo">
Gustawowo

Gustawowo – część wsi Rzepiszyn w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 Gustawowo administracyjnie należało do województwa bydgoskiego.

</doc>
<doc id="718988" url="https://pl.wikipedia.org/wiki?curid=718988" title="Michael Collins (film)">
Michael Collins (film)

Michael Collins – film fabularny w reżyserii Neila Jordana, nakręcony w 1996 w koprodukcji amerykańsko-brytyjsko-irlandzkiej. Dramat biograficzny o tematyce wojennej, oparty na wydarzeniach autentycznych. Postać tytułowego bohatera odtwarza Liam Neeson, a w rolę "Kitty Kiernan" wcieliła się Julia Roberts.
Niektóre ze scen filmu zostały zrealizowanie w dublińskim więzieniu Kilmainham Gaol.
Film jest biografią irlandzkiego polityka i rewolucjonisty – twórcy IRA, a został oparty na faktach. Opowiada o szczytowym okresie życia Collinsa, gdy doprowadził on do pokoju Irlandii z Anglią i do odzyskania przez nią niepodległości (po blisko 700 latach brytyjskiej okupacji), poprzez podpisanie traktatu pokojowego. Społeczeństwo irlandzkie zatwierdziło traktat, w przeciwieństwie do części rządu, która domagała się utworzenia Republiki Irlandzkiej. W związku z tym wybuchła wojna domowa zakończona w 1922 wraz ze śmiercią Michaela Collinsa – zamordowanego w pułapce przygotowanej przez część członków IRA (zwolenników republiki Irlandii). Film kończy się cytatem Éamona de Valery – prezydenta Republiki Irlandzkiej z 1966.
Obsada.
Źródło: Filmweb
i inni.

</doc>
<doc id="718989" url="https://pl.wikipedia.org/wiki?curid=718989" title="Hans Kohn">
Hans Kohn

Hans Kohn (hebr. הַנְס כֹּהן, ur. 15 września 1891 w Pradze, zm. 1971 w Filadelfii) – żydowski filozof i historyk.
W swoich badaniach zajmował się m.in. nacjonalizmem i panslawizmem.

</doc>
<doc id="718992" url="https://pl.wikipedia.org/wiki?curid=718992" title="Janikowo (gmina Kruszwica)">
Janikowo (gmina Kruszwica)

Janikowo – wieś w Polsce położona w województwie kujawsko-pomorskim, w powiecie inowrocławskim, w gminie Kruszwica. Obecnie mieszka w niej 32 mieszkańców. Jest częścią sołectwa Sokolniki.
Janikowo znajduje się na szlaku piastowskim łączącym Kruszwicę i Strzelno.
Historia.
Nieopodal miejscowości odkryto ślady osady z okresu wpływów rzymskich. Wieś niegdyś nazywała się Jankowo. Pracowali tu chłopi zajmujący się rolą i hodowlą świń.
Około 1560 roku wieś należała do pani Oborskiej, nieco później Andrzeja Janickiego. Kolejny upadek Jankowa miał miejsce w 1665 roku w wyniku wojny polsko-szwedzkiej.
W 1938 roku w miejscowości wybuchł pożar, który strawił zabudowania gospodarskie. Po II wojnie światowej mieszkańcy otrzymali ziemię z rozparcelowanego majątku rodziny Leclerc z Sukowych.
Dawniej wieś liczyła 12 domów i 96 mieszkańców (obecnie liczy 10 domów i 32 mieszkańców). Dawniej Janikowo podzielone było na 3 wioski:
Podział administracyjny.
W latach 1975–1998 miejscowość administracyjnie należała do województwa bydgoskiego.
Zobacz też.
Inne miejscowości o nazwie Janikowo: Janikowo

</doc>
<doc id="718995" url="https://pl.wikipedia.org/wiki?curid=718995" title="Mirokles">
Mirokles

Mirokles (zm. 30 listopada ok. 316) – szósty biskup Mediolanu i pierwszy w diecezji mediolańskiej, którego historyczność jest całkowicie bezsporna, święty Kościoła katolickiego.
Jego wspomnienie liturgiczne obchodzone jest 3 grudnia z uwagi na święto św. Andrzeja Apostoła przypadające 30 listopada.
Imię.
Imię męskie pochodzenia greckiego, złożone z elementów oznaczających "mirrę" oraz "sławę, chwałę".

</doc>
<doc id="718998" url="https://pl.wikipedia.org/wiki?curid=718998" title="Wapiennik (budowla)">
Wapiennik (budowla)

Wapiennik (także: "piec wapienniczy" lub "piec wapienny") – piec szybowy, przeznaczony do wypalania skał wapiennych, w celu uzyskania z nich wapna palonego.
Na terenie Małopolski nazywa się tak również kamieniołom wapienia.
Technologia wypalania wapienia.
Wapienniki rozgrzewano do temperatury 900–1000 °C najczęściej pozyskiwanym z pobliskich lasów drewnem lub węglem kamiennym (także torfem). Wkład ładowany był od góry za pomocą prostych, drewnianych konstrukcji.
Piec pracował w sposób ciągły. Otwór w górnej części szybu zasypywano na przemian warstwami kamienia wapiennego i paliwa. Wsad obsuwając się w dół szybu pieca był podgrzewany spalinami ze strefy wypału, następnie węgiel ulegał zapaleniu; natomiast w strefie wypalania, gdzie temperatura dochodziła do 1200 °C, wapień ulegał rozkładowi według reakcji:
Szyb pieca wapiennego w swojej górnej części miał nadbudowany zwężający się komin z cegły, w celu uzyskania większego ciągu i szybszego przebiegu procesu wypalania. Ponieważ proces ten wymaga utrzymania wysokiej temperatury, szyb pieca izolowany był z zewnątrz warstwą ziemi. Ściany wapiennika wzmacniano dodatkowo grubymi, metalowymi prętami. Wypalany surowiec zsypywał się w dół szybu w przeciwprądzie do ruchu gorącego powietrza.
Wytworzony w procesie rozkładu dwutlenek węgla uchodził do atmosfery ze spalinami, a wapno palone ochłodzone w dolnej części pieca, było wybierane przez dolny szyb jako gotowy produkt.

</doc>
<doc id="719000" url="https://pl.wikipedia.org/wiki?curid=719000" title="Biryn">
Biryn

Biryn – imię męskie, którego patronem jest św. Biryn, biskup Dorchester (zm. w 650 r.).
Biryn imieniny obchodzi 3 grudnia.

</doc>
<doc id="719001" url="https://pl.wikipedia.org/wiki?curid=719001" title="Ján Filický">
Ján Filický

Ján Filický (ur. ok. 1585 we Vlkovej, zm. 1622 w Sárospataku) – słowacki poeta humanistyczny.

</doc>
<doc id="719008" url="https://pl.wikipedia.org/wiki?curid=719008" title="Jozef Cíger-Hronský">
Jozef Cíger-Hronský

Jozef Cíger-Hronský, właściwie Jozef Cíger (ur. 23 lutego 1896 w Zwoleniu zm. 13 lipca 1960 w Luján, w Argentynie) – słowacki pisarz, nauczyciel, malarz, redaktor, publicysta i autor literatury dla młodzieży.

</doc>
<doc id="719011" url="https://pl.wikipedia.org/wiki?curid=719011" title="Oboźny litewski">
Oboźny litewski



</doc>
<doc id="719013" url="https://pl.wikipedia.org/wiki?curid=719013" title="Paradoks hydrostatyczny">
Paradoks hydrostatyczny

Paradoks hydrostatyczny – paradoks związany z mechaniką płynów, polegający na tym, że ciśnienie na dnie naczynia nie zależy wprost od ciężaru cieczy zawartej w naczyniu, a zależy od wysokości słupa cieczy nad dnem. Natomiast parcie cieczy na dno naczynia zależy od pola powierzchni dna, wysokości słupa cieczy i ciężaru właściwego cieczy. Wynika z tego, że parcie cieczy na dno w naczyniach o różnych kształtach będzie takie samo, jeżeli pole powierzchni dna każdego z tych naczyń i wysokość słupa cieczy w tych naczyniach będą równe.
Fakt ten, stwierdzony po raz pierwszy przez holenderskiego uczonego Simona Stevina w XVI w., wydawał się wówczas paradoksalny, dlatego i dziś często nazywany jest paradoksem. Nazywany bywa także paradoksem Pascala, ponieważ Blaise Pascal w roku 1648 spopularyzował go demonstrując publicznie rozsadzenie beczki niewielką ilością wody. Doświadczenie to ilustrowało równocześnie prawo odkryte przez Pascala i nazwane jego imieniem.

</doc>
<doc id="719014" url="https://pl.wikipedia.org/wiki?curid=719014" title="Wyspa Cziczagowa">
Wyspa Cziczagowa

Wyspa Cziczagowa (, tli. "Shee Kaax") – wyspa w Zatoce Alaska u południowo-wschodnich wybrzeży Alaski, wchodzi w skład Archipelagu Aleksandra. Leży na północ od Wyspy Baranowa.
Wyspa ma 120 km długości i do 80 km szerokości, ma powierzchnię 5306 km². W 2000 zamieszkiwały ją 1342 osoby.
Nazwa wyspy upamiętnia odkrywcę i admirała floty rosyjskiej Wasilija Cziczagowa.

</doc>
<doc id="719015" url="https://pl.wikipedia.org/wiki?curid=719015" title="Jozef Ciger-Hronsky">
Jozef Ciger-Hronsky



</doc>
<doc id="719016" url="https://pl.wikipedia.org/wiki?curid=719016" title="Jozef Ciger">
Jozef Ciger



</doc>
<doc id="719017" url="https://pl.wikipedia.org/wiki?curid=719017" title="Comerica Tower">
Comerica Tower

Comerica Tower – wieżowiec w Detroit w USA. Został zaprojektowany przez Johnson/Burgee Architects i Kendall/Heaton Associates Inc. Wzniesiono go w latach 1991–1993. Został wykonany w stylu postmodernistycznym. Ma 189 metrów wysokości i 43 piętra nadziemne, obsługiwane przez 22 windy. Pod ziemią znajdują się jeszcze 2 kondygnacje. Jego całkowita powierzchnia wynosi . Poza biurami, w tym Comerica Bank, jednej z 25 największych korporacji bankowych w Stanach Zjednoczonych, powierzchnia wieżowca jest wykorzystywana w celach gastronomicznych oraz handlowych.

</doc>
<doc id="719018" url="https://pl.wikipedia.org/wiki?curid=719018" title="Jozef Hronsky">
Jozef Hronsky



</doc>
<doc id="719022" url="https://pl.wikipedia.org/wiki?curid=719022" title="Dernière Volonté">
Dernière Volonté

Dernière Volonté (fr. "testament") – francuski zespół wykonujący muzykę z gatunku military pop, martial industrial i neofolk. Jego założycielem i jedynym członkiem jest Geoffroy D. Z początku tworzył utwory z zakresu dark ambient i martial industrial, na późniejszych płytach dominują utwory z gatunku military pop.

</doc>
<doc id="719024" url="https://pl.wikipedia.org/wiki?curid=719024" title="Komisarz Żbik">
Komisarz Żbik

Komisarz Żbik – nazwa zapoczątkowanej w 2006 roku serii polskich komiksów, których bohaterem jest komisarz Policji Michał Maciej Żbik, wnuk kapitana Milicji Obywatelskiej Jana Żbika, bohatera popularnej serii komiksowej wydawanej w latach 1967–1982, który odszedł na emeryturę w stopniu majora.
Komiks wydawany jest przez wydawnictwo Mandragora. Pomysłodawcą serii i twórcą postaci Żbika jest Władysław Krupka, scenarzysta nowego cyklu i większości wcześniejszych zeszytów o kapitanie Żbiku.
Komiksy w serii.
Wydawnictwo "Mandragora" zapowiedziało na początek czterozeszytową miniserię. Jej twórcą miał być Michał Śledziński, który po opublikowaniu pierwszego zeszytu zrezygnował z pracy nad dalszymi. Obecnie seria była zawieszona na czas poszukiwania przez wydawcę rysownika, który dokończy miniserię zaczętą przez Śledzińskiego. Podczas Międzynarodowego Festiwalu Komiksu w Łodzi w październiku 2007 ujawniono, że będzie nim Robert Adler, a kolejną historię narysuje Maciej Mazur.

</doc>
<doc id="719026" url="https://pl.wikipedia.org/wiki?curid=719026" title="Badanie podłużne">
Badanie podłużne



</doc>
<doc id="719027" url="https://pl.wikipedia.org/wiki?curid=719027" title="Katastrofa tramwajowa w Warszawie (1987)">
Katastrofa tramwajowa w Warszawie (1987)

Katastrofa tramwajowa w Warszawie – katastrofa, do jakiej doszło w dniu 3 września 1987 roku na skrzyżowaniu ulic Wolskiej i Młynarskiej w Warszawie.
Katastrofa.
Około godziny trzynastej dwuwagonowy skład tramwajów 105N (numery taborowe 1032 i 1073) linii „27”, ruszający z przystanku PDT Wola w kierunku cmentarza Wolskiego, uderzył w prawy bok pierwszego w składzie wagonu linii „26” (numery taborowe 1049 i 1045), jadącego w kierunku Pragi. Skład „26” chwilę wcześniej niespodziewanie skręcił w lewo na nieodłożonej zwrotnicy, ustawionej do skrętu w lewo w ul. Młynarską, gdzie wcześniej skręt techniczny wykonał tramwaj linii „1”. Winnym spowodowania katastrofy uznano motorniczego tramwaju „26”, który od niedawna prowadził tramwaje i na skutek braku doświadczenia nie zwrócił uwagi na położenie zwrotnicy. W wyniku wypadku śmierć poniosło siedem osób, a 73 odniosło obrażenia. 4 września ogłoszono w Warszawie dniem żałoby. Były nieczynne teatry, kina i lokale. Mieszkańcy miasta zgłaszali się do punktów krwiodawstwa, aby oddać krew.
2,5 godziny po katastrofie na stacji kolejowej Warszawa Włochy doszło do zderzenia dwóch pociągów, w wyniku której śmierć poniosło 8 osób. Dzień 3 września 1987 roku jest określany jako „Czarny czwartek” warszawskiej komunikacji miejskiej.

</doc>
<doc id="719030" url="https://pl.wikipedia.org/wiki?curid=719030" title="Nikołajewsk">
Nikołajewsk



</doc>
<doc id="719031" url="https://pl.wikipedia.org/wiki?curid=719031" title="Penobscot Building">
Penobscot Building

Penobscot Building – budynek w Detroit w USA. Budynek ten został zaprojektowany przez Smith, Hinchman &amp; Grylls i Donaldson &amp; Meier Jego budowa, rozpoczęta w roku 1927, zakończyła się w 1928 roku. Został wykonany w stylu art déco. Ma 172 metry wysokości i 47 pięter nadziemnych. Pod ziemią znajdują się jeszcze 2 kondygnacje. Od chwili ukończenia w roku 1928, aż do 1977 (ukończenie budowy Detroit Marriott at the Renaissance Center), był to najwyższy budynek w mieście. Znajduje się w nim 25 wind, a jego całkowita powierzchnia wynosi . Poza biurami powierzchnia tego wieżowca jest wykorzystywana w celach handlowych oraz jako centrum konferencyjne, które zajmuje przestrzeń 13. piętra.

</doc>
<doc id="719032" url="https://pl.wikipedia.org/wiki?curid=719032" title="Wyględów (Warszawa)">
Wyględów (Warszawa)

Wyględów – obszar MSI w dzielnicy Mokotów w Warszawie.
Historia.
Nazwa obszaru pochodzi od wsi Wyględowo-Kościesze założonej w XV w. w okolicach obecnej ulicy Bełskiej.
Położenie.
Wyględów wg MSI jest położony w północno-zachodniej części dzielnicy. Od wschodu graniczy z mokotowskimi osiedlami Stary Mokotów i Wierzbno, od południa ze Służewcem, od południowego zachodu z Okęciem (będącym częścią dzielnicy Włochy), resztę granicy dopełnia Ochota: od zachodu Rakowiec i od północy Filtry. 
Ograniczony jest ulicą Żwirki i Wigury (od zachodu), fragmentem linii kolejowej nr 8 Warszawa-Kraków (od południowego zachodu), ulicą Woronicza (od południa) oraz ulicami Wołoską i św. Andrzeja Boboli (od wschodu). Od północy granica przebiega przez Pole Mokotowskie w linii prostej od końca ul. Batorego do skrzyżowania ul. Żwirki i Wigury z ul. Banacha.

</doc>
<doc id="719034" url="https://pl.wikipedia.org/wiki?curid=719034" title="Wyględów">
Wyględów



</doc>
<doc id="719035" url="https://pl.wikipedia.org/wiki?curid=719035" title="Badanie longitudinalne">
Badanie longitudinalne



</doc>
<doc id="719036" url="https://pl.wikipedia.org/wiki?curid=719036" title="Michał Maciej Żbik">
Michał Maciej Żbik



</doc>
<doc id="719037" url="https://pl.wikipedia.org/wiki?curid=719037" title="Marta Klubowicz">
Marta Klubowicz

Marta Klubowicz-Schembera, "primo voto" Różycka (ur. 8 lutego 1963 w Kłodzku) – polska aktorka teatralna, filmowa i telewizyjna, tłumaczka literatury niemieckiej.
Życiorys.
Pochodzi z Barda. W 1981 zdała maturę w I Liceum Ogólnokształcącym Jana III Sobieskiego w Nysie. W szkole średniej recytowała, uczestniczyła w konkursach poetyckich i rezultatem tej aktywności były studia we wrocławskiej filii Państwowej Wyższej Szkoły Teatralnej im. Ludwika Solskiego w Krakowie, które ukończyła w 1985.
9 listopada 1985 wystąpiła w sztuce Bertolta Brechta "Baal" u boku Zbigniewa Zapasiewicza i Janusza Gajosa na scenie Teatru Powszechnego im. Zygmunta Hübnera w Warszawie, z którym była związana w latach 1985–1992. Występowała także w teatrach warszawskich: Syrena (1989), Stara Prochownia (1991–1992), Komedia (2001, 2008), Studio im. Stanisława Ignacego Witkiewicza (2001–2002), Narodowym (2004), Na Woli im. Tadeusza Łomnickiego (2004–2005) i Bajka (2007) oraz im. Jana Kochanowskiego w Opolu (1994), Wrocławskim Teatrze Współczesnym im. Edmunda Wiercińskiego (1996–98), Bałtyckim Teatrze Dramatycznym im. Juliusza Słowackiego w Koszalinie (2002–2005), Ludowym w Krakowie (2004) i Rozrywki w Chorzowie (2005). W 2002 odebrała nagrodę im. Witolda Hulewicza za stworzenie własnego teatru jednego aktora i odkrywanie poetów zapomnianych.
Jeszcze jako studentka zadebiutowała w telewizyjnym filmie "Wakacje z Madonną" (1983) z Krzysztofem Kiersznowskim. Zwróciła na siebie uwagę rolą Uny w kostiumowym serialu "Przyłbice i kaptury" (1985), przeznaczonym dla młodzieży, ale oglądanym chętnie przez wszystkich miłośników historycznych romansów. Swoje możliwości dramatyczne ukazała kreując postać mającej dość biedy Amelki, która wychodzi za mąż za niekochanego dużo starszego od niej aptekarza w ekranizacji powieści Poli Gojawiczyńskiej w reżyserii Barbary Sass "Dziewczęta z Nowolipek" (1985) i "Rajska jabłoń" (1985). Przebojem frekwencyjnym 1985 okazała się komedia erotyczna "Och, Karol" (1985) z jej udziałem. Popularność zawdzięcza roli jedynej prawdziwej miłości i konkubiny słynnego uwodziciela i oszusta wzorowanego na Kalibabce w serialu "Tulipan" (1987) oraz roli Doroty Wanat w serialu "W labiryncie" (1990–1991).
Marta Klubowicz jest również tłumaczką literatury niemieckojęzycznej, m.in. dramatów Freda Apkego czy poezji Josepha von Eichendorffa pt."Memento". Wydała zbiory wierszy "Wyznanie" (1989), "Emigracje z Aniołem Stróżem" (1991), "Wiersze niepozbierane" (2005) oraz "Odjazdy" (2013)
Od 2015 do końca sierpnia 2017 była dyrektorką Nyskiego Domu Kultury.
Otrzymała tytuł honorowej obywatelki Nysy.

</doc>
<doc id="719039" url="https://pl.wikipedia.org/wiki?curid=719039" title="Etela Farkašová">
Etela Farkašová

Etela Farkašová (ur. 5 października 1943 w Lewoczy) – słowacka pisarka, eseistka, publicystka i filozof.
Życiorys.
Urodziła się w rodzinie pielęgniarki i urzędnika. Dzieciństwo spędziła w Bratysławie, gdzie też ukończyła szkołę podstawową i średnią. Po maturze (1960) studiowała matematykę i fizykę jako specjalizację nauczycielską na Wydziale Pedagogicznym Uniwersytetu Trnawskiego (1960–1964). Po ukończeniu tych studiów pracowała jako nauczycielka matematyki i fizyki w szkołach średnich w Trnawie i Bratysławie, jednocześnie studiując filozofię i socjologię na Wydziale Filozoficznym Uniwersytetu im. J. A. Komeńskiego w Bratysławie (1966–1972). Od 1972 roku pracuje jako wykładowca Katedry filozofii tej uczelni, a od 1998 roku pełni funkcję kierowniczki katedry.
Polem jej zainteresowań badawczych jest epistemologia, a szczególnie problematyka percepcji zmysłowej i poznania empirycznego oraz ich stosunku do poznania racjonalnego. Zajmuje się także związkami, jakie mogą zachodzić pomiędzy myśleniem filozoficznym a naukowym oraz między filozofią a sztuką, zwłaszcza zaś literaturą. Od lat 90. XX w. rozszerzyła swoje zainteresowania naukowe o filozofię feministyczną, w szczególności o zagadnienia feministycznej epistemologii. Tej problematyce poświęca swoje publikacje, umieszczane w słowackich oraz międzynarodowych periodykach naukowych. Jest również uznaną pisarką, eseistką i publicystką, która niejednokrotnie zabiera głos w sprawie ważkich aktualnych problemów na łamach słowackiej prasy oraz w radiu i telewizji, z którymi również współpracuje.
W latach 1995–1996 wykładała w Instytucie Filozofii Uniwersytetu Wiedeńskiego. Jest członkinią Rady Naukowej Słowackiej Akademii Nauk, Narodowego Komitetu ds. filozofii, międzynarodowej grupy koordynatorek przy NEWW oraz członkinią założycielką Klubu Słowackich Prozaiczek „FEMINA”. Za swoją twórczość pisarską, jak również działalność kulturalną była wielokrotnie nagradzana. Tłumaczy też z języka angielskiego i niemieckiego oraz bierze udział w międzynarodowych projektach artystycznych z udziałem słowackich i austriackich pisarek, wspólnie z którymi dwukrotnie przygotowała antologie współczesnej prozy kobiecej austriackiej i słowackiej.
Jako prozaiczka Etela Farkašová debiutowała w słowackich czasopismach, a pierwszy zbiór opowiadań, "Reprodukcia času", wydała w roku 1978. Od tamtej pory co kilka lat ukazuje się nowy tom opowiadań lub nowela. Ukazał się również tomik poetycki jej autorstwa. Jej pisarstwo cechuje przewaga tonu refleksyjnego nad wyszukaną konstrukcją akcji. W swoich utworach Farkašová skupia się na opisywaniu życia i sposobu funkcjonowania kobiet we współczesnym społeczeństwie – rola kobiety we współczesnej rodzinie, relacje międzypokoleniowe, stosunek dzieci do matki i vice versa, rozważania o sensie poświęcenia oraz świat kobiecych uczuć a także próby odnalezienia spokoju i wyciszenia we własnym życiu wbrew hałaśliwości współczesnej cywilizacji to motywy przewodnie jej opowiadań i nowel. Do zbioru tych ostatnich należą takie książki jak: "Deň za dňom" opowiadająca o codzienności upośledzonego chłopca i jego matki, "Po dlhom mlčaní" opisująca skomplikowaną relację uczuciową dorosłej kobiety i jej matki, "Záchrana sveta podľa G." – historia młodej kobiety, która po osobistym trudnym doświadczeniu nie może oprzeć się myśli, że świat pogrąża się w chaosie i stara się go, a przynajmniej swój własny świat, przed tym uchronić wszelkim dostępnymi sobie środkami – oraz książka "Stalo sa", która opisuje uczucia kobiety opiekującej się umierającą matką, a zarazem przedstawia życie kobiet na Słowacji na historycznym tle początków XX w.

</doc>
<doc id="719040" url="https://pl.wikipedia.org/wiki?curid=719040" title="Etela Farkasova">
Etela Farkasova



</doc>
<doc id="719041" url="https://pl.wikipedia.org/wiki?curid=719041" title="Piraci (ujednoznacznienie)">
Piraci (ujednoznacznienie)

Filmy

</doc>
<doc id="719043" url="https://pl.wikipedia.org/wiki?curid=719043" title="Cyril Gallay">
Cyril Gallay

Cyril Gallay, ps. Strýčko Gallay (ur. 13 marca 1857 w Ratkovej, zm. 18 marca 1913 w Senicy) – słowacki poeta, tłumacz i pedagog.

</doc>
<doc id="719044" url="https://pl.wikipedia.org/wiki?curid=719044" title="Pissing">
Pissing



</doc>
<doc id="719046" url="https://pl.wikipedia.org/wiki?curid=719046" title="Frontera Rivera">
Frontera Rivera

Frontera Rivera Fútbol Club jest urugwajskim klubem piłkarskim z siedzibą w mieście Rivera, stolicy departamentu Rivera, w dzielnicy Rivera Chico.
Historia.
Klub powstał 23 września 1973 roku w wyniku fuzji dwóch klubów z miasta Rivera - Club Atlético Frontera (założony 2 czerwca 1944) oraz klubu Club Sportivo Rivera Chico (założony 1 października 1932). Początkowo klub nazywał się Club Social y Deportivo Frontera Rivera Chico, a od 1998 roku Club Social y Deportivo Frontera Rivera. Wkrótce zmienił nazwę na obecnie obowiązującą Frontera Rivera Fútbol Club. Klub grał w pierwszej lidze, z której spadł w roku 2000. Obecnie występuje w lidze regionalnej Liga Departamental de Fútbol de Rivera (mistrzowie lig regionalnych w Urugwaju rozgrywają turniej, który wyłania kluby prowincjonalne awansujące do drugiej ligi urugwajskiej Segunda división uruguaya).
W klubie dwukrotnie - w latach 1994-1995 i 1997-2000 - występował dwukrotny uczestnik finałów mistrzostw świata Rubén Paz.

</doc>
<doc id="719048" url="https://pl.wikipedia.org/wiki?curid=719048" title="Frontera Rivera Fútbol Club">
Frontera Rivera Fútbol Club



</doc>
<doc id="719049" url="https://pl.wikipedia.org/wiki?curid=719049" title="Štefan Komodický">
Štefan Komodický

Štefan Komodický – słowacki poeta, i żołnierz, walczył w wojnie przeciw Turkom, jest prawdopodobnie autorem antywtureckiej i antyhabsburskiej pieśni "O Jágri a některých vítězích, ktorej text sa zachoval v rukopisnom Kancionále Daniela Kušku a v odpise v rukopisnom Zborníku Imricha Laučeka".

</doc>
<doc id="719050" url="https://pl.wikipedia.org/wiki?curid=719050" title="Killarmy">
Killarmy

Killarmy – amerykańska grupa hip-hopowa, znana głównie ze swoich powiązań z zespołem muzycznym Wu-Tang Clan.
Początkowo do formacji należeli raperzy z Nowego Jorku 9th Prince, Islord, Dom Pachino, Killa Sin oraz producent, 4th Disciple. W 1996 skład Killarmy powiększył się o dwóch przedstawicieli stanu Ohio - Beretta 9 i ShoGun Assasson.
Dyskografia.
Opracowano na podstawie źródła.

</doc>
<doc id="719051" url="https://pl.wikipedia.org/wiki?curid=719051" title="Mrówkojadek jedwabisty">
Mrówkojadek jedwabisty

Mrówkojadek jedwabisty, mrówkojadek, mrówkojad karłowaty ("Cyclopes didactylus") – gatunek ssaka z rodziny mrówkojadkowatych (Cyclopedidae). 
Zasięg występowania.
Mrówkojadek jedwabisty występuje we wschodniej Kolumbii, wschodniej i południowej Wenezueli, na Trynidadzie, w Gujanie oraz północnej i północno-wschodniej Brazylii.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Myrmecophaga didactyla". Jako miejsce typowe odłowu holotypu wskazał „południową Amerykę” (), ograniczone do Surinamu. 
Mrówkojadek jedwabisty tradycyjnie jest klasyfikowany jako jedyny przedstawiciel rodzaju mrówkojadek ("Cyclopes"); Miranda i współpracownicy w 2018 roku przy użyciu integracyjnego podejścia, które łączyło dane morfologiczne, morfometryczne i molekularne podnieśli dawne podgatunki "C. d. catellus", "C. d. dorsalis" i "C. d. ida" do rangi odrębnych gatunków, a także opisali nowe gatunki "Cyclopes rufus", "Cyclopes thomasi" i "Cyclopes xinguensis". Autorzy "Illustrated Checklist of the Mammals of the World" uznają "C. didactylus" za gatunek monotypowy.
Morfologia.
Długość ciała (bez ogona) 201–205 mm, długość ogona 165–295 mm, długość ucha 10–18 mm, długość tylnej stopy 30–50 mm; masa ciała około 300 g. Sierść miękka, wełnista, szara do złocistej, z ciemną pręgą wzdłuż głowy, szyi i na grzbiecie. Pokaźne, ostre, zakrzywione pazury na drugim i trzecim palcu przednich nóg. Ogon chwytny; jego spód nie jest owłosiony. Język długi i lepki.
Tryb życia.
Prowadzi nadrzewny, nocny tryb życia. Poluje w koronach drzew. Żywi się przede wszystkim nadrzewnym mrówkami i termitami. Może zjeść w ciągu doby do 8000 mrówek. Po trwającej 120–150 dni ciąży samica rodzi jedno młode, które pozostawia w gnieździe zbudowanym z liści. Młodym zajmują się oboje rodzice.

</doc>
<doc id="719054" url="https://pl.wikipedia.org/wiki?curid=719054" title="Dziedzictwo (powieść Romana Dmowskiego)">
Dziedzictwo (powieść Romana Dmowskiego)

Dziedzictwo – powieść autorstwa Romana Dmowskiego, napisana pod pseudonimem Kazimierz Wybranowski.
Powieść była początkowo publikowana w endeckiej „Gazecie Warszawskiej Porannej.” W 1931 została wydana w formie książki.
Opis fabuły.
Młody człowiek nazwiskiem Zbigniew Twardowski przybył z zagranicy do Polski. Zamieszkuje na wsi. Właśnie zmarł jego stryj Alfred Twardowski, który zostawił mu w spadku dwór oraz pokaźny majątek. Zmarły stryj należał kiedyś do masonów tzw. „grabarzy”, którzy chcieli w wyniku wojny zniewolić Polskę i oddać ją we władanie Niemcom. Alfred nie chciał się na to zgodzić, więc odszedł od nich zabierając ze sobą cenne dokumenty. Jednak szkalowany przez „grabarzy” umiera. Zbigniew przejmuje jego dziedzictwo, odpiera ataki masonów oraz Żydów.
Opinie.
Prasa, m.in. „Gazeta Wyborcza” oraz niektóre osoby zaangażowane w życie polityczne i społeczne (m.in. Henryk Grynberg, Ezra Mendelsohn) przypisują Dmowskiemu poglądy antysemickie i faszystowskie. Do ich zdaniem antysemickich cytatów z powieści „Dziedzictwo” należą m.in.:

</doc>
<doc id="719055" url="https://pl.wikipedia.org/wiki?curid=719055" title="Gorazd Zvonický">
Gorazd Zvonický

Gorazd Zvonický, właściwie Andrej Šándor (ur. 29 czerwca 1913 w Moczaranach, zm. 27 lipca 1995 w Rzymie) – słowacki poeta, ksiądz katolicki, misjonarz i tłumacz. Aresztowany w 1950, uciekł z obozu i przekroczył granicę.
Pochowany początkowo na cmentarzu Prima Porta w Rzymie. W 1996 jego szczątki przeniesiono na cmentarz miejski w Martinie.

</doc>
<doc id="719059" url="https://pl.wikipedia.org/wiki?curid=719059" title="Dušan Makovický">
Dušan Makovický

Dušan Makovický (ur. 10 grudnia 1866 w Rużomberku, zm. 12 marca 1921 tamże) – słowacki lekarz, publicysta, pisarz i tłumacz dzieł Tołstoja.

</doc>
<doc id="719061" url="https://pl.wikipedia.org/wiki?curid=719061" title="Równia Łomnicka">
Równia Łomnicka



</doc>
<doc id="719062" url="https://pl.wikipedia.org/wiki?curid=719062" title="Przechowywanie informacji">
Przechowywanie informacji

Przechowywanie informacji jest jednym z trzech podstawowych procesów pamięciowych obok zapamiętywania i zapominania, rozróżnianych w klasycznym podejściu psychologicznym. Podział ten jest nieadekwatny do dzisiejszej wiedzy z zakresu psychologii poznawczej. Wyróżnia się więcej faz procesu pamięciowego, w których "przechowywanie informacji" nie ma ściśle sprecyzowanego znaczenia i może dotyczyć zarówno "kodowania informacji" jak ich "rekodowania" w pamięci, a także klasycznego przechowywania tych informacji. Niniejszy artykuł dotyczy tego ostatniego zjawiska.
Za przechowywanie informacji w pamięci odpowiedzialne są komórki nerwowe w mózgu. Pamięć człowieka magazynuje informacje w różnych systemach pamięciowych (np. pamięć krótkotrwała, pamięć długotrwała i jej podsystemy). Trwałe przechowywanie informacji związane jest z chemicznymi i strukturalnymi zmianami w mózgu. Proces ten nie jest całkowicie wyjaśniony.
Przechowywanie informacji przez komórki nerwowe w mózgu.
Komórki nerwowe przechowują informacje na bazie przynajmniej dwóch procesów neurologicznych. 
Obwody pamięciowe.
Zwykle przekazanie impulsu nerwowego z jednej komórki nerwowej do następnej zachodzi w następujący sposób: Impuls elektryczny przekazywany przez neuron dociera do kolby synaptycznej neurytu. Zawiera ona związki chemiczne, które pod wpływem tego bodźca uwalniane są do szczeliny synaptycznej i następnie są absorbowane przez błonę dendrytu kolejnej komórki nerwowej. W wyniku tej absorpcji następuje depolaryzacja błony komórkowej dendrytu i pojawienie się impulsu elektrycznego, przekazywanego dalej przez kolejny neuron. 
Jedna z teorii mówi, że nowa informacja, przekazywana przez komórkę nerwową zostaje zmagazynowana w pamięci długotrwałej (LTM) pod warunkiem, że w szczelinie synaptycznej zajdą jednocześnie dwa procesy: w błonie presynaptycznej uwolniony zostanie specyficzny neurotransmiter – glutaminian zaś neuron odbierający informacje zareaguje z odpowiednią siłą. Te dwa warunki sprawiają, że neurotransmiter aktywuje specyficzny receptor w błonie postsynaptycznej. Ten receptor to N-metylo-D-asparaginian (inaczej NMDA). Dzięki jego aktywacji znacznie obniża się próg wrażliwości neuronu odbierającego informację, co sprawia, że kolejnym razem wystarczy uwolnienie znacznie mniejszej ilości neuroprzekaźnika z błony presynaptycznej aby go pobudzić. 
W tym momencie mówi się o długotrwałym wzmocnieniu synaptycznym: następuje znaczne wzmocnienie połączeń między tymi dwoma neuronami. Zgodnie z tą teorią przechowywanie przez układ nerwowy informacji zależy od tego, jakie połączenia między neuronami są w ten sposób modyfikowane. Pod wpływem omówionego procesu tworzą się sieci neuronowe, których rolą jest przechowywanie odpowiednich danych w pamięci. Zgodnie z tą teorią przechowywanie śladu pamięciowego jest procesem neurologicznym, podczas którego zachodzą strukturalne zmiany w neuronach i pojawiają się specyficzne obwody nerwowe. Rozerwanie tej sieci sprawia, że mózg zapomina.
Konsolidacja.
Istnieją także inne procesy, które prawdopodobnie są odpowiedzialne za przechowywanie śladów pamięciowych. Neurony pobudzane przez pewien czas w ten sam sposób zmieniają się pod względem chemicznym (wytwarzają np. kwasy rybonukleinowe i białka). Zwykle neuron przekazuje podobny wzór impulsu, jaki do niego dociera (impulsy nerwowe, dochodzące do komórki nerwowej, są przetwarzane i przekazywane w postaci przetworzonej. Np. jeśli neuron zostanie pobudzony przez inny neuron i w tym samym momencie hamowany przez dwa kolejne neurony, to o tym, jak zareaguje decyduje suma i siła bodźców wejściowych). Jednak po zajściu odpowiednich zmian chemicznych, pobudzony neuron przekazuje dalej wyładowania, które charakterystyczne są dla zmian chemicznych, jakie następują w trakcie tego procesu. Neuron ponownie pobudzony przez nowy impuls, zareaguje zgodnie ze wzorem jaki zakodował podczas wytwarzania odpowiednich związków chemicznych. Można powiedzieć, że komórka nerwowa "zakodowała" lub "zapamiętała" pierwotny wzór wyładowań w postaci związku chemicznego. To zjawisko jest jednym z możliwych, które tłumaczą proces konsolidacji.
Początkowo informacja w LTM przechowywana jest w pamięci dynamicznej. Za przechowywanie informacji w tej postaci odpowiedzialna jest odpowiednia struktura neuronów w mózgu. Po upływie pewnego czasu i zmianach chemicznych, jakie zachodzą w neuronach pod wpływem przenoszenia podobnych impulsów elektrycznych zajść może proces konsolidacji, w wyniku którego informacje w pamięci długotrwałej przechowywane są w postaci strukturalnej i chemicznej. Pewną analogią może tu być porównanie do działania komputera: informacje mogą być przechowywane w pamięci roboczej (RAM) – konieczny jest ciągły dowóz energii, a przy odcięciu prądu informacje są utracone. Jednak dane mogą być także zapisane trwale na twardym dysku, w związku z tym po wyłączeniu komputera i ponownym jego włączeniu informacje są możliwe do odtworzenia.
Fizyczne zmiany w mózgu.
Jedna z teorii głosi, że pamięć długotrwała może być związana z ilością nowych synaps, które pojawiają się podczas procesu zapamiętywania. Zmiany te teoretycznie mogłyby być zaobserwowane np. pod mikroskopem. Jest to jednak szczególnie trudne, bowiem wymaga obserwowania żywych komórek, które na bieżąco reagują na bodźce.
W pamięci krótkotrwałej przechowywanie informacji związane jest z aktywnością elektryczną komórek nerwowych i tworzeniem odpowiednich struktur między neuronami. W pamięci długotrwałej przechowywanie informacji związane jest prawdopodobnie ze zmianami chemicznymi i strukturalnymi komórek nerwowych.

</doc>
<doc id="719063" url="https://pl.wikipedia.org/wiki?curid=719063" title="Peter Jilemnický">
Peter Jilemnický

Peter Jilemnický (pseudonimy Al Arm, Peter Malý, Peter Hron) (ur. 18 marca 1901 w Letohradzie, Czechy zm. 19 maja 1949 w Moskwie) – słowacki pisarz i nauczyciel oraz polityk komunistyczny. 

</doc>
<doc id="719064" url="https://pl.wikipedia.org/wiki?curid=719064" title="Vera Henriksen">
Vera Henriksen

Vera Henriksen, właśc. Vera Margrethe Roscher Lund (ur. 22 marca 1927 w Oslo, zm. 23 maja 2016) – norweska pisarka, autorka powieści historycznych.
Była córką Ragnvalda Alfreda Roschera Lunda (1899–1975), pułkownika norweskiej armii, i Bergljot Staubo (1897–1980). W latach 1946–1963 przebywała w USA, gdzie studiowała między innymi architekturę na Uniwersytecie Yale (1946–1948), oraz historię sztuki i dziennikarstwo na Uniwersytecie Columbia (1948–1949).
Autorka sagi "Córka Wikingów", na którą składają się "Srebrny młotek", "Znak" i "Święty król", oraz "Zaczarowany kamień". Poza powieściami historycznymi, tworzyła także powieści osadzone we współczesności, książki dla dzieci, a także literaturę faktu dotyczącą historii.
Wybrane publikacje.
Autorka następujących książek:
Nagrody literackie.
Uhonorowano ją między innymi:

</doc>
<doc id="719065" url="https://pl.wikipedia.org/wiki?curid=719065" title="Bohumil Haluzický">
Bohumil Haluzický

Bohumil Haluzický (ur. 8 marca 1879, Bzová, Czechy zm. 11 stycznia 1957 w Bratysławie) - słowacki pisarz, publicysta, literacki historyk i krytyk. 

</doc>
<doc id="719066" url="https://pl.wikipedia.org/wiki?curid=719066" title="Styl przywiązywania się">
Styl przywiązywania się



</doc>
<doc id="719067" url="https://pl.wikipedia.org/wiki?curid=719067" title="Styl rodzicielstwa">
Styl rodzicielstwa



</doc>
<doc id="719068" url="https://pl.wikipedia.org/wiki?curid=719068" title="Renaissance Center 400 Tower">
Renaissance Center 400 Tower

Renaissance Center 400 Tower – wieżowiec w Detroit w USA, zaprojektowany przez John Portman &amp; Associates.
Jego budowa, rozpoczęta w roku 1973, zakończyła się w 1977 roku. Został wykonany w stylu modernistycznym. Ma 159 metrów wysokości i 39 pięter nadziemnych. Pod ziemią znajdują się jeszcze 2 kondygnacje. Jest jednym z czterech identycznych budynków wchodzących w skład Renaissance Center. Jest on wykorzystywany w celach biurowych. Mieści się tutaj m.in. generalny konsulat Japonii.

</doc>
<doc id="719069" url="https://pl.wikipedia.org/wiki?curid=719069" title="Styl przywiązywania się oparty na poczuciu bezpieczeństwa">
Styl przywiązywania się oparty na poczuciu bezpieczeństwa



</doc>
<doc id="719070" url="https://pl.wikipedia.org/wiki?curid=719070" title="Styl przywiązywania się oparty na unikaniu">
Styl przywiązywania się oparty na unikaniu



</doc>
<doc id="719071" url="https://pl.wikipedia.org/wiki?curid=719071" title="Sylwia (radioodbiornik)">
Sylwia (radioodbiornik)

Sylwia – miniaturowy radioodbiornik produkcji polskiej z 1966 r. Zbudowany został jako następca radioodbiornika Koliber. W stosunku do poprzednika w Sylwii zmniejszono liczbę tranzystorów do 6. Zastosowano natomiast identyczną płytkę drukowaną jak w ostatniej serii odbiornika Koliber.
Podstawowe parametry i właściwości:

</doc>
<doc id="719075" url="https://pl.wikipedia.org/wiki?curid=719075" title="Renaissance Center 200 Tower">
Renaissance Center 200 Tower

Renaissance Center 200 Tower – budynek w Detroit w USA. Został zaprojektowany przez John Portman &amp; Associates. Jego budowa, rozpoczęta w roku 1973, zakończyła się w 1977 roku. Został wykonany w stylu modernistycznym. Ma 159 metrów wysokości i 39 pięter nadziemnych. Pod ziemią znajdują się jeszcze 2 kondygnacje. Jest jednym z 4 identycznych budynków wchodzących w skład Renaissance Center. Na 36. piętrze znajduje się założony przez Henry'ego Forda w 1987 roku The Renaissance Club, natomiast na 3. piętrze ulokowano teatr.

</doc>
<doc id="719077" url="https://pl.wikipedia.org/wiki?curid=719077" title="I liga urugwajska w piłce nożnej (2000)">
I liga urugwajska w piłce nożnej (2000)

Mistrzostwa Urugwaju w roku 2000 podzielone zostały na dwa turnieje - Apertura i Clausura. Następnie mistrzowie obu turniejów stoczyli bój o mistrzostwo Urugwaju. Zwycięzca został mistrzem, a pokonany wicemistrzem kraju. Na koniec sezonu rozegrany został turniej Liguilla Pre-Libertadores, który wyłonił dwa kluby, mające obok mistrza reprezentować Urugwaj w Copa Libertadores 2001.
Torneo Clausura 2000.
Po turnieju Apertura, a przed turniejem Clausura ogólne zgromadzenie klubów urugwajskich zadecydowało o wykluczeniu z rozgrywek klubu Villa Española Montevideo, który nie posiadał własnego stadionu. W konsekwencji tego Villa Española Montevideo nie mógł wziąć udziału w turnieju Clausura i został zdegradowany do trzeciej ligi urugwajskiej Liga Metropolitana Amateur.
Campeonato Uruguay 2000.
O mistrzostwo kraju mogli ubiegać się w sezonie 2000 zwycięzca turnieju Apertura (Club Nacional de Football) i zwycięzca turnieju Clausura (CA Peñarol).
Mistrzem Urugwaju został klub Club Nacional de Football, natomiast CA Peñarol został wicemistrzem Urugwaju. Mistrz Urugwaju uzyskał prawo gry w Copa Libertadores 2001.
Tabela całoroczna 2000.
Klub, który ma spaść do drugiej ligi oraz ten, który ma stoczyc baraż o utrzymanie się w pierwszej lidze, zostały wyłonione na podstawie wyników z ostatnich trzech sezonów 1998, 1999 i 2000.
Baraż o pierwszą ligę.
Klub Frontera Rivera spadł do drugiej ligi, a na jego miejsce awansował Fénix Montevideo.
Liguilla Pre-Libertadores 2000.
Tabela końcowa Liguilla Pre-Libertadores.
Obok mistrza Urugwaju Club Nacional de Football
do Copa Libertadores 2001 zakwalifikowały się dwa najlepsze kluby Liguilla Pre-Libertadores: Defensor Sporting i CA Peñarol.

</doc>
<doc id="719079" url="https://pl.wikipedia.org/wiki?curid=719079" title="Sonia Aquino">
Sonia Aquino

Sonia Aquino (ur. 10 lipca 1977 w Avellino) – włoska aktorka filmowa, grała m.in. w filmie "Życie i śmierć" Petera Sellersa.

</doc>
<doc id="719083" url="https://pl.wikipedia.org/wiki?curid=719083" title="Jasmine Trinca">
Jasmine Trinca

Jasmine Trinca (ur. 24 kwietnia 1981 w Rzymie) – włoska aktorka filmowa i telewizyjna.
Życiorys.
Studiowała archeologię i historię sztuki. Zadebiutowała na dużym ekranie rolą w filmie "Pokój syna" (2001) Nanniego Morettiego, za którą zdobyła nagrodę im. Guglielmo Biraghiego.
Zasiadała w jury sekcji "Un Certain Regard" na 60. MFF w Cannes (2007), a także w jury konkursu głównego na 74. MFF w Wenecji (2017) i 75. MFF w Cannes (2022).

</doc>
<doc id="719085" url="https://pl.wikipedia.org/wiki?curid=719085" title="Flint">
Flint

Osoby:
Miejscowości:
Gminy w USA:

</doc>
<doc id="719087" url="https://pl.wikipedia.org/wiki?curid=719087" title="Flint (Walia)">
Flint (Walia)

Flint (wal. "Y Fflint") – miasto w północnej Walii (Wielka Brytania), hrabstwo Flintshire (wraz z Mold są największymi miastami hrabstwa). Graniczy od wschodu z Cheshire oraz okręgiem Wrexham na południu i Denbighshire na zachodzie. Według spisu powszechnego z 2001 roku miasto liczy 11 936 mieszkańców.
Historia.
Początki współczesnego Flint sięgają XIII w., gdy król Edward I, wzniósł nad zatoką warownię z zamkiem, zniszczoną w 1646 r. przez Armię Parlamentarną podczas wojny domowej.

</doc>
<doc id="719088" url="https://pl.wikipedia.org/wiki?curid=719088" title="Chrystus Zbawiciel Andów">
Chrystus Zbawiciel Andów

Chrystus Zbawiciel Andów (hiszp. "Cristo Redentor de los Andes") – monumentalna rzeźba z brązu przedstawiająca Chrystusa Zbawiciela ustawiona na przełęczy Uspallata (3 862 m n.p.m.) w Andach na granicy argentyńsko-chilijskiej w dniu 13 marca 1904 dla upamiętnienia pokoju zawartego pomiędzy tymi dwoma krajami po trwającym kilkadziesiąt lat sporze granicznym.
7,9-metrowa rzeźba dłuta argentyńskiego rzeźbiarza Mateo Alonzo stoi na półkuli z granitu, zaś u stóp cokołu znajduje się napis w języku hiszpańskim: "Prędzej te góry rozsypią się w proch, nim Argentyńczycy i Chilijczycy złamią traktat pokojowy zawarty u stóp Chrystusa Zbawiciela".
Przełęcz Uspallata znajduje się na głównym szlaku transportowym (autostradą) łączącym stolicę Chile - Santiago - z argentyńskim miastem Mendoza i dalej z Buenos Aires.

</doc>
<doc id="719092" url="https://pl.wikipedia.org/wiki?curid=719092" title="Farmy wiatrowe">
Farmy wiatrowe



</doc>
<doc id="719094" url="https://pl.wikipedia.org/wiki?curid=719094" title="Ctibor Štítnický">
Ctibor Štítnický

Ctibor Štítnický, właśc. Tibor Dörner (ur. 6 września 1922 w Szczytniku zm. 12 czerwca 2002 w Bratysławie) – słowacki poeta i tłumacz, mąż słowackiej pisarki Jarmily Štítnickiej.

</doc>
<doc id="719095" url="https://pl.wikipedia.org/wiki?curid=719095" title="Mistekowie">
Mistekowie

Mistekowie (Misztekowie, Mixtekowie) – grupa rdzennych mieszkańców Meksyku, zamieszkująca górskie tereny i doliny obecnego stanu Oaxaca, a także stany Guerrero i Puebla, w południowym Meksyku. Region ten tradycyjnie nazywa się La Mixteca. Misteków (oraz ich region) dzieli się zwyczajowo na część wyżynną ("mixteca alta", stąd nazwa określająca ich jako „mieszkańców krainy chmur”), nizinną ("mixteca baja") oraz przybrzeżną ("mixteco de la costa").
Posługują się zróżnicowaną grupą dialektów języka misteckiego.
Historia.
Wczesny okres rozwoju kultury Misteków charakteryzuje się względnie bezkrwawymi (prawdopodobnie w wyniku związków rodzinnych lub innych starań dyplomatycznych) zmaganiami z Zapotekami o kontrolę nad terenami Doliny Oaxaca. Od około 700 roku rozszerzyli teren zasiedlenia, opanowując centra kultury Zapoteków i rozpoczynając integrację państewek (Coixtlahuaca, Achiutla, Teozacoalco, Tilantongo, Tlaxiaco, Yanhuitlán i najpotężniejszy z nich Tututepec). Mistekowie jednakże nigdy nie stworzyli wielkiego imperium, ich terytorium podzielone było na małe państewka rządzone przez niezależnych władców. W IX w. podbili Cholulę w stanie Puebla. Jedyny okres potęgi można odnotować w XI wieku (1011–1063), kiedy to wyruszając ze swojej stolicy Tilantongo, podbili południowe Puebla i Tututepec na wybrzeżu Pacyfiku. Przed początkiem XIV w. Mistekowie zajęli opuszczone przez Zapoteków Monte Albán, największe miasto kultury zapoteckiej. W końcu zostali podbici przez Azteków i zasilili ich imperium.
Kultura.
Cała kultura mistecka stanowiła wstępną fazę dla kultury azteckiej. Ich bogowie byli tymi samymi bogami azteckimi, znaki tymi samymi, co na subskrypcjach azteckich. Zajmowali się rolnictwem i tkactwem artystycznym. Byli znanymi i cenionymi artystami Mezoameryki, specjalizując się głównie w przedmiotach ze złota i turkusów.
Kodeksy.
Najciekawszą spuścizną po Mistekach są kodeksy, zapisane na skórze jelenia lub korze drzewnej oraz w formie epopei ludowych śpiewanych przez lud. Część z nich powstało przed podbojem hiszpańskim, a część po podboju. Do pierwszej kategorii – kodeksów prekolumbijskich zalicza się, mimo wątpliwości: Kodeks Becker (?), Kodeks Egerton, Kodeks Zouche-Nuttall i Kodeks Vindobonensis. Do drugiej – kodeksów nowożytnych: Kodeks Baranda, Kodeks Bodley, Kodeks Dehesa, Kodeks Muro, Kodeks Selden, Kodeks Tulane i Kodeks Yanhuitlan.
W kodeksach można znaleźć daty urodzin, ślubów książąt, ich podbojów i zgonów. Wielu tych książąt przeistoczyła się później w bogów azteckich a walki ziemskie w zmagania bogów. Przykładem tego może być władca Tizoc przeistoczony w boga Huitzilopochtli. Z kodeksów odczytano datę panowania pierwszego władcy 9 Vieno-Craneo-de-Pietra, urodzonego 692 r. n.e. Mistekowie urządzali ceremonie związane głównie z rolnictwem, oddawali cześć bogom różnych zawodów i bóstwom lokalnym. Za święte miejsca uznawali jaskinie, a do najsłynniejszej należała Apoala, gdzie według legend z głębi ziemi wyszli, zrodzeni z drzewa, pierwsi władcy: kobieta i mężczyzna.
Koncepcja raju.
Według mitologii Misteków, w raju mieszkała wielka para bóstw stwórczych i rodzicielskich o wspólnym imieniu Jeden Jeleń. Według mitu para ta spowodowała, że z ogromnej skały wytrysnęła woda, a następnie pobudowała na tej skale wspaniałe domy, które służyły jej jako ziemska siedziba. Najwyższy dom podpierał niebo i w nim również przechowywano miedziany topór. Wszystkie domy razem wzięte stanowiły rodzaj raju i miejsca obfitości. W raju znajdowało się drzewo pochodzenia Misteków, najczęściej przedstawiane jako wyrosłe z głowy kobiety lub jako kobieta (prawdopodobnie bogini Chichihuahco), której głowa spoczywa na ziemi, ciałopień wznosił się prosto do góry, a spomiędzy jej rozłożonych nóg – konarów wychodziły nagie postacie – przodkowie Misteków. Mlekiem z tego drzewa żywiły się zmarłe niemowlęta, udające się do krainy zmarłych Tlaclocanu. Mistekowie wierzyli, że bogowie i królowie pochodzili właśnie z takiego drzewa. Raj Mistekowie utożsamiali z miejscem położonym niedaleko miejscowości Apoala.
Panteon bóstw.
Mistekowie czcili pierwotnie wielu bogów. Jednym z najważniejszych był bóg słońca Tonatiuh („Ten, Który Czyni Dzień”) oraz bóg kukurydzy Cohuya, bóg rozrodczości i życia Nituayuta, bóg myśliwych Qhuav, bóg deszczu, wody i piorunów Tzahui (będący tym samym wariantem Tlaloka), bóg płodności Hituayuta oraz bóg kupców i handlu Yozotoyua. Podczas ceremonii religijnych składano krwawe ofiary, przy czym najczęściej zabijano jeńców wojennych. Ważną boginią była Wichaana, stwórczyni ludzi i ryb. Uważana była za patronkę rybaków. Jej mąż, Cozaana, był natomiast bogiem rybaków i myśliwych.
Mistekowie czcili również, w świętym mieście Achiuta, wielki szmaragd, nazywany „sercem ludu” (Yostaltépetl). Kultywowali astronomię, posługiwali się dokładnym kalendarzem i używali pisma hieroglificznego, odmiennego od pisma Olmeków, Majów i Zapoteków.
Współcześnie.
Mistekowie żyją na swych terenach do dzisiaj w liczbie 500 tys. Mówią dziesięcioma dialektami. Żyją po części tak, jak żyli ich przodkowie, zamknięci w wąskich dolinach, lub też rozproszeni na górskich zboczach – z tą różnicą, że nie pamiętają o swojej świetności i legendarnym pochodzeniu od bogów.

</doc>
<doc id="719096" url="https://pl.wikipedia.org/wiki?curid=719096" title="Farma wiatrowa">
Farma wiatrowa



</doc>
<doc id="719097" url="https://pl.wikipedia.org/wiki?curid=719097" title="Jarmila Štítnická">
Jarmila Štítnická

Jarmila Štítnická (pseudonimy Milada Majorová, Oľga Petrová, ur. 25 grudnia 1924, Rimavská Seč zm. 7 kwietnia 1980 w Bratysławie) – słowacka pisarka, redaktorka i publicystka, autorka literatury dla dzieci i młodzieży, i żona słowackiego pisarza Ctibora Štítnickiego.
Dzieła.
Sztuki dla teatru lalek.
Źródło.

</doc>
<doc id="719098" url="https://pl.wikipedia.org/wiki?curid=719098" title="Ctibor Stitnicky">
Ctibor Stitnicky



</doc>
<doc id="719099" url="https://pl.wikipedia.org/wiki?curid=719099" title="Tibor Dörner">
Tibor Dörner



</doc>
<doc id="719100" url="https://pl.wikipedia.org/wiki?curid=719100" title="Tibor Dorner">
Tibor Dorner



</doc>
<doc id="719101" url="https://pl.wikipedia.org/wiki?curid=719101" title="Gilotyna Hume’a">
Gilotyna Hume’a

Gilotyna Hume’a – nazwa problemu sformułowanego przez szkockiego filozofa Davida Hume’a dotyczącego niemożności wnioskowania, co powinno być, na podstawie tego, co jest (ang. "is-ought problem"). Jest to jeden z zasadnicznych problemów naturalizmu etycznego.
Zagadnienie pojawiło się w literaturze metaetycznej dzięki jednemu ustępowi z „A Treatise on Human Nature”:
Passus ten został nazwany przez Maxa Blacka „Gilotyną Hume’a”. Za sprawą pewnych podobieństw bywa on wiązany lub utożsamiany z koncepcją „błędu naturalistycznego” (wywodzącego się z filozofii G.E. Moore’a) i które razem współcześnie wyrażane są poprzez tezę o rozdziale faktów i wartości (ang. "the gap between facts and values").

</doc>
<doc id="719103" url="https://pl.wikipedia.org/wiki?curid=719103" title="Oboźny">
Oboźny

Oboźny – urząd, funkcja związana z zakładaniem obozów wojskowych, harcerskich itp., ich zaopatrzeniem oraz utrzymywaniem w nich porządku.
Oboźny nadworny, oboźny wielki, oboźny polny.
Oboźny (łac. "praefectus castrorum") - w dawnym wojsku polskim wyższy rangą oficer, a jednocześnie urzędnik centralny. Początkowo powoływany doraźnie w związku z daną wyprawą (np. Bitwa pod Grunwaldem), następnie od XVI w. urząd stały. Jako członek sztabu mianowany przez hetmana, a od 1776 r. przez króla. W czasie marszu wyszukiwał odpowiednie miejsce na obozowisko, nadzorował zakładanie, urządzanie, a następnie zwijanie obozu. Dowodził taborem, pilnował porządku w obozie oraz w trakcie marszu, prowadził własny wywiad i zwalczał wywiad nieprzyjaciela. W XVII w. wraz z profosem kierował pracami rodzącej się wówczas żandarmerii polowej.
Początkowo oboźny był przede wszystkim specjalistą od zakładania obozów, niekiedy warownych. Gdy król brał udział w wyprawie i stawał w obozie, powoływany na czas wyprawy oboźny nadworny przejmował obowiązki stanowniczego, który był kwatermistrzem królewskim. W XVII w. obok oboźnych polnych pojawili się oboźni wielcy. Jako wyżsi oficerowie (na drodze awansu znajdowali się zwykle między regimentarzem a strażnikiem) dowodzili niekiedy wyższymi jednostkami taktycznymi zwanymi dywizjami.
Urząd istniał oddzielnie dla Litwy i Korony: oboźny wielki koronny, oboźny wielki litewski, oboźny polny koronny, oboźny polny litewski. Prawdopodobnie oboźni wielcy działali przy królu, a oboźni polni przy hetmanie.
W XVIII w. urząd stał się tytularnym, pełnionym często przez ludzi niezwiązanych z wojskiem, mimo to w 1775 r. oboźni zostali dopuszczeni do udziału w sądach Departamentu Wojskowego Rady Nieustającej.
Oboźni litewscy.
Lista płac sztabu generalnego z 1793
Oboźny ziemski.
Oboźny ziemski (powiatowy) - urząd ziemski w Wielkim Księstwie Litewskim, związany z funkcjonowaniem pospolitego ruszenia. Dość odległy w hierarchii urzędów ziemskich. Oboźnym powiatowym był m.in.
Karol Korsak - oboźny połocki, ojciec Tadeusza Korsaka.

</doc>
<doc id="719104" url="https://pl.wikipedia.org/wiki?curid=719104" title="Jarmila Stitnicka">
Jarmila Stitnicka



</doc>
<doc id="719105" url="https://pl.wikipedia.org/wiki?curid=719105" title="Oboźny wielki koronny">
Oboźny wielki koronny



</doc>
<doc id="719106" url="https://pl.wikipedia.org/wiki?curid=719106" title="Milada Majorová">
Milada Majorová



</doc>
<doc id="719107" url="https://pl.wikipedia.org/wiki?curid=719107" title="Milada Majorova">
Milada Majorova



</doc>
<doc id="719108" url="https://pl.wikipedia.org/wiki?curid=719108" title="Oľga Petrová">
Oľga Petrová



</doc>
<doc id="719109" url="https://pl.wikipedia.org/wiki?curid=719109" title="Oboźny wielki litewski">
Oboźny wielki litewski



</doc>
<doc id="719110" url="https://pl.wikipedia.org/wiki?curid=719110" title="Olga Petrova">
Olga Petrova



</doc>
<doc id="719116" url="https://pl.wikipedia.org/wiki?curid=719116" title="Misa martwicowa">
Misa martwicowa

Misa martwicowa – jedna z form nacieku występująca w krasowych jaskiniach wapiennych. Tworzy się na dnie jaskini ze skrystalizowanego węglanu wapnia i ma kształt niecki czy misy. Jest efektem trwającego setki lat cyklu odparowywania i wypełniania się niewielkich jeziorek jaskiniowych. W wyniku odparowywania wody powstaje nasycony roztwór węglanu wapnia, podczas dalszego odparowywania nadmiar węglanu, który nie może już rozpuścić się w wodzie, wykrystalizowuje. Pierwszym etapem powstawania misy martwicowej jest tworzenie się na jej powierzchni „kożuszka”. Na ściankach misy martwicowej można zaobserwować koncentryczne kręgi, które są śladami zmian poziomu wody.
Misy martwicowe tworzą często całe systemy, ułożone kaskadowo i pooddzielane od siebie groblami martwicowymi. Największe misy martwicowe w Polsce można oglądać w udostępnionej do zwiedzania Jaskini Niedźwiedziej w Kletnie.
Zobacz też.
Inne formy nacieków:

</doc>
<doc id="719117" url="https://pl.wikipedia.org/wiki?curid=719117" title="Adam Żmudziński">
Adam Żmudziński

Adam Żmudziński (ur.: 19 stycznia 1956) – polski brydżysta, Arcymistrz Światowy (PZBS), World Grand Master (WBF), sędzia okręgowy, trener II. klasy, zawodnik drużyny RUCH SA AZS PWR I Wrocław. Jego stałym partnerem jest Cezary Balicki.
Wyniki brydżowe.
Rozgrywki krajowe.
W rozgrywkach krajowych zdobywał następujące lokaty:
Olimiady.
W olimpiadach w zawodach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="719118" url="https://pl.wikipedia.org/wiki?curid=719118" title="Starszy nad armatą">
Starszy nad armatą

Starszy nad armatą – dowódca artylerii w dawnym wojsku polskim, wzmiankowany po raz pierwszy w 1520 r. (nominacja Jana Staszkowskiego) i w bitwie pod Obertynem w 1531 r. Zlikwidowany w 1539 r. w związku z przekazaniem dowództwa nad artylerią hetmanowi polnemu. Urząd przywrócono w 1637 r., ale wkrótce dowódcę artylerii w Koronie zaczęto nazywać generałem artylerii koronnej, a na Litwie – generałem artylerii litewskiej.

</doc>
<doc id="719119" url="https://pl.wikipedia.org/wiki?curid=719119" title="Cykowo">
Cykowo



</doc>
<doc id="719124" url="https://pl.wikipedia.org/wiki?curid=719124" title="Toby Stephens">
Toby Stephens

Toby Stephens (ur. 21 kwietnia 1969 w Middlesex Hospital, w Londynie) – angielski aktor teatralny, filmowy, radiowy i telewizyjny.
Życiorys.
Wczesne lata.
Urodził się jako drugi syn znanej pary aktorskiej – Roberta Stephensa (1931–1995) i Dame Maggie Smith (ur. 1934). Jego starszy brat Chris Larkin (ur. 1967) został także aktorem. Dużą część dzieciństwa spędził w Kanadzie, gdzie jego matka przeniosła się po rozwodzie w maju 1974. W zależności od kolejnego angażu matki, ciągle podróżował przez Atlantyk.
Kariera.
Swoją karierę zawodową rozpoczął od pełnienia funkcji pomocnika inspicjenta na Chichester Theatre Festival. Po ukończeniu London Academy of Music and Dramatic Art, w 1992 roku zadebiutował na scenie Playhouse w roli Damisa w spektaklu Moliera "Świętoszek". W latach 1992–1994 i 2004 występował w Royal Shakespeare Company, gdzie zagrał m.in. w sztukach szekspirowskich: "Sen nocy letniej" (Lysander), "Antoniusz i Kleopatra" (Pompejusz), "Miarka za miarkę" (Claudio). W 1994 roku, za rolę tytułową Caiusa Marciusa Coriolanusa w przedstawieniu "Coriolanus" otrzymał nagrodę im. Sir Johna Gielguda oraz nagrodę Iana Charlesona.
Na wielkim ekranie pojawił się po raz pierwszy w melodramacie kostiumowym "Orlando" (1992) z Tildą Swinton w roli tytułowej. Szerszej publiczności stał się znany z udziału w nowatorskiej adaptacji komedii szekspirowskiej "Wieczór Trzech Króli", 1996) z Heleną Bonham Carter. Został dostrzeżony w roli fotografa, któremu udało się uchwycić na zdjęciu elfy w dramacie fantasy "Fotograf elfów" (1997).
W kostiumowym dramacie komediowym "Kuzynka Bette" (1998) wystąpił jako siostrzeniec tytułowej bohaterki granej przez Jessikę Lange, z którą zagrał rok wcześniej na scenie The Haymarket w sztuce Tennessee Williamsa "Tramwaj zwany pożądaniem" w reżyserii Petera Halla. Następnie wcielił się w postać Vladimira Leńskiego, przyjaciela Eugeniusza Oniegina w adaptacji dzieła Aleksandra Puszkina "Oniegin" (1999) z Ralphem Fiennesem. Jednocześnie nie zaprzestał pracy na scenie; szczególnym sukcesem w sezonie 1998/99 cieszyły się grane na scenach londyńskich i nowojorskich role w dwóch tragediach Jeana Racine: "Fedra" w roli Hippolitosa i "Brytanik" jako Nero.
Na małym ekranie otrzymał główną rolę Jaya Gatsby'ego w telewizyjnej ekranizacji powieści F Scott Fitzgeralda BBC "Wielki Gatsby" (2000) z Mirą Sorvino oraz zagrał w produkcji BBC z nurtu niezależnego pt. "Zupełnie obcy" (2001). W spektaklu "Królewska rodzina" (2001) partnerował Judi Dench. Stworzył postać egoistycznego profesora uniwersyteckiego w melodramacie "Opętanie" (2002) u boku Gwyneth Paltrow. Zagrał bezwzględnego złoczyńcę, wpływowego i bogatego przemysłowca Gustava Gravesa, walczącego w obronie środowiska naturalnego, przeciwnika agenta 007 w filmie z bondowskiej serii "Śmierć nadejdzie jutro" (2002).
W międzynarodowym miniserialu obrazującym życie Napoleona Bonaparte "Napoleon" (2002) pojawił się jako Car Aleksander I. Znalazł się też w obsadzie dramatu historycznego BBC "Szpiedzy z Cambridge" (2003).
W 2004 roku wystąpił w kolejnej w dorobku szekspirowskiej roli w spektaklu "Hamlet" w Royal Shakespeare Company.
W 2005 zagrał brytyjskiego oficera Williama Gordona w indyjskim filmie "Rebeliant" ukazującym, jak wybuchło powstanie sipajów w 1857 roku. W następnym roku wrócił do Indii, by wziąć udział w filmie "Sharpe’s Challenge" z serii, której głównym bohaterem jest Richard Sharpe. Stevens zagrał tu rolę samozwańczego generała-renegata Williama Dodda. Również w 2006 wystąpił w 4-odcinkowym serialu BBC "Jane Eyre" jako Edward Rochester. Rola ta przyniosła mu dużą popularność. W 2008 zagrał w 3-odcinkowym serialu kryminalnym "Wired".
W 2009 pojawił się w trzeciej serii serialu BBC "Robin Hood" jako książę Jan.
Często angażuje się również do produkcji radiowych (słuchowiska: "Eneida", "Dionizos", "Toja", "Anna Karenina", "Działa Nawarony", "Opowieści 1001 nocy") i audioksiążek (m.in. "Zagadki pustyni" dla księgarni Penguin).
Życie prywatne.
Podczas pobytu w Nowym Jorku, w 1999 roku poznał swoją przyszłą żonę – aktorkę Annę-Louise Plowman. Pobrali się 15 września 2001.

</doc>
<doc id="719125" url="https://pl.wikipedia.org/wiki?curid=719125" title="Czerwona Kurtka">
Czerwona Kurtka

Czerwona Kurtka, właściwie Sagoyewatha (pol. "Ten, który Ich Obudził") – wódz i wojownik indiańskiego plemienia Seneka z grupy plemiennej Irokezów, ur. 1750? w dzisiejszym hrabstwie Seneca w stanie Nowy Jork, zm. na cholerę w rezerwacie Buffalo Creek w 1830.
Był jednym z pierwszych wodzów indiańskich, którzy przeciwstawili się amerykańskiemu podbojowi kontynentu. W czasie amerykańskiej wojny rewolucyjnej (1775-1783) wspierał wojska brytyjskie, z którego to powodu został obdarowany czerwoną kurtką mundurową (stąd jego przydomek).
Czerwona Kurtka był rzecznikiem konfederacji plemion irokeskich w powojennych rokowaniach z rządem Stanów Zjednoczonych. Zachęcał swoich współplemieńców do pokojowej współegzystencji z białymi.
Zwalczał białych misjonarzy chrześcijańskich, jak również senekaskiego proroka o imieniu Piękne Jezioro (ang. "Handsome Lake") dążącego do zmiany tradycyjnego stylu życia plemienia.
Jego pomnik znajduje się w miejscowości Buffalo (stan Nowy Jork).

</doc>
<doc id="719127" url="https://pl.wikipedia.org/wiki?curid=719127" title="Strajk japoński">
Strajk japoński

Strajk japoński – legenda miejska przedstawiająca formę strajku aktywnego w Japonii, polegającą na wykonywaniu przez pracowników obowiązków służbowych w sposób skrajnie zwiększający ilość produkcji, co w przypadku produkcji taśmowej powoduje zapchanie systemu i zatrzymanie ciągu pracy. W rzeczywistości w Japonii żaden strajk nie przybiera takiej formy, co najwyżej pracownicy, który w tym kraju często pracują w nadgodzinach, podczas strajku opuszczają miejsce pracy o czasie.
Mit ma swoje źródło w latach 40. XX w., kiedy to Toyota zmieniwszy systemy zamówień i produkcji części stanęła w sytuacji nadprodukcji i zalegania w magazynach niesprzedanego asortymentu. Pod koniec wojny, stojąc przed obliczem bankructwa firma zaczęła zwalniać część załogi, co poskutkowało długotrwałym strajkiem pracowników. Pojęcie został rozpowszechnione w późniejszych latach w Hiszpanii i Ameryce Łacińskiej jako nadinterpretacja tych zdarzeń i funkcjonuje do dziś jak zwrot "huelga a la japonesa".

</doc>
<doc id="719128" url="https://pl.wikipedia.org/wiki?curid=719128" title="Sally Ride">
Sally Ride

Sally Kristen Ride (ur. 26 maja 1951 w Los Angeles, zm. 23 lipca 2012 w La Jolla) – amerykańska astronautka, doktor fizyki, pierwsza Amerykanka w przestrzeni kosmicznej.
Życiorys.
Urodziła się w rodzinie prezbiteriańskiej. Jej rodzice byli starszymi zboru, natomiast młodsza siostra, Karen „Bear”, jest pastorem amerykańskiego Kościoła Prezbiteriańskiego. Ojciec – Dale Burdell Ride – wykładał nauki polityczne w Santa Monica College, matka zaś – Carol Joyce z d. Anderson – jako wolontariuszka prowadziła w żeńskim zakładzie karnym poradnictwo dla osadzonych w nim kobiet.
Sally uczęszczała do Portola Junior High School, a następnie do Westlake School for Girls, której była stypendystką. Jako nastolatka grała zawodniczo w tenisa i była klasyfikowana w krajowym rankingu juniorów. Zanim definitywnie poświęciła się nauce, przez pierwsze lata studiów kontynuowała z sukcesami karierę sportową. Jej tenisowa mentorka i sparring partnerka, Billie Jean King, nakłaniała ją nawet do przejścia na zawodowstwo.
Po ukończeniu w 1968 szkoły Westlake przez trzy semestry studiowała w Swarthmore College w Pensylwanii. Następnie powróciła do Kalifornii, aby podjąć naukę fizyki na UCLA. Po niedługim czasie przeniosła się na Uniwersytet Stanforda. W 1973 uzyskała na nim licencjaty z dwóch fakultetów – anglistyki i fizyki. Na tejże uczelni otrzymała jeszcze dwa dyplomy w dziedzinie fizyki – magisterski w 1975 i doktorski w 1978. 
Astronautka – pierwsza Amerykanka w kosmosie.
Była jedną z 8000 osób, które odpowiedziały na zamieszczone w stanfordzkiej gazecie studenckiej ogłoszenie NASA o naborze kandydatów do programu kosmicznego. Jednakże na jej decyzję o wstąpieniu w szeregi agencji największy wpływ miała aktorka Nichelle Nichols, która w owym czasie prowadziła rekrutację z ramienia NASA. W rezultacie w styczniu 1978 Ride została przyjęta do agencji jako kandydatka na astronautkę. Po rocznym szkoleniu i otrzymaniu pozytywnej oceny medycznej, w sierpniu 1979 uzyskała status specjalisty misji. Następnie pracowała w Centrum Lotów Kosmicznych im. Lyndona B. Johnsona. Pełniła funkcję naziemnego operatora łączności ("Capcom") podczas lotów kosmicznych STS-2 i STS-3. Ponadto uczestniczyła w pracach nad systemem zdalnie sterowanego manipulatora promu kosmicznego.
18 czerwca 1983 poleciała w kosmos jako członek załogi wahadłowca Challenger, realizującej misję STS-7. Tym samym została pierwszą amerykańską astronautką (trzecią po Tierieszkowej i Sawickiej). Odpowiedzialna była za ramię robotyczne Canadarm wahadłowca i jako pierwsza za jego pomocą pochwyciła satelitę. W wyprawie uczestniczyli także: Robert Crippen (dowódca misji), Frederick Hauck (pilot wahadłowca), John Fabian (specjalista misji – MS-1) i Norman Thagard (MS-3). Podczas lotu przeprowadzono szereg badań naukowych, m.in. medycznych. Ponadto Ride (MS-2) i Fabian umieścili na orbicie satelity telekomunikacyjne (ANIK-C2 i Palapa-B1) na zlecenie rządów Kanady i Indonezji. Wypróbowali także dźwig pokładowy służący do za- i wyładunku wahadłowca w warunkach orbitalnych. Wyprawa zakończyła się 24 czerwca lądowaniem Challengera w kalifornijskiej bazie lotniczej Edwards. 
Swój drugi i ostatni lot kosmiczny odbyła w dniach 5–13 października 1984. Była specjalistą misji STS-41-G w załodze promu Challenger. W wyprawie uczestniczyli również: Robert Crippen (dowódca misji), Jon McBride (pilot wahadłowca), David Leestma (specjalista misji – MS-1), Kathryn Sullivan (MS-3), Kanadyjczyk Marc Garneau (specjalista ładunku – PS-1) i Australijczyk Paul Scully-Power (PS-2). Podczas lotu prowadzono z orbity m.in. badania oceanów i lądów. Ponadto astronauci umieścili w kosmosie również satelitę przeznaczonego do obserwacji klimatycznych ERBS ("Earth Radiation Budget Satellite"), a na czas lotu platformę badawczą OSTA-3 z radarem SIR-B. 13 października wahadłowiec wylądował na pasie Centrum Kosmicznego im. Johna F. Kennedy'ego (KSC).
W czerwcu 1985 została wyznaczona do załogi misji STS-61-M. Jednakże wskutek katastrofy promu Challenger przygotowania do wyprawy zostały wstrzymane, Ride zaś weszła w skład prezydenckiej komisji dochodzeniowej mającej ustalić przyczyny wypadku. Kierowała w niej podkomitetem operacyjnym. Po zakończeniu prac komisji otrzymała przeniesienie do centrali NASA w Waszyngtonie. Objęła powołane dla niej stanowisko asystentki specjalnej administratora (dyrektora naczelnego) NASA ds. planowania strategicznego. W ramach swoich zajęć doprowadziła do opracowania raportu pt. "Przewodnictwo NASA i przyszłość Ameryki w kosmosie" ("NASA Leadership and America's Future in Space"), nazywanego później „Raportem Ride”.
Dalsza działalność.
W 1987 odeszła z NASA i podjęła pracę na Uniwersytecie Stanforda w Centrum Bezpieczeństwa Międzynarodowego i Współpracy. Doktorat uzyskała w zakresie fizyki materii międzygwiezdnej i jej reakcji na promieniowanie rentgenowskie. Dwa lata później na tejże uczelni powierzono jej stanowisko profesora fizyki oraz powołano na funkcję dyrektora California Space Institute. W 2001 wraz z przyjaciółmi założyła w San Diego Sally Ride Science. Placówka, której była też dyrektorem naczelnym, zajmuje się popularyzacją nauki i techniki wśród uczniów gimnazjów i szkół średnich, ze szczególnym uwzględnieniem dziewcząt. Sally Ride Science dostarcza także do szkół programy rozwoju zawodowego oraz organizuje obozy naukowe.
Ride jest współautorką sześciu książek popularnonaukowych dla dzieci, które napisała wraz z Tam O'Shaughnessy.
Życie prywatne.
W 1982 poślubiła kolegę-astronautę, Stevena Hawleya, z którym rozwiodła się w 1987. Jako że była osobą skrytą i przez całe dorosłe życie dbała o zachowanie swojej prywatności, dopiero po jej śmierci ujawniono, iż przez dwadzieścia siedem lat pozostawała w związku partnerskim z Tam O'Shaughnessy. Poznała ją jeszcze w czasie, kiedy obie jako juniorki grały w tenisa. 
Śmierć.
Zmarła 23 lipca 2012 po trwającej siedemnaście miesięcy walce z rakiem trzustki. Urna z jej prochami została złożona do grobu na cmentarzu Woodlawn Memorial w Santa Monica, obok miejsca spoczynku ojca.
Pamięć.
Na jej cześć nazwano salę kontroli lotów programu EarthKAM w Uniwersytecie Kalifornijskim w San Diego – "Sally Ride EarthKAM Mission Operation Center".
Linki zewnętrzne.
 

</doc>
<doc id="719132" url="https://pl.wikipedia.org/wiki?curid=719132" title="GJ 380">
GJ 380

GJ 380 lub Groombridge 1618 – jedna z najbliższych Układowi Słonecznemu gwiazd, klasyfikowana jako pomarańczowy karzeł. Znajduje się ona w gwiazdozbiorze Wielkiej Niedźwiedzicy, w odległości ok. 15,85 lat świetlnych od Słońca. Jej jasność wizualna to 6,61m. Jest ona zatem trochę za słabym obiektem, by można ją dostrzec gołym okiem.
Właściwości fizyczne.
GJ 380 należy do typu widmowego K7V (zob. diagram Hertzsprunga-Russella). Temperatura powierzchni tego pomarańczowego karła sięga ok. 3800 K. 
Masa tej gwiazdy to 0,64 masy Słońca, promień 0,59-0,68, a jasność 0,046 wartości Słońca. Obrót GJ 380 wokół własnej osi trwa od 8,7 do 28,1 dnia (prędkość 0,9-2,9 km/s). U gwiazdy tej stwierdzono zmiany jasności – jest to gwiazda rozbłyskowa.
Jej wiek szacuje się na ok. miliard lat.

</doc>
<doc id="719135" url="https://pl.wikipedia.org/wiki?curid=719135" title="Izák Abrahamides">
Izák Abrahamides

Izák Abrahamides (pseudonimy Hrochotius, Hrochotský, z Hrochoti) (ur. 1557, Hrochoť zm. 3 września 1621 w Bojnicach) – słowacki pisarz, przodujący przedstawiciel słowackiej reformacji.

</doc>
<doc id="719136" url="https://pl.wikipedia.org/wiki?curid=719136" title="Ján Andraščík">
Ján Andraščík

Ján Andraščík (ur. 6 sierpnia 1799 w Lipowcach, zm. 24 grudnia 1853 w Bardejowie) – słowacki pisarz i ksiądz katolicki. 

</doc>
<doc id="719137" url="https://pl.wikipedia.org/wiki?curid=719137" title="František Andraščík">
František Andraščík

František Andraščík (ur. 21 listopada 1931 w Fryczkowcach, zm. 5 kwietnia 2001 w Preszowie) – słowacki poeta, eseista, prozaik i krytyk literacki.

</doc>
<doc id="719138" url="https://pl.wikipedia.org/wiki?curid=719138" title="Wołodymyr Kuc">
Wołodymyr Kuc

Wołodymyr Petrowycz Kuc, ukr.: Володимир Петрович Куц, także "Władimir Pietrowicz Kuc" (ros.: Владимир Петрович Куц (ur. 7 lutego 1927 w miejscowości Ołeksine w rejonie trościańskim] na Ukrainie, zm. 16 sierpnia 1975 w Moskwie) – ukraiński lekkoatleta startujący w reprezentacji Związku Radzieckiego, długodystansowiec, dwukrotny mistrz olimpijski z 1956.
Życiorys.
Brał udział w II wojnie światowej od 1943 w jednostkach artylerii. Po wojnie służył we Flocie Bałtyckiej, dochodząc do stopnia starszyny I rangi (odpowiednika starszego sierżanta).
Bieganiem zajął się systematycznie od 1948. Stał się znany na arenie międzynarodowej, kiedy niespodziewanie zdobył złoty medal na 5000 metrów podczas Mistrzostw Europy w 1954 w Bernie, wygrywając m.in. z Christopherem Chatawayem i Emilem Zátopkiem. Ustanowił wówczas rekord świata (13:56,6). Utracił ten rekord w tym samym roku na rzecz Chatawaya, ale odzyskał go zaledwie 10 dni później. W 1955 ponownie utracił rekord świata na rzecz Węgra Sándora Iharosa, odzyskał, po czym znów utracił.
11 września 1956 w Moskwie pobił rekord świata w biegu na 10 000 metrów (28:30,4), który przetrwał do 1960. Podczas igrzysk olimpijskich w 1956 w Melbourne zdecydowanie wygrał zarówno bieg na 5000 metrów (przed Brytyjczykami Gordonem Pirie i Derekiem Ibbotsonem), jak i na 10 000 metrów (przed Węgrem Józsefem Kovácsem i Australijczykiem Allanem Lawrence’em), powtarzając tym samym wyczyn Zátopka z poprzednich igrzysk.
13 października 1957 w Rzymie poprawił rekord świata w biegu na 5000 metrów osiągając czas 13:35,0. Rekord ten przetrwał on aż do 1965, kiedy to poprawił go Ron Clarke. Wkrótce potem, w 1959, zakończył karierę zawodniczą z powodów zdrowotnych.
Był mistrzem Związku Radzieckiego w biegu na 5000 metrów w latach 1953–1957, w biegu na 10 000 metrów w latach 1953–1956 oraz w biegu przełajowym na 8 kilometrów w 1957, a także wicemistrzem w biegu na 10 000 metrów w 1957.
Po zakończeniu kariery pracował jako trener, przez co później zaczął zmagać się z otyłością i nadużywaniem alkoholu. Zmarł w wieku 48 lat po zażyciu znacznej liczby środków nasennych i popiciu ich alkoholem.
Został pochowany na Cmentarzu Przemienienia Pańskiego w Moskwie.
Odznaczenia.
Wołodymyr Kuc otrzymał następujące odznaczenia:

</doc>
<doc id="719139" url="https://pl.wikipedia.org/wiki?curid=719139" title="Mazurek (jacht)">
Mazurek (jacht)



</doc>
<doc id="719140" url="https://pl.wikipedia.org/wiki?curid=719140" title="SMS Emden (1908)">
SMS Emden (1908)

SMS Emden – niemiecki krążownik pancernopokładowy, używany na początku I wojny światowej. Był to pierwszy krążownik o tej nazwie, pochodzącej od miasta Emden – pod koniec I wojny światowej wszedł do służby drugi „Emden”.
„Emden” należał do małych krążowników pancernopokładowych (niemiecka klasyfikacja: "kleines Kreuzer") typu Dresden, rozwinięcia typu Bremen. Jego okrętem bliźniaczym, lecz różniącym się siłownią, był „Dresden”.
Budowę „Emdena” rozpoczęto w Stoczni Cesarskiej w Gdańsku 6 kwietnia 1906 roku, kadłub zwodowano 26 maja 1908 roku. Okręt wszedł do służby 10 lipca 1909 roku i został wysłany do niemieckiej kolonii Qingdao w Chinach, gdzie dołączono go do składu Wschodnioazjatyckiej Eskadry Krążowników. Tuż przed wybuchem I wojny światowej, 31 lipca 1914 roku okręt został odłączony od głównych sił eskadry niemieckiej i opuścił Qingdao, po czym samodzielnie polował jako rajder na samotne statki handlowe Wielkiej Brytanii i jej sojuszników na Oceanie Indyjskim. 4 sierpnia 1914 roku zdobył na Morzu Japońskim rosyjski parowiec „Riazań”, przebudowany później na niemiecki krążownik pomocniczy „Cormoran”. Przez następne trzy miesiące, pod dowództwem kapitana Karla von Müllera, zdołał zatopić lub zdobyć 23 statki handlowe o łącznej pojemności 101 182 BRT, unikając wytropienia przez poszukujące go okręty. W nocy 22 września 1914 roku okręt ostrzelał brytyjskie instalacje w Madrasie w Indiach. Choć zniszczenia były stosunkowo niewielkie, w mieście wybuchła panika i epizod był ciosem w brytyjski prestiż. 28 października „Emden”, zamaskowany jako brytyjski krążownik przez dodanie fałszywego czwartego komina, wszedł do portu Penang w Malezji i otworzył ogień do stojących tam alianckich okrętów, zatapiając francuski kontrtorpedowiec „Mousquet” i rosyjski mały krążownik pancernopokładowy „Żemczug” (Жемчуг, pol. "Perła").
„Emden” został przechwycony przez australijski krążownik lekki i zatopiony 9 listopada 1914 roku w bitwie koło Wysp Kokosowych. „Sydney” był nowszy, dużo większy i o wiele lepiej uzbrojony, uzbrojony w 8 dział 152 mm, o znacznie większej sile i zasięgu rażenia, niż 10 dział 105 mm „Emdena” (ciężar salwy burtowej odpowiednio 295 kg i 72 kg). „Sydney” był też o 2 węzły szybszy od „Emdena”, a więc lżej uzbrojony krążownik nie był w stanie uciec z pola bitwy. Zniszczony ostrzałem „Emden” wyrzucił się na brzeg Wysp Kokosowych. Niemcy oszacowali straty na 134 zabitych i 65 rannych z załogi liczącej 376 ludzi. Okręt australijski miał czterech zabitych i 12 rannych. Do niewoli dostało się 11 oficerów i 166 podoficerów i marynarzy. Rannych odtransportowano do Kolombo, zaś pozostałych jeńców przerzucono na pokładzie krążownika „Hampshire” do obozu na Malcie, gdzie przebywali do końca wojny. Tego losu uniknęła 45-osobowa grupa pod dowództwem kpt. Hellmuta von Mücke, wysłana przed bitwą na jedną z wysp archipelagu. Oddział ten przez Holenderskie Indie Wschodnie i Półwysep Arabski dotarł w 1915 roku do Konstantynopola, a stamtąd do Niemiec. 
Walka z „Emdenem” była pierwszą bitwą morską w historii australijskiej marynarki wojennej (Royal Australian Navy, stworzonej w 1911 roku) i jako taka ma duże znaczenie historyczne dla Australii. Dla jej upamiętnienia dwa działa „Emdena” zostały wymontowane z wraku i ustawione jako pomniki w miastach Sydney i Canberra.
„Emden” w kulturze.
Śląski poeta Benno Nehlert napisał wiersz ku czci okrętu opublikowany w zbiorze "Kriegsgedichte".
Hellmut von Mücke opisał dzieje okrętu i swej grupy w dwóch książkach wydanych jeszcze w czasie wojny w Niemczech i USA. W latach międzywojennych na ich kanwie nakręcono trzy filmy. W roku 2012 reżyser Berengar Pfahl zrealizował film "Die Männer der Emden", poświęcony wędrówce grupy marynarzy.

</doc>
<doc id="719143" url="https://pl.wikipedia.org/wiki?curid=719143" title="VLCC">
VLCC



</doc>
<doc id="719144" url="https://pl.wikipedia.org/wiki?curid=719144" title="ULCC">
ULCC



</doc>
<doc id="719145" url="https://pl.wikipedia.org/wiki?curid=719145" title="Frantisek Andrascik">
Frantisek Andrascik



</doc>
<doc id="719146" url="https://pl.wikipedia.org/wiki?curid=719146" title="Jan Andrascik">
Jan Andrascik



</doc>
<doc id="719147" url="https://pl.wikipedia.org/wiki?curid=719147" title="Izak Abrahamides">
Izak Abrahamides



</doc>
<doc id="719148" url="https://pl.wikipedia.org/wiki?curid=719148" title="Deutsche Bank Polska">
Deutsche Bank Polska

Deutsche Bank Polska S.A. – bank komercyjny i inwestycyjny z siedzibą w biurowcu Focus przy al. Armii Ludowej 26 w Warszawie. Od podziału Banku w 2018 roku, obsługuje on wyłącznie klientów korporacyjnych oraz indywidualnych w zakresie posiadanych kredytów hipotecznych w walutach obcych, a pozostała część działalności została włączona do Santander Bank Polska.
Historia.
Działalność do listopada 2018.
Deutsche Bank Polska rozpoczął działalność w 1995 na mocy zezwolenia prezesa Narodowego Banku Polskiego, jako bank specjalizujący się w bankowości korporacyjnej i inwestycyjnej skierowanej do średnich i dużych przedsiębiorstw, koncernów międzynarodowych oraz instytucji finansowych. Wcześniej, w latach 1990–1995 grupa kapitałowa Deutsche Bank AG funkcjonowała w Polsce poprzez przedstawicielstwo. 
We wrześniu 2012 zarząd Deutsche Bank AG podjął decyzję o połączeniu obu działających w Polsce banków, Deutsche Bank Polska oraz Deutsche Bank PBC, w celu utworzenia silnego banku uniwersalnego, obsługującego wszystkie grupy potencjalnych klientów. 31 stycznia 2014 r. nastąpiło połączenie obydwu banków, które rozpoczęły funkcjonowanie jako jedno przedsiębiorstwo pod nazwą "Deutsche Bank Polska SA".
W 2017 ogłoszono zawarcie transakcji sprzedaży zorganizowanej części banku do Banco Santander, właściciela Banku Zachodniego WBK (od września 2018 Santander Bank Polska).
Podział banku w 2018 i dalsza działalność.
9 listopada 2018 Sąd Rejonowy dla m. st. Warszawy w Warszawie, XII Wydział Gospodarczy Krajowego Rejestru Sądowego dokonał rejestracji podwyższenia kapitału zakładowego Santander Bank Polska SA w związku z podziałem Deutsche Bank Polska SA. Tym samym, Santander Bank Polska SA wstąpił z mocy prawa w prawa i obowiązki Deutsche Bank Polska SA związane z częścią wydzielaną, obejmującą bankowość detaliczną i bankowość dla przedsiębiorstw, wraz z domem maklerskim DB Securities SA, z wyłączeniem portfela kredytów mieszkaniowych oraz pożyczek hipotecznych, denominowanych w walutach obcych i klientów korporacyjnych. 10 listopada 2018 klienci wydzielonej części, stali się klientami Santander Bank Polska SA.
Po rejestracji podziału banku, Deutsche Bank Polska S.A. świadczy usługi w zakresie bankowości inwestycyjnej i korporacyjnej, w tym globalnej bankowości transakcyjnej, obsługując polskich i zagranicznych klientów korporacyjnych, instytucje finansowe i sektor publiczny. Bank obsługuje takźe posiadaczy walutowych kredytów i pożyczek zabezpieczonych hipotecznie. 
W 2019 roku prezes i wiceprezes Banku – Krzysztof Kalicki i Leszek Niemycki opuścili zarząd Deutsche Bank Polska SA w związku z powołaniem na członków rady nadzorczej spółki. Na stanowiskach w zarządzie zastąpili ich odpowiednio Tomasz Kowalski i Magdalena Rogalska, dotychczasowi członkowie zarządu.
Zarząd banku.
W skład zarządu Deutsche Bank Polska wchodzą (stan na 03 czerwca 2022):

</doc>
<doc id="719149" url="https://pl.wikipedia.org/wiki?curid=719149" title="Henryk Wolny">
Henryk Wolny

Henryk Wolny (ur.: 1 czerwca 1947, zm: 17 lutego 1996) – polski brydżysta, Arcymistrz Światowy (PZBS), World Life Master (WBF), European Master (EBL).
Należał do grona aktywistów sportowych i społecznych w słupskim środowisku. Był współtwórcą i uczestnikiem Międzynarodowego Festiwalu Brydża Sportowego "Solidarność" w Słupsku, który od 1996 r. poświęcony jest jego pamięci.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
Na olimpiadach w zawodach teamów uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne.
W innych zawodach zdobył następujące lokaty:

</doc>
<doc id="719150" url="https://pl.wikipedia.org/wiki?curid=719150" title="Postępowa Partia Socjalistyczna Ukrainy">
Postępowa Partia Socjalistyczna Ukrainy

Postępowa Partia Socjalistyczna Ukrainy (ukr. "Прогресивна соціалістична партія України", ПСПУ) – ukraińska partia lewicowa, odwołująca się do ideologii marksistowskiej, głosząca hasła zbliżenia z Rosją i Białorusią, przeciwna integracji z NATO i UE.
Historia.
Powstała w 1996 wskutek rozłamu w Socjalistycznej Partii Ukrainy. Inicjatorką rozłamu była Natalija Witrenko, pozostająca od początku jej przewodniczącą.
W wyborach parlamentarnych w 1998 partia z poparciem 4% wyborców uzyskała 16 mandatów w Radzie Najwyższej III kadencji. Rok później liderka PSPU otrzymała prawie 11% w pierwszej turze wyborów prezydenckich. W 2002 postępowcy współtworzyli Blok Nataliji Witrenko, który nie przekroczył wynoszącego 4% progu wyborczego. W 2004 partia ponownie wystawiła swoją przewodniczącą w wyborach prezydenckich, popierając po pierwszej turze Wiktora Janukowycza. Działacze PSPU znaleźli się wśród głównych przeciwników pomarańczowej rewolucji. W 2006 nie doszło do koalicji wyborczej z Partią Regionów. Na bazie PSPU powstał Blok Nataliji Witrenko – Ludowa Opozycja, który znów nie znalazł się w ukraińskim parlamencie (do przekroczenia wynoszącego tym razem 3% progu zabrakło zaledwie około 18 tys. głosów). W przedterminowych wyborach w 2007 postępowcy dostali tym razem 1,3% głosów.
Partia nie prowadziła później aktywniejszej działalności. W marcu 2022, w trakcie inwazji Rosji na Ukrainę, działalność ugrupowania z uwagi na jego związki z Rosją została zawieszona. Wszczęto następnie postępowanie sądowe celem delegalizacji ugrupowania. We wrześniu 2022 Sąd Najwyższy w wyniku odwołania ze strony PSPU zmienił częściowo decyzję sądu administracyjnego, utrzymując ją w zakresie samej delegalizacji.

</doc>
<doc id="719151" url="https://pl.wikipedia.org/wiki?curid=719151" title="SMS Emden">
SMS Emden

SMS „Emden” – nazwa noszona na przestrzeni dziejów przez okręty Kaiserliche Marine; pochodzi od miasta – Emden:

</doc>
<doc id="719152" url="https://pl.wikipedia.org/wiki?curid=719152" title="Łopusze (pasmo)">
Łopusze (pasmo)

Łopusze – nazwa obejmująca trzy szczyty w najdalej na wschód wysuniętej części Beskidu Wyspowego, który traci już tutaj swój „wyspowy” charakter i tworzy pasmo o równoleżnikowym przebiegu. Łopusze dzieli się na Zachodnie, Środkowe i Wschodnie.
Topografia.
Kolejno od zachodu na wschód znajdują się w nim mało wybitne wzniesienia: Górczyna (522 m), Łopusze Zachodnie (661 m), Łopusze Środkowe (596 m), Łopusze Wschodnie (612 m), Kobyła (603 m), Kopiec (585 m) i Szczełba (511 m). Pasmo to tworzy północne zbocza doliny potoku Rozdzielec.
Najwyższym szczytem tego pasma jest Łopusze Zachodnie, które mierzy 661 m. Wznosi się ponad miejscowościami: Żegocina, Bytomsko, Rajbrot, Rozdziele. Kilkanaście potoków spływających z północnych zboczy Łopusza wpada do Potoku Saneckiego lub Uszwicy. Na południowych zboczach mają swoje źródła dopływy Rozdzielca: Mulówka, Rosochatka i Rzycki oraz kilka mniejszych strumieni bez nazwy. Od sąsiedniego na południe grzbietu Kamionna – Cuba oddziela go Przełęcz Rozdziele (ok. 480 m). Po północnej stronie Łopusza znajduje się mniejsze i należące już do Pogórza Wiśnickiego wzniesienie Żarnówki.
Opis szczytu.
Nazwa góry pochodzi od łopuchów (ludowa nazwa lepiężnika), które niegdyś tak masowo porastały jej zbocza, że przez miejscową ludność były wykorzystywane jako podściółka dla bydła. Ludowa nazwa góry to „Łopuse”, na austriackich mapach figuruje ona pod błędną nazwą Opuszcza. Miejscowa ludność używała także nazwy Patryja, dawniej bowiem na szczycie Łopusza Zachodniego stała drewniana wieża triangulacyjna przez ludność nazywana patryją. Kazimierz Ignacy Sosnowski w wydanym w 1948 przewodniku Ziemia Krakowska używał nazwy Opuszcze.
Obecnie zbocza góry, z wyjątkiem południowych są całkowicie zalesione. Zbocza południowe są częściowo zalesione, w niektórych jednak miejscach pola uprawne wsi Rozdziele podchodzą pod sam szczyt góry (przysiółek " Na Górach").
Z odsłoniętych terenów pod szczytem Łopusza rozległa panorama widokowa na południową i południowo-zachodnią stronę obejmująca takie szczyty Beskidu Wyspowego i Gorców, jak (od lewej): Chełm, Pasmo Łososińskie (nakładające się na szczyty Cichonia, Modyni i Ostrej), w głębi Gorc, Mogielica i Łopień (poniżej niego Paproć). Znaczną część horyzontu przesłania pobliski grzbiet Kamionnej.

</doc>
<doc id="719154" url="https://pl.wikipedia.org/wiki?curid=719154" title="Fala balistyczna">
Fala balistyczna

Fala balistyczna – zewnętrzna fala uderzeniowa powstająca w wyniku nakładania się zaburzeń w powietrzu wywoływanych przez ciało stałe lecące z prędkością większą od prędkości dźwięku.
Fale balistyczne powstają wokół pocisków oraz meteoroidów przelatujących przez ziemską atmosferę. W przypadku pocisków źródłem powstawania fali balistycznej, oprócz wierzchołka i krawędzi dna pocisku, są pierścienie wiodące, wszelkie nierówności pocisku oraz zawirowania za dnem. Fala balistyczna tworząca się przed ciałem meteorytowym, w wyniku większej prędkości niż pocisk, ma znacznie większą moc, przez co może wywołać znaczną pracę mechaniczną. Fala balistyczna jest jednym z fizycznych czynników (oprócz lepkości oraz powstawania wirów przy opływie) określających wartość oporu powietrza działającego na pocisk.

</doc>
<doc id="719155" url="https://pl.wikipedia.org/wiki?curid=719155" title="Petro Symonenko">
Petro Symonenko

Petro Mykołajowycz Symonenko, ukr. Петро Миколайович Симоненко (ur. 1 sierpnia 1952 w Stalinie) – ukraiński polityk i działacz komunistyczny. Od 1993 pierwszy sekretarz Komitetu Centralnego Komunistycznej Partii Ukrainy. W latach 1994–2014 deputowany do Rady Najwyższej Ukrainy II, III, IV, V, VI i VII kadencji oraz przewodniczący frakcji KPU w parlamencie. Kandydat na urząd prezydenta Ukrainy w wyborach w 1999, 2004, 2010 i 2014.
Życiorys.
Z wykształcenia inżynier elektromechanik, w 1974 ukończył Politechnikę Doniecką. Przez krótki okres pracował z zawodzie. W 1978 został członkiem Komunistycznej Partii Ukrainy, będącej częścią Komunistycznej Partii Związku Radzieckiego. Od lat 70. działał w ukraińskim Komsomole. W latach 1975–1980 pełnił kolejno funkcje instruktora, kierownika działu i drugiego sekretarza donieckiego komitetu miejskiego tej organizacji. W 1980 został sekretarzem donieckiego komitetu regionalnego. W latach 1982–1988 był sekretarzem Komitetu Centralnego Komsomołu Ukrainy. W 1988 objął funkcję sekretarza miejskiego komitetu KPU w Mariupolu. W 1989 został przeniesiony do donieckiego komitetu regionalnego KPU, gdzie został mianowany sekretarzem ds. pracy ideologicznej. W 1991 ukończył studia z instytucie politologicznym w Kijowie. Od 1991 do 1993 był zastępcą dyrektora generalnego przedsiębiorstwa „Ukrwuhłemasz”.
W czerwcu 1993 na ogólnokrajowej konferencji komunistów w Doniecku został wybrany na funkcję pierwszego sekretarza Komitetu Centralnego Komunistycznej Partii Ukrainy. W latach 1994–2014 nieprzerwanie sprawował mandat do Rady Najwyższej Ukrainy, był przewodniczącym frakcji komunistycznej w parlamencie. W latach 1994–1996 wchodził w skład komisji konstytucyjnej. Był również delegatem parlamentu Ukrainy do Zgromadzenia Parlamentarnego Rady Europy.
W wyborach prezydenckich w 1999 wystartował jako kandydat z ramienia KPU. W pierwszej turze uzyskał drugie miejsce, zdobywając 5 849 077 głosów (22,24%). Przeszedł następnie do drugiej tury, gdzie przegrał z Łeonidem Kuczmą. Otrzymał 10 665 420 głosów, co przełożyło się na 37,80% poparcia. W wyborach prezydenckich w 2004 ponownie wystartował jako kandydat KPU. W pierwszej turze zajął czwarte miejsce, otrzymując 1 396 135 głosów (4,97%); w drugiej turze nie udzielił poparcia żadnemu z kandydatów. W wyborach prezydenckich w 2010 po raz trzeci wystartował jako kandydat wystawiony przez blok ugrupowań lewicowych i centrolewicowych. Otrzymał również poparcie od Zjednoczonej Socjaldemokratycznej Partii Ukrainy. W pierwszej turze wyborów zajął szóste miejsce, zdobywając 872 908 głosów (3,55%).
W wyborach prezydenckich w 2014 po raz czwarty wystartował jako kandydat komunistów, lecz następnie zadeklarował wycofanie się. Uczynił to jednak zbyt późno, aby komisja wyborcza usunęła jego nazwisko z kart do głosowania. W pierwszej turze uzyskał 272 723 głosy (1,51%).
1 grudnia 2018 został nominowany przez KPU na kandydata tej partii w mających odbyć się w następnym roku wyborach prezydenckich. W styczniu 2019 złożył dokumenty w celu rejestracji swojej kandydatury. Jego kandydatura została jednak odrzucona z uwagi na niezgodność statutu, nazwy i symboliki jego partii z uchwalonymi w 2015 na Ukrainie ustawami dekomunizacyjnymi. Później zamieszkał na Białorusi.
Poglądy polityczne.
Podczas kariery politycznej opowiadał się za pogłębieniem stosunków gospodarczych Ukrainy z Rosją, Białorusią i innymi państwami byłego ZSRR. Popierał przystąpienie do Euroazjatyckiej Unii Celnej, wzywał do zawieszenia procesów tzw. integracji europejskiej oraz ostrzegał przed nadmiernym w jego ocenie uzależnianiem się od Międzynarodowego Funduszu Walutowego. Nie wykluczał jednocześnie możliwej akcesji Ukrainy do NATO w przyszłości.
Opowiadał się z wprowadzeniem kary śmierci za niektóre przestępstwa, takie jak przestępstwa seksualne na tle pedofilskim, handel ludźmi czy zabójstwo na zlecenie.
W 2007 oskarżył prezydenta Wiktora Juszczenkę o polityczne wykorzystywanie tematyki wielkiego głodu na Ukrainie. Podważał również fakt celowego wywołania głodu przez komunistyczne władze ZSRR.
W 2011 poparł publicznie decyzję sądu o odebraniu nadanego pośmiertnie tytułu Bohatera Ukrainy Romanowi Szuchewyczowi. W 2013 był jednym ze 148 deputowanych Rady Najwyższej Ukrainy, którzy skierowali list otwarty do marszałek Sejmu Ewy Kopacz z prośbą o wsparcie rezolucji Senatu RP, określającej rzeź wołyńską mianem ludobójstwa dokonanego przez nacjonalistów ukraińskich.

</doc>
<doc id="719157" url="https://pl.wikipedia.org/wiki?curid=719157" title="Fala uderzeniowa wybuchu jądrowego">
Fala uderzeniowa wybuchu jądrowego

Fala uderzeniowa wybuchu jądrowego – fala uderzeniowa będąca jednym z czynników rażenia wybuchu jądrowego. Jej prędkość dochodzi do 1600 km/h. Powoduje: 
Niszczące działanie fali uderzeniowej wybuchu jądrowego wynika z towarzyszących jej właściwości – wysokiego ciśnienia działającego na środowisko i rozprzestrzeniania się z prędkością naddźwiękową skierowaną od centrum wybuchu. Jeżeli fala uderzeniowa powstaje w wyniku wybuchu, może rozchodzić się jako ciąg fal uderzeniowych o naprzemiennie wysokim i niskim ciśnieniu.
Fala uderzeniowa i wywołane nią wtórne zjawiska, takie jak podmuch, wahania ciśnienia, grzmot, to jeden z najważniejszych czynników niszczących wybuchu jądrowego (z wyjątkiem bomb neutronowych). Oddziałuje bezpośrednio na ludzi, przedmioty i inne obiekty w trakcie wybuchu, wywołując burzenie budynków, przewracanie, deformowanie, rozrywanie, łamanie, porywanie sprzętu, wyrywanie drzew itp. Na ludzi działa jako uderzenie bezpośrednie lub pośrednie uderzenie poprzez przedmioty niesione podmuchem.
Poziom powstałych zniszczeń zależy głównie od energii wybuchu i odległości od epicentrum. Fala uderzeniowa może się również odbijać, czego przykładem jest wybuch w Nagasaki (gdzie była jedna fala podstawowa i 4 odbite), lecz zależy to od ukształtowania terenu, nad którym wystąpił wybuch jądrowy. Fala powstała w wyniku takiego wybuchu, rozchodząc się promieniście, zanika szybko wraz z odległością od źródła, a po dostatecznym osłabnięciu rozchodzi się na znaczne odległości jako fala akustyczna.

</doc>
<doc id="719158" url="https://pl.wikipedia.org/wiki?curid=719158" title="Farmacja wojskowa">
Farmacja wojskowa

Farmacja wojskowa - dział wojskowej służby zdrowia prowadzący w siłach zbrojnych gospodarkę środkami leczniczymi i materiałami medycznymi oraz kierujący pracą aptek. Należy do niej również prowadzenie badań farmaceutycznych.

</doc>
<doc id="719160" url="https://pl.wikipedia.org/wiki?curid=719160" title="Filozofia wojenna">
Filozofia wojenna



</doc>
<doc id="719161" url="https://pl.wikipedia.org/wiki?curid=719161" title="Finanse wojenne">
Finanse wojenne



</doc>
<doc id="719162" url="https://pl.wikipedia.org/wiki?curid=719162" title="Kiwok">
Kiwok

Kiwak, kiwok – wskaźnik brań używany w wędkarstwie podlodowym i jednocześnie element przenoszenia drgań wędziska na mormyszkę. Umieszczany jest na końcówce szczytówki. Wykonany może być ze szczeciny dzika, sprężynki zegarowej, struny, plastikowych tworzyw, końskiego włosia.

</doc>
<doc id="719169" url="https://pl.wikipedia.org/wiki?curid=719169" title="Formacje samoobrony">
Formacje samoobrony

Formacje samoobrony – zakładowe, terenowe i specjalistyczne oddziały samoobrony, zakładowe i blokowe grupy samoobrony, terenowe i zakładowe komendy samoobrony przeznaczone do szkolenia osób pełniących w nich służbę, ochrony ludności, zakładów pracy i urządzeń użyteczności publicznej przed skutkami użycia broni masowego rażenia i innymi działaniami nieprzyjaciela, a także do udziału w zapobieganiu klęskom żywiołowym lub katastrofom i zwalczaniu ich skutków oraz w pracach społecznych o charakterze gospodarczym, użytecznych dla celów obrony.

</doc>
<doc id="719170" url="https://pl.wikipedia.org/wiki?curid=719170" title="Jabłoniec (województwo lubuskie)">
Jabłoniec (województwo lubuskie)

Jabłoniec – wieś w Polsce położona w województwie lubuskim, w powiecie żarskim, w gminie Jasień.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="719171" url="https://pl.wikipedia.org/wiki?curid=719171" title="Formowanie jednostki">
Formowanie jednostki

Formowanie jednostki – nakazane rozkazem lub zarządzeniem organizacyjnym utworzenie wojskowej jednostki organizacyjnej – zgodnie z ustalonym etatem.

</doc>
<doc id="719173" url="https://pl.wikipedia.org/wiki?curid=719173" title="Kamień Grzyb">
Kamień Grzyb



</doc>
<doc id="719174" url="https://pl.wikipedia.org/wiki?curid=719174" title="Józef Gollmayer">
Józef Gollmayer

Józef Gollmayer – urzędnik austriacki, prezydent Krakowa w latach 1805-1810.
Pracował jako urzędnik w Lubaczowie, przez władze austriackie został mianowany wiceprezydentem Krakowa. Bardzo słabo mówił po polsku. Po rezygnacji ze stanowiska prezydenta Krakowa Dominika Drdatzkiego w 1805 stanął na czele władz miejskich. Na stanowisku tym pozostał do 1810.

</doc>
<doc id="719177" url="https://pl.wikipedia.org/wiki?curid=719177" title="Formy manewru operacyjnego">
Formy manewru operacyjnego

Formy manewru operacyjnego – jeden ze sposobów działania związku operacyjnego stosowany w celu wykonania silnych uderzeń na wojska przeciwnika na wybranym kierunku. 
Do podstawowych form manewru operacyjnego w działaniach zaczepnych zalicza się:

</doc>
<doc id="719178" url="https://pl.wikipedia.org/wiki?curid=719178" title="Kamsarmax">
Kamsarmax

Kamsarmax - statek o maksymalnych wymiarach gabarytowych umożliwiających zawinięcie do Portu Kamsar w Gwinei.
Wielkość statku ograniczona jest długością wynoszącą 229 metry. Statki tej wielkości zalicza się do klasy panamaxów. Obecnie teoretyczne wielkości wymiarów statków przedstawiają się następująco:
Statki tego typu to najczęściej masowce przewożące boksyt, ponieważ Gwinea jest drugim co do wielkości jego światowym eksporterem. 

</doc>
<doc id="719179" url="https://pl.wikipedia.org/wiki?curid=719179" title="Forsowanie z marszu">
Forsowanie z marszu



</doc>
<doc id="719180" url="https://pl.wikipedia.org/wiki?curid=719180" title="Han Aidi">
Han Aidi

Han Aidi, Ai Di (漢哀帝, 27 – 1 p.n.e.) – cesarz chiński z dynastii Han w okresie 7 – 1 p.n.e. 
Życiorys.
Syn brata cesarza Chengdi, który zmarł nie pozostawiając męskiego potomka. Początkowo był postrzegany jako cesarz, który może zrobić dużo dobrego dla rozwoju Chin, jednakże ze względu na wpływ swojej babki Fu oraz związane z tym wewnętrzne tarcia na dworze, nie udało mu się opanować korupcji w administracji, co spowodowało pogłębienie się zapaści dynastii Han. W wyniku żądań swojej babki doprowadził do jedynej sytuacji w historii Chin, kiedy aż 4 kobiety posiadały tytuł cesarzowej wdowy, były to :
Niestabilność rządów pozwoliła na wzmocnienie wpływów Wang Manga, co w przyszłości doprowadziło do upadku zachodniej dynastii Han.
Ze względu na brak potomstwa, następcą cesarza Ai Di został jego kuzyn, książę Jizi.

</doc>
<doc id="719184" url="https://pl.wikipedia.org/wiki?curid=719184" title="Fotobombardowanie">
Fotobombardowanie

Fotobombardowanie - ćwiczebny sposób bombardowania, przeprowadzany bez zrzucania bomb, a jedynie z wykorzystaniem lotniczego aparatu fotograficznego. Załoga wykonuje wszystkie obliczenia i czynności potrzebne do rzeczywistego bombardowania, lecz zamiast zrzucać bomby, włącza odpowiednio ustawiony aparat fotograficzny. Wyniki fotobombardowania odczytuje się z wykonywanych zdjęć. W warunkach bojowych kamera utrwala na błonie fotograficznej położenie celu w momencie otwarcia klap bombowych i dokumentuje trafienie.

</doc>
<doc id="719185" url="https://pl.wikipedia.org/wiki?curid=719185" title="Agrarna Partia Ukrainy">
Agrarna Partia Ukrainy



</doc>
<doc id="719189" url="https://pl.wikipedia.org/wiki?curid=719189" title="Fotografowanie lotnicze">
Fotografowanie lotnicze

Fotografowanie lotnicze – jeden ze sposobów rozpoznania polegający na sfotografowaniu terenu lub poszczególnych obiektów z samolotów bądź innych aparatów latających, a następnie na opracowywaniu i odczytywaniu wykonanych zdjęć lotniczych. Fotografowanie lotnicze umożliwia uzyskiwanie wiarygodnych i w miarę obiektywnych (maskowanie) danych o charakterze terenu i obiektach przeciwnika.

</doc>
<doc id="719190" url="https://pl.wikipedia.org/wiki?curid=719190" title="Józef Gajewicz">
Józef Gajewicz

Józef Gajewicz (ur. 12 marca 1944 w Wymysłowie) – polski polityk, doktor nauk technicznych, w latach 1980–1982 prezydent Krakowa, w latach 1985–1991 poseł na Sejm IX i X kadencji.
Życiorys.
Ukończył w 1971 studia na Wydziale Budownictwa Lądowego Politechniki Krakowskiej, uzyskał następnie stopień naukowy doktora nauk technicznych. W latach 1964–1967 pracował w Przedsiębiorstwie Budownictwa Wodno-Inżynieryjnego „Hydrobudowa”, następnie do 1971 w Krakowskim Zjednoczeniu Budownictwa Przemysłu Materiałów Budowlanych.
W 1964 wstąpił do Polskiej Zjednoczonej Partii Robotniczej. W 1971 został pracownikiem politycznym Komitetu Dzielnicowego PZPR Kraków-Zwierzyniec. Był kolejno zastępcą kierownika i kierownikiem wydziału budownictwa i gospodarki komunalnej Komitetu Wojewódzkiego PZPR w Krakowie. W latach 1976–1979 pracował w Komitecie Centralnym partii w Warszawie. Od 26 października 1982 do rozwiązania był pierwszym sekretarzem komitetu krakowskiego PZPR. W latach 1981–1986 był zastępcą członka KC PZPR. W 1979 powrócił do Krakowa, obejmując stanowisko wiceprezydenta miasta oraz przewodniczącego Komisji Planowania. 25 września 1980 został powołany na urząd prezydenta Krakowa, pełnił tę funkcję do grudnia 1982. W 1985 i 1989 uzyskiwał mandat posła IX i X kadencji w okręgach Kraków-Śródmieście oraz Kraków-Podgórze. Na koniec X kadencji należał do Parlamentarnego Klubu Lewicy Demokratycznej.
Pełnił funkcję wiceprzewodniczącego Społecznego Komitetu Odnowy Zabytków Krakowa. Po zakończeniu pracy w parlamencie został członkiem jednego z krakowskich kół Sojuszu Lewicy Demokratycznej.

</doc>
<doc id="719192" url="https://pl.wikipedia.org/wiki?curid=719192" title="Fantaghiro (seria)">
Fantaghiro (seria)

Fantaghiro (wł. "Fantaghirò") − cykl filmów telewizyjnych produkcji włoskiej w reżyserii Lamberto Bavy, nakręcony w pięciu częściach, z których każda dodatkowo podzielona jest na dwa odcinki. Premiera pierwszej części miała miejsce w 1991 roku, ostatniej w 1996 roku. Scenariusz pierwszej części baśni powstał na kanwie ludowej baśni toskańskiej.
Plenery.
Części 1-3 nakręcono w Czechach i na Słowacji w następujących lokalizacjach:
Plenery do części 4 znajdują się w Tajlandii w następujących lokalizacjach:
Plenery do części 5 znajdują się na Kubie (Villa Guamá na półwyspie Zapata).

</doc>
<doc id="719193" url="https://pl.wikipedia.org/wiki?curid=719193" title="Fotoszkic">
Fotoszkic

Fotoszkic – obraz terenu zestawiony z nieprzetworzonych, pionowych lub nachylonych zdjęć lotniczych dopasowanych wzajemnie na podstawie obrazu sytuacji terenowej. Może być niekiedy uzupełniony elementami mapy topograficznej wkreślonymi odręcznie lub w procesie reprodukcji. Fotoszkice zestawia się dla oddzielnych rubieży lub rejonów. Ze względu na stosunkowo małą dokładność pomiarową fotoszkiców wykorzystuje się je zazwyczaj łącznie z mapą topograficzną lub fotomapą. W razie braku map topograficznych wojska mogą być zaopatrywane w fotoszkice.

</doc>
<doc id="719194" url="https://pl.wikipedia.org/wiki?curid=719194" title="Front baterii">
Front baterii



</doc>
<doc id="719195" url="https://pl.wikipedia.org/wiki?curid=719195" title="Fantaghirò">
Fantaghirò



</doc>
<doc id="719196" url="https://pl.wikipedia.org/wiki?curid=719196" title="Jaskinia Złotej Róży">
Jaskinia Złotej Róży



</doc>
<doc id="719197" url="https://pl.wikipedia.org/wiki?curid=719197" title="Klątwa czarnoksiężnika">
Klątwa czarnoksiężnika



</doc>
<doc id="719198" url="https://pl.wikipedia.org/wiki?curid=719198" title="Nowodwór-Piaski">
Nowodwór-Piaski

Nowodwór-Piaski – wieś w Polsce położona w województwie lubelskim, w powiecie lubartowskim, w gminie Lubartów.
W latach 1975–1998 miejscowość administracyjnie należała do ówczesnego województwa lubelskiego.
W lesie, do którego przylega wieś, znajduje się cmentarz żołnierzy poległych w czasie I oraz II wojny światowej. Do cmentarza można dotrzeć nie tylko od wsi Nowodwór-Piaski, ale także od wsi Annobór, jak również drogą serwisową, która biegnie w kierunku nowodworskiego lasu od skrzyżowania ulicy Nowodworskiej z obwodnicą Lubartowa.
Wieś stanowi sołectwo gminy Lubartów.

</doc>
<doc id="719199" url="https://pl.wikipedia.org/wiki?curid=719199" title="Lekkomyślność">
Lekkomyślność

Lekkomyślność (łac. "luxuria") – forma winy nieumyślnej (świadoma wina nieumyślna), polegająca na tym, iż sprawca przewiduje możliwość popełnienia czynu zabronionego, ale bezpodstawnie przypuszcza, że popełnienia tego czynu uniknie, świadomie łamiąc zasady ostrożności.

</doc>
<doc id="719200" url="https://pl.wikipedia.org/wiki?curid=719200" title="Front okrążenia">
Front okrążenia

Front okrążenia - front, jaki strona nacierająca tworzy wokół odciętych wojsk nieprzyjaciela dla ich odizolowania i ostatecznego zniszczenia. Rozróżnia się wewnętrzny front okrążenia, tworzony przez wojska bezpośrednio zaangażowane w walce z okrążonym zgrupowaniem nieprzyjaciela, oraz zewnętrzny front okrążenia formowanyw pewnej odległości od wewnętrznego w celu niedopuszczenia świeżych sił przeciwnika do okrążonego zgrupowania.

</doc>
<doc id="719203" url="https://pl.wikipedia.org/wiki?curid=719203" title="Front strategiczny">
Front strategiczny

Front strategiczny – front ogólny organizowany na teatrze działań wojennych lub na kilku sąsiadujących ze sobą teatrach, na których mają działać grupy frontów, fronty i samodzielne armie.

</doc>
<doc id="719205" url="https://pl.wikipedia.org/wiki?curid=719205" title="Setouchmax">
Setouchmax

Setouchmax - statek o maksymalnych wymiarach gabarytowych umożliwiających zawinięcie do portów leżących nad Wewnętrznym Morzem Japońskim.
Wielkość statku ograniczona jest długością wynoszącą 299,9 metrów i zanurzeniem 16,10 m. Statki tej wielkości zalicza się do klasy capesize. Obecnie teoretyczne wielkości wymiarów statków przedstawiają się następująco:

</doc>
<doc id="719206" url="https://pl.wikipedia.org/wiki?curid=719206" title="Secesja (architektura)">
Secesja (architektura)



</doc>
<doc id="719207" url="https://pl.wikipedia.org/wiki?curid=719207" title="Partia Przemysłowców i Przedsiębiorców Ukrainy">
Partia Przemysłowców i Przedsiębiorców Ukrainy

Partia Przemysłowców i Przedsiębiorców Ukrainy (, PPPU) – ukraińska partia polityczna.
Historia.
Powstała 9 lutego 2000 w Kijowie, zarejestrowana została w kwietniu tego samego roku. Założyła struktury we wszystkich 25 obwodach Ukrainy, jak również w Kijowie i Sewastopolu. Powołała ją grupa działaczy skupionych wokół Anatolija Kinacha, wówczas pierwszego wicepremiera i działacza NDP. Nowe ugrupowanie reprezentowało głównie interesy Ukraińskiego Związku Przemysłowców i Przedsiębiorców, na czele którego Anatolij Kinach stanął w 1996.
W wyborach parlamentarnych w 2002 partia uzyskała kilka mandatów w ramach koalicji Za Jedyną Ukrainę, jednak nie odgrywała większej roli. W wyborach prezydenckich w 2004 wystawiła swojego lidera, który uzyskał niespełna 1% głosów. Po pierwszej turze Anatolij Kinach razem z PPPU przeszedł na stronę Wiktora Juszczenki, biorąc aktywny udział w pomarańczowej rewolucji.
Po zwycięstwie Wiktora Juszczenki i zmianie władzy w Najwyższej Radzie Ukrainy doszło do rozpadu kilku „prokuczmowskich” frakcji. Umożliwiło to PPPU powołanie swojego klubu deputowanych 25 marca 2005.
W wyborach parlamentarnych w 2006 partia brała udział w Bloku Nasza Ukraina, uzyskując około 10 mandatów. 
W marcu 2007 Anatolij Kinach objął funkcję ministra gospodarki w rządzie Wiktora Janukowycza, a PPPU została wykluczona z Naszej Ukrainy. Przejście przemysłowców na stronę koalicji rządowej doprowadziło do odejścia z partii m.in. deputowanego Mykoły Oniszczuka.
W wyborach parlamentarnych w 2007 Anatolij Kinach i jego zastępca, były minister polityki przemysłowej w jego rządzie, Wasyl Hurejew, znaleźli się na liście Partii Regionów, formalnie jako bezpartyjni. Kierowanie partią przejęła Ludmyła Denysiuk, zastępczyni mera Kijowa. PPPU nie wystawiła własnych list wyborczych. W 2009 na czele ugrupowania stanął Ołeksandr Korobczynski, zabity 5 stycznia 2011. W późniejszym czasie Anatolij Kinach ponownie objął kierownictwo partii.

</doc>
<doc id="719208" url="https://pl.wikipedia.org/wiki?curid=719208" title="Front wewnętrzny">
Front wewnętrzny

Front wewnętrzny – obszar kraju, na którym realizowane są zadania obrony terytorium kraju przez siły i środki obrony terytorium kraju (OTK) oraz zorganizowane obronnie społeczeństwo.

</doc>
<doc id="719209" url="https://pl.wikipedia.org/wiki?curid=719209" title="Renaissance Center 100 Tower">
Renaissance Center 100 Tower

Renaissance Center 100 Tower – wieżowiec w Detroit w USA, zaprojektowany przez John Portman &amp; Associates.
Jego budowa rozpoczęła się w roku 1973, a zakończyła w roku 1977. Został wykonany w stylu modernistycznym. Ma 159 metrów wysokości i 39 pięter nadziemnych. Pod ziemią znajdują się jeszcze 2 kondygnacje. Jest jednym z czterech identycznych budynków wchodzących w skład Renaissance Center. Gdyby wysokość mierzyć sprzed podium wzdłuż Jefferson Avenue, wieża ta, oraz Renaissance Center 200 Tower są dokładnie o 14 stóp (około 4,3 m) niższe. Na 2. piętrze ulokowano amerykański urząd pocztowy.

</doc>
<doc id="719211" url="https://pl.wikipedia.org/wiki?curid=719211" title="Front zewnętrzny">
Front zewnętrzny

Front zewnętrzny – strefa, w której prowadzą działania bojowe wojska operacyjne.

</doc>
<doc id="719213" url="https://pl.wikipedia.org/wiki?curid=719213" title="Renaissance Center 300 Tower">
Renaissance Center 300 Tower

Renaissance Center 300 Tower – wieżowiec w Detroit w USA, zaprojektowany przez John Portman &amp; Associates.
Jego budowa rozpoczęła się w roku 1973, a zakończyła w roku 1977. Został wykonany w stylu modernistycznym. Ma 159 metrów wysokości i 39 pięter nadziemnych. Pod ziemią znajdują się jeszcze 2 kondygnacje. Jest jednym z czterech identycznych budynków wchodzących w skład Renaissance Center. Wieżowiec ten znajduje się w czołówce najwyższych w Detroit. Na 2. piętrze tego budynku mieści się centrum konferencyjne "The Renaissance Conference Center".

</doc>
<doc id="719215" url="https://pl.wikipedia.org/wiki?curid=719215" title="Japanamax">
Japanamax

Japanamax - statek o maksymalnych wymiarach gabarytowych umożliwiających zawinięcie do większości ważnych portów w Japonii.
Wielkość statku ograniczona jest długością wynoszącą 225 metrów i zanurzeniem 14,44 m. Statki tej wielkości zalicza się do klasy panamaxów (tożsamy z kamsarmax). Obecnie teoretyczne wielkości wymiarów statków przedstawiają się następująco:

</doc>
<doc id="719218" url="https://pl.wikipedia.org/wiki?curid=719218" title="Plon (Gostomie)">
Plon (Gostomie)

Plon – część wsi Gostomie w Polsce, położona w województwie pomorskim, w powiecie kościerskim, w gminie Kościerzyna, na Pojezierzu Kaszubskim. Wchodzi w skład sołectwa Gostomie.
W latach 1975–1998 Plon administracyjnie należał do województwa gdańskiego.

</doc>
<doc id="719219" url="https://pl.wikipedia.org/wiki?curid=719219" title="BOT Kopalnia Węgla Brunatnego Turów SA">
BOT Kopalnia Węgla Brunatnego Turów SA



</doc>
<doc id="719225" url="https://pl.wikipedia.org/wiki?curid=719225" title="BOT Elektrownia Turów SA">
BOT Elektrownia Turów SA



</doc>
<doc id="719226" url="https://pl.wikipedia.org/wiki?curid=719226" title="Kihon (sztuki walki)">
Kihon (sztuki walki)

 – po japońsku: "baza", "podstawa", "standard". 
Termin używany w sztukach walki do określenia zbioru technik podstawowych, zazwyczaj ćwiczonych "w powietrzu", z udziałem partnera lub bez, często w ruchu. Wiele szkół walki zaleca trening "kihon" na każdym treningu i powtarzanie ciosów, kopnięć, bloków, cięć itp. aż do wyczerpania, aby wykształcić tzw. "pamięć fizjologiczną" (spowodować działania odruchowe i przyzwyczaić mięśnie do właściwego ułożenia). 
Techniki "kihon" dzielą się na kilka podstawowych grup:

</doc>
<doc id="719227" url="https://pl.wikipedia.org/wiki?curid=719227" title="Dunkirkmax">
Dunkirkmax

Dunkirkmax – statek o maksymalnych wymiarach gabarytowych umożliwiających zawinięcie do portu w Dunkierce.
Wielkość statku ograniczona jest długością wynoszącą 289 metrów i szerokością 45 m. Statki tej wielkości zalicza się do klasy capesize (podobne – Newcastlemax i Setouchmax). Obecnie teoretyczne wielkości wymiarów statków przedstawiają się następująco:
Są to przede wszystkim masowce przewożące rudę żelaza na potrzeby przemysłu hutniczego.

</doc>
<doc id="719229" url="https://pl.wikipedia.org/wiki?curid=719229" title="Tadeusz Grzelak">
Tadeusz Grzelak

Tadeusz Grzelak (ur. 24 grudnia 1929 w Pińsku, zm. 14 października 1996 w Koninie) – polski bokser, wicemistrz Europy, olimpijczyk.
Syn Stanisława. Walczył w kategoriach od średniej do ciężkiej, ale największe sukcesy odniósł w wadze półciężkiej. Był reprezentantem Polski na Igrzyskach Olimpijskich w Helsinkach (1952), gdzie dotarł w ćwierćfinału, przegrywając z Norvelem Lee, mistrzem olimpijskim (1952) nagrodzonym Pucharem Vala Barkera.
Trzy razy brał udział w mistrzostwach Europy. W Warszawie 1953 zdobył wicemistrzostwo Europy. W dwóch pozostałych startach (Mediolan 1951 i Berlin Zach. 1955) odpadał w ćwierćfinale.
Osiem razy zdobywał tytuł mistrza Polski: w wadze półciężkiej w 1951, 1952, 1953, 1954, 1955, 1956 i 1957 oraz w wadze ciężkiej w 1959. W 1949 był brązowym medalistą w wadze średniej, a w 1950 srebrnym w półciężkiej.
26 razy wystąpił w reprezentacji Polski odnosząc 18 zwycięstw, 1 remis i 7 porażek.
Stoczył 385 walk, 324 wygrywając, 12 remisując i 49 przegrywając.
Naukę boksu rozpoczął w 1946 w klubie Bielarnia Kalisz, następnie walczył w barwach CWKS Warszawa i Prosny Kalisz do zakończenia kariery w 1962.
W 1953 został odznaczony Srebrnym Krzyżem Zasługi "za zasługi i osiągnięcia w dziedzinie kultury fizycznej i sportu".
W Kaliszu od 1996 odbywa się Międzynarodowy Turniej Bokserski im. Tadeusza Grzelaka.

</doc>
<doc id="719231" url="https://pl.wikipedia.org/wiki?curid=719231" title="Ruthin">
Ruthin

Ruthin (wal. "Rhuthun") – miasto w Wielkiej Brytanii, w północnej Walii, położone nad rzeką Clwyd. Ośrodek administracyjny hrabstwa Denbighshire. Liczba mieszkańców w 2001 roku wynosiła 5218.
W 1947 miejsce śmierci Władysława Raczkiewicza, prezydenta RP na emigracji.

</doc>
<doc id="719232" url="https://pl.wikipedia.org/wiki?curid=719232" title="Judith Godrèche">
Judith Godrèche

Judith Godrèche (ur. 23 marca 1972 w Paryżu) – francuska aktorka filmowa.
Życiorys.
Debiutowała w kinie w 1985. Film "Rozczarowanie" (1990) przyniósł jej sławę oraz nominację do Cezara w kategorii najbardziej obiecującej aktorki.
W 1998 wyszła za mąż za komika Dany'ego Boona, którego poznała na planie komedii "Bimboland". Małżeństwo to, z którego pochodzi syn Noé, zakończyło się rozwodem. Później Godrèche związała się z Maurice'em Barthélémym, aktorem, reżyserem i scenarzystą. Z tego związku pochodzi córka Tess, urodzona 19 kwietnia 2005.
Zasiadała w jury sekcji „Cinéfondation” na 55. MFF w Cannes (2002).

</doc>
<doc id="719234" url="https://pl.wikipedia.org/wiki?curid=719234" title="Plüderhausen">
Plüderhausen

Plüderhausen – gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba związku gmin Plüderhausen-Urbach. Leży nad rzeką Rems, ok. 20 km na wschód od Waiblingen, przy drodze krajowej B29 i linii kolejowej Stuttgart – Aalen, przy granicy Lasu Szwabsko-Frankońskiego.

</doc>
<doc id="719237" url="https://pl.wikipedia.org/wiki?curid=719237" title="Nowa Karczma (Korne)">
Nowa Karczma (Korne)

Nowa Karczma (kaszb. "Nowô Karczma", niem. "Neukrug", dawniej "Grüner Krug") – część wsi Korne w Polsce, położona w województwie pomorskim, w powiecie kościerskim, w gminie Kościerzyna, przy drodze krajowej nr 20 ze Stargardu do Gdyni. Wchodzi w skład sołectwa Korne. 
W latach 1975–1998 Nowa Karczma administracyjnie należała do województwa gdańskiego.
W sąsiedztwie Nowej Karczmy znajdują się lasy i jeziora (na wschodzie: Garczyn i Wieprznickie, na północy: Borowe, Wielkie Długie i Gostomskie).

</doc>
<doc id="719239" url="https://pl.wikipedia.org/wiki?curid=719239" title="Newcastlemax">
Newcastlemax

Newcastlemax - statek o maksymalnych wymiarach gabarytowych umożliwiających zawinięcie do portu w Newcastle Australia.
Wielkość statku ograniczona jest szerokością wynoszącą 47 m. Statki tej wielkości zalicza się do klasy capesize (podobne - Dunkirkmax i Setouchmax). Obecnie teoretyczne wielkości wymiarów statków przedstawiają się następująco:
Są to przede wszystkim masowce przewożące węgiel kamienny.

</doc>
<doc id="719240" url="https://pl.wikipedia.org/wiki?curid=719240" title="Cesarzowa wdowa">
Cesarzowa wdowa

Cesarzowa wdowa – tytuł nadawany niekiedy matce chińskiego, japońskiego, koreańskiego oraz wietnamskiego cesarza, często związany ze sprawowaniem władzy w imieniu małoletniego syna (byciem regentką). Wpływy uzyskane w czasie tych rządów często pozostawały również w okresie pełnoletniości cesarza.

</doc>
<doc id="719242" url="https://pl.wikipedia.org/wiki?curid=719242" title="Shitō-ryū">
Shitō-ryū

 – japoński styl karate utworzony w latach 20. XX wieku przez mistrza Kenwa Mabuni. Shitō-ryū, obok shōtōkan, gōjū-ryū i wadō-ryū należy do tzw. "wielkiej czwórki" stylów Karate-Dō. 
Nazwa stylu stanowi swoisty hołd dla dwóch wielkich mistrzów, nauczycieli Mabuniego: Ankō Itosu oraz Kanryō Higashionna. Japoński ideogram ""shi" można odczytać też jako "ito", natomiast ideogram "tō" - jako "higashi". "Ryū" oznacza styl, szkołę. Zatem "shitō-ryū" oznacza dosłownie "styl ku czci mistrzów Itosu i Higashionna"".
Prekursorem stylu w Polsce jest Andrzej Kozak (4 dan), szef polskiego oddziału Genbu-kai – międzynarodowej organizacji, której przewodzi shihan Fumio Demura.
Charakterystyka S"hitō-ryū".
Shitō-ryū to połączenie dwóch odmian okinawskiego karate: shōrin-ryū (shuri-te) oraz shōrei-ryū/gōjū-ryū (naha-te), a także elementów stylu Białego Żurawia (tsuru-ho kenpo). Ponadto w stylu tym zawsze uprawia się też kobudō – sztukę walki tradycyjną bronią z Okinawy, także batto-dō, czyli sztukę cięcia mieczem.
Mistrz Mabuni starał się połączyć ze sobą wszystkie elementy różnych stylów karate. Dlatego też, styl Shitō-ryū jest bardzo wszechstronny. Występują w nim zarówno techniki bardzo silne, potężne jak i również te, których siła tkwi w szybkości, elastyczności. Pozycje mogą być zarówno wysokie, krótkie, jak i niskie, stabilne. Shitō-ryū jest stylem nadzwyczaj uniwersalnym, dającym adeptowi możliwość indywidualnego rozwoju, dostosowanego do jego predyspozycji fizycznych i psychicznych.
Wszechstronność Shitō-ryū najlepiej przedstawiają kata, których jest w tym stylu prawie 100. Ćwiczy się formy pochodzące zarówno z shuri-te, naha-te oraz tomari-te. W Shitō-ryū, formy kata odgrywają największą rolę w treningu karate.

</doc>
<doc id="719244" url="https://pl.wikipedia.org/wiki?curid=719244" title="Judith Godreche">
Judith Godreche



</doc>
<doc id="719245" url="https://pl.wikipedia.org/wiki?curid=719245" title="Urbach (Badenia-Wirtembergia)">
Urbach (Badenia-Wirtembergia)

Urbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Plüderhausen-Urbach. Leży nad rzeką Rems, ok. 20 km na wschód od Waiblingen, przy drodze krajowej B29 i linii kolejowej Stuttgart–Aalen.

</doc>
<doc id="719246" url="https://pl.wikipedia.org/wiki?curid=719246" title="Ambystoma paskowana">
Ambystoma paskowana

Ambystoma paskowana ("Ambystoma opacum") — gatunek płaza ogoniastego z rodziny ambystomowatych, rozpowszechniony na południowym wschodzie Stanów Zjednoczonych.
Wygląd zewnętrzny.
Dorasta do 12 cm. Ogon charakterystyczny, gruby, wałkowaty. Grzbiet czarny, ozdobiony srebrzystobłękitnymi, poprzecznie wydłużonymi i nieregularnymi plamami, połączonymi ze sobą na bokach tułowia i ogona. Ogon pokryty jest na przemian szerokimi ciemnymi i wąskimi jasnymi plamami.
Tryb życia.
Zamieszkuje rozmaite środowiska lądowe, zarówno na nizinnych podmokłych terenach jak i w miejscach suchych, pagórkowatych. Najczęstsza na zalesionych stokach w pobliżu rzek i stawów. Jako dzienne kryjówki wykorzystuje głównie różne ziemne zakamarki, czasem nisko położone dziuple w drzewach. Aktywna tylko nocą.
Pokarm.
Zjada głównie dżdżownice i stonogi, rzadziej owady i ślimaki.
Rozród.
W odróżnieniu od innych ambystom gody odbywa jesienią (wrzesień-październik), oraz składa jaja wyłącznie na lądzie. Samiec w tym okresie ma bardzo jaskrawe ubarwienie. Występuje zapłodnienie wewnętrzne za pomocą spermatoforów. Jaja są składane na terenach lesistych, w płytkich wilgotnych jamkach w ziemi lub ściółce. Skrzek ma postać kilku oddzielnych gródek zawierających od 50 do 200 jaj o średnicy 4,2–5 mm. Samica opiekuje się nimi do momentu gdy jamka nie wypełni się wodą opadową, wtedy zarodki zaczynają się szybko rozwijać i wkrótce wykluwają się larwy o długości 19–25 mm. Mają one dobrze wykształcone skrzela zewnętrzne. Przeobrażają się wczesną wiosną przy długości 6,5-7,5 cm, dojrzewają płciowo zaś po 15-17 miesiącach. W przypadku niewypełnienia się jamki wodą samica opiekuje się jajami aż do wiosennych opadów, chroniąc je przed wyschnięciem wydzieliną własnej skóry. W tej sytuacji larwy przeobrażają się w czerwcu.
Występowanie.
Występuje na obszarze od południowych terenów Nowej Anglii do północnej Florydy, na zachodzie aż do Illinois i Teksasu.

</doc>
<doc id="719247" url="https://pl.wikipedia.org/wiki?curid=719247" title="Pluderhausen">
Pluderhausen



</doc>
<doc id="719249" url="https://pl.wikipedia.org/wiki?curid=719249" title="Pluederhausen">
Pluederhausen



</doc>
<doc id="719250" url="https://pl.wikipedia.org/wiki?curid=719250" title="Guardian Building">
Guardian Building

Guardian Building (Union Trust Building) – budynek w Detroit w USA. Został zaprojektowany przez Donaldson &amp; Meier i Smith, Hinchman &amp; Grylls Jego budowa, rozpoczęta w roku 1928, zakończyła się w 1929 roku. Został wykonany w stylu art déco. Ma 151 metrów wysokości i 40 pięter nadziemnych. Pod ziemią znajdują się jeszcze 3 kondygnacje. Główna bryła budynku ma 36 pięter i jest zwieńczona dwoma asymetrycznymi iglicami. W chwili ukończenia był najwyższym masońskim budynkiem na świecie oraz drugim co do wysokości w Detroit.
Nazywany jest "katedrą handlu". Jego wnętrze jest bogato zdobione mozaikami oraz ceramiką. Na zewnątrz i wewnątrz budynku znajdują się motywy dotyczące rdzennych mieszkańców Ameryki. Od 1989 roku znajduje się na liście National Register of Historic Places. Jest to lista na której umieszczono obiekty w Stanach Zjednoczonych, wartych zachowania. W czasie II wojny światowej budynek był wykorzystywany do produkcji na rzecz wojny. Był nazywany wtedy "arsenałem demokracji". Na szczycie budynku znajduje się amerykańska flaga.

</doc>
<doc id="719254" url="https://pl.wikipedia.org/wiki?curid=719254" title="Kenwa Mabuni">
Kenwa Mabuni

 - mistrz karate, twórca stylu shitō-ryū.
Życiorys.
Kenwa Mabuni urodził się w szanowanym klanie szlacheckim Ka. Podobno jego przodkiem (17 pokoleń wcześniej) był półlegendarny wojownik Kenio Oshiro – założyciel klanu Ka. Od tamtej pory męskim potomkom nadawano imiona zawierające ideogram „ken”. Praktykę rozpoczął w wieku 13 lat w Shuri u mistrza Ankō Itosu i przez 5 lat poznawał dojrzałą formę stylu shorin-ryu. Następnie, od ok. 1908 r. w Naha uczył się stylu shorei-ryu od drugiego wielkiego mistrza - Kanryō Higashionna (wymowa okinawska - Higaonna) oraz władania długim kijem (bo-jutsu) i trójzębem (sai) od mistrzów Aragaki, Tawada, Soeishi. Zainteresowany chińskim rodowodem karate poznał także styl białego żurawia dzięki lekcjom Woo Yin Gue (zwanego Go Kenki). W 1925 r. Mabuni zrezygnował z zawodu policjanta (który wykonywał 10 lat) i całkowicie poświęcił się karate. Nauczał w Szkole Rybackiej, Seminarium Nauczycielskim, Akademii Policyjnej, wreszcie otworzył własne dojo „Okinawa Karate-do”. W 1927 r. poznał słynnego Jigoro Kano – twórcę judo – który zachęcał go do popularyzowania karate. W 1929 r. Mabuni postanowił na stałe przeprowadzić się do Osaki (wielki port na wyspie Honsiu), gdzie na kilku uczelniach i w policji zaczął nauczać karate. Dojo Kenwy Mabuniego w Osace nosiło nazwę Yōshūkan: (jap. „szkoła wznoszenia się ponad siebie”). Nazwę tę zmienił w 1930 r. na shitō-ryū, co stanowiło uhonorowanie mistrzów Itosu i Higashionna. Pierwszy znak nazwiska Itosu (ito) można przeczytać także - "shi", a pierwszy znak nazwiska Higashionna - (Higashi) może brzmieć "to". Ryu to - styl, szkoła. Pod tą nazwą – Shito-ryu Kenpo Karate-do styl Mabuniego został zarejestrowany w Butoku-kai (ówczesnej Federacji Sztuk Walki) w 1939 roku. 
Jednocześnie Kenwa Mabuni starał się położyć fundamenty pod organizacyjny rozwój karate-do oraz swojego stylu. Jako pierwszy spośród mistrzów spisał techniki i koncepcje treningowe w swoistym „podręczniku”. W 1931 r. stworzył organizację Dai-Nihon Karate-do Kai (Ogólnojapońska Federacja Karate-do), później przekształconą w Nihon Karate-do Kai, a następnie w Nihon Karate-do Shito-kai. Kenwa Mabuni szczególnie przyjaźnił się z twórcą gōjū-ryū Chōjunem Miyagi oraz shindo-jinen-ryu Yasuhiro Konishi. Był, podobnie jak Gichin Funakoshi, zwolennikiem popularyzacji karate. 
Sukcesorami Kenwy Mabuniego byli jego najbardziej zaawansowani uczniowie (Manzo Iwata, Ryusho Sakagami, Chojiro Tani) oraz jego synowie: starszy Kenei i młodszy Kenzo. Manzo Iwata (1924-1993) i Kenei Mabuni (1918-2015) przejęli po założycielu stylu istniejącą do dziś organizację Shito-kai. Aktualnym sandaime (trzeciej generacji) sōke stylu shitō-ryū jest syn Keneia - Kenyu Mabuni (ur. 1951). Uroczystość nadania tytułu odbyła sie w Osace, w lutym 2016 r.

</doc>
<doc id="719256" url="https://pl.wikipedia.org/wiki?curid=719256" title="Inny punkt widzenia">
Inny punkt widzenia

Inny punkt widzenia – autorski program Grzegorza Miecugowa nadawany przez telewizję TVN24, w którym dziennikarz rozmawiał z zaproszonym gościem (zwykle przedstawicielem świata nauki, kultury, sportu) o otaczającej nas rzeczywistości. Rozmowa rzadko dotyczyła wydarzeń bieżących, była raczej ogólną refleksją nad polską historią i współczesnością, często dotykała sfery filozoficznej.
Magazyn realizowany był w różnych miejscach. Były to między innymi:
Był emitowany co tydzień w niedzielę o 16:10 i trwał około 40 minut. Po nagraniu w ciągu 3 lat ponad 140 odcinków programu przestał się ukazywać w cyklu tygodniowym. 10 stycznia 2010 roku program powrócił na antenę i był emitowany w niedziele, początkowo o godzinie 13:40 (powtórki o 23:30, od 9 maja 2010), a od 13 czerwca 2010 tylko o 23:30.
Ostatni premierowy odcinek został wyemitowany 13 sierpnia 2017 roku, gdyż 26 sierpnia 2017 r. prowadzący Grzegorz Miecugow zmarł w wieku 61 lat.
W październiku 2005 przez Editio (Gliwice) została wydana książka pod tym samym tytułem zawierająca ponad 20 rozmów, m.in. ze Stanisławem Lemem, Władysławem Bartoszewskim, Janem Nowickim, Robertem Korzeniowskim, Krystyną Jandą, Wojciechem Mannem, Krzysztofem Materną.
Druga część książki z dalszymi wywiadami wydano na jesieni 2007. Swoimi refleksjami podzielili się m.in. Janusz Gajos, Wiktor Osiatyński, Andrzej Mleczko, Jan Jakub Kolski, Leszek Balcerowicz, Muniek Staszczyk, Jerzy Stuhr, John Irving, Magda Umer.
We wrześniu 2017 ukazała się książka "Inny punkt widzenia 2".

</doc>
<doc id="719257" url="https://pl.wikipedia.org/wiki?curid=719257" title="Shito-ryu">
Shito-ryu



</doc>
<doc id="719258" url="https://pl.wikipedia.org/wiki?curid=719258" title="Goju-ryu">
Goju-ryu



</doc>
<doc id="719262" url="https://pl.wikipedia.org/wiki?curid=719262" title="Górkowo (Głogów)">
Górkowo (Głogów)

Osiedle Górkowo w Głogowie – część miasta, znajdująca się na jego obrzeżach. Znajduje się tutaj tor motocrossowy, na którym odbywają się m.in. Mistrzostwa Polski czy Europy w Motocrossie oraz różnego rodzaje festyny i imprezy rodzinne. Na osiedlu znajdują się również ogródki działkowe. Do 1945 roku na terenie Górkowa stała wieża Bismarcka.
Granice osiedla.
Północ – Żarków
Południe – Szczyglice (Gmina Głogów)
Wschód – Piastów Śląskich, Krzepów
Zachód – Ruszowice (Gmina Głogów)
Komunikacja miejska.
Na osiedle Górków można dojechać autobusami KM Głogów następującymi liniami:

</doc>
<doc id="719264" url="https://pl.wikipedia.org/wiki?curid=719264" title="John Hansen (1924–1990)">
John Hansen (1924–1990)

John Hansen (ur. 27 lipca 1924 w Kopenhadze, zm. 12 stycznia 1990 tamże) – duński piłkarz grający na pozycji napastnika.
Życiorys.
Swoją klubową karierę zaczął w duńskim BK Frem Kopenhaga. Jego drugim klubem był Juventus F.C., w którym zdobył 124 bramki, co daje mu 7. miejsce na liście najlepszych strzelców Juve. Spędziwszy 6 sezonów w Turynie, na rok przeniósł się do Rzymu, gdzie grał dla S.S. Lazio. W roku 1955 powrócił do macierzystego BK Frem Kopenhaga, gdzie zakończył swoją klubową karierę.
Kariera w Juventusie.
Do Juventusu John Hansen przybył latem 1948 roku. Włodarze "Starej Damy" postanowili ściągnąć go Turynu, by grał w ataku razem z Giampiero Bonipertim. Jak się później okazało, był to świetny transfer. Hansen wraz z Bonipertim stanowili silny duet napastników. Doskonale się uzupełniali, strzelając mnóstwo bramek.
John Hansen, w swym pierwszym sezonie w Juventusie strzelił 15 goli, a w drugim aż 28. Królem strzelców został dwa sezony później, strzelając dla "bianconerich" 30 bramek.
Gra Hansena w Juve przypadła na okres absencji Starej Damy na europejskiej arenie, więc występy ograniczyły się tylko do ligi włoskiej. W sumie, w ciągu 6 sezonów spędzonych w Juve, strzelił 124 goli w 187 meczach.

</doc>
<doc id="719270" url="https://pl.wikipedia.org/wiki?curid=719270" title="Władimir Manczew">
Władimir Manczew

Władimir Iwanow Manczew (, ur. 6 października 1977 roku w Pazardżiku) – bułgarski piłkarz występujący na pozycji napastnika, reprezentant Bułgarii w latach 2001–2007, trener piłkarski.
Kariera klubowa.
Władimir Manczew zawodową karierę rozpoczynał w 1996 roku w Spartaku Plewen grającym w rozgrywkach drugiej ligi bułgarskiej. Następnie przeniósł się do klubu Jantra Gabrowo, a latem 1998 roku został zawodnikiem Hebyru Pazardżik. Dla nowego klubu w 21 meczach drugiej ligi strzelił piętnaście bramek i dzięki dobrej skuteczności po zakończeniu rozgrywek trafił do CSKA Sofia. W 1999 roku wywalczył z nim Puchar Bułgarii, a w 2000 i 2001 roku sięgnął po tytuł wicemistrza kraju. W trakcie pierwszych dwóch sezonów spędzonych w nowej drużynie Manczew zdobył tylko pięć goli, jednak później imponował skutecznością. Podczas rozgrywek 2000/2001 zanotował szesnaście trafień w 24 pojedynkach, natomiast w sezonie 2001/2002 dzięki strzeleniu 21 bramek w 33 spotkaniach zapewnił sobie koronę króla strzelców. W letnim okienku transferowym Bułgar postanowił zmienić zespół i ostatecznie przeszedł do francuskiego Lille OSC. Tam miał zapewnione miejsce w podstawowej jedenastce i w linii ataku grał zazwyczaj razem z Chilijczykiem Héctorem Tapią. Z Lille Manczew zajął kolejno czternaste i dziesiąte miejsce w rozgrywkach Ligue 1, a w sezonie 2003/2004 z trzynastoma golami na koncie znalazł się na dziewiątym miejscu w klasyfikacji najlepszych strzelców. W 2004 roku bułgarski gracz podpisał kontrakt z beniaminkiem Primera División - Levante UD, jednak zajął z nim osiemnaste miejsce w ligowej tabeli i spadł do drugiej ligi. Sezon 2006/2007 Manczew spędził na wypożyczeniu w Realu Valladolid, w rundzie jesiennej rozgrywek 2007/2008 grał w Celcie Vigo, natomiast w rundzie wiosennej ponownie został piłkarzem Realu Valladolid. Latem 2008 roku Manczew powrócił do mistrza Bułgarii - CSKA Sofia.
Kariera reprezentacyjna.
W reprezentacji Bułgarii Manczew zadebiutował 15 sierpnia 2001 w wygranym 1:0 towarzyskim spotkaniu przeciwko Macedonii. Następnie został powołany przez Płamena Markowa do kadry na Mistrzostwa Europy 2004. Na turnieju tym Bułgarzy nie zdobyli jednak ani jednego punktu i zajęli ostatnie miejsce w swojej grupie. Manczew na mistrzostwach wystąpił tylko w przegranym 2:1 meczu z Włochami, kiedy to rozegrał pełne 90 minut. W późniejszym czasie bułgarski napastnik do kadry reprezentacji był powoływany bardzo rzadko. Wystąpił w dwóch spotkaniach w 2005 roku oraz dwóch meczach w 2007 roku, a następnie stracił miejsce w drużynie narodowej na stałe.

</doc>
<doc id="719272" url="https://pl.wikipedia.org/wiki?curid=719272" title="Historia Mrzeżyna">
Historia Mrzeżyna

Mrzeżyno – osada rybacka nad Morzem Bałtyckim położona w dolnym biegu rzeki Regi. Historia osady i jej portu morskiego jest ściśle związana, z historią miasta Trzebiatów. W XIII wieku, gdy Trzebiatów otrzymał prawa miejskie, Rega uchodziła do morza przez jezioro Resko Przymorskie, około 4 km na wschód od obecnego ujścia. Przy ówczesnym ujściu położona była wieś rybacka Regoujście, o której pierwsza wzmianka pojawiła się w dokumencie z 1250 r. Regoujście liczyło w tym czasie około 300 mieszkańców. Była tam również jedna z pierwszych latarni morskich na południowym brzegu Bałtyku.
W latach 1945–1954 Mrzeżyno było siedzibą gminy, na czele której stała Gminna Rada Narodowa. Następnie gminy zostały podzielone na gromady. Od 1973 r. Mrzeżyno należy administracyjnie do gminy Trzebiatów.
Średniowiecze.
Ówczesna osada należała do posiadłości ziemskich klasztoru w Białobokach (niem. "Belbuck"). Pierwszy dokument dotyczący tego miejsca pochodzi z 1264 r., gdy książę Warcisław III podarował klasztorowi wieś nad Regą wraz z przyległym do niej morzem. W dokumencie z 1270 r. książę Barnim I nakazał rycerzowi Przybysławowi – odstąpienie na rzecz klasztoru w Białobokach odcinek rzeki Regi, wraz z przyległymi do niej brzegami za sumę 300 marek. Wyłączone miały być z tego świadczenia, przysługujące podkomorzemu Bispraw, dziesięciny na rzecz biskupa i dziesięciny na rzecz wikarii Cammin (Kamień Pomorski) od karczmy i promu. Dzięki zapisom źródłowym potwierdzone zostało, że wspomniany teren był własnością rycerza Przybysława. W 1306 r. Bogusław IV nadał klasztorowi u ujścia Regi i jego mieszkańcom przywilej celny (wolność celną) na rzece Redze. W 1329 r. wieś Regoujście i jezioro Resko Przymorskie zostały wspomniane w wykazie klasztornym. Mieszkańcy Trzebiatowa utrzymywali port Regoujście. Do ich zadań należało usprawnianie i zachowywanie w dobrym stanie portu. Port Regoujście pod zarządem miasta Trzebiatów rozwijał się szybko, konkurując skutecznie z najbliżej położonym portem w Kołobrzegu. Od 1416 r. trzebiatowscy kupcy przystąpili do Związku Hanzeatyckiego w Lubece, co podniosło ich obroty w handlu morskim.
Sąsiedni mieszczanie z Kołobrzegu i Gryfic bacznie obserwowali prosperujące miasto. W 1456 r. kołobrzeżanie zatopili u ujścia Regi stare statki załadowane kamieniami, blokując w ten sposób wejście do portu. Prądy morskie i piasek spowodowały, że portu nie przywrócono do stanu świetności. Port przestał odgrywać znaczącą rolę w regionie. W 1457 roku trzebiatowianie przy współpracy klasztoru przekopali nowe, skrócone koryto rzeki Regi (z pominięciem jeziora Resko) w okolicy dzisiejszego Mrzeżyna i założyli tam nowy port. Konflikt z Kołobrzegiem przybrał ponownie na sile. W 1497 r. kupiectwo Trzebiatowa poniosło dotkliwą stratę, podczas silnego sztormu, kiedy znaczna liczba ich statków, zakotwiczonych na redzie Mrzeżyna – została zatopiona.
W 1499 r. zawarte zostało między Trzebiatowem a opactwem klasztoru w Białobokach porozumienie, w myśl którego miasto otrzymało zezwolenie na przeprowadzenie przez ziemie należące do klasztoru grobli portowej do ujścia Regi. Klasztor obiecał miastu także pomóc przy budowie portu, wynoszącą 60 fur kamienia rocznie. Na mieszkańców nałożono ciężary podatkowe. Osadnicy połowę opłat odprowadzali na rzecz miasta, zaś drugą – na rzecz klasztoru. Wybudowany port posiadał silne umocnienia.
W 1500 r. przy nowym ujściu Regi zamieszkiwał tylko karczmarz (w 1457 r. na wcześniej przekopanym ujściu powstała przeprawa (prom) z karczmą). Okres ten jest zbliżony z założeniem osady Mrzeżyno. W 1538 r. mieszkało już 19 gospodarzy, a w 1587 r. dwudziestu czterech. W 1668 r. sprowadzono do Mrzeżyna sokolnika. Port w Mrzeżynie stał się znaczącym, dzięki kupcom z Trzebiatowa, którzy prowadzili handel morski. Wysyłali oni drewno, płótno i zboże, a sprowadzali konopie, len, siemię lniane, skórę, śledzie i wino.
Nowożytność.
W 1712 r. handlem morskim zajmowało się 9 kupców trzebiatowskich, posiadających własne statki. W 1775 kupiec Wesenberg wybudował w "Treptower Deep" statek. Od 1770 nowe "Deep" stało się z powodu zapiaszczenia – niedrożne dla większości statków, które były zmuszone stawiać kotwice na redzie.
W XVII w. częste były zatargi pomiędzy "Deep" i "Robe" (Roby), których przedmiotem był spór o prawo do wypasu bydła na okolicznych pastwiskach. W "Deep" wskutek wspomnianych powyżej zawiesin piaskowych, powstał niedostatek pastwisk, wskutek czego klasztor polecił wsi "Triebs" (Trzebusz) i "Robe" poczynić pewne ustępstwa na rzecz mieszkańców "Deep" (Mrzeżyno). Źródła z roku 1734 wspominają istnienie 39 gospodarstw. W tym samym czasie na zachodnim brzegu Regi osiedlali się chłopi małorolni. W 1784 r. wioska rybacka "Deep" była podzielona rzeką Rega na wschodnią Ost-Deep i zachodnią West-Deep część, licząc włącznie z nauczycielem 61 kominów (zabudowań). Ost-Deep był położony bardzo nisko. Liczył 24 rybaków, z sołtysem włącznie. West-Deep leżał na wydmach ku zachodowi i liczył wraz z podleśniczym – 18 gospodarstw. W 1816 r. chłopi małorolni stali się dzierżawcami wieczystych upraw rolnych, a w 1832 r. jego właścicielami. Ludność wsi zakupiła w latach 1854, 1855 i 1859 działki budowlane na ziemi należącej do wspólnoty wsi. Ten proces był początkiem powstania w "Deep" zdrojowiska morskiego. Wieś chłopów małorolnych – Deep-West, wybudowana na wydmach na lewym brzegu Regi, składała się wtedy z 23 zagród. Tuż przy West Deep leżała leśniczówka "Heidchof", podlegająca pod leśniczówkę "Gronhaus".
Ost i West-Deep zawarły polityczne przymierze przyjmując nazwę "Treptower Deep", dla odróżnienia się od "Kolberger" i "Kosliner Deep". Wspólnota ta liczyła 430 mieszkańców. Ziemie i łąki, szczególnie należące do chłopów małorolnych, były często zalewane przez rzekę, dlatego gospodarstwa miały trudności, w codziennym utrzymaniu. Podobne trudności przedstawiało rybołówstwo na Morzu Bałtyckim, które było mało wydajne, a połowy zbyt małe. Pojawił się wówczas pomysł dodatkowego zarobkowania, poprzez wynajem kuracjuszom pokoi noclegowych nad morzem. Zbudowany został w tym celu klub z szynkiem i restauracją. Spowodowało to poprawę warunków życia w "Deep".
Ówczesny port.
U ujścia rzeki w West-Deep położone były warsztaty szkutnicze. Między innymi w roku 1781 zbudowano tam żaglowiec "Marie Charlotte" wartości 13 tys. talarów, a w roku 1802 galeon "Atalanta", wartości 10 tys. talarów. Nastąpiło chwilowe ożywienie działalności portu. W kolejnych latach XIX w. nastąpiły zmiany klimatyczne, które doprowadziły do upadku portu. Fale morskie atakowały coraz energiczniej urządzenia portowe w Mrzeżynie, a kupiectwo trzebiatowskie ubożało i nie było już w stanie finansować kosztownej jego odbudowy. O wielkości portu mrzeżyńskiego świadczą resztki zniszczonych falochronów, które w roku 1861 były widoczne, gdy morze, prawdopodobnie na skutek niskiego stanu wody, odsłoniło około 200 metrów dna. Okazało się, że falochrony te były o dwie stopy dłuższe od ówcześnie budowanych w Kołobrzegu.
Wiek XIX.
Miejscowość zaczęto rozwijać w stylu nadmorskiego kurortu (po 1800 r.). Od roku 1806 rozpoczął swoją działalność w Mrzeżynie pierwszy Dom Zdrojowy nad Bałtykiem; od roku 1840 Mrzeżyno było już znanym kąpieliskiem morskim. Jednym z pierwszych kuracjuszy, zażywających w 1807 r. kąpieli morskich był zwycięzca bitwy pod Waterloo, pruski generał Blücher i jego oficerowie, a później Otto von Bismarck. W Trzebiatowie ukazywała się od 1843 podczas sezonów kąpielowych gazeta "Deeper Strandläufer" (pol. "Goniec Plażowy"). Na terenach kąpieliska urządzono również dyrekcję i kasę. Plaża, ujście Regi z możliwością uprawiania żeglarstwa, wioślarstwa i wędkarstwa oraz okoliczny bór sosnowy, były czynnikami, dla których miejscowość stała się miejscem nadmorskiego wypoczynku. W 1857 r. lista kuracjuszy zawierała 228 nazwisk. W następnych latach liczba ta wahała się w granicach od 200 do 300 osób rocznie.
W drugiej połowie XIX w. rząd pruski rozważał poważniejszą rozbudowę portu w Mrzeżynie. Plan ten jednak nie doczekał się realizacji. W latach 1873–1884 ponownie zmiany klimatyczne zagroziły tutejszej wsi. Potężne sztormy z północnego zachodu, połączone ze spiętrzeniem wód Bałtyku spowodowały zalanie całej wioski i przyległych nizin.
Początek wieku XX.
W 1912 przez wieś Roby poprowadzono linię kolei wąskotorowej, biegnącą do Mrzeżyna, a później do Kępy Nadmorskiej (obecne okolice wsi Rogowo). Otworzenie komunikacji kolejowej spowodowało większe zainteresowanie kurortem. Liczba gości w 1913 r. wyniosła 2379 osób. Połączenie kolejowe także zwiększyło liczbę tzw. „gości jednodniowych”, którzy przybywali tu tylko aby zażyć kąpieli morskiej. "Deeper Strandlufer" odnotował, że już o 6. rano chodzili zażywać kąpieli panowie. Następnie grali w karty i czytali gazety. Panie z kąpieli korzystały pomiędzy godzinami 8. a 10., potem zaś wracały do ośrodków. Po godzinie 16. wszyscy spotykali się, by wspólnie spędzać czas. W soboty i niedziele odbywały się bale. Dla tych, którzy lubili spacerować po lesie, atrakcją był sokoli gaj na zachodnim brzegu. W roku 1924 zanotowano 415 stałych mieszkańców i 2245 letników.
Lyonel Feininger w Mrzeżynie.
W latach 1924–1935 przebywał tu amerykański malarz niemieckiego pochodzenia, Lyonel Feininger. Artysta chcąc uwiecznić w swych pracach statki płynące w kierunku Świnoujścia i Heringsdorfu wybrał Mrzeżyno jako punkt swoich obserwacji. Jednak po przyjeździe do niewielkiej, nadmorskiej miejscowości ich nie zobaczył. Odkrył natomiast urok i atmosferę rybackiej osady. Sosnowe lasy, wydmy, szerokie plaże, błękit nieba i Bałtyku. Miejscowość zafascynowała go na tyle, że przyjeżdżał tu w każde wakacje wraz z rodziną. Wielokrotnie obiecywał sobie, że do Mrzeżyna nie przyjedzie powtórnie, jednak zawsze tutaj wracał. Rodzina Feiningerów zatrzymywała się w nieistniejącym już dziś „Wald – Hotel”, położonym w Zachodnim Mrzeżynie. Artysta malował nie tylko nadmorskie krajobrazy. Odkrył także pobliski Trzebiatów, Kołobrzeg, Kamień Pomorski, Gryfice i inne okoliczne wioski. Ostatni raz Feininger przyjechał do Mrzeżyna w 1935 roku. Ze względu na żydowskie pochodzenie swojej żony Julii i panujące nastroje nazistowskie w Niemczech, malarz nie chciał ryzykować jej bezpieczeństwa.
Ponadto zmieniła się także miejscowość. Niemcy rozpoczęli bowiem budowę dużej jednostki wojskowej, usytuowanej w sosnowym lesie. Dawną, malowniczą kładkę zastąpił betonowy most. Pomimo tego, że Feininger do Mrzezyna nie powrócił już nigdy, Mrzeżyno miało wpływ na jego późniejszą twórczość, ponieważ powstałe wcześniej szkice wykorzystywał podczas malowania późniejszych obrazów.
Przed II wojną światową.
Duża zmiana nastąpiła w "Deep" w 1935 r., wraz z powstaniem poligonu West-Deep i lotniska w Kamp. Wcześniej "Deep" było niedostępne od strony lądu wiosną i jesienią, co uległo zmianie po wybudowaniu drogi. Poprzez budowę koszar i innych urządzeń wojskowych nastąpił szybki rozwój miejscowości. W lecie 1936 r. rozpoczęły się na poligonie strzelania ćwiczebne artylerii przeciwlotniczej. Ćwiczący na poligonie żołnierze spowodowali wzmożenie ruchu w kurorcie. Personel wojskowy wymagał budowy osiedla mieszkaniowego. W 1935 r. w 104 domach mieszkalnych mieszkało 470 osób, a w 1939 r. liczba mieszkańców wzrosła do 2072 osób.
Dzisiejsza jednostka wojskowa stacjonuje w miejscu, gdzie Niemcy stworzyli Ośrodek Szkolenia Czołgistów. Jego budowę rozpoczęto w 1936 r., a ostatni budynek powstał w roku 1940. W jednostce szkoliło się jednorazowo blisko 4 tysiące niemieckich czołgistów. Za Regą widoczne jest osiedle mieszkalne. Wille wśród zieleni zbudowano dla kadry niemieckiej, ale budynki z wielkiej płyty to dzieło powojenne. Po zbombardowaniu Peenemünde (w październiku 1943 r.). Niemcy rozmieścili w Zachodnim Deep 22 stanowiska broni rakietowej V2. Pozostałością po nich są podstawy betonowe, widoczne czasami po wielkich sztormach. Należy wspomnieć, że na terenie jednostki w obecnym budynku Izby Chorych mieściła się izba porodowa organizacji "Lebensborn". W czasie wojny na tym terenie szkoliły się w koszarach oddziały pancerne "Panzerwaffe".
Na terenie jednostki uwagę zwraca mozaika, umieszczona na budynku sztabu. Przedstawia nagich wojowników germańskich. Próby jej zniszczenia nie powiodły się. Mozaikę można oglądać do dzisiaj. Godny uwagi jest również budynek z wysoką wieżą dawniej pralni. Prano tutaj większość rzeczy żołnierzy z jednostek wojskowych od Świnoujścia do Koszalina. Pralnia działała do początku 1945 r.
Nad morzem na wydmach Niemcy stworzyli ogród dendrologiczny. Rosną tutaj daglezje, jodły, czy paproć orlica. Drzewa spowija bluszcz pospolity i wiciokrzew pomorski. Stąd też bierze się bogactwo roślinności na tym terenie, ochraniane do tej pory przez wojsko. Przez teren jednostki prowadzi poniemiecka droga o długości 11 kilometrów. Biegnie ona równolegle do linii brzegowej morza. Droga ta została utwardzona kostką granitową, co chroniło ją przed gąsienicami czołgów.
W 1939 r. w "Deep" było 75 właścicieli ziemskich, wśród których przeważali Ollhoffowie. Spotyka się też prawie wszystkie nazwiska z poprzednich stuleci. Najstarsze rodziny zamieszkujące ówczesne "Deep" to: Kemp, Runie, Blank, Wachs, Treu, Ollhoff, Bieter, Bandelin, Block.
Po II wojnie światowej.
W marcu 1945 r. miejscowość została zdobyta przez oddziały radzieckie. Obszar powiatu został znacznie zubożony o ludność niemiecką, wskutek zarządzonej uprzednio przez władze hitlerowskie ewakuacji. Teren powiatu został podzielony na 18 gmin zbiorowych i dwa miasta. Nazwy miejscowości i podział administracyjny ulegały wielokrotnym zmianom. Pomimo zajęcia trzech miasteczek (Płot, Gryfic, i Trzebiatowa) oraz opanowania większej części powiatu, walki na tym terenie trwały do zakończenia tzw. „operacji wschodniopomorskiej”, a więc jeszcze po zajęciu Kołobrzegu (18 marca 1945). W sytuacji frontowej, jaka kształtowała się w 1. dekadzie marca w tym rejonie, rozbite oddziały hitlerowskie bez przerwy dokonywały prób przebicia się w kierunku zachodnim. Między innymi w okolicy Niechorza i Mrzeżyna skoncentrowały się rozbite oddziały niemieckie 163 i 402 dywizji piechoty, dywizji „Barwalde”, 139 dywizji zmotoryzowanej dywizji pancernej „Holstein” i batalionu węgierskiego, a w Volkssturmu i w Rogowie znajdowało się lotnisko wodnosamolotów. Na nabrzeżu stały baterie armat przeciwlotniczych, liczące razem 8–10 tys. żołnierzy.
10 marca rozpoczęły się na terenie stacjonowania wymienionych jednostek zacięte walki. Grupa ta jeszcze 11 marca, a więc 5 dni po utracie Gryfic i większej części powiatu usiłowała przebić się w kierunku Dziwnowa. Jeden z przedzierających się oddziałów SS, zacierając za sobą ślady zamordował we Włodkowie siedmiu polskich robotników wywiezionych na przymusowe roboty.
Zaślubiny Polski z morzem.
Od 10 marca 1945 kwaterował w Gryficach sztab I Armii Wojska Polskiego oraz II Dywizji Piechoty. 17 marca dowódca 1. Samodzielnej Warszawskiej Brygady Kawalerii z I Armii Wojska Polskiego rotmistrz mjr Stanisław Arkuszewski, wraz z delegacją kawalerzystów z 2 i 3 pułku ułanów, dokonał uroczystości Zaślubiny Polski z morzem. Po wygłoszeniu słów zaślubin, wjeżdżając konno w wody Morza Bałtyckiego, ułan kpr. Sochaczewski. Wrzucił pierścień i wypowiedział następujące słowa: „"Morze przyrzekamy Ci wierność po wsze czasy"”.
Kolej wąskotorowa.
Linia kolei wąskotorowej łącząca "Trzebiatów Mokre" z Mrzeżynem, początkowo nie była czynna. Z chwilą jej uruchomienia, kursy odbywały się regularnie (raz na dzień lub dwa). W 1961 r. linia wąskotorowa do Mrzeżyna została zamknięta, a później rozebrana. Pozostałościami po dawnej kolei jest wyremontowany budynek byłej stacji pomiędzy ulicą Torową a Trzebiatowską oraz stary nasyp torowy, po którym obecnie biegnie droga z bloków betonowych do Robów.
Osadnictwo.
Przez wiele miesięcy największym problemem mieszkańców Mrzeżyna i okolic było zaopatrzenie w podstawowe artykuły codziennego użytku. Powodem było zbytnie oddalenie od ośrodków miejskich. Środkiem płatniczym stał się spirytus gorzelniany, którym za pracę – wynagradzano nawet pracowników państwowych. Gospodarstwa przejmowane przez osadników były na ogół pozbawione inwentarza żywego i martwego. Mrzeżyno 7 maja 1939 r. miało 1566 mieszkańców, w lipcu 1945 r. pozostało 854 Niemców, co stanowiło 54% stanu sprzed wojny, a w 1949 r. nie było już ani jednego byłego mieszkańca Mrzeżyna. Pierwszym przybyłym do Mrzeżyna osadnikiem polskim był Czesław Kuliberda, z zawodu rybak. Oprócz rybaków przybywali ludzie różnych zawodów: rolnicy, piekarze, stolarze, fryzjerzy, rzeźnicy, czy kowale. W wyniku przeprowadzonych z pierwszymi osadnikami rozmów można w przybliżeniu ustalić stan osadnictwa w grudniu 1945. W Mrzeżynie, w grudniu 1946 r. było 4 rolników, 3 rybaków i 1 piekarz. Według pierwszego sumarycznego spisu powszechnego, z 14 lutego 1946 r. – w Mrzeżynie było 80 osadników. Od 1948 r. uwidocznił się stopniowy spadek napływu osadników, który w 1950 r. uległ zahamowaniu. Przyczyną tego stanu był fakt, że lepsze gospodarstwa rolne i budynki mieszkalne były już zajęte przez wcześniej przybyłych. Dopiero od 1956 roku napłynęła na tereny przyległe do Mrzeżyna druga fala osadników. Zniesiono wtedy utrudnienia swobodnego poruszania się na tych terenach, a nowa polityka gospodarcza stworzyła warunki dodatkowego zatrudnienia.
Liczba mieszkańców Mrzeżyna w 1965 r. kształtowała się poniżej stanu przedwojennego, co spowodowane było wcześniej wspomnianymi zjawiskami, zniszczeniami wojennymi, oraz tym, że spora część domów zajęta została przez różne instytucje wypoczynkowe.
Głównym źródłem utrzymania miejscowej ludności była praca w miejskich ośrodkach wczasowych i kolonijnych, handlu, usługach, rybołówstwie oraz w gospodarstwach rolnych, a także w zakładach gospodarki uspołecznionej. Do 1956 r. większość mieszkańców utrzymywała się z rolnictwa, od 1956 r. w związku z aktywizacją gospodarczą Wybrzeża na czołowe miejsca w gospodarce regionu wysunęły się wczasy i turystyka. Pełniejsze wykorzystanie funkcji Wybrzeża w zakresie turystyki i ruchu wczasowego wymagało odpowiednio rozwiniętego zaplecza gospodarczego w postaci sklepów spożywczych, wielobranżowych, warzywniczych, zakładów żywienia zbiorowego, kawiarń, piekarni oraz różnego rodzaju kiosków. Mrzeżyno, jak wszystkie inne większe wsie, rozpoczęło od skromnego sklepiku spożywczego i „Gospody”, prowadzonych przez osoby prywatne. W 1949 r. wszystkie placówki zostały przejęte przez Gminne Spółdzielnie Samopomocy Chłopskiej w Trzebiatowie i Gryficach. Sieć handlowa zaczęła rozwijać się dopiero w 1956 r.
Organizacją zaopatrzenia zajmowała się od 1961 r. Miejska Spółdzielnia Zaopatrzenia w Trzebiatowie. W 1964 r. Centrala Rybna postawiła w Mrzeżynie kiosk „Smażalnia ryb”.
Kolejnym ważnym działem gospodarki Wybrzeża na odcinku Niechorze – Mrzeżyno było rolnictwo i hodowla zwierząt. Zajmowało ono po wczasach i turystyce drugie miejsce, dając w 1965 r. podstawowe środki utrzymania dla 22% miejscowej ludności. We wszystkich miejscowościach występowały drobno-towarowe gospodarstwa, które były prywatną własnością tutejszych rolników. Istniejące gospodarstwa rolne w Mrzeżynie dysponowały dużą ilością łąk i pastwisk, przez co specjalizowały się w hodowli. Użytki rolne stanowiły tylko 11,3% wszystkich gruntów na tym obszarze. Początki produkcji rolniczej zbiegły się z początkiem zasiedlania gospodarstw przez osadników. Stosunkowo późne wprowadzenie się osadników do gospodarstw rolnych na Wybrzeżu przyczyniło się do tego, że pierwsze prace polowe rozpoczęto dopiero wiosną 1946 r. Obsiano wówczas zbożami jarymi i roślinami okopowymi 70,5 ha. Pozostała ziemia orna o obszarze 217 ha leżała odłogiem. Lata następne, w miarę umacniania się gospodarstw, przyniosły zasadniczą poprawę w kwestii użytkowania gruntów.
Powojenne rybołówstwo.
Rybołówstwo przybrzeżne na tym terenie ma swoją długą historię. Świadczą o tym zachowane nawet po II wojnie światowej w Mrzeżynie i Niechorzu stare chaty rybackie z XVIII w. Charakteryzuje je długa sień, dzieląca budynek na dwie połowy, w jednej z których rybacy przechowywali i naprawiali sprzęt rybacki. Dach był kryty trzciną, a okna małe. Od jesieni 1945 r. w Mrzeżynie rozpoczęli pierwsze połowy polscy rybacy. Wielu spośród nich po raz pierwszy zetknęło się z morzem. Rybacy swoje połowy zbywali prywatnie. Brakowało im sprzętu, gdyż istniejący zużywał się, a nowego jeszcze nie było. Zaczęli więc pojawiać się różnego rodzaju pośrednicy, wykorzystujący brak doświadczenia początkujących rybaków i chaos organizacyjny. Wyjście z tego etapu „żywiołowego rybołówstwa” zapoczątkowała pierwsza Narada Rybacka dla całego polskiego Wybrzeża, która odbyła się w dniach 27–29 września 1946 r. w Szczecinie. Od tej narady datuje się zorganizowany i planowy rozwój rybołówstwa. Zaczęły powstawać maszoperie, inaczej spółki lub spółdzielnie rybackie. W 1949 r. rybołówstwo przybrzeżne Mrzeżyna i Niechorza zostało podporządkowane Spółdzielni Rybackiej "Belona" z siedzibą w Dziwnowie. W 1958 r. rybacy z Mrzeżyna założyli własną spółdzielnię o nazwie "Rega". Spółdzielnie te przetrwały do 1965 r. Mrzeżyno posiadało w okolicy silniejszą bazą rybacką niż na przykład Niechorze, z powodu obecności w Mrzeżynie naturalnego portu rybackiego, jak i jeziora Resko Przymorskie, położonego na wschód od miejscowości.
Uzyskany w 1965 r. dorobek gospodarczy wymagał ogromnego nakładu pracy. Przejawy osiągnięć gospodarczych widoczne były w każdej dziedzinie życia. Ludzie, którzy w 1945 i 1946 r. pisali o pomoc i zapomogi w różnej postaci, mogli już w 1965 r. pochwalić się wyższą stopą życiową od przeciętnej, przypadającej na 1. mieszkańca Polski.
Wojsko na terenie Mrzeżyna.
Po II wojnie światowej, na zachodnim brzegu rzeki Regi oraz w poniemieckiej jednostce zamieszkiwali żołnierze radzieccy. Polska jednostka mieściła się między innymi w budynku domu zdrojowego (obecnie ośrodek Koral), która z czasem również przeniosła się na zachodnią stronę rzeki. W 1950 r. Mrzeżyno zostało uznane jako teren ściśle wojskowy na mocy rozporządzenia ówczesnego Ministerstwa Obrony Narodowej. Zawieszono więc działalność kąpieliska, a osoby postronne nie mogły przebywać w strefie miejscowości. Stan taki trwał przez siedem lat. Szlaban i jednostka patrolowa znajdowały się wtedy na skrzyżowaniu przed mostem. Oprócz jednostek radzieckich stacjonowały tu jednostka armii czeskiej, jednostka Wojsk Ochrony Pogranicza, a także 81. Bateria Artylerii Przeciwlotniczej i 83. Bateria Artylerii Przeciwlotniczej. Później po lewej stronie Regi znajdował się również poligon przeciwlotniczy, gdzie odbywały się strzelania z armat przeciwlotniczych. W 1960 r. na terenach Mrzeżyna powstała jednostka 1066 (24. Ośrodek Szkolenia Specjalistów Samochodowych szkolący elektromechaników i kierowców KrAZ-ów), którą rozwiązano przed założeniem obecnej jednostki w 1985 r. – 24. Szkolny Batalion Kierowców Samochodowych
W 1985 r. (choć oficjalnie początek jest liczony od 3 września 1986 r.) powstał w Mrzeżynie 78 Pułk Artylerii Obrony Powietrznej Kraju, w 1991 r. przemianowany na 78 Pułk Rakietowy Obrony Powietrznej. Od lat 70. stacjonował tam także 41. dywizjon rakietowy Obrony Powietrznej. W tym samym kompleksie stacjonował także WOP. Z przerwami funkcjonował tu też Wojskowy Dom Wypoczynkowy. Jednostka wojskowa 3346 jest do dziś głównym gospodarzem terenów wojskowych. Ostatni czerwonoarmiści wyjechali z Mrzeżyna w 1989 r. (pomagali założyć i szkolić nowo powstałą jednostkę).
Od II wojny światowej wygląd koszar zbytnio się nie zmienił, dobudowano tylko koszary dla już nieistniejącej jednostki WOP (obecnie niszczejące), zniszczeniu uległy jednak budynki na terenie osiedla (m.in. kasyno i kino), których zniszczenie, a raczej zdewastowanie przypisuje się głównie żołnierzom radzieckim; należy zaznaczyć, że rozbierali je polscy żołnierze. Po wojnie większość mieszkańców dwukrotnie przesiedlano (z lewej strony) – głównie w latach 1945–1949, 1950-1958. Większość kadry z jednostki 1066 uzyskała możliwość przeniesienia się do innych garnizonów podczas powstawania jednostki wojskowej nr 3346 w 1986 roku
Jeszcze do tej pory w lasach można natknąć się na wiele pozostałości budowlanych, których ówczesne przeznaczenie nie jest dziś znane. Tereny te charakteryzują się natomiast bogactwem roślinności.
Lata 90. XX wieku.
Do lat 90. XX w. dzieci z Mrzeżyna uczyły się w dwóch budynkach. Klasy 0 – III uczyły się na ulicy Trzebiatowskiej, naprzeciwko budynku OSP. Okresowo – dzieci chodzące do zerówki, odbywały zajęcia na plebanii. Klasy IV – VIII chodziły do budynku na ulicy 1000-lecia 32. Pierwszy budynek szkolny powstał w 1965 r. z okazji 1000-lecia Państwa Polskiego i była to tzw. Tysiąclatka. Szkoła Pomnik im. 1000-lecia Państwa Polskiego pozostała niemal nienaruszona od tamtych czasów do końca XX w., kiedy to zaczęto budować nową szkołę przy starym budynku. Nowy budynek wraz ze starym wyremontowanym, stanowią Zespół Szkół z Oddziałami Integracyjnymi im. Kawalerów Orderu Uśmiechu.
Do lat 90. osiedle domków na ulicach Bursztynowej, Spokojnej oraz Wypoczynkowej należała do odległej 2 km miejscowości Rogowo. Było to związane z istnieniem wspólnoty osiedla w Rogowie przy dawnej jednostce wojskowej (JW 2366) w Rogowie oraz faktem, iż po wojnie między osiedlem a centrum Mrzeżyna nie było jeszcze ośrodków wypoczynkowych, a jedynie las i obszar osiedla stanowił kolonię. Adres tego osiedla zapisywało się jako „II. Kolonia Oficerska, Rogowo” – mimo iż znajdowało się bliżej Mrzeżyna. Przed wojną było to osiedle dla inżynierów, pracowników i oficerów niemieckiej jednostki wojskowej w Rogowie.
1 września 1999 r. założono Publiczne Gimnazjum w Mrzeżynie.
XXI wiek.
3 czerwca 2000 r. zdjęto bramę na moście rzeki, udostępniając osobom postronnym tereny znajdujące się po zachodniej stronie Regi, z wyjątkiem ogrodzonych terenów wojskowych. Zachodnia część Mrzeżyna wraz z wojskowym osiedlem mieszkaniowym była do tego czasu niedostępna. Ze względu na istnienie 75 Pułku Artylerii Przeciwlotniczej w Rogowie od wschodu i w Mrzeżynie od zachodu, do końca 1998 r. dojazd do Mrzeżyna był możliwy tylko od strony Trzebiatowa drogą wojewódzką nr 109 (wtedy nosiła nr 104).
Lewobrzeżna część Mrzeżyna do 2000 r. należała do wojska, a obszar ten nie był w pełni administrowany przez władze gminy Trzebiatów.
23 kwietnia 2002 r. jednostka OSP Mrzeżyno została włączona do krajowego systemu ratowniczo-gaśniczego.
28 czerwca 2002 r. Rada Miejska w Trzebiatowie po przeprowadzeniu konsultacji z mieszkańcami utworzyła jednostkę pomocniczą gminy – osiedle „Za Regą”.
19 maja 2006 szkole podstawowej oraz publicznemu gimnazjum, wchodzącym w skład Zespołu Szkół z Oddziałami Integracyjnymi w Mrzeżynie nadano się imię Kawalerów Orderu Uśmiechu.
3 maja 2007 Ochotnicza Straż Pożarna w Mrzeżynie otrzymała własny sztandar.

</doc>
<doc id="719274" url="https://pl.wikipedia.org/wiki?curid=719274" title="Szlak Obrońców Polskiej Granicy">
Szlak Obrońców Polskiej Granicy

Szlak Obrońców Polskiej Granicy - niebieski znakowany szlak turystyczny w województwie śląskim. Na trasie szlaku znajduje się Góra św. Wawrzyńca w Orzeszu.

</doc>
<doc id="719278" url="https://pl.wikipedia.org/wiki?curid=719278" title="Mengistu Hajle Marjam">
Mengistu Hajle Marjam



</doc>
<doc id="719281" url="https://pl.wikipedia.org/wiki?curid=719281" title="Mengistu Haile Mariam">
Mengistu Haile Mariam



</doc>
<doc id="719282" url="https://pl.wikipedia.org/wiki?curid=719282" title="Osiedle Kościuszki (Głogów)">
Osiedle Kościuszki (Głogów)

Osiedle Kościuszki w Głogowie - osiedle mieszkaniowe na terenie Głogowa.
Nazwa osiedla pochodzi od generała Tadeusza Kościuszki. Większość nazw ulic na dzielnicy poświęconych jest wybitnym Polakom. Na terenie osiedla znajduje się między innymi Szpital im. Jana Pawła II w Głogowie oraz nowoczesna przychodnia medyczna. 
Duży obszar osiedla zajmowany jest przez ogródki działkowe "Konwalia". 
Komunikacja miejska.
Na osiedle Kościuszki można dojechać autobusami KM Głogów następującymi liniami:

</doc>
<doc id="719285" url="https://pl.wikipedia.org/wiki?curid=719285" title="Jose María Aznar López">
Jose María Aznar López



</doc>
<doc id="719290" url="https://pl.wikipedia.org/wiki?curid=719290" title="Kanut (książę Danii)">
Kanut (książę Danii)

Kanut, książę Danii, właśc. duń. Knud Christian Frederik Michael (ur. 27 lipca 1900, zm. 14 czerwca 1976) – książę Danii, syn króla Christiana X (1870-1947) i królowej Aleksandry (1879-1952). Młodszy brat króla Fryderyka IX (1899-1972).
8 września 1933 poślubił swą kuzynkę, księżniczkę Danii, Karolinę-Matyldę (1912-1995). Para miała troje dzieci:
Ponieważ Fryderyk IX nie miał męskiego potomka, według prawa sukcesyjnego Knud był następcą tronu od 1947. W 1953 doszło do zmiany prawa sukcesyjnego i córki króla znalazły się przed księciem Knudem w linii sukcesyjnej.

</doc>
<doc id="719301" url="https://pl.wikipedia.org/wiki?curid=719301" title="Georgi Iwanow (kosmonauta)">
Georgi Iwanow (kosmonauta)

Georgi Iwanow Iwanow (bułg. Георги Иванов Иванов, ur. 2 lipca 1940 w Łoweczu) – generał major lotnictwa i pierwszy bułgarski kosmonauta.
Edukacja.
W 1954 zakończył naukę w technikum. Po odbytym w 1956 kursie zdobył kwalifikacje pilota szybowcowego oraz spadochroniarza. W 1964 został absolwentem w wojskowej akademii lotniczej im. Georgi Benkowskiego w Dolnej Metropolia. W latach 1965–1967 był instruktorem na tej uczelni. W 1968 został dowódcą eskadry obrony powietrznej. Od 1975 do 1978 był dowódcą eskadry w jednym z pułków lotniczych.
Kariera kosmonauty.
W 1977 został jednym z dwóch kandydatów do radziecko-bułgarskiego lotu w kosmos, realizowanego w ramach programu Interkosmos. Drugim pilotem wybranym przez komisję kwalifikacyjną był Aleksandyr Aleksandrow. Obaj w marcu 1978 rozpoczęli szkolenie w Centrum Wyszkolenia Kosmonautów im. J. Gagarina. Później wyznaczono go do podstawowej załogi planowanego lotu. Na dowódcę Sojuza 33 wyznaczono doświadczonego cywilnego kosmonautę Nikołaja Rukawisznikowa. Tuż przed startem, pod naciskiem strony radzieckiej, zmienił nazwisko z Kakałow na Iwanow.
W kosmos wystartował 10 kwietnia 1979. Następnego dnia miało dojść do połączenia Sojuza 33 ze stacją kosmiczną Salut 6, na której pracowała stała załoga Władimir Lachow i Walerij Riumin. Podczas operacji zbliżania Sojuza do stacji okazało się, że jego prędkość jest wyższa niż dopuszczalna. Przyczyną była awaria głównego silnik statku kosmicznego, co wykluczało możliwość przycumowania do Saluta. Lądowanie przy użyciu silnika rezerwowego również obfitowało w szereg awaryjnych sytuacji. Kosmonauci 12 kwietnia powrócili na Ziemię po torze balistycznym, doświadczając przeciążeń sięgających 10 g. Kapsuła Sojuza 33 osiadła około 300 km SE od Dżezkazganu.
Dalsza kariera.
Po powrocie do Bułgarii kontynuował służbę wojskową. Był inspektorem w siłach powietrznych Bułgarii. Latał na myśliwcu MiG-21. W 1984 po obronie pracy został kandydatem nauk fizycznych. W 1986 wziął udział w kolejnym naborze bułgarskich kosmonautów, ale bez powodzenia. Nie został zakwalifikowany nawet do grupy półfinalistów. Powiodło się natomiast jego dublerowi. Aleksandyr Aleksandrow w 1988 wziął udział w 10-dniowym locie statku Sojuz TM-4. W 1995 zarządzał własną niewielką firmą lotniczą. Obecnie jest menedżerem własnego przedsiębiorstwa lotniczego „Air Sofia”.
Nagrody i odznaczenia.
Nagrodzony tytułem Bohatera Związku Radzieckiego i medalem „Złotej Gwiazdy”. Posiada również tytuł Bohatera Bułgarii i order Georgi Dimitrowa.
Dekretem Prezydenta Federacji Rosyjskiej Dmitrija Miedwiediewa, № 435 z 12 kwietnia 2011, został odznaczony Medalem „Za zasługi w podboju kosmosu”.

</doc>
<doc id="719302" url="https://pl.wikipedia.org/wiki?curid=719302" title="Proagon">
Proagon

Proagon (, "proagṓn") był w starożytnej Grecji oficjalną prezentacją tych sztuk teatralnych, które zostały dopuszczone do uczestnictwa w konkursie dramaturgicznym podczas Wielkich Dionizji; miał on miejsce na kilka dni przed tym świętem.
Od połowy V wieku p.n.e. proagon odbywał się w odeonie zbudowanym na wschód od Teatru Dionizosa w Atenach.

</doc>
<doc id="719303" url="https://pl.wikipedia.org/wiki?curid=719303" title="Ssaki Polski">
Ssaki Polski

Ssaki Polski – gatunki zwierząt z gromady ssaków (Mammalia) występujące w Polsce w stanie dzikim, w granicach swojego naturalnego obszaru występowania (gatunki rodzime), gatunki pojawiające się sporadycznie w wyniku migracji, oraz gatunki obce występujące w środowisku naturalnym. Nie ujęto w wykazie gatunków udomowionych, hodowlanych (z wyjątkiem uciekinierów z hodowli, mogących egzystować w warunkach naturalnych np. nutrii) oraz trzymanych w ogrodach zoologicznych. Łącznie, w czasach nowożytnych (po roku 1500), na terenie Polski odnotowano 119 (uwzględniając sobola – 120, a być może nawet 122, jeśli prawdziwe są informacje o bytowaniu na ziemiach polskich polatuchy i rosomaka) gatunków ssaków, występujących w stanie dzikim.
Za gatunki obce uznano takie, które zostały introdukowane przez człowieka na terytorium Polski (np. muflon, jeleń wschodni) oraz takie, które zostały introdukowane przez człowieka do Europy z innej części świata, a następnie przywędrowały do Polski z sąsiednich krajów (np. jenot, piżmak). Znakiem (†) oznaczono gatunki całkowicie wymarłe lub wymarłe na obszarze Polski i dotychczas nie reintrodukowane.

</doc>
<doc id="719305" url="https://pl.wikipedia.org/wiki?curid=719305" title="Krzysztof Śniegocki">
Krzysztof Śniegocki

Krzysztof Bogdan Śniegocki (ur. 27 czerwca 1951 w Warszawie, zm. 22 listopada 2006) – polski prawnik, radca prawny, członek Trybunału Stanu.
W 1975 ukończył prawo na Wydziale Prawa i Administracji Uniwersytetu Warszawskiego. Po studiach był asystentem w Instytucie Nauk Prawnych Polskiej Akademii Nauk. W 1982 zdał egzamin sędziowski. W latach 1979–1985 był radcą prawnym w gabinecie ministra rolnictwa. W latach 1985–1988 zajmował stanowisko wicedyrektora Departamentu Prawnego Ministerstwa Ochrony Środowiska. Od 1988 do 1997 prowadził obsługę prawną firm. W 2001 i w 2005 z rekomendacji PSL był wybierany na członka Trybunału Stanu.
W 2003 odznaczony Złotym Krzyżem Zasługi.

</doc>
<doc id="719307" url="https://pl.wikipedia.org/wiki?curid=719307" title="Georgi Iwanow">
Georgi Iwanow



</doc>
<doc id="719312" url="https://pl.wikipedia.org/wiki?curid=719312" title="Szlak im. Zygmunta Kleszczyńskiego">
Szlak im. Zygmunta Kleszczyńskiego

Szlak im. Zygmunta Kleszczyńskiego - żółty znakowany szlak turystyczny w województwie śląskim o długości 12 km.
Szlak został nazwany przez Zarząd Oddziału PTTK w Bytomiu imieniem Zygmunta Kleszczyńskiego, który był współzałożycielem tego oddziału.
Opis szlaku.
Wędrówka szlakiem rozpoczyna się na stacji kolejowej Bytom Północny przy ulicy Dąbrowa Miejska (zob. Dąbrowa Miejska). W tym miejscu krzyżuje się on ze Szlakiem Tysiąclecia. Następnie ścieżka biegnie przez Park im. Edmunda Osmańczyka, tuż przy ulicy Nowej i Chłopskiej w Miechowicach. W Miechowickiej Ostoi Leśnej przy dawnej drodze Ronota prowadzącej do leśniczówki szlak krzyżuje się ze ścieżką dydaktyczną Ciekawe drzewa Lasu Miechowickiego. Dalej trasa szlaku prowadzi wzdłuż Doliny Trzech Stawów, by potem niedaleko Domu Pomocy Społecznej "Wędrowiec" skrzyżować się z ulicą Frenzla i przeciąć granicę miasta Bytom z Zabrzem.
W Zabrzu szlak prowadzi przez Rokitnicę ulicą Żniwiarzy koło boiska Sparty Zabrze, następnie przez teren PGR-u aż do skrzyżowania ulic Witosa i Składowej w Grzybowicach, gdzie łączy się ze szlakiem Husarii Polskiej.
Początek szlaku w Bytomiu (ul. Dąbrowa Miejska) znajduje się w rejonie autostrady A1.

</doc>
<doc id="719321" url="https://pl.wikipedia.org/wiki?curid=719321" title="Ołeksij Iwczenko">
Ołeksij Iwczenko

Ołeksij Hryhorowycz Iwczenko, ukr. Олексій Григорович Івченко (ur. 2 stycznia 1963 w Chorobrowie w obwodzie lwowskim) – ukraiński polityk.
Życiorys.
Z zawodu inżynier budownictwa, ukończył Politechnikę Lwowską w 1985, a w 1996 fakultet ekonomiczny na tej samej uczelni. W 2001 obronił pracę kandydacką z ekonomii na Uniwersytecie Kijowskim. Od 1990 obejmował kierownicze stanowiska w różnych przedsiębiorstwach, w tym prezesa zarządu firmy Interhaz.
W latach 2000–2001 był doradcą premiera Wiktora Juszczenki. W wyborach parlamentarnych w 2002 został deputowanym do Rady Najwyższej z listy Bloku Nasza Ukraina. Od 13 kwietnia 2003 przewodniczył Kongresowi Ukraińskich Nacjonalistów, stanowisko to objął na VII zjeździe KUN po śmierci Sławy Stećko i zajmował do 4 grudnia 2010. W czasie pomarańczowej rewolucji dowodził Gwardią Narodową.
W marcu 2005 złożył mandat poselski, został prezesem przedsiębiorstwa Naftohaz Ukrainy, funkcję tę pełnił do maja 2006. W tym samym roku po raz drugi został deputowanym. W 2007 podpisał porozumienie o wejściu KUN do bloku Nasza Ukraina-Ludowa Samoobrona, gdy odmówiono wpisania go na listę wyborczą, wystąpił z koalicji i zrezygnował ze startu w przedterminowych wyborach. Powrócił następnie do pracy w biznesie.

</doc>
<doc id="719323" url="https://pl.wikipedia.org/wiki?curid=719323" title="Wielomiany Tonellego">
Wielomiany Tonellego

Wielomiany Tonellego – rodzina wielomianów efektywnie aproksymujących rzeczywiste funkcje ciągłe, określone na pewnym przedziale.
Definicja.
Niech formula_1 taki, że formula_2 to wielomian
gdzie:
nazywamy formula_5-tym wielomianem Tonellego dla funkcji formula_6
Analogicznie można zdefiniować wielomiany Tonellego dla funkcji ciągłych przestrzeni formula_7

</doc>
<doc id="719324" url="https://pl.wikipedia.org/wiki?curid=719324" title="Ian D'Sa">
Ian D'Sa

Ian D'Sa (ur. 30 października 1975 w Wielkiej Brytanii) – gitarzysta kanadyjskiego zespołu rocka alternatywnego Billy Talent, który założył wspólnie z Benjaminem Kowalewiczem, Jonathanem Gallantem i Aaronem Solowoniukem. Zaczynał w grupie Dragon Flowers. Gdy ich zespoły się rozpadły, postanowili zmontować coś razem (reszta składu grała w zespole To Each His Own).

</doc>
<doc id="719326" url="https://pl.wikipedia.org/wiki?curid=719326" title="Superliga rosyjska w hokeju na lodzie (2005/2006)">
Superliga rosyjska w hokeju na lodzie (2005/2006)

 Superliga rosyjska w hokeju na lodzie sezon 2005/2006
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="719333" url="https://pl.wikipedia.org/wiki?curid=719333" title="Ostra niewydolność wątroby">
Ostra niewydolność wątroby

Ostra niewydolność wątroby (łac. "insufficientia hepatis acuta") – szybkie pogorszenie czynności wątroby u chorych bez marskości, prowadzące w okresie krótszym niż 26 tygodni od początku objawów do wytworzenia encefalopatii wątrobowej i osoczowych zaburzeń krzepnięcia.
Inna definicja mówi, że ostra niewydolność wątroby to potencjalnie odwracalna, nagła, trwała i postępująca dysfunkcja wątroby (bez wcześniejszej choroby wątroby) charakteryzująca się wystąpieniem encefalopatii w ciągu mniej niż 28 dni od początków objawów.
W obrazie klinicznym dominuje triada objawów: żółtaczka, zaburzenia krzepnięcia krwi, zaburzenia świadomości.
Epidemiologia.
Częstość występowania w krajach rozwiniętych wynosi 1–10/1 000 000. W krajach rozwijających się częstość schorzenia jest większa z powodu większej zapadalności na wirusowe zapalenie wątroby.
Patogeneza.
Nagłe upośledzenie funkcji wątroby w ostrej niewydolności jest spowodowane masywnym obumieraniem hepatocytów do którego prowadzą następujące mechanizmy:
W przebiegu ostrej niewydolności wątroby dochodzi także do zaburzenia krążenia ogólnoustrojowego spowodowanego uwalnianiem, między innymi, tlenku azotu, cytokin prozapalnych, endotoksyn bakteryjnych. Powodują one rozszerzenie naczyń z następową hipowolemią oraz wyrównawczy wzrost rzutu serca. Prowadzi to do niedotlenienia tkanek, kwasicy mleczanowej i niewydolności wielonarządowej.
Podział.
W zależności od okresu, jaki upłynął od początku objawów do rozwinięcia encefalopatii, niewydolność wątroby można podzielić na:
Leczenie.
Należy prowadzić na oddziale intensywnej terapii.
Przeciwwskazane są: fruktoza, aminokwasy, kortykosteroidy, benzodiazepiny!
Przeszczepienie wątroby.
Jest to standardowe leczenie u chorych, u których leczenie zachowawcze ma niepomyślne rokowanie.
Przeszczepu wątroby dokonuje się u chorych:
1. spełniających tzw. kryteria King’s College:
2. z ostrą niewydolnością wątroby spowodowaną:
3. z encefalopatią w 3 lub 4 stopniu przy przyjęciu.
Rokowanie.
Czynniki korzystnie rokujące:
Z osób, u których nie dokonano przeszczepu wątroby, przeżywa około 40%, natomiast po przeszczepie około 60%.
Najczęstszą przyczyną zgonów jest obrzęk mózgu.

</doc>
<doc id="719334" url="https://pl.wikipedia.org/wiki?curid=719334" title="Niewydolność wątroby">
Niewydolność wątroby

Niewydolność wątroby – niezdolność wątroby do spełniania prawidłowych funkcji metabolicznych oraz syntezy białek. Wyróżnia się dwie główne postacie niewydolności wątroby:

</doc>
<doc id="719337" url="https://pl.wikipedia.org/wiki?curid=719337" title="Brzostów (Głogów)">
Brzostów (Głogów)

Brzostów (do 1945 niem. "Brostau") – dzielnica włączona w 1984 roku w granice Głogowa.
Osiedle składa się z zabudowy jednorodzinnej, na jego terenie znajduje się zakład karny, oraz największy głogowski cmentarz. Firma "Polimeni" zainteresowana była postawieniem "Galerii Głogowskiej" w Brzostowie, jednakże z budowy zrezygnowano z powodu protestu miejskich handlarzy i rolników.
Nazwa.
Nazwa pochodzi od staropolskiego określenia na gatunek drzewa Wiąz górski – "brzost". Wieś wzmiankowana w 1175 roku pod nazwą "Ubrezte" (u brzostu), kiedy to książę Bolesław I założył tu ogrody. Miejscowość została wymieniona w staropolskiej, zlatynizowanej formie "Wrezt" w łacińskim dokumencie wydanym 10 sierpnia 1201 roku przez kancelarię papieża Innocentego III w Segni.
W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Brustow". Nazwa została później zgermanizowana na "Brostau". Obecna nazwa została administracyjnie zatwierdzona 12 listopada 1946.
Historia.
W 1290 roku książę Henryk III darował ją miastu Głogów. W 1488 roku książę Jan II Szalony spalił ją, aby nie zdobyły jej wojska czeskie. W 1806 roku w Brzostowie kwaterowały wojska francuskie, tu również w 1813 roku podpisano kapitulację po długotrwałym oblężeniu wojsk francuskich przez prusaków. W 1892 roku wybudowano szkołę, w której budynku w 1945 roku mieściła się pierwsza głogowska szkoła powszechna i pierwsza szkoła zawodowa. Z uwagi na katastrofalne zniszczenia Głogowa po oblężeniu w 1945 i brak odpowiednich budynków w mieście, w Brzostowie mieścił się pierwszy powiatowy komitet PPR. 20 kwietnia 1958 roku z inicjatywy Kazimierza Ludwisiaka i Wilhelma Grzegolińskiego powstała jednostka Ochotniczej Straży Pożarnej. W 1995 roku podczas budowy instalacji kanalizacyjnej odkryto drewniane rury wodociągowe powstałe na przełomie średniowiecza/renesansu lub w okresie renesansu, z których niektóre nadal są wykorzystywane. Tu też na początku XX wieku mieściło się jedno z 3 ujęć wody pitnej dla miasta Głogowa.
W latach 1954-1958 wieś należała i była siedzibą władz gromady Brzostów, po jej zniesieniu w gromadzie Ruszowice.
Zabytki.
Do wojewódzkiego rejestru zabytków wpisane są obiekty:
Granice osiedla.
Północ – Nadodrze
Południe – Kopernik
Wschód – Kopernik, Kościuszki, Chrobry
Zachód – Ruszowice

</doc>
<doc id="719338" url="https://pl.wikipedia.org/wiki?curid=719338" title="Jon Gallant">
Jon Gallant

Jon Gallant (ur. 23 lipca 1976) – kanadyjski muzyk, basista kanadyjskiego zespołu altrockowego "Billy Talent". Gra na gitarze od 12 roku życia. Na początku swojej kariery grał w zespole "To Each His Own", gdzie grał też Ben Kowalewicz (wokalista "Billy Talent").
Dorastał w Streetsville w Ontario. Razem z Benem i Aaronem uczęszczał do katolickiej szkoły Our Lady of Mount Carmel Catholic Secondary School, a następnie do Humber College, gdzie studiował "jazz bass".
Ma żonę Alexis i syna Xaviera.

</doc>
<doc id="719340" url="https://pl.wikipedia.org/wiki?curid=719340" title="Telekamery 2007">
Telekamery 2007

Telekamery 2007 − dziesiąte wręczenie nagrody Telekamery Tele Tygodnia dla postaci telewizyjnych. Nagrody za rok 2006 przyznano w 10 kategoriach. Ponadto wręczono Złote Spinki, statuetkę za całokształt twórczości, którą odebrał Witold Pyrkosz, a także Złote Telekamery, które otrzymali twórcy serialu obyczajowego "M jak miłość" i Ewa Drzyzga za prowadzenie talk-show "Rozmowy w toku".
Gościem zagranicznym była Andie MacDowell. 
Zwycięzcy.
Informacje.
Wręczał: Maciej Orłoś
Publicystyka.
Wręczała Elżbieta Jaworowicz
Rozrywka.
Wręczał Marcin Daniec
Całkowita liczba głosów z tej kategorii to 317059.
Serial obyczajowy.
Wręczała Katarzyna Figura
Serial kryminalny.
Wręczała Małgorzata Pieczyńska
Serial komediowy.
Wręczał: Zbigniew Buczkowski
Kabarety.
Wręczał: Stanisław Tym
Muzyka.
Wręczali Robert Kozyra i Natalia Kukulska
Aktor.
Wręczała: Grażyna Szapołowska
Aktorka.
Wręczał: Piotr Adamczyk

</doc>
<doc id="719342" url="https://pl.wikipedia.org/wiki?curid=719342" title="Edward Webersfeld">
Edward Webersfeld

Edward Webersfeld, właśc. Ferdynand Edward Weber von Webersfeld, pseud. „Tkaczopolski” (ur. 1845 we Lwowie, zm. 3 sierpnia 1918 tamże) – polski aktor, działacz narodowy, publicysta, krytyk teatralny i powstaniec styczniowy.
Życiorys.
Syn austriackiego nauczyciela szkół ludowych (m.in. w Krakowie i Rzeszowie) – Aleksandra i córki kupca Ludwiki Darree. Brat działaczki „Sokoła” w Samborze – Emilii Godfrejów. Wychowany w spolszczonej rodzinie austriackiej o silnych tradycjach niepodległościowych. Dzieciństwo spędzał pod Lwowem, w Dawidowie. Trzykrotnie żonaty (m.in. z aktorką Ludwiką Webersfeld). Miał jedną córkę – Magdalenę.
W latach 1861-1863 uczęszczał do Wyższego Gimnazjum w Rzeszowie (którego nie ukończył). W 1863 r. zaciągnął się wraz z przyjaciółmi – aktorem Gustawem Fiszerem, Marcelim Zboińskim, Aleksandrem Podwyszyńskim i Ludwikiem Weber von Ehrenzweigiem do oddziału powstańczego Żuawów śmierci Rochebruna w Ojcowie. Walczył w oddziale Kurowskiego pod Miechowem, następnie w oddziale Andrzeja Łopackiego, Witolda Rogoyskiego, gen. Dionizego Czachowskiego, m.in. pod Stefankowiem, Borią, Ostrowcem i Rzeczniowem.
Od połowy lat 80. XIX w. działał aktywnie we Lwowie na rzecz kombatantów powstania styczniowego (organizując środowisko weteranów powstania we Lwowie). Zamieszczał też w prasie galicyjskiej liczne wspomnienia z potyczek powstańczych, w jakich brał udział (w prasie lwowskiej). Był także krótko policjantem (wachmistrzem ck żandarmerii) w Husiatyniu.
Jest autorem kilku sztuk teatralnych i przekładów utworów dramatycznych z niemieckiego. Szczególnie cenne dla teatrologów są jego wspomnienia z pracy w trupach aktorskich galicyjskich teatrów wędrownych, które zamieszczał w latach 1890-1917, m.in. w "Scenie i Sztuce" i "Echu Muzycznym, Teatralnym i Artystycznym" i monografia teatru lwowskiego wraz z Operą za dyrekcji jego przyjaciela – Ludwika Hellera. Będąc urzędnikiem lwowskiego magistratu opracował i wydał pionierską monografię miasteczka Jaworów, która do dziś jest ważnym kompendium wiedzy o jego historii.
Jako aktor prowincjonalny zadebiutował u Konstantego Łobojki jeszcze w 1863 r. (którego poznał dzięki Helenie Modrzejewskiej) w Rzeszowie i Sędziszowie. Jednak za oficjalny debiut uznaje się role u Józefa Bendy w 1865. W kolejnych latach występował w teatrach prowincjonalnych u Konstantego Sulikowskiego w Tarnowie, Miłosza Stengla w Stanisławowie, i u Józefa Bendy, m.in. w Jarosławiu, gdzie grał wraz z Modrzejewską. Na dwa sezony 1867/1869 zatrudnił się w Teatrze Skarbkowskim we Lwowie (w sezonie wakacyjnym koncertując w Krynicy, gdzie m.in. występowali wówczas Reszkowie: Józefina Reszke, Jan Reszke, Edward Reszke i Emilia Reszkówna, Kazimierz Hofman, Karol Stanuchowski i in).
Występował w repertuarze dramatycznym (Szekspir, Władysław Anczyc, Słowacki, Mickiewicz, Józef Franciszek Bliziński, Friedrich Schiller i in.) oraz komediowym, jak również śpiewał w modnych wówczas rewiach, farsach, wodewilach i operetkach (m.in.: "Krakowiacy i Górale", "Zabobon, czyli Krakowiacy i Górale"; Żaki i Skarby i upiory Kazimierza Hofmana; "Orfeusz w piekle", Wielka Księżna Gerolstein, Rycerz sinobrody i Małżeństwo przy latarniach Jacquesa Offenbacha; Piękna Galatea i Burszowie Franza von Suppé; Maria, córka pułku; Załoga okrętu Stiepana Zajca i Ivana Dragutina i in.).
Na potrzeby scen teatrów prowincjonalnych w Galicji dokonywał wiele tłumaczeń i aranżacji z niemieckiego, m.in. utworów , , i innych.
W ostatnich latach (od 1913) był z ramienia Magistratu lwowskiego kustoszem Muzeum Łozińskich w dawnym pałacu Łozińskich we Lwowie.
Część jego księgozbioru i pamiątek teatralnych znajduje się w Wojewódzkiej i Miejskiej Bibliotece Publicznej w Bydgoszczy.
W roku 2019 ukazała się drukiem powieść historyczna Jolanty Marii Kalety "Wojna i miłość" inspirowana losami m.in. Edwarda Webersfelda.
Działalność patriotyczna i społeczna.
Po zakończeniu kariery teatralnej (w roku 1884) aż do śmierci (w r. 1918) był zaangażowany w działalność narodową i publicystyczną. Pisywał do Dziennika Lwowskiego, Wieku Nowego, Gazety Lwowskiej i krakowskiej Nowej Reformy. Jan Dobrzański umożliwił mu również pisanie do Gazety Narodowej. Najdłużej, bo aż do roku 1914 związany był z narodowo-patriotycznym Słowem Polskim.
Wraz z Heleną Dąbczańską, Józefem Białynią-Chołodeckim i Rudolfem Mękickim organizował szereg wystaw, odczytów, pogadanek poświęconych powstaniu styczniowemu. Od roku 1890 był członkiem Ligi Polskiej, a następnie (od 1893 r.) Ligi Narodowej we Lwowie.

</doc>
<doc id="719348" url="https://pl.wikipedia.org/wiki?curid=719348" title="Kościół Narodzenia Najświętszej Maryi Panny w Warszawie">
Kościół Narodzenia Najświętszej Maryi Panny w Warszawie

Kościół Narodzenia Najświętszej Maryi Panny – kościół znajdujący się przy al. „Solidarności” 80 (dawniej ul. Leszno 32) w dzielnicy Śródmieście w Warszawie.
Historia.
Kościół zbudowany w latach 1682–1732 jako kościół przylegający do klasztoru karmelitów trzewiczkowych.
Prowincjał polsko-litewski zakonu karmelitów trzewiczkowych ks. Marcin Charzewicz, za pośrednictwem ks. dr teologii Marcina Behma rejenta generalnego prowincji, nabył od ppłk Jana Weretyckiego i jego żony posiadłość w miasteczku Leszno pod Warszawą za kwotę 2000 ówczesnych złotych. Biskup poznański Stefan Wierzbowski 2 września 1682 w liście do prowincjała zakonu zezwolił karmelitom "podnieść krzyż i odprawiać nabożeństwa", co było równoznaczne z pozwoleniem na budowę kościoła i klasztoru. Zgodę na budowę wyrazili również bracia Leszczyńscy, właściciele Leszna, Bogusław – opat czerwiński i proboszcz płocki oraz Rafał – ojciec późniejszego króla Stanisława Leszczyńskiego.
Pierwsze nabożeństwo odbyło się 8 września 1682 w kaplicy urządzonej w nabytej posiadłości, „przed cudownym obrazem w srebrnych ramach, nieznanego autora a przedstawiającym Matkę Boską”. Obraz ten został potem umieszczony w ołtarzu głównym kościoła.
Julian Bartoszewicz tak opisuje erygowanie kościoła (pisownia oryginalna z pominięciem akcentów é):
Wyżej jest mowa o Marcinie Oborskim – marszałku sejmu w latach 1666 i 1672.
Kościół został poświęcony 27 kwietnia 1732 przez legata papieskiego w Polsce Camillo Paolucciego. Cztery ołtarze boczne poświęcono świętym: Józefowi, Wojciechowi, Eliaszowi i Magdalenie de’ Pazzi. Obrazy do tych ołtarzy namalował Szymon Czechowicz.
W czasie wojny północnej klasztor został zajęty przez Szwedów, skąd 28 lipca 1704 wyruszyło ich poselstwo do przybywającego w tym czasie do Warszawy nowo wybranego króla Stanisława Leszczyńskiego.
W 1818 klasztor został częściowo przejęty przez władze i przeznaczony na więzienie. W 1822 zostali tu osadzeni m.in. Walerian Łukasiński i inni członkowie Towarzystwa Patriotycznego. Więzieni tu byli również Ignacy Prądzyński, Maurycy Mochnacki i Piotr Wysocki.
Kościół został odrestaurowany w 1853; wtedy też dobudowano kaplicę i zegar na wieży. Koszt odnowy wyniósł przeszło 22 000 złp. (rubli srebrnych 3 315 kop. 20), z czego rząd przeznaczył na ten cel 500 rubli srebrnych.
W latach 1940−1942 był jednym z dwóch czynnych kościołów w granicach getta (drugim był kościół Wszystkich Świętych). Po wojnie kościół i budynki dawnego klasztoru były zniszczone w ok. 45%. Świątynia została odbudowana w latach 1951–1956. Zabudowania klasztorne nie zostały odbudowane, pozostał tylko piętrowy aneks.
W kościele wisi kopia obrazu Matki Boskiej Białynickiej z Białynicz, której oryginał znajdował się na zamku w Lachowiczach podczas trzymiesięcznej obrony przed wojskami moskiewskimi w 1660, porównywanej do obrony Jasnej Góry w 1655. Warszawski obraz znany od 1641 roku, zaginął w powstaniu warszawskim, obecny wizerunek jest jego kopią.
W związku z budową trasy W-Z i poszerzaniem al. gen. K. Świerczewskiego (al. „Solidarności“), w nocy z 30 listopada na 1 grudnia 1962 kościół został przesunięty o 21 metrów na północ. Było to pierwsze w Europie i trzecie na świecie przesunięcie obiektu sakralnego. Miejsce dawnej lokalizacji kościoła jest zaznaczone na chodniku i jezdni al. „Solidarności” granitową kostką.
W 1968 zbudowano 25-głosowe organy. W latach 1984–1985 przy kościele wzniesiono plebanię. W 2009 przeszedł częściowy remont elewacji. Przy okazji remontu odtworzono barokową kolorystykę frontu kościoła, który jest obecnie purpurowy.

</doc>
<doc id="719355" url="https://pl.wikipedia.org/wiki?curid=719355" title="JPMorganChase Tower">
JPMorganChase Tower

JPMorgan Chase Tower – ponad 305-metrowy drapacz chmur w Houston w Stanach Zjednoczonych. Został zaprojektowany przez I.M. Pei &amp; Partners i 3D/International. Jego budowa rozpoczęła się w roku 1978, a zakończyła w 1982. Początkowo miał mieć 80 pięter, jednakże ze względów bezpieczeństwa ruchu lotniczego, zredukowano tę liczbę do 75 pięter. W chwili oddania do użytku był to jeden z 10 najwyższych budynków (miejsce 7), oraz najwyższy w Houston, gdzie do tej pory dzierży palmę pierwszeństwa. Przewyższył wybudowany w 1980 roku 1100 Louisiana. Jest to zaraz najwyższy budynek w Teksasie. Posiada 50 wind, a jego powierzchnia wynosi 120 773 m². Wykonano go głównie z granitu, stali i szkła. Na 60. piętrze znajduje się otwarty dla zwiedzających poziom obserwacyjny, otwarty w godzinach pracy. Przez wiele lat na dachu budynku znajdowało się lądowisko dla helikopterów, które jednak było używane bardzo rzadko. Budynek jest połączony z centrum miasta systemem tuneli. Poza celami biurowymi wykorzystywany jest dla gastronomii, handlu, jako punkt obserwacyjny i parking. 

</doc>
<doc id="719360" url="https://pl.wikipedia.org/wiki?curid=719360" title="Club Jenna">
Club Jenna

Club Jenna Inc. - firma zajmująca się produkcją filmów pornograficznych utworzona w Scottsdale w Arizonie. Została założona w 2000 roku przez Jennę Jameson i Jaya Grdinę, występującego jako Justin Sterling. Studio posiadało kontrakty z takimi aktorkami jak: Jenna Jameson, Ashton Moore, McKenzie Lee, Jesse Capelli, Sophia Rossi, Chanel St. James, Brea Bennett, Roxy Jezel i Krystal Steal.
W 2006 roku studio nabył koncern Playboy Enterprises Inc.

</doc>
<doc id="719362" url="https://pl.wikipedia.org/wiki?curid=719362" title="Arik Einstein">
Arik Einstein

Arik Einstein (hebr. אריק איינשטיין; ur. 3 stycznia 1939 w Tel Awiwie, zm. 26 listopada 2013 tamże) – izraelski piosenkarz i autor piosenek.
Życiorys.
W młodości był członkiem organizacji Ha-Szomer Ha-Cair. Zdobył tytuł mistrzowski juniorów w skoku wzwyż. Przyjęto go do elitarnej Brygady Nachal Sił Obronnych Izraela.
Pierwszy album wydał w 1957 wraz z Lehakat Ha-Nachal (zespołem muzycznym utworzonym w ramach Nachalu). Płyta nosiła tytuł "Carich Lichjot" ("Trzeba żyć"). Początkowo występował pod pseudonimem Ari Goren’ (hebr. ארי גורן). Jego współpraca z Szalomem Hanochem i grupą Ha-Churchillim (הצ'רצ'ילים; „Churchille”) zaowocowała pionierskimi na izraelskim rynku muzycznym albumami rockowymi.
W 1964 zagrał wraz z Chaimem Topolem w nominowanej do Oscara komedii "Salach Szabati", filmie ukazującym chaos panujący w Izraelu w czasach imigracji.
Wydał ponad 50 albumów, zarówno solowych, jak i z grupami Bacal Jarok (hebr. בצל ירוק; „Zielona Cebula”), Szliszijat Geszer Ha-Jarkon (שלישיית גשר הירקון; „Most Jarkon Trio”), Ha-Chalonot Ha-Gwohim (החלונות הגבוהים; „Wysokie Okna”).

</doc>
<doc id="719364" url="https://pl.wikipedia.org/wiki?curid=719364" title="Always outnumbered never outgunned">
Always outnumbered never outgunned



</doc>
<doc id="719367" url="https://pl.wikipedia.org/wiki?curid=719367" title="Klinika w Teksasie">
Klinika w Teksasie

'Klinika w Teksasie' (ang. "Cutter to Houston") – amerykański serial telewizyjny, wyprodukowany i nadawany przez telewizję CBS od 1983 roku.
W rolach głównych.
W szpitalu Cutter Community znajdującym się w niewielkim mieście teksaskim, 60 mil od Houston, panuje wielkie ożywienie. Młoda chirurg dr Beth Gilbert (w tej roli Shelley Hack) polecieć musi śmigłowcem na pole naftowe, gdzie płonie jedna z wież wiertniczych. Według nie sprawdzonych informacji, są tam ofiary w ludziach. Jedną z nich jest Frank Bickum, któremu Beth amputowała rękę. Po wyjściu ze szpitala ten młody mężczyzna nie może poradzić sobie ze swoją nową sytuacją życiową. Był on bowiem bardzo aktywnym człowiekiem i namiętnym jeźdźcem rodeo. W trudnej sytuacji znalazła się też jego ciężarna żona Gina...

</doc>
<doc id="719372" url="https://pl.wikipedia.org/wiki?curid=719372" title="Automat sprzedający">
Automat sprzedający

Automat sprzedający (automat vendingowy, ang. "vending machine") – urządzenie służące do sprzedaży samoobsługowej. Można wyróżnić automaty sprzedające towary i usługi.
Opis.
Do pierwszych należą różnego rodzaju maszyny do sprzedaży gorących napojów, przekąsek (batonów, kanapek), napojów zimnych, a także zabawek, prezerwatyw, papierosów itp. W Polsce automaty do sprzedaży papierosów są prawnie zabronione. Istnieją również obostrzenia co do sprzedawanych produktów w szkołach. Natomiast w drugiej grupie znajdują się, np.: parkometry, automaty piorące, automaty biletowe, automaty telefoniczne czy fotograficzne.
W zależności od potrzeb automat może być wyposażony w różne systemy płatności. Zakup może odbywać się za pomocą monet, banknotów, żetonów, kluczy elektronicznych, kart magnetycznych, chipowych. Niektóre automaty oferują także opcję płatności przez kody QR - kupujący skanuje kod aparatem w smartphonie i potwierdza płatność za produkt. Wiele automatów ma możliwość wydawania reszty dzięki zastosowaniu wrzutników monet.

</doc>
<doc id="719376" url="https://pl.wikipedia.org/wiki?curid=719376" title="Polkat Holding">
Polkat Holding

Polkat Holding – firma skupiająca zakłady przemysłowo-usługowe, należąca do Społecznego Towarzystwa Polskich Katolików (STPK).
Historia.
Na mocy decyzji Ministerstwa Finansów z dnia 17 listopada 1959 STPK zaczęło działalność gospodarczą. Komórka zajmująca się działalnością gospodarczą otrzymała nazwę Zakłady Przemysłowo-Usługowe „Polkat”. W latach 70. XX wieku Polkat przeżywał lata świetności i zatrudniał 1500 robotników, w tym okresie zwolniony był z niektórych podatków, a dochód pod dyktando Urzędu ds. Wyznań przeznaczony był na finansowanie związków wyznaniowych i cele społeczne. Zwierzchnik Kościoła biskup Tadeusz Majewski miał pieniądze na pensje dla kapłanów i na remonty dla parafii, z których nie musiał się rozliczać. Całość zmian organizacyjnych, jakim został poddany „Polkat” zakończył się w 1999, kiedy to została utworzona grupa kapitałowa „Polkat Holding”, która posiada większościowe pakiety udziałów we wszystkich, rozrzuconych po całym kraju i poza nim, podmiotach wchodzących w skład tej grupy kapitałowej, a „Polkat Holding” Sp. z o.o. stanowi jednostkę nadrzędną.

</doc>
<doc id="719377" url="https://pl.wikipedia.org/wiki?curid=719377" title="Wells Fargo Plaza (Houston)">
Wells Fargo Plaza (Houston)

Wells Fargo Plaza – wieżowiec w Houston w Stanach Zjednoczonych. Został zaprojektowany przez Lloyd Jones Brewer &amp; Associates i Skidmore, Owings &amp; Merrill. Jego budowa rozpoczęła się w roku 1979, a zakończyła w 1983. W chwili oddania do użytku był to jeden z 10 najwyższych budynków (miejsce 8.), oraz 2. w Houston. Przewyższa go JPMorganChase Tower. Ma 302 metry wysokości i 71 pięter nadziemnych. Po ziemią znajdują się jeszcze 4 kondygnacje. Budynek ten znajduje się na liście 100 najwyższych na świecie. Jego całkowita powierzchnia wynosi 157 930 m². Wykonano go głównie ze stali, betonu i szkła. Budynek ten jest wykorzystywane w celach biurowych, handlowych,oraz jako punkt obserwacyjny (znajdują się tutaj 2 dwupiętrowe poziomy obserwacyjne, na 34/35 i 57/58, które są otwarte dla zwiedzających w godzinach pracy biur). Znajduje się tutaj także duży parking.

</doc>
<doc id="719381" url="https://pl.wikipedia.org/wiki?curid=719381" title="Pniewy Szamotulskie">
Pniewy Szamotulskie

Pniewy Szamotulskie – stacja kolejowa w Pniewach, w województwie wielkopolskim, w Polsce. Uruchomienie linii kolejowej Poznań – Rokietnica – Międzychód – Skwierzyna w 1888 roku. Znacznie przyczyniło się do rozwoju miasta oraz kontaktu ze światem. Był to punkt programu rozbudowania sieci kolejowej na terenie całego Wielkiego Księstwa Poznańskiego. Jednak miało to też na celu ułatwienie wprowadzenia niemieckiej polityki kolonizacyjnej. Dnia 30 listopada 1950 r. stacji Pniewy nadano oficjalną nazwę: Pniewy Szamotulskie. Zaś we wrześniu 1988 r. uroczyście obchodzoną setną rocznicę uruchomienia linii kolejowej Rokietnica – Międzychód. Kiedy zaczęło maleć zainteresowanie koleją w grudniu 1994 r. podjęto decyzję o likwidacji linii z Rokietnicy do Międzychodu, przez co w Pniewach pozostały dwa pociągi dzienne (od 1999 r. ruch zawieszony). 28 lutego 2002 r. Zakład Infrastruktury Kolejowej PKP SA podjął plan likwidacji linii kolejowej. W związku z tym Rada Powiatu Szamotulskiego podtrzymała stanowisko braku zainteresowania przejęciem linii.

</doc>
<doc id="719388" url="https://pl.wikipedia.org/wiki?curid=719388" title="Pechowy trop">
Pechowy trop

Pechowy trop (ang.: "Trackdown: Finding the Goodbar Killer"), amerykański kryminał z 1983 roku.
Opis fabuły.
Pewnego noworocznego dnia zostaje bestialsko zamordowana, w swoim własnym mieszkaniu, młoda nauczycielka Mary Alice Nolan. Prowadzący dochodzenie John Grafton (George Segal) znajduje w mieszkaniu zamordowanej portret marynarza Popeye'a. Odszukuje portrecistę, który wykonał ten szkic i dowiaduje się od malarza, że zamówienie na Popeye'a otrzymał od dwóch mężczyzn, których twarze potajemnie naszkicował w swoim bloku. Wspólnie z Logan Gay (Shelley Hack) – koleżanką zamordowanej, Grafton przeszukuje dyskoteki, nocne kluby i restauracje z podobizną obu mężczyzn, starając się znaleźć jakiś ślad. Alan Cahill (Barton Heyman) w tym czasie składa zeznanie, że jego przyjaciel John Charles Turner (Shannon Presby) zwierzył się, że zamordował młodą kobietę.

</doc>
<doc id="719390" url="https://pl.wikipedia.org/wiki?curid=719390" title="Deportivo Maipú">
Deportivo Maipú

Club Deportivo Maipú − argentyński klub piłkarski z siedzibą w mieście Mendoza leżącym w prowincji Mendoza.
Historia.
Klub powstał 16 grudnia 1927 roku w wyniku fuzji dwóch klubów - Sportivo Maipú (założony 13 sierpnia 1912 roku) i Pedal Club Maipú. W roku 1931 oddano do użytku stadion klubu Estadio Cruzado. W roku 1933 klub wygrał drugą ligę Liga Mendocina de Fútbol i awansował do ligi pierwszej. Pierwszą ligę udało się wygrać dopiero 20 lat po historycznym awansie - w roku 1953. Po zdobyciu drugiego mistrzostwa lokalnej ligi w roku 1958 nadeszły chude lata i klub spadł do drugiej ligi, jednak w roku 1982 wygrał ją i powrócił do ligi pierwszej, by w sezonie 1985/86 wygrać lokalne mistrzostwo po raz trzeci. Ten triumf dał możliwość ubiegania się w ramach turnieju „Clasificatorio” o awans do drugiej ligi Primera B Nacional Argentina. Druga liga argentyńska, w której Deportivo Maipú zadebiutował w sezonie 1986/87, to był najwyższy poziom, jaki udało się osiągnąć w historii klubu. Obecnie klub gra w czwartej lidze argentyńskiej Torneo Argentino B.

</doc>
<doc id="719393" url="https://pl.wikipedia.org/wiki?curid=719393" title="Trombofilia">
Trombofilia

Trombofilia – wrodzony lub nabyty zespół chorobowy charakteryzujący się zwiększona skłonnością do tworzenia zakrzepów żylnych lub rzadko tętniczych spowodowaną zaburzeniami w układzie krzepnięcia.
Przyczyny.
Wrodzone.
Do najczęstszych przyczyn trombofilii należą:
Do rzadkich przyczyn trombofilii należą:

</doc>
<doc id="719394" url="https://pl.wikipedia.org/wiki?curid=719394" title="Jeż wschodni">
Jeż wschodni

Jeż wschodni ("Erinaceus roumanicus") – gatunek ssaka z rodziny jeżowatych (Erinaceidae), uważany początkowo za podgatunek jeża zachodniego, później za podgatunek jeża anatolijskiego. Przeprowadzone badania genetyczne i morfologiczne wskazują, że jest to odrębny gatunek. W Polsce objęty częściową ochroną gatunkową.
Występowanie.
Zasięg występowania gatunku obejmuje Europę Wschodnią od Polski po Austrię i Słowenię, kraje bałkańskie i kilka wysp Adriatyku, przez Turcję i Rosję po północny Kaukaz i zachodnią Syberię do rzeki Ob.

</doc>
<doc id="719399" url="https://pl.wikipedia.org/wiki?curid=719399" title="Mopek Barbastella">
Mopek Barbastella



</doc>
<doc id="719400" url="https://pl.wikipedia.org/wiki?curid=719400" title="Boris Gromow">
Boris Gromow

Boris Wsiewołodowicz Gromow, (ur. 7 listopada 1943 w Saratowie) – radziecki dowódca wojskowy, generał pułkownik, rosyjski działacz partyjny i państwowy, I zastępca ministra obrony, zastępca ministra spraw wewnętrznych, deputowany do Dumy Państwowej Federacji Rosyjskiej, gubernator obwodu moskiewskiego, Bohater Związku Radzieckiego (1988).
Życiorys.
W latach 1955–1962 uczył się w Saratowskiej Suworowskiej Szkole Wojskowej i Kalinińskiej Suworowskiej Szkole Wojskowej, następnie w latach 1962–1965 studiował w Leningradzkiej Ogólnowojskowej Wyższej Szkole Dowódczej im. Siergieja Kirowa, a w latach 1969–1972 w Akademii Wojskowej im. Michaiła Frunzego w Moskwie, którą ukończył z wyróżnieniem. W 1978 ukończył kurs oficerów dyplomowanych na tej uczelni, następnie w latach 1982–1984 kontynuował naukę w Akademii Sztabu Generalnego im. Klimenta Woroszyłowa, którą ukończył z pierwszą lokatą.
Podczas radzieckiej interwencji w Afganistanie w latach 1979–1989 trzykrotnie dowodził jednostkami w ramach Ograniczonego Kontyngentu Wojsk Radzieckich (1980–1982 – dowódca dywizji, 1985–1986 – dowódca specgrupy MO ZSRR, 1987–1989 – dowódca armii). W okresie od 1 czerwca 1987 do 15 lutego 1989 dowodził 40 Armią. Nadzorował ewakuację wojsk radzieckich z Afganistanu w 1989 – był ostatnim radzieckim żołnierzem, który 15 lutego 1989 przekroczył granicę ze ZSRR poprzez tzw. "Most Przyjaźni" na granicznej rzece Amu-daria. Za przeprowadzenie operacji „Magistrala”, 3 marca 1988 otrzymał tytuł Bohatera Związku Radzieckiego.
Po wojnie w Afganistanie, wybrany jako kandydat na wiceprzewodniczącego Komitetu Centralnego KPZR. Następnie pełnił funkcję I zastępcy ministra obrony Federacji Rosyjskiej. W 1994 przeszedł w stan spoczynku i wkrótce został zastępcą ministra spraw wewnętrznych. W 1995 wybrany jako deputowany do Dumy Państwowej. W 2000 został gubernatorem obwodu moskiewskiego, a w 2003 ponownie mianowany na to stanowisko.
Przeszkodą w karierze politycznej Borisa Gromowa stał się jego sprzeciw wobec polityki Borisa Jelcyna w trakcie rosyjskiego kryzysu konstytucyjnego w 1993 oraz wojny z walczącą o niepodległość Czeczenią. Kilkakrotnie podkreślał swoje poglądy co do walk na Kaukazie w latach 90. wypowiadając się krytycznie odnośnie do interwencji:
"„Rosja na Kaukazie stoi wobec identycznej wojny partyzanckiej toczonej przez nas w Afganistanie.”"
"„Historia uczy jak nie popełniać ciągle tych samych błędów. Jednak my niczego się dotychczas nie nauczyliśmy.”"
Gromow stoi na czele klubu hokejowego Atłant Mytiszczi prowadzonego przez rząd obwodu moskiewskiego, występującego w lidze KHL.

</doc>
<doc id="719402" url="https://pl.wikipedia.org/wiki?curid=719402" title="Club Deportivo Maipú">
Club Deportivo Maipú



</doc>
<doc id="719405" url="https://pl.wikipedia.org/wiki?curid=719405" title="Slovan Bratysława (hokej na lodzie)">
Slovan Bratysława (hokej na lodzie)

HC Slovan Bratysława – słowacki klub hokeja na lodzie z siedzibą w Bratysławie.
Historia.
W czasie swojej historia klub występował w ramach rozgrywek ligi czechosłowackiej, następnie słowackiej (od 1993). W marcu 2012 klub, po uzyskaniu zgody Słowackiej Federacji, złożył wniosek o przyjęcie do rozgrywek rosyjskich KHL. Następnie w kwietniu Slovan zdobył mistrzostwo Słowacji w sezonie 2011/2012. Drużynę do triumfu poprowadził czeski trener Jan Neliba, zaś tuż po tym nowym szkoleniowcem klubu pod kątem gry w KHL, został jego rodak Rostislav Čada. Po zakończonym sezonie Slovan opuścił słowacką ekstraligę i od sezonu KHL (2012/2013) przystąpił do rozgrywek KHL. W rundzie zasadniczej zespół zajął 6. miejsce w Konferencji Zachód, a w 1/8 finału fazy play-off uległ Dinamu Moskwa w meczach 0:4 i odpadł z dalszej rywalizacji. Ostatecznie Slovan został sklasyfikowany na 13. miejscu w lidze. W czasie występów Slovana w KHL do 2014 rolę klubu farmerskiego pełnił HK 36 Skalica. Od 2013 maskotką klubu jest orzeł Harvy (poprzednio nazywał się Tangerine). W sezonie KHL (2013/2014) zespół nie zakwalifikował się do fazy play-off (zajął 11 miejsce w konferencji Zachód - awans uzyskało osiem drużyn). Po siedmiu meczach sezonu KHL (2014/2015) z klubu odszedł szkoleniowiec Rostislav Čada, a nowym trenerem został Fin Petri Matikainen i pełnił tę funkcję do marca 2015. W lipcu 2015 trenerem został ponownie Miloš Říha, a jego asystentem Roman Stantien. Na początku października 2017 zwolniony został trener Miloš Říha, a jego następcą został Białorusin Eduard Zankawiec. Wówczas asystentami byli Róbert Petrovický, Rudolf Jendek, Rostislav Haas. Po sezonie KHL (2017/2018) miejsce Zankawca zajął trener Vladimír Országh. Przed edycją KHL (2018/2019) Slovan został przesunięta w strukturze uczestników z Dywizji Bobrowa do Dywizji Tarasowa.
Pod koniec maja 2019 ogłoszono, że Slovan opuszcza rozgrywki KHL. Z dniem 31 maja 2019 odeszli ze stanowisk Oldřichem Štefl (dyrektor sportowy od 2009) oraz Aleksieja Jaszkin (dyrektor wykonawczy od 2012). Również pod koniec maja 2019 Slovan został ponownie przyjęty przez słowacką federację hokeja na lodzie (SZĽH) do rodzimych rozgrywek Tiposport Ligi.
Sukcesy.
Slovan Bratysława jest wśród słowackich klubów rekordzistą pod względem liczby zdobytych tytułów mistrza Słowacji.

</doc>
<doc id="719406" url="https://pl.wikipedia.org/wiki?curid=719406" title="Bertram lekarski">
Bertram lekarski

Bertram lekarski, pierściennik lekarski ("Anacyclus officinarum" Hayne) – gatunek rośliny należący do rodziny astrowatych. Występuje wyłącznie w uprawie. Czasami dziczeje, w Polsce spotykany jest jako efemerofit.

</doc>
<doc id="719408" url="https://pl.wikipedia.org/wiki?curid=719408" title="Bronisław Łagowski">
Bronisław Łagowski

Bronisław Łagowski (ur. 8 lutego 1937) – polski filozof, historyk idei, eseista, publicysta, emerytowany profesor Uniwersytetu Pedagogicznego im. Komisji Edukacji Narodowej w Krakowie. Mąż Elżbiety Paczkowskiej-Łagowskiej.
Życiorys.
W 1961 ukończył studia filozoficzne na Uniwersytecie Warszawskim. Początkowo zajmował się estetyką. Stopień naukowy doktora filozofii uzyskał na podstawie rozprawy o myśli Stanisława Brzozowskiego w Uniwersytecie Jagiellońskim. Habilitował się w Polskiej Akademii Nauk w Warszawie na podstawie dorobku oraz pracy habilitacyjnej poświęconej filozofii politycznej Maurycego Mochnackiego.
W latach 1962–2000 był pracownikiem naukowym Uniwersytetu Jagiellońskiego, m.in. na stanowisku zastępcy dyrektora Instytutu Filozofii do spraw dydaktyki. W ostatnim dziesięcioleciu swej kariery naukowo-dydaktycznej związał się z Uniwersytetem Pedagogicznym w Krakowie, gdzie był profesorem nadzwyczajnym i kierownikiem Katedry Filozofii Społecznej w Instytucie Filozofii i Socjologii. 
Przez dwie kadencje był członkiem Komitetu Nauk Filozoficznych PAN. W pracy naukowej i dydaktycznej koncentrował się na historii idei, historii myśli społecznej, filozofii politycznej, filozofii prawa, filozofii historii.
Był członkiem PZPR, jednak, zdaniem m.in. Aleksandra Halla, cechował go krytyczny stosunek do oficjalnej ideologii i polityki władz. Na seminariach czytał z zaawansowanymi studentami m.in. Arona, Bierdiajewa, Schumpetera, Hayeka, Kołakowskiego, Ortegę y Gasseta, Poppera, Schmitta, Webera, romantyków polskich, XIX-wiecznych chrześcijańskich millenarystów, teologów wyzwolenia, encykliki papieży i klasyków myśli społecznej, od Platona poprzez Hobbesa, Rousseau i Kanta, Hume’a i Adama Smitha po Burke’a, Constanta, de Maistra i Tocqueville'a. 
Zdaniem A. Walickiego, w czasach PRL był jednym z nielicznych pracowników uniwersytetu, którym – pomimo spełnienia wszelkich wymogów naukowych – zablokowano nominację na stanowisko docenta. Nie był jednak bezkrytycznym zwolennikiem opozycji lub „Solidarności”.
Łagowski reprezentuje w spojrzeniu na politykę stanowisko realistyczne i racjonalistyczne, wywodzące się z tradycji oświeceniowej. Jego wizja jest synkretyczna, wg badaczy spójnie łącząca w sobie elementy liberalizmu, konserwatyzmu i świeckiej, lewicowej myśli społecznej.
W latach 70. XX wieku publikował w „Tygodniku Powszechnym” pod pseudonimami Jan Demboróg i Piotr Myszkowski. Jest autorem kilku książek i licznych artykułów naukowych opublikowanych w czasopismach fachowych („Studia Filozoficzne”, „Reports on Philosophy”, „Universitas”), a także esejów ogłoszonych w czołowych periodykach kulturalnych („Twórczość”, „Polityka Polska”, „Europa. Tygodnik Idei”, „Res Publica Nowa”, „Przegląd Polityczny”), felietonów i wywiadów drukowanych w tygodnikach opiniotwórczych i prasie codziennej („Tygodnik Powszechny”, „Zdanie”, Życie Gospodarcze”, Nowe Życie Gospodarcze”, „Kapitalista Powszechny”, „Przegląd Tygodniowy”, „Polityka”, „Gazeta Wyborcza”, „Przegląd”, „Krytyka Polityczna”). Obecnie jest stałym felietonistą tygodnika opinii „Przegląd”.
W maju 1997 uhonorowany został nagrodą Krakowska Książka Miesiąca za "Szkice antyspołeczne". Otrzymał również Nagrodę Fundacji im. Andrzeja Urbańczyka oraz nagrodę Fundacji im. Ksawerego i Mieczysława Pruszyńskich. W 2008, z okazji 70. urodzin Bronisława Łagowskiego, ukazała się w Krakowie Księga Jubileuszowa złożona z artykułów jego przyjaciół i uczniów („Teka Łagowskiego”, red. P. Bartula, K. Haremska, Księgarnia Akademicka, Kraków 2008).

</doc>
<doc id="719409" url="https://pl.wikipedia.org/wiki?curid=719409" title="Slovan Bratysława">
Slovan Bratysława

Zobacz też: Slovan

</doc>
<doc id="719421" url="https://pl.wikipedia.org/wiki?curid=719421" title="Bliźnięta nierozdzielone">
Bliźnięta nierozdzielone

Bliźnięta nierozdzielone (także bliźnięta syjamskie albo zrośnięte; zroślaki) – rzadka wada rozwojowa, polegająca na występowaniu nietypowego połączenia między częściami ciała należącymi do bliźniąt jednojajowych. Częstość wady szacuje się na 1:50 000 – 1:100 000 urodzeń. W większości przypadków dzieci obarczone wadą rodzą się martwe albo ulegają spontanicznemu poronieniu we wczesnym okresie ciąży, ale część z nich rodzi się żywa.
Epidemiologia.
Szacunki częstości wady, mówiące o prewalencji rzędu 1:50 000 – 1:100 000 nie uwzględniają płodów ronionych we wczesnym okresie ciąży. Według różnych danych, procent martwych urodzeń zroślaków wynosi od 40 do 86 (Edmonds, 1982, Metneki, 1989). Stwierdzono różnice międzyrasowe i regionalne. Najwięcej doniesień o urodzeniach bliźniąt syjamskich pochodzi z Indii i krajów afrykańskich (Edmonds, 1982, Metneki, 1989, Zke, 1984).
Historia.
Spektakularny charakter wady sprawił, że jej historia od najdawniejszych czasów jest dobrze udokumentowana. Za najstarszy zapis ikonograficzny tej anomalii uważa się figurkę z białego marmuru, odnalezioną w neolitycznym sanktuarium w Anatolii, datowaną na 6500 r. p.n.e. (Mellaart, 1963). W dorzeczu Tygrysu w ruinach królewskiej biblioteki w Niniwie odnaleziono babilońskie tabliczki gliniane, pochodzące z VII w. p.n.e., ilustrujące 62 wady rozwojowe i ich znaczenie (wady uważano wtedy za dobry albo zły omen). Na jednej z tabliczek znajduje się schematyczne przedstawienie 13 postaci zroślaków (Edmonds, 1982).
Przez wieki zrośnięte bliźnięta budziły zainteresowanie; nierzadko stanowiły atrakcję dworów królewskich. Określenie bliźniąt syjamskich pochodzi od braci Changa i Enga Bunkerów, urodzonych w Syjamie w 1811. Bracia Bunkerowie przeżyli 63 lata, założyli rodziny i występowali przez lata jako jedna z atrakcji cyrku P.T. Barnuma, zdobywając majątek i sławę. Najdłużej żyjące bliźnięta nierozdzielone zmarły w 2020 roku w wieku 68 lat.
Etiologia.
Zroślaki rodzą się najprawdopodobniej wskutek zaburzenia rozwoju embrionalnego w ciąży bliźniaczej jednojajowej, gdy podział wspólnej tarczy zarodkowej jest późny i niecałkowity, albo, według drugiej hipotezy, gdy rozdzielone jednojajowe zarodki ulegną wtórnemu połączeniu. Sugerowano, że opóźniona owulacja przejrzałej komórki jajowej upośledza jej zdolność do prawidłowego różnicowania i prowadzi do utworzenia dwóch równoważnych centrów organizacji tarczy zarodkowej (Witschi, 1934, Potter, 1976).
Objawy i przebieg.
Bliźnięta zrośnięte dzieli się na dwie duże grupy: bliźniąt symetrycznych ("diplopagus") i asymetrycznych ("heteropagus"). Płody mogą być połączone w bardzo różny sposób i w zależności od lokalizacji połączenia między dwoma osobnikami wyróżniono dalsze kategorie. Rdzeń – pagus – w nazwie każdego z nich pochodzi od greckiego ‘połączony, przywiązany’.
W przypadku bliźniąt asymetrycznych jeden z osobników jest mniejszy i zależny od drugiego, określany bywa jako pasożyt albo płód pasożytniczy. Gdy zlokalizowany jest wewnątrz naturalnych jam ciała drugiego osobnika, mówi się o postaci "Fetus in fetu" albo "inclusio featalis".
Leczenie.
Jedną z metod leczenia jest operacyjne rozdzielenie bliźniąt.

</doc>
<doc id="719422" url="https://pl.wikipedia.org/wiki?curid=719422" title="Carolina Hurricanes">
Carolina Hurricanes

Carolina Hurricanes – klub hokejowy z siedzibą w Raleigh (Karolina Północna) występujący w NHL.
Historia.
Drużyna został założona w 1971 roku i od sezonu 1972/3 występowała w lidze WHA pod nazwą New England Whalers. Początkowo miała swą siedzibę w Bostonie a następnie od sezonu 1974/75 została przeniesiona do Hartford. W roku 1979 po bankructwie WHA wraz z Edmonton Oilers, Quebec Nordiques i Winnipeg Jets została włączona do NHL zmieniając nazwę na Hartford Whalers. Pod obecną nazwą występuje od 1997 roku kiedy właściciel zespołu Peter Karmanos postanowił przenieść zespół do Raleigh w Karolinie Północnej i zmienić barwy klubu na czarno-czerwone. Po tej przeprowadzce zespół zaczął odnosić znaczne sukcesy.
Afiliacje.
Zespół posiada afiliacje w postaci klubów farmerskich w niższych ligach. Tę funkcję dotąd pełniły w lidze AHL:
i w niższych klasach rozgrywkowych (wg hockeydb.com)
Lodowisko.
Od roku 1999 zespół występuje w mogącej pomieścić 18 680 widzów hali PNC Arena. W latach 1999–2002 obiekt znany był pod nazwą Raleigh Entertainment &amp; Sports Arena a od 2002 do 2012 jako RBC Center.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="719424" url="https://pl.wikipedia.org/wiki?curid=719424" title="Drzewo (elektronika)">
Drzewo (elektronika)

Drzewo - stosowany w elektronicznej teorii grafów sposób przedstawienia układu elektronicznego mający na celu ułatwienie rozwiązywalności układu (wyznaczenie wszystkich parametrów) - tzw. metoda symboliczna. To praktyczne zastosowanie drzewa matematycznego powiązane ze znajomością podstawowych praw elektryczności sprowadza problematykę elektroniczną do czystej matematyki.
Stąd też do opisywania obwodu używa się terminologii matematycznej: część obwodu pomiędzy dwoma węzłami nazywana jest gałęzią, a zbiór wszystkich gałęzi grafem. Zgodnie z matematyczną definicją drzewem nazywa się spójny zbiór gałęzi grafu, zawierający wszystkie węzły grafu lecz niezawierający oczek (cykli).

</doc>
<doc id="719426" url="https://pl.wikipedia.org/wiki?curid=719426" title="Kaszubska Wikipedia">
Kaszubska Wikipedia

Kaszubska Wikipedia ("Kaszëbskô Wikipedijô") – edycja Wikipedii w języku kaszubskim. Powstała 1 kwietnia 2004 roku, pierwszym hasłem był artykuł "Kaszëbë" (), tego samego dnia dokonano również pierwszej edycji strony głównej projektu. Jest jedyną Wikipedią tworzoną w języku oficjalnie uznanym za język regionalny w Polsce i jedną z trzech (obok śląskiej i rusińskiej) Wikipedią w języku mniejszościowym. Jej rozwój wspiera m.in. stowarzyszenie Wikimedia Polska.
Jako pierwsza encyklopedia ogólna pisana w całości w języku kaszubskim jest źródłem wiedzy zarówno o folklorze czy tradycjach Kaszubów i Kaszub, jak i o innych dziedzinach wiedzy, jak fizyka, biologia, historia, lingwistyka czy literatura.
Kaszubska Wikipedia działa w oparciu o przetłumaczone na język kaszubski oprogramowanie MediaWiki. Jako że kodyfikacja języka kaszubskiego była w 2004 kwestią dyskusyjną, pierwsi aktywni uczestnicy projektu zdecydowali się na stosowanie pisowni proponowanej przez prof. Jerzego Tredera w zaktualizowanym przez niego wydaniu "Słownika języka pomorskiego, czyli kaszubskiego" autorstwa Stefana Ramułta. Nie wszyscy twórcy kaszubskojęzycznej Wikipedii stosują się jednak do tych samych zasad pisowni.
Liczba artykułów.
24 lutego 2013 roku zajmowała 165. pozycję wśród wszystkich edycji językowych. Według stanu na 24 lutego 2013 roku liczyła 3145 artykułów, zaś 9 czerwca 2015 zawierała 4604 artykuły. 11 kwietnia 2016 przekroczyła próg 5 tysięcy haseł, artykułem tym był biogram kaszubskiego poety, dziennikarza i satyryka Adama Hebla ().
Obecnie na tej Wikipedii jest stron, w tym artykułów, edycji, zarejestrowanych użytkowników, w tym aktywnych użytkowników, i plików. Wskaźnik głębokości wynosi .
Twórcy encyklopedii.
Podwaliny pod rozwój Wikipedii w języku kaszubskim położyło pięciu użytkowników, którzy w konsekwencji stali się również jej administratorami: Ùczk, Marqoz, Taw (wszyscy pierwszą edycję wykonali 1 kwietnia 2004), Kaszeba (pierwsza edycja 5 kwietnia 2004), Tsca (pierwsza edycja 14 maja 2004). W lipcu 2014 uprawnienia administratorskie czterech pierwszych wygasły z powodu długotrwałego braku aktywności. W 2017 roku do Tsca dołączył drugi administrator – Kirsan.
Ruch w kaszubskiej Wikipedii jest stosunkowo niewielki, w 2015 roku dziennie wykonywano w niej między 30 a 35 edycji. W praktyce spośród wszystkich zarejestrowanych użytkowników najaktywniejsza była grupa licząca 105 osób, jednak sporą aktywność wykazują także niezarejestrowani użytkownicy.

</doc>
<doc id="719429" url="https://pl.wikipedia.org/wiki?curid=719429" title="Derniere Volonte">
Derniere Volonte



</doc>
<doc id="719431" url="https://pl.wikipedia.org/wiki?curid=719431" title="Dedalozaur">
Dedalozaur



</doc>
<doc id="719433" url="https://pl.wikipedia.org/wiki?curid=719433" title="Jerzy (biskup łódzki i poznański)">
Jerzy (biskup łódzki i poznański)



</doc>
<doc id="719437" url="https://pl.wikipedia.org/wiki?curid=719437" title="My Fair Lady">
My Fair Lady

My Fair Lady – musical z roku 1956 (oparty na dramacie "Pigmalion" George’a Bernarda Shawa) z librettem Alana Jaya Lernera oraz muzyką Fredericka Loewe. Opowiada historię kwiaciarki z niższych sfer Elizy Doolittle, która pod wpływem profesora fonetyki Henry’ego Higginsa zmienia się w damę. W premierowej produkcji na Broadwayu oraz West Endzie wystąpili Rex Harrison i Julie Andrews. 
Produkcja na Broadwayu z 1956 roku była znacznym sukcesem ustanawiając w tamtym czasie rekord najdłużej granego nowojorskiego przedstawienia. Produkcję przeniesiono do Londynu w 1958, musical w 1964 roku został sfilmowany. 
Produkcja.
Początki.
W połowie lat trzydziestych producent filmowy Gabriel Pascal nabył prawa do produkcji filmowych wersji kilku sztuk George’a Bernarda Shawa, w tym "Pygmaliona". Shaw mając złe doświadczenia z "The Chocolate Soldier ("wiedeńską operetką opartą na jego sztuce "Arms and the Man)" odmówił zgody na adaptację "Pigmaliona" w musical (Pascal nakręcił zatem w 1937 adaptację filmową). Po śmierci Shawa w 1950 Pascal poprosił autora tekstów Alana Jaya Lernera o napisanie musicalu. Lerner zgodził się i z kompozytorem Frederickiem Loewe rozpoczęli pracę. Szybko jednak zdali sobie sprawę, że sztuka narusza kilka kluczowych zasad konstruowania musicalu: główny wątek nie był historią miłosną, nie było rozbudowanej fabuły ani drugiego wątku miłosnego oraz scen zbiorowych. Oscar Hammerstein II, który wraz z Richardem Rodgersem również bezskutecznie próbował zaadaptować "Pigmaliona" na musical, powiedział Lernerowi, że "przekształcenie tej sztuki w musical jest niemożliwe". Lerner i Loewe porzucili projekt na dwa lata.
Powstanie dzieła.
Pascal zmarł roku 1954, Chase Manhattan Bank przejął jego prawa. Lerner znów zaczął myśleć o "Pigmalionie". Skontaktował się z Loewe i zaczęli ponownie pracę dochodząc do wniosku, że adaptacja wymaga dodania więcej treści, której nie zawierał dramat. Zaczęli pisać starając się dopiero o prawa do adaptacji muzycznej "Pigmaliona" i walcząc o nie z Metro-Goldwyn-Mayer (które usiłowało wymusić na nich wycofanie się z wyścigu). Loewe stwierdzając „napiszemy musical bez praw, a kiedy nadejdzie czas, by bank zdecydował, kto ma je nabyć będziemy przed wszystkimi innymi i będą zmuszeni je nam przekazać”. Przez kolejne pięć miesięcy Lerner i Loewe pisali i podejmowali decyzje castingowe. Ostatecznie zgodnie z przewidywaniami bank przyznał im prawa do adaptacji. 
Lerner zdecydował się na tytuł "My Fair Lady", odnosząc się zarówno do jednego z prowizorycznych tytułów Shawa dla "Pigmaliona" ("Fair Eliza)", jak i do ostatniego wiersza każdej zwrotki rymowanki "London Bridge Is Falling Down". Pierwotnie rolę profesora Higginsa zaoferowano Noëlowi Cowardowi, który jednak ją odrzucił sugerując, aby producenci obsadzili Rexa Harrisona, który po długich deliberacjach przyjął rolę. Mary Martin była pierwszym wyborem do roli Elizy Doolittle, ale również odmówiła. Twórcy wypatrzyli dwudziestojednoletnią brytyjską aktorkę Julie Andrews, która dwa lata wcześniej zadebiutowała na Broadwayu w musicalu "The Boy Friend". Reżyser Moss Hart zgodził się wyreżyserować po wysłuchaniu tylko dwóch piosenek. Orkiestracji podjęli się doświadczeni Robert Russell Bennett i Philip J. Lang. W scenariuszu musicalu wykorzystano kilka scen dopisanych przez Shawa dla filmowej wersji "Pigmaliona" z 1938 roku (sekwencję balu w ambasadzie i zmienione w porównaniu do dramatu zakończenie filmu). Rozbudowano sekwencje lekcji Elizy. 
USA.
1956 Broadway prapremiera.
Musical przed Broadwayem był testowany w teatrze Shubert w New Haven. Podczas pierwszego pokazu przedpremierowego Rex Harrison, nieprzyzwyczajony do śpiewania przed orkiestrą zamknął się w swojej garderobie i wyszedł z niej dopiero na godzinę przed podniesieniem kurtyny. "My Fair Lady" była następnie grana przez cztery tygodnie w Erlanger Theatre w Filadelfii, począwszy od 15 lutego 1956 roku. 
Premiera musicalu na Broadwayu miała miejsce 15 marca 1956 roku w Mark Hellinger Theatre w Nowym Jorku. Spektakl został potem przeniesiony do Broadhurst Theatre, a następnie do Broadway Theatre, gdzie miało miejsce ostatnie 2717 przedstawienie dnia 29 września 1962 (ówczesny rekord). Oprócz Rexa Harrisona i Julie Andrews premierową obsadę stanowili: Stanley Holloway jako Alfred Doolitle, Robert Coote jako pułkownik Pickering, Cathleen Nesbitt jako pani Higgins, John Michael King jako Freddy. Harrison został zastąpiony przez Edwarda Mulhare w listopadzie 1957 a Sally Ann Howes zastąpiła Andrews w lutym 1958 . Na początku 1959 był to najbardziej dochodowy musical w historii Broadway z 10 milionami dolarów przychodu. 
1976 Broadway.
Pierwsze wznowienie na Broadwayu miało premierę w St. James Theatre 25 marca 1976, po przenosinach do Lunt-Fontanne Theatre i łącznie 377 przedstawieniach zamknięto je 20 lutego 1977 roku. Reżyserował Jerry Adler, Ian Richardson wystąpił jako Higgins, a Christine Andreas jako Eliza, George Rose jako Alfred P. Doolittle i Robert Coote odtwarzający swoją rolę Pickeringa. Richardson i Rose zostali nominowani do nagrody Tony dla najlepszego aktora w musicalu, Rose otrzymał to wyróżnienie.
1981 Broadway.
Kolejne wznowienie miało miejsce w Teatrze Uris 18 sierpnia 1981 zakończyło 29 listopada 1981, po 120 przedstawieniach. Nancy Ringham wystąpiła jako Eliza, Rex Harrison powtórzył swoją rolę Higginsa, Jack Gwillim jako Pickering, Cathleen Nesbitt w wieku 93 lat wcieliła się ponownie w rolę pani Higgins. Reżyserował Patrick Garland .
1993 Broadway.
Nowe wznowienie reżyserowane przez Howarda Daviesa miało premierę w Virginia Theatre dnia 9 grudnia 1993, ostatni spektakl 1 maja 1994 po 165 przedstawieniach. W obsadzie wystąpili Melissa Errico jako Eliza, Richard Chamberlain jako Higgins i Paxton Whitehead jako Pickering .
2003 Hollywood Bowl.
W dniu 3 sierpnia 2003 roku na jednorazowym koncercie w Hollywood Bowl wystąpili: Melissa Errico jako Eliza, John Lithgow jako Higgins, Roger Daltrey jako A. Doolittle i Paxton Whitehead jako Pickering.
2007 Nowy Jork.
W 2007 roku w Filharmonii Nowojorskiej miała miejsce kostiumowa prezentacja musicalu. Koncert miał cztery wystawienia od 7 do 10 marca w Lincoln Center Avery Wystąpili: Kelli O’Hara jako Eliza, Kelsey Grammer jako Higgins, Charles Kimbrough jako Pickering i Brian Dennehy jako Alfred Doolittle. Panią Higgins zagrała Marni Nixon – która podkładała w 1964 roku partie wokalne za Audrey Hepburn (grającą Elizę) w wersji filmowej musicalu.
2007 Tour.
Trasa koncertowa (na bazie spektaklu z West Endu z 2001) trwała od 12 września 2007 do 22 czerwca 2008. W produkcji wystąpili Christopher Cazenove jako Higgins, Lisa O’Hare jako Eliza, Walter Charles jako Pickering, Tim Jerome jako Alfred Doolittle i Marni Nixon jako pani Higgins.
2018 Broadway.
Najnowsze wznowienie na Broadwayu miało premierę w Vivian Beaumont Theatre 19 kwietnia 2018 i zakończyło się 7 lipca 2019 po 509 występach. Reżyserem był Bartlett Sher, w obsadzie znaleźli się Lauren Ambrose jako Eliza, Harry Hadden-Paton jako Higgins, Allan Corduner jako Pickering, Diana Rigg jako pani Higgins . Spektakl od grudnia 2019 ruszył w trasę objazdową po Ameryce Północnej z udziałem Shereen Ahmeda w roli Elizy i Lairda Mackintosha jako Higgins.
Wielka Brytania.
1958 West End prapremiera brytyjska.
Produkcja na West Endzie, w której Harrison, Andrews, Coote i Holloway powtórzyli swoje nowojorskie role miała premierę 30 kwietnia 1958 r. w Theatre Royal przy Drury Lane. Wystawiano ją pięć i pół roku (2 281 przedstawień). Zena Dare wystąpiła w musicalu jako pani Higgins a Leonard Weir zagrał Freddy’ego. Harrison opuścił londyńską obsadę w marcu 1959, Andrews w sierpniu 1959 a Holloway w październiku 1959. 
1979 West End.
Odrodzenie londyńskie wyprodukowane przez Camerona Mackintosha i wyreżyserowane przez Alana Jaya Lernera miało premierę w Adelphi Theatre w październiku 1979 z udziałem Liz Robertson jako Elizy, Tony’ego Brittona jako Higginsa, Anny Neagle jako pani Higgins, Richarda Caldicota jako Pickering . Choreografia Gillian Lynne. 
2001 West End.
Cameron Mackintosh wyprodukował także kolejną adaptację z premierą 15 marca 2001 roku w Royal National Theatre, (przeniesiona do Theatre Royal, Drury Lane) w reżyserii Trevora Nunna z choreografią Matthew Bourne'a. W rolach głównych wystąpili: Martine McCutcheon jako Eliza i Jonathan Pryce jako Higgins, Dennis Waterman jako Alfred P. Doolittle. Spektakl zdobył trzy nagrody Oliviera. W grudniu 2001 Joanna Riding przejęła rolę Elizy, a w maju 2002 Alex Jennings (oboje również zdobyli nagrody Oliviera w kolejnym roku). Trasa koncertowa po Wielkiej Brytanii rozpoczęła się 28 września 2005 roku. W produkcji wystąpili Amy Nuttall jako Eliza, Christopher Cazenove jako Higgins, Russ Abbot jako Alfred Doolittle, a także Honor Blackman. Trasa zakończyła się 12 sierpnia 2006. 
2012 Produkcja Sheffield.
Produkcja "My Fair Lady" została otwarta w Sheffield Crucible 13 grudnia 2012 roku. Carly Bawden odtwarzała Elizę, Dominic West grał Henry’ego Higginsa. Reżyserem był Daniel Evans. Produkcja trwała do 26 stycznia 2013 .
Polska.
W Polsce spektakl był wystawiany ponad dwadzieścia razy. Polska prapremiera miała miejsce w ówczesnej operetce poznańskiej 14 listopada 1964 roku. Tłumaczenie Antoniego Marianowicza oraz Janusza Minkiewicza użyte w poznańskiej prapremierze było podstawą do prawie wszystkich późniejszych inscenizacji. Wyjątkiem jest spektakl bytomski z 2013 z tłumaczeniem Tomasza Domagały, w którym Eliza mówi gwarą śląską.
Wybrane inne produkcje.
1961 Berlin.
Niemieckie tłumaczenie "My Fair Lady" miało premierę 1 października 1961 r. w Theater des Westens w Berlinie, z udziałem Karin Hübner i Paula Hubschmida. W szczytowym okresie zimnej wojny, zaledwie kilka tygodni po zamknięciu granic i wzniesieniu Muru Berlińskiego była to pierwsza inscenizacja musicalu broadwayowskiego w Berlinie od czasów II wojny światowej. Spektakl był postrzegany jako symbol kulturalnego renesansu i oporu Berlina Zachodniego. Produkcja pozostawała na afiszu przez dwa lata. 
2008 Australia.
Australijska trasa wyprodukowana w Sydney Opera House rozpoczęła się w maju 2008 roku. W produkcji wystąpili: Taryn Fiebig jako Eliza, Reg Livermore jako Higgins, Robert Grubb jako Alfred Doolittle. 
2010 Paryż.
Produkcja została wystawiona w języku angielskim w Théâtre du Châtelet w Paryżu w ramach cyklu 27 przedstawień od 9 grudnia 2010 do 2 stycznia 2011. W obsadzie: Sarah Gabriel - Eliza, Alex Jennings - Higgins, Nicholas Le Prevost - Pickering.
2016 Australia.
Sydney Opera House ponownie wystawiło "My Fair Lady" w dniach od 30 sierpnia do 5 listopada 2016. Spektakl wyreżyserowała prapremierowa Eliza, Julie Andrews w oparciu o scenografię i kostiumy oryginalnej produkcji z 1956 roku. Produkcja była ogromnym sukcesem, bijąc rekord sprzedaży biletów Sydney Opera House. W 2017 roku spektakl przeniesiono do Brisbane (od 12 marca) i Melbourne (od 11 maja). Powrót do Sydney do Capitol Theatre w dniach od 24 sierpnia do 10 września 2017 zakończył tour. W obsadzie wystąpili: Anna O’Byrne jako Eliza, Alex Jennings jako Higgins, Tony Llewellyn-Jones jako Pickering .
Streszczenie fabuły.
Eliza Doolittle jest uliczną kwiaciarką londyńską z niższych sfer posługującą się deprecjonującym akcentem cockneya. Profesor fonetyki Henry Higgins spotyka ją w Covent Garden i ubolewa nad wulgarnością dialektu (Why Can't the English?). Na placu pojawia się pułkownik Hugh Pickering, językoznawca z Indii, który przyjechał poznać Higginsa, ten zaprasza go do pozostania w swoim domu. Eliza i jej przyjaciele zastanawiają się, jak by to było prowadzić wygodne życie, mając pieniądze (Wouldn't It Be Loverly?). 
Ojciec Elizy, Alfred Doolittle, szuka następnego ranka pieniędzy na drinka (With a Little Bit of Luck). Eliza przychodzi do domu Higginsa, prosząc o lekcję eleganckiego wysławiania, aby mogła znaleźć pracę w kwiaciarni. Higgins zakłada się z Pickeringiem, że w ciągu sześciu miesięcy nauczy Elizę prawidłowego mówienia, co pozwoli jej uchodzić za damę. Eliza zamieszkuje w domu Higginsa. Stary kawaler Higgins, pochłonięty sobą i mizoginiczny, nie potrafi zrozumieć kobiet (I'm an Ordinary Man), swoimi lekcjami doprowadza Elizę do frustracji. Ta wyobraża sobie różne sposoby zabicia go (Just You Wait). Służący Higginsa rozpaczają nad stresującą atmosferą (The Servants' Chorus (Poor Professor Higgins)). Nauka nie przynosi postępów, Higgins ma zamiar się poddać, lecz nagle podczas jednego z ćwiczeń dykcji Eliza zdobywa prawidłowy akcent (The Rain in Spain). Gospodyni domowa, pani Pearce, nalega, aby Eliza poszła spać; ta, podekscytowana sukcesem, przyznaje, że „mogłaby przetańczyć całą noc” (I Could Have Danced All Night). 
Higgins w celu testu zabiera Elizę do loży swojej matki na wyścigowym Ascot (Ascot Gavotte). Pod wpływem emocji Eliza zapomina się, wykrzykując w emocjach wulgarne słowa swym wrodzonym akcentem. Mimo to oczarowuje młodego dżentelmena Freddy’ego Eynsforda-Hilla, który obiecuje, że będzie stał pod jej oknami całą noc (On the Street Where You Live). 
Ostatecznym testem Elizy jest odgrywanie damy na balu w ambasadzie sześć tygodni później. Wszyscy ją podziwiają, a królowa Siedmiogrodu zaprasza ją do tańca z księciem (Eliza's Entrance/Embassy Waltz). Obecny na balu węgierski fonetyk Zoltan Karpathy próbuje odkryć pochodzenie Elizy, tańcząc z nią. 
Akt II.
Bal jest sukcesem; Karpathy ogłasza że Eliza jest węgierską księżniczką. Po powrocie do domu Pickering i Higgins rozkoszują się swoim triumfem dydaktycznym (You Did It), nie zwracając uwagi na Elizę. Upokorzona dziewczyna jest urażona (Just You Wait [Reprise]), że potraktowano ją tylko jako obiekt eksperymentu - pakuje się i wychodzi z domu Higginsa. Wychodząc, napotyka Freddy’ego, który wyznaje jej miłość (On the Street Where You Live [Reprise]). Eliza stwierdza, że jeśli Freddy ją naprawdę ją kocha, musi to udowodnić (Show Me). 
Eliza wraca do Covent Garden, ale nie czuje się już tam jak u siebie (The Flower Market/Wouldn't It Be Loverly? [Reprise]). Jej ojciec, za poleceniem Higginsa, otrzymał niespodziewany zapis od amerykańskiego milionera i szykuje się do ślubu ze swą ukochaną - właśnie wychodzi na noc kawalerską (Get Me to the Church on Time). 
Higgins, budząc się następnego ranka, odkrywa nieobecność Elizy. Dywagując, dlaczego odeszła po triumfie na balu, dochodzi do błędnego wniosku, że mężczyźni są rozsądniejsi od kobiet (A Hymn to Him). Pickering opuszcza dom Higginsa aby pomóc odnaleźć Elizę. Dziewczynę spotyka w domu swojej matki. Eliza oświadcza, że już go nie potrzebuje (Without You). Higgins po powrocie do domu uświadamia sobie, jak bardzo przywiązał się do Elizy (I've Grown Accustomed to Her Face). Odsłuchuje z sentymentu nagranie, które wykonał w pierwszym dniu lekcji Elizy i, słysząc własne ostre słowa, uświadamia sobie swój błąd. Eliza nagle pojawia się w jego domu, również świadoma głębokich uczuć do Higginsa. Profesor usiłuje niezręcznym żartem zamaskować swoją radość.
Lista utworów.
Akt I
Akt II
Rejestracja musicalu.
Filmowa.
1964.
W 1964 powstała adaptacja filmowa w reżyserii George’a Cukora. Rex Harrison ponownie odtwarzał rolę Higginsa. Zamiast Julie Andrews w roli Elizy obsadzono Audrey Hepburn, ponieważ Jack L. Warner, szef Warner Bros., który wyprodukował film chciał „gwiazdy o dużej rozpoznawalności” uznając, że Andrews nie ma doświadczenia filmowego (Andrews udowodniła Warnerowi błąd - w tym samym roku zdobywając zarówno Oscara, jak i Złoty Glob dla najlepszej aktorki za rolę w innym musicalu - "Mary Poppins"). Producent podjął także decyzję o zdubbingowaniu prawie całej partii wokalnej Elizy przez sopranistkę Marni Nixon. Lerner (autor) nie lubił filmowej wersji musicalu, uważając, że zbyt odbiega od wersji scenicznej, był niezadowolony z obsady Hepburn oraz że film został nakręcony w całości w studio Warner Bros., a nie w Londynie. 
Pomimo kontrowersji adaptacja "My Fair Lady" odniosła ogromny sukces zdobywając osiem Oscarów – w tym dla najlepszego filmu roku, najlepszego aktora (dla Rexa Harrisona), najlepszego reżysera (George Cukor). 
Niezrealizowana (2008-2017).
Columbia Pictures ogłosiła plany nowej adaptacji w roku 2008 we współpracy z Cameronem Mackintoshem. Zamierzeniem było kręcenie w autentycznych plenerach: Covent Garden, Drury Lane, Tottenham Court Road, Wimpole Street i na torze wyścigowym Ascot. John Madden był rozpatrywany jako reżyser a Colin Firth i Keira Knightley (później Carey Mulligan) jako odtwórcy głównych ról. Emma Thompson napisała nową adaptację scenariusza, lecz projekt został odłożony na półkę w 2017. 

</doc>
<doc id="719443" url="https://pl.wikipedia.org/wiki?curid=719443" title="Bordeaux Gironde hockey sur glace">
Bordeaux Gironde hockey sur glace

Bordeaux Gironde hockey sur glace (BGHG) – francuski klub hokejowy z siedzibą w Bordeaux.
Historia.
Klub Bordeaux Gironde hockey sur glace (BGHG) powstał 1974. W lidze występował pod różnymi nazwami. W wyniku przekształceń powstała struktura spółek handlowych Société Anonyme Sportive dla Professional (SASP), która podjęła zarządzanie drużyną Boxers de Bordeaux.

</doc>
<doc id="719444" url="https://pl.wikipedia.org/wiki?curid=719444" title="K-2 (mina)">
K-2 (mina)

K-2 – wschodnioniemiecka odłamkowa, wyskakująca mina przeciwpiechotna zaprojektowana w 1958 roku. Mina ustawiana ręcznie, uzbrajana poprzez usunięcie zawleczki. Zapalnik z pojedynczym odciągiem. Po uruchomieniu zapalnika mina jest wyrzucana przez ładunek prochowy na wysokość 1,5 metra i eksploduje rażąc cel odłamkami.

</doc>
<doc id="719445" url="https://pl.wikipedia.org/wiki?curid=719445" title="Statio fisci">
Statio fisci

Statio fisci – państwowa lub samorządowa jednostka organizacyjna nieposiadająca osobowości prawnej, która w stosunkach cywilnoprawnych działa w ramach swoich zadań w imieniu i na rzecz Skarbu Państwa.
Nazwą tą powszechnie określa się również organy jednostek organizacyjnych, które dokonują czynności za Skarb Państwa.
Przykładowe stationes fisci:

</doc>
<doc id="719446" url="https://pl.wikipedia.org/wiki?curid=719446" title="Tadeusz Michejda (architekt)">
Tadeusz Michejda (architekt)

Tadeusz Michejda (ur. 22 maja 1895 w Olbrachcicach, zm. 18 lutego 1955 w Iwoniczu-Zdroju) – polski architekt modernistyczny tworzący na Górnym Śląsku w okresie międzywojennym, artysta malarz, żołnierz Legionów Polskich, powstaniec śląski, działacz społeczny.
Życiorys.
Był synem Pawła i Ewy z Wałachów; bratem znanych adwokatów Pawła i Władysława.
W 1914 zdał maturę w Gimnazjum Polskim w Cieszynie i zaraz potem jako harcerz wstąpił do Legionów Polskich, w których służył w stopniu sierżanta do lutego 1918 (2. kompania 3 pułku piechoty II Brygady). W trakcie służby brał udział w bitwach pod Pniowem (24 października 1914), pod Banią, Pasieczną, Rafajłową (1915–1916). Następnie został internowany i przymusowo wcielony do armii austro-węgierskiej. Po zakończeniu wojny jesienią 1918 rozpoczął studia w Akademii Górniczej w Leoben, które przerwał, by wziąć udział w walkach z Czechami o Śląsk Cieszyński, podczas których został ranny pod rodzinnymi Olbrachcicami.
W styczniu 1920 rozpoczął studia na Wydziale Architektury Politechniki Lwowskiej, które przerywał dwukrotnie: w związku z przygotowaniami do plebiscytu na Śląsku Cieszyńskim oraz z powodu uczestnictwa w III powstaniu śląskim, w którym był adiutantem dowódcy 11. pułku bytomskiego.
W 1924 uzyskał dyplom i rozpoczął pracę w Urzędzie Wojewódzkim w Katowicach. W 1927 otworzył w tym mieście własną pracownię architektoniczną.
W 1925 zainicjował powstanie Związku Architektów na Śląsku, którego został pierwszym prezesem. W 1930 wprowadził do budownictwa technologię stalowego szkieletu. W latach 1934–1939 prezes oddziału Stowarzyszenia Architektów Rzeczypospolitej Polskiej w Katowicach. Był członkiem Stowarzyszenia Inżynierów i Techników Województwa Śląskiego. Od lat trzydziestych członek i działacz Stronnictwa Demokratycznego. Działalność zawodową prowadził do czasu wybuchu II wojny światowej. W styczniu 1941 został wraz z rodziną wysiedlony przez Niemców przymusowo z Katowic, do których już nigdy nie wrócił. Wojnę spędził w Radomiu, poświęcając się intensywnie malarstwu. Po wojnie z powodu choroby nie wrócił już do pracy zawodowej, nie mógł już również brać udziału w życiu publicznym. Zmarł w Iwoniczu-Zdroju. Został pochowany na cmentarzu ewangelicko-augsburskim w Warszawie (aleja 40, grób 70).
Projekty zrealizowane.
Podczas służby w Legionach Polskich Tadeusz Michejda dużo malował, były to portrety, pejzaże i obrazy przedstawiające codzienne życie legionistów.
Upamiętnienie.
Rada Miasta Katowice uchwałą nr XVI/304/11 z 30 listopada 2011 nadała ulicy łączącej ul. Macieja Rataja z ul. Feliksa Bocheńskiego nazwę "ulica Tadeusza Michejdy"; uchwała weszła w życie 3 lutego 2012.

</doc>
<doc id="719447" url="https://pl.wikipedia.org/wiki?curid=719447" title="Marker nowotworowy">
Marker nowotworowy



</doc>
<doc id="719448" url="https://pl.wikipedia.org/wiki?curid=719448" title="Modelarstwo figurkowe">
Modelarstwo figurkowe

Modelarstwo figurkowe – wykonanie kopii postaci lub zwierząt w pomniejszonej skali.
Wyróżnić można kilka rodzajów modelarstwa figurkowego - czy to ze względu na tematykę, czy ze względu na przeznaczenie figur. Różne są także sposoby definiowania ich wielkości: 1/72, 1/35, 28 mm, 54 mm, 90 mm, 120 mm, 150 mm, 200 mm. Skale 1/72, 1/48, 1/35 oraz 1/16 wywodzą się z innych rodzajów modelarstwa redukcyjnego, ponieważ pierwotnie stanowiły uzupełnienie pojazdów lub samolotów na dioramach czy winietach, lub były wykorzystywane w grach bitewnych (mniejsze skale). Wielkość określana w milimetrach jest typowa dla figur kolekcjonerskich, funkcjonujących jako osobny model redukcyjny, najczęściej na podstawce. W tej kategorii największą popularnością cieszą się figury w skali 54 mm [w przybliżeniu 1/32], najczęściej odlewane z białego metalu, rzadziej z żywicy.

</doc>
<doc id="719449" url="https://pl.wikipedia.org/wiki?curid=719449" title="Zroślaki">
Zroślaki



</doc>
<doc id="719452" url="https://pl.wikipedia.org/wiki?curid=719452" title="Śpilówka">
Śpilówka



</doc>
<doc id="719454" url="https://pl.wikipedia.org/wiki?curid=719454" title="Osmund">
Osmund

Osmund — imię męskie pochodzenia staroangielskiego, które oznacza "Bóg opiekun", od "os" — "god" i "mund" — "obrońca, opiekun". Por. Oskar, Oswald i Edmund. Patronem tego imienia jest św. Osmund, biskup Salisbury (XI wiek).
Osmund imieniny obchodzi 4 grudnia.

</doc>
<doc id="719455" url="https://pl.wikipedia.org/wiki?curid=719455" title="EC Wilhelmshaven">
EC Wilhelmshaven

EC Wilhelmshaven – niemiecki klub hokejowy z siedzibą w Wilhelmshaven. W sezonie 2006/2007 występuje w 2. Bundeslidze. Klub jest kontynuatorem tradycji zespołu EC Wilhelmshaven-Stickhausen.
Zawodnikami klubu byli Aleksandr Aleksiejew, Eduard Lewandowski, Vladimír Búřil, Wiktar Karaczun, Robert Kwiatkowski.

</doc>
<doc id="719457" url="https://pl.wikipedia.org/wiki?curid=719457" title="Gmina Brodnica (województwo wielkopolskie)">
Gmina Brodnica (województwo wielkopolskie)



</doc>
<doc id="719460" url="https://pl.wikipedia.org/wiki?curid=719460" title="Ofiara wojny">
Ofiara wojny

Frederick Forsyth przedstawia: Ofiara wojny (oryg. "A Casualty of War") – telewizyjna adaptacja powieści Fredericka Forsytha. Jest to relacja z kolejnej niebezpiecznej misji, jakiej podejmuje się Tom Rowse, autor poczytnych powieści szpiegowskich. Na zlecenie szefa brytyjskiego zajmuje się IRA – irlandzką organizacją terrorystyczną, która planuje przeprowadzenie dużej transakcji broni z Libią. Pisarz ma za zadanie udaremnić te plany.

</doc>
<doc id="719463" url="https://pl.wikipedia.org/wiki?curid=719463" title="Czas protrombinowy">
Czas protrombinowy

Czas protrombinowy (PT) służy do oceniania zewnątrzpochodnego układu krzepnięcia. Jego wartość jest zależna od stężenia w osoczu krwi takich czynników krzepnięcia jak: czynnik II, czynnik V, czynnik VII, czynnik X i fibrynogenu.
Inne nazwy to: czas rekalcynacji osocza (w skrócie: czas rekalcynacji) i czas krzepnięcia osocza po uwapnieniu (w skrócie: czas krzepnięcia po uwapnieniu).
Metoda oznaczenia.
Do osocza cytrynianowego dodaje się preparat czynnika tkankowego (TF) aby aktywować czynnik VII. Dzięki związaniu jonów wapnia przez kwas cytrynowy nie następuje aktywacja czynnika X przez VIIa (aktywowany czynnik VII), gdyż jony wapnia są potrzebne w tym etapie. Po inkubacji mierzy się czas od dodania jonów wapnia (co przy obecnym VIIa aktywuje czynnik X) do skrzepnięcia próbki.
Sposoby wyrażenia czasu protrombinowego.
Czas protrombinowy możemy wyrazić jako:

</doc>
<doc id="719465" url="https://pl.wikipedia.org/wiki?curid=719465" title="Kawalec">
Kawalec



</doc>
<doc id="719472" url="https://pl.wikipedia.org/wiki?curid=719472" title="Nashville Predators">
Nashville Predators

Nashville Predators – amerykański klub hokejowy z siedzibą w Nashville w stanie Tennessee, występujący w lidze NHL.
Historia.
Klub założony został 25 czerwca 1997 roku, jednak zespół przyjęto do ligi od sezonu 1998/99. W sezonie 2016/17 po raz pierwszy zdobył Clarence S. Campbell Bowl – trofeum przyznawane dla najlepszej drużyny konferencji zachodniej - i awansował do finału rozgrywek o Puchar Stanleya, gdzie musiał uznać wyższość Pittsburgh Penguins (2:4).
Wieloletnim trenerem klubu był od sierpnia 1997 do kwietnia 2014 Barry Trotz. W maju 2014 trenerem został Peter Laviolette.
Zespół posiada afiliacje w postaci klubów farmerskich w niższych ligach. Tę funkcję pełnią Milwaukee Admirals w lidze AHL i Cincinnati Cyclones w rozgrywkach ECHL.
Hala.
Swoje mecze ekipa z Nashville rozgrywa w hali Sommet Center (zwanej też Nashville Arena, Gaylord Entertainment Center oraz Bridgestone Arena). Na meczach hokeja pomieścić może 17113 widzów.
Maskotka zespołu.
"Gnash" to zantropomorfizowany tygrys szablozębny; od 1998 roku jest oficjalną maskotką zespołu. Na meczach wykonuje różne akrobacje, które uatrakcyjniają kibicom oglądanie meczu.
Zawodnicy.
Zdobywcy nagród NHL.
Lester Patrick Trophy
Roger Crozier Saving Grace Award
Bill Masterton Memorial Trophy
NHL Foundation Player Award
Mark Messier Leadership Award
Kapitanowie zespołu.
Od początku istnienia klubu "Predators" miał 6 kapitanów.
Najlepsi zawodnicy sezonu zasadniczego.
Najbardziej utytułowanym graczem "Drapieżników" jest David Legwand, który rozegrał 956 meczów w ciągu 15 sezonów i zdobył 566 punktów. Wśród dziesięciu najskuteczniejszych zawodników drużyny, aż pięciu to Kanadyjczycy; ponadto znajduje się również dwóch Amerykanów, Czech, Fin i Szwajcar.
"POZ=Pozycja, M=Mecze, B=Bramki, A=Asysty, PKT=Punkty, P/M=Średnia liczba punktów na mecz"
"*Zawodnik nadal grający w Predators"
Zastrzeżone numery.
Drużyna Nashville Predators nie zastrzegła jak na razie żadnego z numerów na koszulce. Nikt z nowych hokeistów nie może jednak grać z numerem 99 - podobnie jak w każdym innym klubie NHL.
Aktualny skład.
Stan na 23 maja 2017 roku

</doc>
<doc id="719475" url="https://pl.wikipedia.org/wiki?curid=719475" title="Naczynie (botanika)">
Naczynie (botanika)

Naczynie (trachej) – element drewna składający się z ułożonych w szereg martwych komórek – tzw. członów naczyń.
Budowa i funkcje.
W komórkach tworzących naczynia zanikły poprzeczne ściany komórkowe oraz nastąpiło obumarcie protoplastu. Ścianki końcowe członów naczyń nazywane są płytkami. Jeśli w ściance końcowej występuje tylko jeden otwór jest to płytka o perforacji prostej, jeśli otworów jest więcej – płytka o perforacji złożonej. Ze względu na kształt i ułożenie otworów wyróżniane są płytki o perforacji złożonej: drabinkowe o otworach ułożonych jeden nad drugim, siatkowe o dużej ilości otworów tworzących siatkę i eferoidalne z grupą otworów kolistych. W regularnych odstępach rurki naczyniowe przedzielane są nieprzedziurawioną ścianą poprzeczną stanowiącą granicę pomiędzy kolejnymi naczyniami. Długość pojedynczego naczynia jest różna u poszczególnych gatunków roślin, najczęściej wynosi około 5 cm. W miejscu gdzie stykają się dwa naczynia występują również perforacje w ścianie bocznej. Kapilarny charakter naczyń umożliwia wydajny transport wody i soli mineralnych od korzenia w kierunku liści rośliny bez nakładów energetycznych. Ściany naczyń niektórych roślin wzmacniane są przez spiralne zgrubienia odkładane na ściankach wtórnych. Zgrubienia mogą mieć także kształt obrączkowy w protoksylemie, bądź siatkowaty i jamkowaty w metaksylemie.
Ewolucja.
Naczynia są tworem ewolucyjnie młodszym niż cewki, z których powstały. W związku z tym spotykane są głównie u roślin okrytonasiennych (z wyjątkiem magnoliowych). U ewolucyjnie starszych roślin drzewiastych dwuliściennych rurki naczyniowe mają ścianki końcowe ustawione skośnie z wieloma otworami lub jednym powstającym wskutek połączenia kilku otworów. U zielnych roślin dwuliściennych oraz w grupie roślin jednoliściennych ścianki końcowe ustawione są prostopadle do osi rurki i mają tylko jeden duży otwór. Naczynia wykształciły się niezależnie u roślin dwuliściennych, jednoliściennych, "Gnetales", paproci i widłaków.

</doc>
<doc id="719476" url="https://pl.wikipedia.org/wiki?curid=719476" title="Heilbronner Falken">
Heilbronner Falken

Heilbronner Falken – niemiecki klub hokejowy z siedzibą w Heilbronn.
Do 2013 występował w 2. Bundeslidze, a od 2013 w DEL2.

</doc>
<doc id="719495" url="https://pl.wikipedia.org/wiki?curid=719495" title="Trachej">
Trachej



</doc>
<doc id="719497" url="https://pl.wikipedia.org/wiki?curid=719497" title="Tracheje">
Tracheje



</doc>
<doc id="719498" url="https://pl.wikipedia.org/wiki?curid=719498" title="MsHK Žilina">
MsHK Žilina

MsHK Żylina – słowacki klub hokejowy z siedzibą w Żylinie.
Historia.
Klub został założony 25 stycznia 1925 roku jako "ŠK Žilina". W swoim pierwszym meczu rozegranym w historii 16 grudnia 1928 roku klub przegrał z Slavią Bańska Bystrzyca tracąc trzy bramki, nie pokonując przy tym bramkarza rywali. Przed oraz w trakcie II wojny światowej klub uczestniczył w rozgrywkach z drużynami środkowej Słowacji. W sezonie 1931/1932 zwyciężając w tych rozgrywkach. W latach 1945-1949 w mieście zbudowano sztuczne lodowisko, dzięki czemu w mieście zwiększyło się zainteresowanie hokejem. Przez dwa lata uczestniczyła w Ekstraklasie Czechosłowacji. Miało to miejsce w sezonach 1951/1952 oraz 1952/1953. W sezonie 1964/1965 zwyciężyła w pierwszej lidze narodowej Słowacji (drugi poziom rozgrywek Czechosłowacji), jednak w turnieju barażowym o awans nie wygrała żadnego spotkania i nie awansowała do najlepszej ligi Czechosłowacji. Łącznie w pierwszej lidzie narodowej Słowacji zespół rozegrał 22 sezony.
Po rozpadzie Czechosłowacji zespół wystartował w rozgrywkach pierwszej ligi słowackiej w pierwszym sezonie zajmując dziewiąte miejsce na dziesięć uczestników. W sezonie 2000/2001 zespół zajmując pierwsze miejsce uzyskał awans do ekstraligi. W debiucie na najwyższym szczeblu rozgrywkowym Słowacji zespół uplasował się na ósmej pozycji. Po kolejnych trzech sezonach zakończonych na pierwszej rundzie fazy play-off, drużyna zdobyła pierwszy tytuł mistrza Słowacji, mimo iż w sezonie zasadniczym zajęła szóste miejsce. Tytuł najlepszego bramkarza rozgrywek w tym sezonie zdobył zawodnik Żyliny - Miroslav Lipovský. W kolejnych sezonach zespół nie odniósł już sukcesów, kończąc sezon na rundzie zasadniczej, bądź dwukrotnie (w sezonach 2007/2008 i 2011/2012) startując tylko w pierwszej rundzie fazy play-off.
W styczniu 2007 roku zespół uczestniczył w rozgrywkach o Puchar Mistrzów IIHF, zajął w nim czwarte miejsce, pokonując w fazie grupowej Spartę Praga oraz przegrywając z fińskim HPK.
Od maja 2015 do 2017 trenerem zespołu był Milan Jančuška.

</doc>
<doc id="719502" url="https://pl.wikipedia.org/wiki?curid=719502" title="Tracheidy">
Tracheidy



</doc>
<doc id="719504" url="https://pl.wikipedia.org/wiki?curid=719504" title="Tkanka naczyniowa">
Tkanka naczyniowa



</doc>
<doc id="719507" url="https://pl.wikipedia.org/wiki?curid=719507" title="Liderki rankingu WTA deblistek">
Liderki rankingu WTA deblistek

Lista tenisistek, które od momentu wprowadzenia rankingu deblowego WTA zajmowały w nim pierwsze miejsce:
Liderki rankingu deblistek chronologicznie.
Stan na 27 marca 2023. 
Najmłodsze i najstarsze liderki rankingu deblistek.
Stan na 30 stycznia 2023.

</doc>
<doc id="719509" url="https://pl.wikipedia.org/wiki?curid=719509" title="Chojnatka (struga)">
Chojnatka (struga)

Chojnatka – struga, prawy dopływ Rawki o długości 17,82 km.
Płynie w województwie łódzkim. Wypływa w okolicach miejscowości Budy Chojnackie oraz Turowa Wola (gmina Kowiesy). Przepływa ze wschodu na zachód przez tereny rolnicze i leśne oraz przez miejscowości Kowiesy, Jeruzal i Chojnata. Do Rawki wpada 38 km od jej źródła, we wsi Suliszew (gmina Nowy Kawęczyn). Do Chojnatki wpada szereg nienazwanych strumieni.
Struga jest wąska i płytka, .

</doc>
<doc id="719512" url="https://pl.wikipedia.org/wiki?curid=719512" title="Vsetínská Hokejová">
Vsetínská Hokejová



</doc>
<doc id="719513" url="https://pl.wikipedia.org/wiki?curid=719513" title="M49 (mina)">
M49 (mina)

M49 – węgierska mina przeciwpiechotna bezpośredniego działania wzorowana na radzieckiej minie PMD-7. Początkowo produkowana z korpusem drewnianym, później polimerowym. Korpus jest dwuczęściowy, w dolnej znajduje się kostka trotylu. Przy jednym końcu dolnej części korpusu znajduje się oś części górnej, przy drugim otwór z zapalnikiem. Nadepnięcie na minę powoduje obrót górnej części korpusu, zgięcie przez jej krawędź zapalnika chemicznego i eksplozję.

</doc>
<doc id="719514" url="https://pl.wikipedia.org/wiki?curid=719514" title="Retriever">
Retriever



</doc>
<doc id="719518" url="https://pl.wikipedia.org/wiki?curid=719518" title="Eötvös (ujednoznacznienie)">
Eötvös (ujednoznacznienie)

Osoby:

</doc>
<doc id="719523" url="https://pl.wikipedia.org/wiki?curid=719523" title="Eoetvoes">
Eoetvoes



</doc>
<doc id="719524" url="https://pl.wikipedia.org/wiki?curid=719524" title="Urząd skarbowy">
Urząd skarbowy

 
 
Urząd skarbowy – jednostka Krajowej Administracji Skarbowej obsługująca naczelnika urzędu skarbowego, który jest organem administracji niezespolonej podlegającym ministrowi właściwemu do spraw finansów publicznych. Naczelnik urzędu skarbowego jest organem podatkowym pierwszej instancji, organem egzekucyjnym a także finansowym organem postępowania przygotowawczego. Organem odwoławczym od decyzji naczelnika urzędu skarbowego jest dyrektor izby administracji skarbowej. Naczelnik urzędu skarbowego jest upoważniony do prowadzenia czynności sprawdzających, kontroli podatkowej oraz postępowania podatkowego.
Wyspecjalizowane urzędy skarbowe.
Wyspecjalizowanymi urzędami skarbowymi są urzędy skarbowe do obsługi niektórych kategorii podatników. Zalicza się tu tzw. duże (wojewódzkie) urzędy skarbowe oraz II Urząd Skarbowy Warszawa-Śródmieście.
Wojewódzkie urzędy skarbowe.
20 wyspecjalizowanych urzędów skarbowych powołanych z dniem 1 stycznia 2004 r. do obsługi niektórych kategorii podatników, tj:
Ze względu na zakres terytorialny, tj. całe bądź część województwa, te wyspecjalizowane urzędy często określane są mianem "dużych" lub "wojewódzkich" urzędów skarbowych. Oficjalnie, noszą one nazwę odpowiadającą nazwie województwa, w którym jest ich siedziba, np. "Trzeci Mazowiecki Urząd Skarbowy", "Dolnośląski Urząd Skarbowy", "Drugi Śląski Urząd Skarbowy", "Pomorski Urząd Skarbowy" itp.
Szczególne urzędy skarbowe.
Drugi Urząd Skarbowy Warszawa-Śródmieście jest właściwy w sprawach:
Rodzaje stanowisk pracy w urzędach skarbowych.
Stanowiska urzędowe spotykane w urzędach skarbowych:
Budżet, zatrudnienie i wynagrodzenia.
Urzędy skarbowe w dniu 1 kwietnia 2015 r. uległy konsolidacji gospodarczej z właściwymi miejscowo (nadzorującymi je) izbami skarbowymi. W wyniku konsolidacji urzędy skarbowe utraciły status jednostek budżetowych i nie są już uprawnione do wydatkowania środków budżetowych, zawierania umów, posiadania mienia. Z kolei izby skarbowe z mocy ustawy przejęły całą gospodarkę finansową urzędów skarbowych, należące do nich mienie oraz stały się stronami umów zawartych przez te urzędy. Innymi słowy pod względem gospodarczym każdy urząd skarbowy został włączony do nadzorującej go izby skarbowej. Od 1 kwietnia 2015 r. izby skarbowe zatrudniały pracowników wykonujących pracę zarówno w urzędach skarbowych, jak i w izbach skarbowych.
Do wyłącznej kompetencji izb skarbowych należy obecnie obsługa urzędów skarbowych w zakresie spraw finansowych, kadrowych, zarządzania majątkiem, zamówień publicznych.
Przed 1 kwietnia 2015 wydatki urzędów skarbowych były realizowane w części 19 budżetu państwa – "Budżet, finanse publiczne i instytucje finansowe". Po tym terminie wydatki te realizowane są przez izby skarbowe.
Historia.
Urzędy skarbowe powstały na mocy ustawy z dnia 29 grudnia 1982 r. o urzędzie Ministra Finansów oraz urzędach i izbach skarbowych. Przejęły niektóre zadania byłych okręgowych zarządów dochodów państwa i kontroli finansowej oraz zadania wydziałów finansowych prezydiów powiatowych rad narodowych i rad narodowych stanowiących powiaty miejskie. Od 1991 r. urzędy skarbowe stały się samodzielnie bilansującymi jednostkami budżetowymi oraz dysponentami środków budżetowych trzeciego stopnia, co umożliwiało im zarządzanie środkami finansowymi oraz prowadzenie spraw kadrowych. W latach 90. aparat skarbowy w tym urzędy skarbowe były dostosowywane pod względem organizacyjnym oraz właściwości rzeczowej i miejscowej do trwającego w kraju urynkowienia gospodarki. Czynnikiem stymulującym potrzebę ciągłych zmian było między innymi wprowadzenie podatku dochodowego, podatku od towarów i usług oraz numeru NIP, co nakładało na naczelników urzędów nowe zadania. W 1996 r. urzędy skarbowe stały się częścią Administracji Podatkowej, jako jednego z trzech pionów administracyjnych Ministerstwa Finansów. Z biegiem czasu Administracja Podatkowa była reformowana, aż z dniem 1 marca 2017 r. została przekształcona wraz z pionem Służby Celnej i Kontroli Skarbowej w Krajową Administrację Skarbową.

</doc>
<doc id="719526" url="https://pl.wikipedia.org/wiki?curid=719526" title="Wszystko o mnie">
Wszystko o mnie

Wszystko o mnie (oryg. Me, Myself and I) – klasyczna komedia pomyłek, a jednocześnie romans lat 90. w reżyserii Pablo Ferro.
Opis.
Znalezienie właściwej osoby na spędzenie reszty życia wcale nie jest łatwe. Buddy Arnett, odnoszący sukcesy znany autor scenariuszy telewizyjnych, próbuje trzymać się z dala od romantycznych przygód. Jego eks-małżonka, zapatrzona w siebie aktorka, dostarczyła mu stresów w nadmiarze, zamieniając ich wspólne życie w koszmar. Buddy kontroluje swoje emocje do chwili, gdy na horyzoncie pojawia się zwariowana Diane, sąsiadka o niezwykle bogatej osobowości. Buddy jest rozdarty między dwiema kobietami i będzie musiał się wreszcie zdecydować na którąś z nich, bowiem sytuacja staje się nie do wytrzymania.

</doc>
<doc id="719527" url="https://pl.wikipedia.org/wiki?curid=719527" title="HC Dukla Jihlava">
HC Dukla Jihlava

Dukla Jihlava – czeski klub hokejowy z siedzibą w Igławie. Występuje w 1. lidze (po spadku z ekstraligi w sezonie 2004/05). Założony został w 1956 roku. W tym klubie grał w latach 1989-1990 jeden z najlepszych bramkarzy w historii hokeja, Dominik Hašek.
Sponsorem klubu jest m.in. miejscowy browar.

</doc>
<doc id="719530" url="https://pl.wikipedia.org/wiki?curid=719530" title="Nicklas Lindström">
Nicklas Lindström



</doc>
<doc id="719537" url="https://pl.wikipedia.org/wiki?curid=719537" title="Boza">
Boza

Boza, buza (tur. "boza", od pers. بوزه – piwo) – lekko sfermentowany napój, charakterystyczny dla kuchni krajów bałkańskich i tureckiej.
Znany i produkowany w Bułgarii, Macedonii Północnej, Albanii i Turcji. W Turcji boza jest przyrządzana ze sfermentowanej kukurydzy, zaś w Bułgarii z pszenicy lub prosa. Napój ma gęstą konsystencję i bardzo niską zawartość alkoholu (zazwyczaj około 1%), a smak lekko kwaśny, słodkawy.
W Macedonii boza jest delikatniejsza, jaśniejsza i bardziej rozrzedzona oraz nieco słodsza.
W Turcji podawana jest z cynamonem i pieczoną ciecierzycą, a spożywana głównie zimą. W czasach osmańskich była rozpowszechniona także w muzułmańskich wojskach jako napój orzeźwiający i nieupajający, a bogaty w węglowodany i witaminy.
W Bułgarii jest częścią tradycyjnego śniadania ("banica i boza").
W Albanii najczęściej jest produkowana i sprzedawana w północnej części kraju; łatwo dostępna w cukierniach i lodziarniach stołecznej Tirany.
W Serbii boza produkowana jest i sprzedawana na obszarze całego kraju.
Odmiana popularna w Rumunii nazywa się "bragă", i jest słodsza niż w Turcji i Bułgarii, ale gęstsza i ciemniejsza niż w Macedonii.
Do Polski napój przywędrował wraz z macedońskimi imigrantami i jest nazywany "buzą". Wyrabiana z kaszy jaglanej, buza była popularna w przedwojennym Białymstoku. Często podawano ją z chałwą.

</doc>
<doc id="719540" url="https://pl.wikipedia.org/wiki?curid=719540" title="Święta rodzina czyli krytyka krytycznej krytyki">
Święta rodzina czyli krytyka krytycznej krytyki



</doc>
<doc id="719550" url="https://pl.wikipedia.org/wiki?curid=719550" title="Szlak Dwudziestopięciolecia PTTK">
Szlak Dwudziestopięciolecia PTTK

Szlak Dwudziestopięciolecia PTTK – zielony znakowany szlak turystyczny w województwie śląskim, przebiegający przez tereny Wyżyny Śląskiej, wytyczony w kształcie pętli, zaczynający się i kończąc przy Wojewódzkim Parku Kultury i Wypoczynku w Chorzowie. Łączy wiele miast Górnego Śląska i Zagłębia Dąbrowskiego: Chorzów, Siemianowice Śląskie, Będzin, Dąbrowę Górniczą, Sosnowiec, Jaworzno, Rude Śląską, Katowice. Całkowita długość to 116 km. Przebiega przez liczne tereny zielone: lasy, parki, 
Przewidywany czas przejścia wynosi 23 godz. i 15 min.
Informacje ogólne.
Atrakcją turystyczną szlaku jest Wojewódzki Park Kultury i Wypoczynku w Chorzowie.

</doc>
<doc id="719554" url="https://pl.wikipedia.org/wiki?curid=719554" title="Federico Munerati">
Federico Munerati

Federico Munerati (ur. 16 października 1901 w La Spezia, zm. 26 lipca 1980 w Chiavari) – włoski piłkarz i trener.
Kariera.
Federico Munerati grał w Juventusie na pozycji napastnika. W latach 1922 – 1933 rozegrał w Juve 250 meczów i strzelił 111 bramek. Zajmuje obecnie 10. miejsce na liście najlepszych strzelców Juve. Z turyńskimi "Zebrami" zdobył 4 mistrzostwa Włoch.
Reprezentacja.
Munerati zadebiutował w reprezentacji Italii 18 lipca 1926 roku, w meczu przeciwko Szwecji. Dla "Azzurrich" zagrał 4 mecze, w latach 1926-1927.
Kariera trenerska.
Federico Munerati spróbował swych sił również jako trener Juventusu. Pełnił tę funkcję w latach 1940-1941, wygrywając puchar Włoch.

</doc>
<doc id="719556" url="https://pl.wikipedia.org/wiki?curid=719556" title="Należność">
Należność

Należność – w rachunkowości uprawnienie do otrzymania w określonym terminie świadczenia pieniężnego lub rzeczowego od dłużnika.
W rachunkowości podmiotów gospodarczych należności są kategorią wyłącznie pieniężną i oznaczają wszelkie przewidywane przychody środków pieniężnych, stanowią aktywa podmiotu gospodarczego. W tym przypadku powstanie należności jest efektem prowadzonej działalności gospodarczej i poprzedza przypływ środków pieniężnych do podmiotu gospodarczego. Można je podzielić według różnych kryteriów, wśród których do najważniejszych należą: 
Przeciętny okres regulowania należności – tj. czas od momentu ich powstania do momentu wpływu środków pieniężnych z tytułu danej należności – nazywa się cyklem należności i jest wykorzystywany w analizie sytuacji finansowej podmiotów gospodarczych.

</doc>
<doc id="719559" url="https://pl.wikipedia.org/wiki?curid=719559" title="Trinidad San Juan">
Trinidad San Juan

Club Atlético Trinidad − argentyński klub piłkarski z siedzibą w dzielnicy Rawson w mieście San Juan, leżącym w prowincji San Juan.
Historia.
Klub powstał 10 marca 1980 roku w wyniku fuzji dwóch miejscowych klubów - Los Andes i Independiente. Obecnie klub gra w czwartej lidze argentyńskiej Torneo Argentino B.

</doc>
<doc id="719560" url="https://pl.wikipedia.org/wiki?curid=719560" title="James Cannon">
James Cannon



</doc>
<doc id="719562" url="https://pl.wikipedia.org/wiki?curid=719562" title="Humaniści">
Humaniści



</doc>
<doc id="719563" url="https://pl.wikipedia.org/wiki?curid=719563" title="James P. Cannon">
James P. Cannon



</doc>
<doc id="719564" url="https://pl.wikipedia.org/wiki?curid=719564" title="James P Cannon">
James P Cannon



</doc>
<doc id="719565" url="https://pl.wikipedia.org/wiki?curid=719565" title="Hongjiaquan">
Hongjiaquan



</doc>
<doc id="719566" url="https://pl.wikipedia.org/wiki?curid=719566" title="Club Atlético Trinidad">
Club Atlético Trinidad



</doc>
<doc id="719568" url="https://pl.wikipedia.org/wiki?curid=719568" title="Włosek">
Włosek

Włoski, trichomy (łac. "pilus") – jedno lub wielokomórkowe, żywe lub martwe wytwory skórki (epidermy) u roślin. Są zróżnicowane zarówno pod względem funkcji, jak i kształtu. Gęsta powłoka z włosków na powierzchni niektórych roślin nazywana jest kutnerem. Włoski są utrzymywane, albo przez cały okres życia rośliny (trichomy trwałe), albo tylko przez jakiś czas, po czym są zrzucane.
Budowa i funkcje.
Włoski mogą być zbudowane z jednej lub wielu komórek żywych lub martwych pokrytych kutyną. Występuje wiele stopni pośrednich między typowymi komórkami epidermy a włoskami. Podstawowym podziałem włosków jest podział na włoski zwykłe i wydzielnicze. 
Podstawową funkcją martwych włosków zwykłych jest zabezpieczanie roślin przed parowaniem i nagrzewaniem (martwe włoski zmniejszają transpirację, podczas gdy żywe – zwiększają powierzchnię parowania). Gęsty kutner jest charakterystyczną cechą kserofitów. Włoski zwykłe zawierają protoplast przez krótki czas. Po obumarciu tworzą srebrnobiałą powłokę na liściach i łodygach. Włoski zwykłe mogą również zapewniać przyczepność organom pnączy, tego typu włoski występują na przykład u chmielu. 
Włoski wydzielnicze są żywe przez dłuższy czas, a po obumarciu protoplastu zwykle się odłamują. Przykładem włosków wydzielniczych są włoski parzące, występują między innymi u pokrzywy. Wierzchołek takich włosków zakończony jest główką, która odłamuje się pod naciskiem, ostra szyjka wbija się w skórę i wstrzykuje substancję parzącą. Włoski wydzielnicze zwykle wytwarzają olejki eteryczne, ale mogą też wydzielać wodę (wypotniki), sole (np. u łobody), nektar, śluzy (np. u nasady liści szczawiu).
Włoski można podzielić, ze względu na ich budowę na:
Znaczenie.
Morfologia włosków ma duże znaczenie przy oznaczaniu niektórych gatunków roślin (chociaż na jednej roślinie może występować wiele ich rodzajów). Budowa włosków odgrywa istotną rolę w klasyfikacji rodziny kapustowatych (krzyżowych) i trudziczkowatych, w obfitującym w gatunki rodzaju traganek i "Vernonia".
W przemyśle tekstylnym duże znaczenie mają włoski pokrywające nasiona bawełny.

</doc>
<doc id="719569" url="https://pl.wikipedia.org/wiki?curid=719569" title="IMI No. 10">
IMI No. 10

No. 10 – produkowana przez Israel Military Industries mina przeciwpiechotna bezpośredniego działania. Zawiera minimalną ilość metalu co powoduje, że jest trudna do wykrycia przy pomocy wykrywaczy saperskich. Ustawiana ręcznie, uzbrajana poprzez zdjęcie z zapalnika ochronnego kapturka. Wybuch następuje pod naciskiem 15-35 kg.

</doc>
<doc id="719570" url="https://pl.wikipedia.org/wiki?curid=719570" title="Znalezione pieniądze">
Znalezione pieniądze

Znalezione pieniądze (org. "Found Money") to telewizyjny dramat sensacyjny.
Opis.
Max Sheppard (Dick Van Dyke), specjalista komputerowy i kierownik oddziału "First National Bank" w Nowym Jorku, dowiaduje się przypadkowo, że pomimo bliskiej emerytury ma zostać zwolniony z pracy. Jego powiernikiem i towarzyszem niedoli jest Sam Green (Sid Caesar), były pracownik służby bezpieczeństwa banku, który już wcześniej poszedł w odstawkę. Ze złości na bezlitosne postępowanie banku, przy pomocy komputerów, Max zaczyna przekazywać pieniądze, z zamrożonych co najmniej od pięciu lat kont, na utworzone przez siebie "The Invisible Friend, Inc.". Max i Sam rozsyłają z konta jej fundacji czeki wartości 10 tys. dolarów ludziom w Nowym Jorku, którzy spełnili jakiś dobry uczynek. Akcja ta wzbudza wkrótce ogromne zainteresowanie. Dziennikarka telewizyjna – Leslie Lee Philips (Shelley Hack) podejrzewa, że za tą akcją kryje się jakaś tajemnicza historia i próbuje zidentyfikować "przyjaciela ludzkości".

</doc>
<doc id="719579" url="https://pl.wikipedia.org/wiki?curid=719579" title="La Prairie (Illinois)">
La Prairie (Illinois)

La Prairie – wieś w USA, w stanie Illinois, w hrabstwie Adams. Według spisu z 2000 roku wioskę zamieszkuje 60 osób.
Geografia.
Wioska zajmuje powierzchnię 0,6 km2, całość stanowi ląd.
Demografia.
Według spisu z 2000 roku wioskę zamieszkuje 60 osób skupionych w 24 gospodarstwach domowych, tworzących 18 rodzin. Gęstość zaludnienia wynosi 105,3 osoby/km2. W wiosce znajdują się 34 budynki mieszkalne, a ich gęstość występowania wynosi 59,7 mieszkania/km2. Wioskę zamieszkuje 100% ludności białej.
W wiosce są 24 gospodarstwa domowe, w których 29,2% stanowią dzieci poniżej 18 roku życia żyjących z rodzicami, 66,7% stanowią małżeństwa, 25% stanowią osoby samotne. 25% wszystkich gospodarstw domowych składa się z jednej osoby oraz 4,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,5 osoby, natomiast rodziny 3 osoby. 
Przedział wiekowy kształtuje się następująco: 26,7% stanowią osoby poniżej 18 roku życia, 3,3% stanowią osoby pomiędzy 18 a 24 rokiem życia, 23,3% stanowią osoby pomiędzy 25 a 44 rokiem życia, 26,7% stanowią osoby pomiędzy 45 a 64 rokiem życia oraz 20% stanowią osoby powyżej 65 roku życia. Średni wiek wynosi 39 lat. Na każde 100 kobiet przypada 93,5 mężczyzn. Na każde 100 kobiet powyżej 18 roku życia przypada 83,3 mężczyzn.
Średni dochód dla gospodarstwa domowego wynosi 15 000 dolarów, a dla rodziny wynosi 14 375 dolarów. Dochody mężczyzn wynoszą średnio 28 125 dolarów, a kobiet 20 000 dolarów. Średni dochód na osobę w mieście wynosi 8 844 dolarów. Około 50% rodzin i 50,9% populacji miasta żyje poniżej minimum socjalnego, z czego 75% jest poniżej 18 roku życia i 36,4% powyżej 65 roku życia.

</doc>
<doc id="719585" url="https://pl.wikipedia.org/wiki?curid=719585" title="Allmersbach im Tal">
Allmersbach im Tal

Allmersbach im Tal – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży ok. 15 km na północny wschód od Waiblingen, w Lesie Szwabsko-Frankońskim.

</doc>
<doc id="719586" url="https://pl.wikipedia.org/wiki?curid=719586" title="Suri">
Suri



</doc>
<doc id="719587" url="https://pl.wikipedia.org/wiki?curid=719587" title="Shuri">
Shuri



</doc>
<doc id="719588" url="https://pl.wikipedia.org/wiki?curid=719588" title="Mursi">
Mursi

Mursi lub Murzu – lud pasterski w Etiopii, blisko spokrewniony z ludem Suri, posługujący się językiem mursi. Język ten w 80% pokrywa się z językiem suri. Lud ten zamieszkuje centrum sąsiedniego do Suri rejonu dorzecza Omo w strefie Debub Omo Regionu Narodów, Narodowości i Ludów Południa. Sami Mursi nie uważają się za Suri, jednak występują pomiędzy nimi podobieństwa kulturowe i językowe.
Kobietom z plemienia Mursi, wkraczającym w dorosłe życie, rozcina się dolną wargę i umieszcza się w niej gliniany krążek. Z czasem zamienia się krążki na coraz większe, mogące osiągać średnicę około 35 cm. Im większy krążek w wardze kobiety, tym bardziej jest ona atrakcyjna w oczach plemienia i tym więcej krów jest skłonny oddać jej rodzinie mężczyzna, chcący się z nią ożenić. Czasem mężczyźni toczą walki o wybrankę na śmierć i życie. Pojedynki te prowadzone są przy użyciu kijów.
Nie wiadomo dokładnie skąd wziął się zwyczaj umieszczania glinianego krążka w wardze kobiety. Prawdopodobnie owa forma samookaleczenia stosowana była z obawy przed łowcami niewolników, którzy porywali afrykańskie kobiety i wywozili je do haremów. Według innych poglądów krążek miał odstraszać złe duchy, mogące przedostać się do wnętrza człowieka przez usta. Jednak najbardziej rozpowszechniona jest opinia, że kobiety Mursi wyglądają właśnie tak, aby nie budzić pożądania mężczyzn z innych plemion afrykańskich.
Mursi nie znają pocałunków – właśnie z powodu owych krążków.

</doc>
<doc id="719590" url="https://pl.wikipedia.org/wiki?curid=719590" title="Murzu">
Murzu



</doc>
<doc id="719591" url="https://pl.wikipedia.org/wiki?curid=719591" title="Saimax">
Saimax

Saimax - statek o maksymalnych wymiarach gabarytowych umożliwiających żeglugę po sieci jezior w Finlandii - Saimaa oraz po Zatoce Fińskiej.
Wielkość statku ograniczona jest wymiarami śluz oraz wysokością mostów znajdujących się na tej trasie. Obecnie teoretyczne wielkości wymiarów statków przedstawiają się następująco:
Są to przede wszystkim jednostki przewożące drewno z rejonu Saimaa, w którym znajduje się około 60 przystani przez Kanał Saimaański do portów Morza Bałtyckiego. Całkowicie załadowany masowiec tego typu zabiera do ładowni do 4500 m3 drewna lub bel papieru.

</doc>
<doc id="719592" url="https://pl.wikipedia.org/wiki?curid=719592" title="Me'en">
Me'en



</doc>
<doc id="719594" url="https://pl.wikipedia.org/wiki?curid=719594" title="IMI No. 12">
IMI No. 12

No. 12 – izraelska odłamkowa, wyskakująca mina przeciwpiechotna. Mina wyposażona jest w zapalnik o działaniu naciągowym z trzema odciągami o długości 10 m.

</doc>
<doc id="719596" url="https://pl.wikipedia.org/wiki?curid=719596" title="Liberty (Illinois)">
Liberty (Illinois)

Liberty – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 519 osób.
Geografia.
Wioska zajmuje powierzchnię 1 km2, całość stanowi ląd.
Historia.
Wieś jest pozostałością osady założoną przez sekcję 28 dowodzoną przez Daniela Lile wiosną 1822 roku. Pierwszym kaznodzieją był George Wolfe wyznania Dunkard. Pierwszy młyn został wybudowany przez Daniela Lile. Pierwsze małżeństwo zawarte zostało między Jacobem Waggle a Panną Hunsaker. Dziecko pana Kimbrick pierwsze się urodziło i zmarło w wiosce. Pierwszym burmistrzem był David Wolfe.
Demografia.
Według spisu z 2000 roku wioskę zamieszkuje 519 osób skupionych w 212 gospodarstwach domowych, tworzących 159 rodzin. Gęstość zaludnienia wynosi 541,6 osoby/km2. W wiosce znajdują się 231 budynki mieszkalne, a ich gęstość występowania wynosi 241,1 mieszkania/km2. Wioskę zamieszkuje 99,81% ludności białej, 0,19% rdzennych Amerykanów (czyli 1 osoba). Hiszpanie lub Latynosi stanowią 0,19% populacji (czyli 1 osoba).
W wiosce są 212 gospodarstwa domowe, w których 30,7% stanowią dzieci poniżej 18 roku życia żyjących z rodzicami, 58% stanowią małżeństwa, 13,2% stanowią kobiety nie posiadające męża oraz 25% stanowią osoby samotne. 22,2% wszystkich gospodarstw domowych składa się z jednej osoby oraz 14,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,45 osoby, natomiast rodziny 2,79 osoby.
Przedział wiekowy kształtuje się następująco: 23,7% stanowią osoby poniżej 18 roku życia, 10,4% stanowią osoby pomiędzy 18 a 24 rokiem życia, 25,4% stanowią osoby pomiędzy 25 a 44 rokiem życia, 27,7% stanowią osoby pomiędzy 45 a 64 rokiem życia oraz 12,7% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 95,8 mężczyzn. Na każde 100 kobiet powyżej 18 roku życia przypada 86,8 mężczyzn.
Średni dochód dla gospodarstwa domowego wynosi 36 417 dolarów, a dla rodziny wynosi 39 773 dolarów. Dochody mężczyzn wynoszą średnio 31 071 dolarów, a kobiet 20 962 dolarów. Średni dochód na osobę w mieście wynosi 16 565 dolarów. Około 10,7% rodzin i 12,2% populacji miasta żyje poniżej minimum socjalnego, z czego 9,8% jest poniżej 18 roku życia i 40,7% powyżej 65 roku życia.

</doc>
<doc id="719597" url="https://pl.wikipedia.org/wiki?curid=719597" title="Kopnięcia">
Kopnięcia

Kopnięcia (org. "Kicks") to amerykański dramat sensacyjny telewizji ABC.
Opis.
Maggie Pierson uwielbia różnego rodzaju przygody i mocne wrażenia. Kocha skoki ze spadochronem, nurkowanie i szybkie samochody. Jej bliski znajomy Caleb wielokrotnie się już oświadczał, ale Maggie zawsze odrzucała jego awanse, gdyż wydawał się dziwacznie nazbyt poczciwy. Martin Cheevers, młody, ekstrawagancki milioner, przekonuje Maggie do siebie i oboje biorą udział w niebezpiecznej zabawie, która kończy się tragicznie. Zostaje popełnione morderstwo. Zszokowana Maggie chce zgłosić się na policję. Zauważa jednak, że jej związek z Martinem to część jego perfidnego planu, który zakłada śmierć partnerki. Maggie może przeżyć tylko wtedy, gdy wykaże większy spryt.

</doc>
<doc id="719598" url="https://pl.wikipedia.org/wiki?curid=719598" title="Kultura Chachapoyas">
Kultura Chachapoyas

Kultura Chachapoyas – starożytna kultura istniejąca w północnej części Peru, w widłach rzek Huallaga i Maranon na wschodnich stokach Andów. Góry zatrzymywały masy gorącego i wilgotnego powietrza znad Amazonii co tworzyło krajobraz pełen deszczu i mgieł, które przez wiele lat skrywały tajemnicze miasta i niedostępne grobowce. Od tego zjawiska pochodzi nazwa Chachapoya, która w języku keczua słowa „sacha puya” oznaczają „ludzie chmur”.
Kultura Chachapoya rozwinęła się w VIII wieku. Byli ludem niejednolitym. Najprawdopodobniej stanowili konfederację plemion, połączonych wspólnymi cechami, takimi jak język, ceramika, system budownictwa czy rytuały pogrzebowe. Na ich terenach znajdowały się bogate złoża złota oraz bogate w rośliny halucynogenne i tropikalne ptaki lasy. Te poszukiwane i cenione w ówczesnym czasie towary, spowodowały najazd południowych sąsiadów – Inków. Kraina ta była również bramą do dalszych podbojów Inków na tereny wschodnich nizin. W drugiej połowie XV wieku Inkowie pod wodzą Inka Tupac Yupanqui, podbili ziemie Chachapoya, a ludność tubylczą przesiedlili w różne strony ich imperium. Szacuje się, iż w chwili podboju populacja Chachapoye liczyła około pół miliona osób.
Dzieło wyniszczenia ludu Chachapoye po inwazji Inków, dokonały podboje oraz choroby przywleczone później przez Hiszpanów. Pozostawili po sobie krajobraz usiany zbudowanymi często na niedostępnych szczytach górskich miastami oraz nekropoliami.
Obecnie głównym miastem regionu jest miejscowość Chachapoyas – stolica departamentu Amazonas i jedno z najstarszych peruwiańskich miast.

</doc>
<doc id="719599" url="https://pl.wikipedia.org/wiki?curid=719599" title="Althütte (powiat Rems-Murr)">
Althütte (powiat Rems-Murr)

Althütte – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży ok. 20 km na północny wschód od Waiblingen, w lasach Welzheimskim oraz Szwabsko-Frankońskim, na wysokości od 334 do 571 m n.p.m.
Gmina składa się z 16 dzielnic: Althütte, Schöllhütte, Sechselberg, Lutzenberg, Waldenweiler, Kallenberg, Fautspach, Voggenhof, Nonnenmühle, Gallenhof, Glaitenhof, Hörschhof, Hörschhofer Sägmühle, Rottmannsberger Sägmühle, Schlichenhöfle oraz Schlichenweiler.
1 lipca 1971 do gminy przyłączono gminę Sechselberg, która stała się automatycznie jej dzielnicą.
Współpraca.
Miejscowość partnerska:

</doc>
<doc id="719603" url="https://pl.wikipedia.org/wiki?curid=719603" title="Lista obecnych senatorów Stanów Zjednoczonych według klas">
Lista obecnych senatorów Stanów Zjednoczonych według klas

W każdej z klas senatorzy mają ten sam termin upływu kadencji (od tej generalnej zasady są małe wyjątki, związane z objęciem urzędu w trakcie trwania kadencji, w wyniku śmierci lub rezygnacji poprzednika), bowiem według amerykańskiej konstytucji co dwa lata wymieniana jest 1/3 składu Senatu, a kadencja senatora trwa sześć lat. Nazwy klas są całkowicie umowne – senator klasy pierwszej nie jest ani "lepszy", ani "gorszy" od senatora klasy drugiej lub trzeciej.

</doc>
<doc id="719605" url="https://pl.wikipedia.org/wiki?curid=719605" title="Milo Milunović">
Milo Milunović

Milo Milunović (ur. 1897, zm. 1967) – czarnogórski malarz, impresjonista i kubista.
Życiorys.
Milo Milunović urodził się w Cetynii, ale uczył się w takich miastach jak: Szkodra, Monza, Florencja, później w Paryżu. Jego nauczycielem w tym czasie był Alberto Giacometti. W czasie I wojny światowej został wciągnięty do wojska w armii Czarnogóry. W latach 1919–1922 żył w Paryżu, gdzie pracował z Cézanne’m. W 1923 roku w Prčanj namalował lokalny kościół. W latach 1924–1926 zamieszkał w Zagrzebiu, Paryżu i w Belgradzie. W tym ostatnim ukończył Belgradzka Akademię Sztuki. W latach 1926–1932 malował w kierunku impresjonistycznym.

</doc>
<doc id="719606" url="https://pl.wikipedia.org/wiki?curid=719606" title="Liberty">
Liberty



</doc>
<doc id="719607" url="https://pl.wikipedia.org/wiki?curid=719607" title="Aspach (powiat Rems-Murr)">
Aspach (powiat Rems-Murr)

Aspach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży ok. 20 km na północny wschód od Waiblingen, na granicy Lasu Szwabsko-Frankońskiego.
Współpraca.
Miejscowość partnerska:

</doc>
<doc id="719610" url="https://pl.wikipedia.org/wiki?curid=719610" title="Auenwald">
Auenwald

Auenwald – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży ok. 20 km na północny wschód od Waiblingen, na granicy Lasu Szwabsko-Frankońskiego.
Współpraca.
Miejscowość partnerska:

</doc>
<doc id="719615" url="https://pl.wikipedia.org/wiki?curid=719615" title="Zwłoka">
Zwłoka

Zwłoka (łac. "mora") – opóźnienie w dokonaniu określonej czynności faktycznej lub prawnej wywołane przyczynami leżącymi po stronie osoby uprawnionej lub obowiązanej do dokonania tej czynności. Dla przyjęcia zwłoki konieczne jest, by przyczyny opóźnienia wynikały z niedochowania należytej staranności przez osobę opóźniającą się z podjęciem działania.
Innymi słowy zwłoka na gruncie prawa cywilnego to stan kwalifikowanego opóźnienia w wykonaniu zobowiązania, występujący najczęściej po stronie dłużnika i spowodowany okolicznościami, które obciążają dłużnika. Ponadto podnosi się, iż zwłoka jest szczególnym rodzajem nienależytego wykonania zobowiązania.
Pojęcie zwłoki odgrywa największą rolę w prawie zobowiązań, gdzie odnosi się przede wszystkim do osoby dłużnika niespełniającego świadczenia w terminie lub na wezwanie wierzyciela. W zwłoce może jednak także pozostawać wierzyciel, jeśli odmawia przyjęcia oferowanego świadczenia lub w inny sposób uniemożliwia dłużnikowi jego spełnienie.
Stan zwłoki, w jakim znajduje się dłużnik, rodzi po stronie wierzyciela określone uprawnienia:
W prawie rzeczowym zwłoka zachowuje pewne marginalne znaczenie w ramach prawa sąsiedzkiego.

</doc>
<doc id="719618" url="https://pl.wikipedia.org/wiki?curid=719618" title="Lima (Illinois)">
Lima (Illinois)

Lima – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 159 osób.
Geografia.
Wioska zajmuje powierzchnię 0,5 km2, całość stanowi ląd.
Demografia.
Według spisu z 2000 roku wioskę zamieszkuje 159 osób skupionych w 57 gospodarstwach domowych, tworzących 45 rodzin. Gęstość zaludnienia wynosi 292,3 osoby/km2. W wiosce znajdują się 63 budynki mieszkalne, a ich gęstość występowania wynosi 115,8 mieszkania/km2. Wioskę zamieszkuje 99,37% ludności białej, 0,63% ludności wywodzącej się z dwóch lub więcej ras. Hiszpanie lub Latynosi stanowią 2,52% populacji.
W wiosce są 57 gospodarstwa domowe, w których 36,8% stanowią dzieci poniżej 18 roku życia żyjących z rodzicami, 64,9% stanowią małżeństwa, 10,5% stanowią kobiety nie posiadające męża oraz 19,3% stanowią osoby samotne. 14% wszystkich gospodarstw domowych składa się z jednej osoby oraz 8,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,79 osoby, natomiast rodziny 3,04 osoby. 
Przedział wiekowy kształtuje się następująco: 29,6% stanowią osoby poniżej 18 roku życia, 8,8% stanowią osoby pomiędzy 18 a 24 rokiem życia, 22,6% stanowią osoby pomiędzy 25 a 44 rokiem życia, 22,6% stanowią osoby pomiędzy 45 a 64 rokiem życia oraz 16,4% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 89,3 mężczyzn. Na każde 100 kobiet powyżej 18 roku życia przypada 89,8 mężczyzn.
Średni dochód dla gospodarstwa domowego wynosi 37 500 dolarów, a dla rodziny wynosi 38 000 dolarów. Dochody mężczyzn wynoszą średnio 25 000 dolarów, a kobiet 19 167 dolarów. Średni dochód na osobę w mieście wynosi 13 825 dolarów. Około 0% rodzin i 0,7% populacji miasta żyje poniżej minimum socjalnego.

</doc>
<doc id="719620" url="https://pl.wikipedia.org/wiki?curid=719620" title="Cryptococcosis">
Cryptococcosis



</doc>
<doc id="719622" url="https://pl.wikipedia.org/wiki?curid=719622" title="Burgstetten">
Burgstetten

Burgstetten – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży nad rzeką Murr, ok. 12 km na północ od Waiblingen, przy linii kolejowej Ludwigsburg-Backnang.

</doc>
<doc id="719624" url="https://pl.wikipedia.org/wiki?curid=719624" title="Hamernia (Kraków)">
Hamernia (Kraków)

Hamernia – zakład istniejący w XVII i XVIII wieku na terenie Woli Justowskiej (obecnie Bronowic) w Krakowie, kuźnica służąca do przerobu miedzi. Współcześnie – ulica w Krakowie, której nazwa pochodzi od tego zakładu, podobnie jak nazwy ulic "Kuźniczej" i "Odlewniczej".
Historia.
Manufaktura ta należała do klucza wolskiego, będącego w tych wiekach kolejno własnością Lubomirskich i Sanguszków i czasowo, wskutek zastawu dóbr, Ponińskich. Hamernia w Bronowicach była jednym z największych zakładów tego rodzaju w owych wiekach. Założył ją wojewoda krakowski Aleksander Michał Lubomirski, a pierwsza o niej wzmianka w zachowanych dokumentach pochodzi z roku 1658.
Była poważnym źródłem dochodu, dostarczając w tym czasie blisko 3/4 wpływów pieniężnych z całego klucza wolskiego. Wiadomości o tym zakładzie przemysłowym pojawiają się aż do roku 1752, do chwili sprzedaży klucza wolskiego wraz z hamernią przez marszałka nadwornego litewskiego Janusza Aleksandra Sanguszkę staroście barcickiemu Andrzejowi Moszkowskiemu.
Położenie "Hamerni" jest uwidocznione na dwóch planach z dóbr wolskich z drugiej połowy XVIII wieku.
Urządzenia hamerni składały się z pieca szmelcowego z miechami, młota wałowego czyli "hamru" oraz z kowadła. Miechy oraz młot wałowy poruszane były siłą wodną z rzeczki odpowiednio spiętrzonej, stanowiącej dopływ Rudawy.
W hamerni produkowano naczynia miedzianie do użytku domowego jak i browarów, jak kotły, garnce, durszlaki, sagany, alembiki, dzbanki, patelnie, kufle, itp.
Wedle wiadomości zachowanych dotąd pośród miejscowej ludności do niedawna stały tam budynki, będące pozostałością starodawnego zakładu przemysłowego.

</doc>
<doc id="719625" url="https://pl.wikipedia.org/wiki?curid=719625" title="Cewka (ujednoznacznienie)">
Cewka (ujednoznacznienie)



</doc>
<doc id="719626" url="https://pl.wikipedia.org/wiki?curid=719626" title="Mieczysław Potocki (magnat)">
Mieczysław Potocki (magnat)

Mieczysław Potocki herbu Pilawa (ur. 12 listopada 1799 w Tulczynie, zm. 26 listopada 1878 w Paryżu) – hrabia, magnat, awanturnik, właściciel dóbr w Tulczynie, od przejęcia spadku po ojcu prawdopodobnie najbogatszy Polak poł. XIX wieku.
Syn Stanisława Szczęsnego i Zofii Potockiej. Wychowany i wykształcony w domu. Według niektórych był ukochanym synem Zofii, inni twierdzą, że był przez nią odrzucony. Żył w niezgodzie z rodzeństwem. W trakcie konfliktu wywołanego w 1820 r. przez Mieczysława zajęciem Tulczyna, przeznaczonego jego bratu - Aleksandrowi, matka wyznała, że jest on synem gwałciciela Caracolli, który napadł na nią w czasie podróży poślubnej w okolicy Wenecji. Nie ma na to żadnych innych źródeł czy przesłanek, poza odmiennym od innych dzieci Szczęsnego południowym typem urody oraz, równie nietypowym w rodzinie, gwałtownym charakterem. Mieczysław wyrzucił matkę z domu, a sprawa oparła się o dwór w Petersburgu. Początkowo car skazał Mieczysława na zesłanie na Syberię, werdykt został jednak pod wpływem przyjaciół Mieczysława anulowany. Być może znaczenie miała popularność Potockiego w kręgach szlachty podolskiej. W efekcie został wcielony do rosyjskiej gwardii imperialnej na skutek działań matki, otrzymał stopień "kamerjunkra" dworu. Opuścił jednak służbę i uciekł do Tulczyna, za co nie poniósł konsekwencji. Podobnie, gdy w roku 1822 odmówił w Tulczynie gościny carowi Aleksandrowi I.
Ożenił się w 1825 roku w Kuryłowicach z Delfiną Komar, ślub w obrządku katolickim odbył się 7 listopada w Wierzbowcu. Ze związku tego narodziły się dwie córki, które zmarły w dzieciństwie. Mieczysław znęcał się nad żoną, nie mogąc doczekać się legalnego dziedzica. Na wieść o powstaniu listopadowym Delfina, przebywająca wówczas u rodziców, uciekła z rodziną do Francji, porzucając męża. Związek w zasadzie rozpadł się. Mieczysław do końca życia Delfiny wypłacał jej rentę w wysokości 100 tysięcy franków rocznie.
W roku 1828, gdy wybuchła wojna rosyjsko-turecka, Mikołaj I udał się na Ukrainę do Odessy. Podczas przedstawienia w teatrze obecny tam Mieczysław uwiódł baronową Meller-Zakomelską, podobno kandydatkę na metresę cara. Kochankowie wyjechali do Tulczyna, a rozwścieczony cesarz wysłał pogoń, a następnie nakazał zamknąć baronową w panieńskim monasterze w Chersoniu, a Mieczysława zesłać do Woroneża, gdzie Potocki podjął decyzję o emigracji do Francji. Po przekupieniu archimandryty i przyrzeczeniu sprzedaży Tulczyna cesarstwu, uzyskał paszport zagraniczny. Jednakże Tulczyn nie został wówczas sprzedany ze względu na brak zgody cara na wypłatę oferowanej kwoty w kruszcu, tylko w asygnatach, które szybko traciły na wartości.
Wyjechał do Francji w 1829 r., gdzie nawiązał stosunki z miejscowymi bankierami i przeniósł znaczną część majątku. W czasie powstania przebywał we Francji, nie podejmował jednak żadnych działań propowstańczych. Został zmuszony do powrotu do Rosji groźbą konfiskaty majątku. Mieczysław starał się o pozwolenie na wyjazd i przeniesienie majątku do Francji. Chorobliwie skąpy, popadał w liczne konflikty.
W roku 1843 sąd konsystorski w Kamieńcu unieważnił małżeństwo Mieczysława z Delfiną. Ożenił się ponownie z Emilią Świejkowską w 1844 w Kijowie, prawdopodobnie przymuszony przez generała gubernatora wojennego Kijowa, którego Emilia była kochanką. Mieczysław obiecał Emilii równowartość miliona złotych za urodzenie syna. 28 lutego 1845 w Tulczynie urodził się legalny dziedzic Mieczysława - Mikołaj Szczęsny. Po narodzinach syna w domu Potockich wybuchały częste konflikty, których przedmiotem było zdrowie Mikołaja, o które Mieczysław dbał w sposób obsesyjny i w efekcie szkodliwy dla syna. W konsekwencji pobicia Emilii, jej siostry i matki oraz syna, nastąpił faktyczny rozpad małżeństwa. Emilia zażądała rozwodu, odszkodowania oraz ukarania męża. W tym czasie w Kijowie kwaterował Mikołaj I, wobec którego Mieczysław uchybił etykiecie, nie kłaniając się carowi. Powyższy fakt i skargi na Mieczysława składane przez okolicznych mieszkańców za liczne nieuczciwości (typowe miało być np. inkasowanie zaliczki od dzierżawcy, po czym anulowanie dzierżawy) doprowadziły do bezterminowego zesłania Mieczysława do Saratowa nad Wołgą i wypłaty Emilii odszkodowania w wysokości 180 tysięcy rubli. Warunkiem skrócenia kary było przyjęcie prawosławia oraz zadośćuczynienie wszystkim poszkodowanym. By móc przejść na prawosławie, Potocki musiał nauczyć się dogmatów katolickich, których nie znał, a następnie prawosławnych, przyjąć imię Michaił oraz ochrzcić syna Mikołaja w obrządku prawosławnym. Pomimo że Mieczysław warunki powyższe spełnił, zesłanie nie zostało skrócone.
W roku 1846 na zesłaniu zmarła na cholerę nieślubna córka Potockiego, a parę dni później próbował on uciec z Saratowa. Ucieczka nie powiodła się, a Mieczysław został przeniesiony do Woroneża w 1851 r., gdzie spędził kolejne 5 lat, a po kolejnej próbie ucieczki przewieziono go do Wiatki, skąd także próbował uciekać. Uwięziono go wówczas w twierdzy Szlisselburg, z której według części źródeł uciekł w 1858 lub 1859 r. - dzięki przekupieniu komendanta i podróży morskiej do Prus lub Danii. Stamtąd dotarł do Paryża, gdzie zamieszkał na stałe, skutecznie pomnażając majątek inwestycjami w akcje francuskich spółek i depozyty bankowe. Według tradycji ustnej w ucieczce bardzo pomógł mu ukochany, nastoletni wówczas, nieślubny syn Grzegorz (Grisza), który towarzyszył mu w zesłaniu i wszystkich próbach ucieczki. Grzegorz zmarł jednak w 1871 roku, rozbrajając niewybuch znaleziony w Paryżu po wydarzeniach Komuny Paryskiej. Całość fortuny odziedziczył zatem nielubiany przez ojca młodszy, ale ślubny syn - Mikołaj.
W latach czterdziestych na majątku w Tulczynie ustanowiono zarząd powierniczy sprawowany początkowo przez wyznaczonych krewnych Potockiego, którzy szybko przekazali go zawodowemu zarządcy. Po kilku latach został on skłoniony przez państwowego nadzorcę, gen. Abazę do zrzeczenia się tej funkcji, którą wkrótce objął sam Abaza. Resztę majątku na Ukrainie ostatecznie zlikwidował dopiero Mikołaj, samą rezydencję ze sporą częścią ziem sprzedając swemu rosyjskiemu kuzynowi Sergiuszowi Stroganowowi.

</doc>
<doc id="719629" url="https://pl.wikipedia.org/wiki?curid=719629" title="Kirchberg an der Murr">
Kirchberg an der Murr

Kirchberg an der Murr – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży nad rzeką Murr, ok. 12 km na północ od Waiblingen, przy linii kolejowej Ludwigsburg-Backnang.

</doc>
<doc id="719630" url="https://pl.wikipedia.org/wiki?curid=719630" title="Las Gdański">
Las Gdański

Las Gdański – osiedle położone w granicach miasta Bydgoszczy, mieści kompleks leśny o tej samej nazwie oraz niewielkie enklawy zabudowy mieszkaniowej.
Lokalizacja.
Las Gdański jest największym kompleksem lasów komunalnych w Bydgoszczy. Wchodzi w skład Nadleśnictwa Żołędowo.
Kompleks jest położony na północ od linii torów kolejowych łączących Bydgoszcz Wschód i Bydgoszcz Leśną. Północną granicę Lasu stanowi Zbocze Fordońskie, zachodnią Leśny Park Kultury i Wypoczynku, zaś wschodnią zabudowa dzielnicy Fordon. Całość leży w mezoregionie Kotlina Toruńska, w obrębie Pradoliny Toruńsko-Eberswaldzkiej.
Charakterystyka.
Pod względem siedliskowym kompleks w większości zalicza się do boru świeżego, boru mieszanego świeżego oraz lasu mieszanego świeżego. Podstawowym gatunkiem lasotwórczym jest sosna pospolita, która zajmuje ponad 90% ogólnej powierzchni leśnej. W domieszkach występuje dąb, brzoza, a także olchy, modrzewie, świerki, buki, klony i inne gatunki.
Wśród dominującego boru sosnowego znajdują się enklawy grądów oraz dąbrowy świetliste w rejonie Brdyujścia. Generalnie żyzność siedlisk wzrasta z południa na północ. Bory suche znajdują się wzdłuż linii kolejowej w rejonie stacji Bydgoszcz Bielawy (gdzie istnieją również wyrobiska po dawnej żwirowni), zaś najbogatsze siedliska w pobliżu Zbocza Fordońskiego w rejonie grodziska Zamczysko oraz w Leśnym Parku Kultury i Wypoczynku.
Las Gdański jest popularnym miejscem wypoczynku codziennego i świątecznego dla mieszkańców Bydgoszczy, zwłaszcza osiedli położonych w północnej części miasta. Kompleks mieści zbiorową mogiłę z okresu II wojny światowej, a także wpisaną do rejestru zabytków stację wodociągów „Las Gdański”, z przełomu XIX i XX wieku. Na wschodnim krańcu kompleksu znajduje się Centrum Onkologii oraz Regionalny Zespół Opieki Paliatywnej Dom Sue Ryder.
Ochrona przyrody.
Na terenie Lasu Gdańskiego znajdują się następujące obszary objęte ochroną prawną:
Szlaki turystyczne.
Przez Las Gdański prowadzą fragmenty kilku znakowanych szlaków turystycznych:
Galeria.
Leśne typy siedliskowe spotykane w Lesie Gdańskim:

</doc>
<doc id="719633" url="https://pl.wikipedia.org/wiki?curid=719633" title="Ślepy strach (film)">
Ślepy strach (film)

Ślepy strach to kanadyjsko-amerykański thriller z 1989 roku.
Opis.
Prowincjonalny hotel "White River" ulega likwidacji. Rozpoczyna się remont. Niewidoma od 14 roku życia młoda telefonistka Erika Breen (w tej roli Shelley Hack) z wyraźnym żalem odmawia noclegu klientowi. Policjant stanowy Cal (Ron Lea), który podkochuje się w Erice, skończył właśnie służbę. Tymczasem trójka bandytów: rudowłosa Marla (Heidi von Palleske), wyrachowany strzelec Ed (Kim Coates) i posłuszny wykonawca Bo (Jack Langedijk) przygotowuje na autostradzie napad na furgon wiozący milion dolarów. Ich poczynania obserwuje przez lornetkę szef, Heinemann (Géza Kovács). Ed przestrzeliwuje opony ciężarówki. Dwaj strażnicy zostają wyrzuceni z samochodu, skuci kajdankami i na wszelki wypadek zastrzeleni w rowie. Bandyci zabierają forsę i uciekają czarnym chevroletem z miejsca zbrodni. Zbliża się noc. Policja zostaje postawiona na nogi. Rabusie porzucają samochód w lesie i udają się pieszo w stronę byłego hotelu "White River". W rozpadającym się budynku, który ma trzy kondygnacje, piwnicę i strych, pozostaje Erica i jej stary przyjaciel, Lasky (Jan Rubes). Gdy Marla, Ed i Bo wdzierają się do środka, Heinemann czai się na zewnątrz.

</doc>
<doc id="719634" url="https://pl.wikipedia.org/wiki?curid=719634" title="Hung Kuen">
Hung Kuen



</doc>
<doc id="719635" url="https://pl.wikipedia.org/wiki?curid=719635" title="Tomasz Ludwik Potocki">
Tomasz Ludwik Potocki

Tomasz Ludwik Potocki herbu Pilawa (ur. 12 maja 1860 w Moskorzewie, zm. 26 września 1912 w Warszawie) – współtwórca podstaw finansowych Teatru Polskiego w Warszawie, wnuk Tomasza Aleksandra.
Życiorys.
Tomasz Ludwik Potocki był synem Antoniego Józefa Tomasza Potockiego herbu Pilawa i Izabeli Marii Józefy Borch herbu Trzy Kawki. Miał dwójkę rodzeństwa; Karola Wojciecha Potockiego i Władysława Michała Potockiego. 16 lipca 1889 roku wziął ślub z Ludwiką Bnińską herbu Łodzia, miał z nią trzy córki; Anielę, Elżbietę i Marię. 1 września 1900 roku ponownie wziął ślub z Pelagią Brzozowską, wywodzącej się spod herbu Belina, miał z nią czwórkę dzieci; Różę, Pelagię, Irenę i Krzysztofa. Wywodził się z hrabiowskiej linii Potockich pieczętujących się odmianą herbu Pilawa.

</doc>
<doc id="719636" url="https://pl.wikipedia.org/wiki?curid=719636" title="Ryszard Zięba">
Ryszard Zięba

Ryszard Kazimierz Zięba (ur. 13 czerwca 1950 w Wojciechowie) – polski politolog, profesor zwyczajny, Jean Monnet Chair w Uniwersytecie Warszawskim, wykładowca Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
Wykształcenie.
Maturę zdał w Technikum Ekonomicznym w Janowie Lubelskim. Ukończył Instytut Nauk Politycznych Uniwersytetu Warszawskiego (UW, 1973). Pracę magisterską napisał na temat Polskiego Stronnictwa Ludowego działającego w Polsce po II wojnie światowej. W 1978 uzyskał doktorat z nauk politycznych na Wydziale Dziennikarstwa i Nauk Politycznych UW na podstawie pracy "Polska a traktaty pokojowe z państwami satelickimi III Rzeszy" (promotor: Józef Kukułka). W 1998 habilitował się ze stosunków międzynarodowych tamże na podstawie pracy "Nowa instytucjonalizacja bezpieczeństwa europejskiego". Od 2001 profesor nadzwyczajny UW. W 2002 otrzymał tytuł profesora, a w 2004 stanowisko profesora zwyczajnego w UW.
Działalność w ruchu młodzieżowym.
Do pewnego etapu życia łączył pracę naukową z działalnością w ruchu młodzieżowym. W trakcie studiów przewodniczył instytutowemu kołu Związku Młodzieży Wiejskiej. Działał również w Zrzeszeniu Studentów Polskich. Współreaktywował ZMW w 1980; wszedł do Tymczasowego Zarządu Krajowego ZMW. Następnie kierował Komisją Zagraniczną Zarządu Krajowego ZMW w latach 1980–1984. W pierwszej połowie lat 80. publikował na łamach tygodnika ZMW „Zarzewie”, „Chłopskiej Drogi” i w biuletynach ZMW.
Praca naukowa.
Był kierownikiem Zakładu Historii i Teorii Stosunków Międzynarodowych w Instytucie Stosunków Międzynarodowych UW Wydziału Nauk Politycznych i Studiów Międzynarodowych UW (2003-2019), kierownikiem Studium Doktoranckiego na tym wydziale (2008-2012), członkiem Komisji Strategicznego Przeglądu Bezpieczeństwa Narodowego (2010–2012) – powołanej przez prezydenta RP, członkiem Komitetu Narodowego do Spraw Współpracy z Międzynarodowym Stowarzyszeniem Nauk Politycznych (IPSA) przy Wydziale I (Nauk Społecznych) Polskiej Akademii Nauk, ekspertem Narodowego Programu Foresight Polska 2020. Jest członkiem Zespołu nr V: "Bezpieczeństwo i Rozwój Człowieka," Komitetu Prognoz "Polska 2000 Plus" przy Prezydium PAN, (ZBiRCz/KomProg/PAN), ekspertem Polskiej Komisji Akredytacyjnej i konsultantem Funduszu Nauki Republiki Serbii. W latach 1997–2004 był członkiem Steering Committee of the Standing Group on International Relations w European Consortium for Political Research; w latach 1996–2006 Koordynatorem Krajowym ds. Polski w Central and East European International Studies Association, a w latach 2004–2007 członkiem Zarządu Głównego Polskiego Towarzystwa Nauk Politycznych. Był stypendystą na George Washington University w Waszyngtonie (1994/1995) i w Instytucie Studiów Bezpieczeństwa Unii Zachodnioeuropejskiej w Paryżu (2000). W 2008 został uhonorowany przez Komisję Europejską grantem Jean Monnet Chair na realizację projektu „The European Union in the International Security System”.
Inicjator otwarcia europeistyki jako nowego kierunku na Wydziale Dziennikarstwa i Nauk Politycznych (obecnie WNPiSM) UW. W 2011, kiedy doszło do formalnego wyodrębnienia w Polsce nauk o bezpieczeństwie, prof. R. Zięba opublikował tekst "O tożsamości nauk o bezpieczeństwie" (2012), w którym analizował sens wyodrębnienia nowej dyscypliny naukowej.
Poza UW wykładał w Europejskiej Wyższej Szkole Prawa i Administracji (1997–2006), na Wydziale Bezpieczeństwa Narodowego Akademii Obrony Narodowej (2011–2012), na Wydziale Nauk Politycznych i Dziennikarstwa Uniwersytetu im. Adama Mickiewicza (2012–2013).
Jest członkiem rad redakcyjnych kilku czasopism naukowych, np.: Przegląd Politologiczny (UAM), Transformacje (Akademia Leona Koźmińskiego).
Wypromował 390 magistrów i 20 doktorów, wśród nich są Marcin Kaczmarski, Agata Włodkowska-Bagan i Justyna Zając.
Publikacje.
Jest autorem licznych publikacji na tematy bezpieczeństwa międzynarodowego, europeistyki, polityki zagranicznej Polski oraz innych państw Europy Środkowej i Wschodniej, a także teorii stosunków międzynarodowych. Opublikował m.in.:

</doc>
<doc id="719637" url="https://pl.wikipedia.org/wiki?curid=719637" title="Chachapoyas">
Chachapoyas

Chachapoyas – jedno z najstarszych peruwiańskich miast, położone na wysokości 2300 m n.p.m. Założone w 1538 przez Alonso de Alvarado, kapitana Francisca Pizarra. Miejscowość charakteryzuje się wąskimi ulicami, drewnianymi balkonami i fontannami pochodzącymi z XVII-XVIII wieku.
W miejscowości Chachapoyas urodził się w 1825 roku Toribio Rodríguez de Mendoza, wychowawca generacji patriotów – twórców Republiki Peru. Urodził się w niej również Hernán Rengifo Trigoso, reprezentant Peru i piłkarz Lecha Poznań.

</doc>
<doc id="719638" url="https://pl.wikipedia.org/wiki?curid=719638" title="Stephen Michael Reich">
Stephen Michael Reich



</doc>
<doc id="719639" url="https://pl.wikipedia.org/wiki?curid=719639" title="Stephen Reich">
Stephen Reich



</doc>
<doc id="719640" url="https://pl.wikipedia.org/wiki?curid=719640" title="Stephen M. Reich">
Stephen M. Reich



</doc>
<doc id="719641" url="https://pl.wikipedia.org/wiki?curid=719641" title="Oppenweiler">
Oppenweiler

Oppenweiler (do 1942 "Reichenberg") – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży nad rzeką Murr, ok. 20 km na północny wschód od Waiblingen, przy drodze krajowej B14, na terenie Lasu Szwabsko-Frankońskiego.
Współpraca.
Miejscowość partnerska:

</doc>
<doc id="719642" url="https://pl.wikipedia.org/wiki?curid=719642" title="Wawrzynowo">
Wawrzynowo

Wawrzynowo (dodatkowa nazwa w j. kaszub. Wawrzënowò) – osada w Polsce położona w województwie pomorskim, w powiecie kościerskim, w gminie Kościerzyna.
Miejscowość leży na terenie Wdzydzkiego Parku Krajobrazowego nad Wdą.
Do 2015 roku osada była częścią wsi Loryniec.
Siedziba Nadleśnictwa Wawrzynowo do 1971 roku. W Kalendarzu Leśnym - Informacyjnym z 1928 roku, rocznik III, wymienione jest Nadleśnictwo Wawrzynowo poczta Kościerzyna w całym składzie osobowym; Nadleśniczy; Przyborowski Józef, sekretarz; Rzoska Bronisław, Leśniczowie; Wenta Józef; Gostkowski Anastazy; Gronalewski Walenty; Nowicki Józef; Oler Józef; Żabiński Jan urodzony 31.05.1892 roku żonaty z Franciszka Renk c. Józefa urodzona 10.03.1902 roku w Dziemianach, zmarł 20.12.1936 roku w Szpitalu w Nowym n/ Wisla; Knut Franciszek. Leśniczy Jan Żabiński do 1936 roku był Leśniczym na Leśniczówce Głuchy Bor k. Dziemian
W latach 1975–1998 miejscowość administracyjnie należała do województwa gdańskiego.

</doc>
<doc id="719644" url="https://pl.wikipedia.org/wiki?curid=719644" title="Chachapoyas (ujednoznacznienie)">
Chachapoyas (ujednoznacznienie)



</doc>
<doc id="719645" url="https://pl.wikipedia.org/wiki?curid=719645" title="Owczarek kraski">
Owczarek kraski

Owczarek kraski (oryginalna nazwa "kraški ovčar") – rasa psa zaliczana do grupy molosów w typie górskim, wyhodowana na Bałkanach (Słowenia) do strzeżenia stad zwierząt hodowlanych.
Owczarek kraski pochodzi z płaskowyżu kraskiego znajdującego się w Słowenii. Dawniej zwany "owczarkiem z Istrii" ma wspólną historię z sarplaninacem. Obydwie rasy pochodzą od dawnego typu psa pastersko-owczarskiego hodowanego na Bałkanach. W roku 1968 Związek Kynologiczny Jugosławii rozdzielił je jako odrębne rasy.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlega próbom pracy.
Eksterierowo rasy te są do siebie bardzo zbliżone, różnice są głównie w wielkości i masie. Owczarek kraski jest mniej masywny i niższy w kłębie. Pożądane jest także umaszczenie szaro-stalowe. 
Jest psem typowo pasterskim, wykorzystywanym także w służbach wojskowych, gdzie był ceniony za nieprzekupność i posłuszeństwo. Oczekiwana długość życia psów tej rasy wynosi 12–13 lat.
Poza swoimi naturalnymi obszarami występowania jest psem mało znanym i rzadko spotykanym.

</doc>
<doc id="719646" url="https://pl.wikipedia.org/wiki?curid=719646" title="Kajmak">
Kajmak

Kajmak – w kuchni polskiej, bardzo słodka, gęsta, ciągliwa, twardniejąca z czasem masa powstała podczas gotowania mleka lub śmietanki z cukrem. Innym sposobem wytworzenia kajmaku jest gotowanie przez 3-4 godziny puszki ze słodzonym mlekiem skondensowanym.
W obydwu metodach przyrządzania kajmaku duże znaczenie ma odpowiedni czas gotowania. Kajmak gotowany zbyt długo, staje się kruchy i zyskuje posmak spalonego karmelu. W przypadku drugiego sposobu, zbyt długie podgrzewanie sprawia, że masa ma galaretowatą konsystencję, co utrudnia jej wykorzystanie np. do pokrycia ciasta. Podgrzewając puszkę w piekarniku, należy ją zanurzyć w naczyniu z wodą, aby przegrzanie nie doprowadziło do jej eksplozji.
Z kajmaku przygotowuje się tzw. masę kajmakową stosowaną m.in. do przekładania mazurków, ciastek i wafli. Wystudzony kajmak (lub krówki rozpuszczone w mleku i śmietance) uciera się z masłem, a czasami również ze śmietanką i żółtkiem.
Smak kajmaku lub masy kajmakowej można wzbogacić dodatkiem wanilii, kawy, czekolady, kakao itp.
Historia.
Kajmak, rozumiany jako specjał wytwarzany z cukru i słodkiej śmietanki na wzór kajmaku tureckiego, pojawił się na polskich stołach szlacheckich w XVIII wieku, za panowania Stanisława Augusta.
Cukier był wtedy towarem luksusowym, upodobanie polskiej szlachty do słodyczy rozwinęło się pod wpływem kontaktów z kuchniami Wschodu.
W późniejszym okresie kajmak ewoluował do postaci brązowozłotej, gęstej, twardniejącej masy, w której we wczesnym etapie jego wytwarzania następuje karmelizacja cukru. W takiej formie znalazł zastosowanie jako masa do wielkanocnych mazurków oraz (w XIX i XX wieku) jako nadzienie do drobnych kruchych babeczek. W drugiej połowie XIX wieku, gdy ceny cukru znacznie spadły, do słodkiej śmietanki i cukru zaczęto dodawać tłuszcz, wanilię i czekoladę. 
Po II wojnie światowej, prawdopodobnie dzięki spadkowi cen cukru, kajmak rozpowszechnił się w Polsce pośród innych grup zawodowych i społecznych.
Kajmak znalazł szczególne miejsce w polskiej kuchni kresowej. 1 października 2007 produkt o nazwie „kajmak” został wpisany na listę produktów tradycyjnych województwa kujawsko-pomorskiego. Według oficjalnej specyfikacji, wyrób ten charakteryzuje się w temperaturze pokojowej gęstą, ciągliwą, plastyczną, kleistą, przywierającą do łyżki konsystencją oraz połyskliwym, brązowym kolorem.
Inne kuchnie.
Kajmak popularny jest również w kuchni latynoamerykańskiej, gdzie znany jest pod nazwą "dulce de leche".
Kajmak jest jednym z głównych składników angielskiego "banoffee pie".

</doc>
<doc id="719649" url="https://pl.wikipedia.org/wiki?curid=719649" title="AB Svensk Filmindustri">
AB Svensk Filmindustri



</doc>
<doc id="719650" url="https://pl.wikipedia.org/wiki?curid=719650" title="Seawaymax">
Seawaymax

Seawaymax – określenie statku o maksymalnych wymiarach gabarytowych umożliwiających żeglugę po drodze wodnej Świętego Wawrzyńca łączącej Wielkie Jeziora Północnoamerykańskie z Atlantykiem. Nazwa pochodzi od angielskiej nazwy Drogi Wodnej Świętego Wawrzyńca – "Saint Lawrence Seaway". Są to największe statki mogące żeglować pomiędzy Wielkimi Jeziorami a portami morskimi. Wielkość statków ograniczona jest wymiarami śluz oraz głębokością tego szlaku wodnego. Obecnie teoretyczne wielkości wymiarów statków tego rodzaju przedstawiają się następująco:
Są to jednostki śródlądowe (jeziorowce) oraz statki morskie, mylnie czasami utożsamiane z jeziorowcami. Nieliczne największe jeziorowce są ponad dwa razy większe od statków typu "seawaymax" i ich zastosowanie ograniczone jest do Wielkich Jezior, gdyż nie mogą pokonać śluz w drodze na Atlantyk. Większość współczesnych statków morskich ma większe rozmiary niż "seawaymaxy".

</doc>
<doc id="719653" url="https://pl.wikipedia.org/wiki?curid=719653" title="Richard Bingham (7. hrabia Lucan)">
Richard Bingham (7. hrabia Lucan)

Richard John Bingham (ur. 18 grudnia 1934) – brytyjski arystokrata, syn George’a Binghama, 6. hrabiego Lucan i Kaitilin Dawson, córki kapitana Edwarda Dawsona. Słynny z powodu swojego zniknięcia w 1974 r., po zabójstwie opiekunki swoich dzieci.
Życiorys.
Bingham odziedziczył tytuł hrabiowski po śmierci swojego ojca w 1964 r., wraz z przysługującym mu prawem do zasiadania w Izbie Lordów. 28 listopada 1963 r. poślubił Veronicę Mary Duncan, córkę majora Charlesa Duncana. Małżonkowie mieli razem syna i dwie córki:
Lord lubił brylować w towarzystwie i szybko stracił rodzinny majątek. Doszło w końcu do tego, że aby utrzymać rodzinę zaczął zawodowo uprawiać hazard. Veronica wiedziała o tym wychodząc za niego. Ponieważ szczęście nie zawsze mu dopisywało i często tonął w długach, lady Lucan podjęła pracę sekretarki. W 1972 r. z jej inicjatywy doszło do separacji. Mąż uznał to za pierwszy krok do rozwodu i pozbawienia go prawa do opieki nad dziećmi. Lord robił wszystko, ażeby prawo do opieki przypadło właśnie jemu. Jego strategia polegała na przekonaniu sądu o tym, że jego żona jest niezrównoważona psychicznie. Umieścił ją nawet na obserwacji w szpitalu psychiatrycznym, ale lekarze nie zauważyli żadnych objawów choroby psychicznej i lady Lucan wróciła do domu.
Morderstwo.
Do morderstwa doszło wieczorem 7 listopada 1974 r. w mieszkaniu lady Lucan na Lower Belgrave Street 10. Opiekunka, Sandra Rivett, została zatłuczona metalową rurką, ktoś również zaatakował lady Lucan, ale udało jej się przeżyć i trafiła z ciężkimi obrażeniami do szpitala. Dzieciom nic się nie stało.
Głównym podejrzanym został lord Lucan, który zniknął tej samej nocy. Jako mordercę wskazała go również lady Lucan. W śledztwie przyjęto, że lord Lucan chciał zabić żonę, aby odzyskać dzieci, a niania zginęła przez pomyłkę. Ponadto ustalono, że dzień przed morderstwem lord zwierzył się przyjacielowi, że żona zbyt dużo go kosztuje i lepiej by było, gdyby zmarła.
Pojawiło się jednak pytanie, dlaczego lord nie zabił lady Lucan, pomimo tego, że w końcu na nią się natknął. Według zeznań żony lorda miała miejsce szamotanina między nią a jej mężem, po czym lord nagle puścił żonę i poszedł do łazienki umyć ręce. Lady Lucan tłumaczyła to jego zmęczeniem. Niektórzy wysunęli jednak hipotezę, jakoby lord nie zabił opiekunki, ale wystraszył prawdziwego napastnika, a owa „szamotanina” z żoną to nic innego, jak tylko próba ocucenia jej. Będąca w szoku lady Lucan uznała jednak męża za mordercę. Przy takiej interpretacji powstaje jednak pytanie, dlaczego lord nie wezwał pogotowia (lady Lucan znalazła się w szpitalu, ponieważ gdy mąż poszedł do łazienki, uciekła z domu i szukała pomocy w pobliskim pubie).
Tajemnica.
Lord Lucan zniknął niedługo po zabójstwie na Lower Belgrave Street, co uczyniło go głównym podejrzanym. Te podejrzenia zostały wzmocnione, gdy 8 listopada policja odnalazła samochód lorda, w bagażniku którego znaleziono ślady krwi dwóch osób.
Na temat zniknięcia lorda powstało mnóstwo hipotez. Jedna z nich głosiła, że lord ukrywał się u swojego przyjaciela, Johna Aspinalla, w jego ZOO, gdzie miał zostać zagryziony przez tygrysa. Sam Aspinall udzielił w 2000 r. wywiadu, w którym powiedział, że jego zdaniem lord Lucan zabił nianię przypadkiem, gdyż właściwym celem była jego żona. Wstydząc się swojej pomyłki lord miał, według Aspinalla, popełnić samobójstwo w Newhaven.
We wrześniu 2003 r. wydana została książka byłego inspektora Scotland Yardu, Douglasa MacLaughlina, zatytułowana "Dead Lucky: Lord Lucan The Final Truth". Autor twierdził, że rok po morderstwie lord Lucan udał się do Goa w Indiach. Na poparcie tej tezy przedstawił wykonane w 1991 r. zdjęcia mężczyzny bardzo podobnego do lorda Lucana i tak jak on nieposiadającego płatków uszu. Ten mężczyzna, zwany Barry Halpin, zmarł w 1996 r. Rewelacje MacLaughlina zostały jednak rychło obalone. Prezenter 2 programu radia BBC, Mike Harding, wysłał list do "The Guardian," w którym napisał, że znał Barry’ego Halpina jako folkowego muzyka w latach 60., który wybrał się do Indii, gdyż było to „bardziej uduchowione miejsce niż Wyspa Świętej Heleny”.
W 2005 r. pojawiły się liczne doniesienia, jakoby widziano lorda Lucana w okolicach Godalming w hrabstwie Surrey. Lokalny adwokat, Ackroyd Jackson, twierdził, że lord wciąż przebywa w okolicy. Lokalna policja uznała jednak tę sprawę za żart.
Spuścizna.
W 1992 r. lord Lucan został uznany za zmarłego. Nie rozstrzygnięto jednak kwestii tytułu hrabiowskiego, tak więc lord Daer nie jest uznawany za 8. hrabiego Lucan, chociaż przybrał już ten tytuł. Odziedziczył jednak posiadłości swojego ojca i majątek wyceniony na 14 709 funtów. Żona Lucana również uznała męża za zmarłego i tytułuje się hrabiną-wdową Lucan.
We współczesnym języku angielskim wyrażenie "doing a Lord Lucan" oznacza „zniknąć” lub „zaginąć”.

</doc>
<doc id="719654" url="https://pl.wikipedia.org/wiki?curid=719654" title="Weissach im Tal">
Weissach im Tal

Weissach im Tal – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Backnang. Leży ok. 18 km na północny wschód od Waiblingen, w Lesie Szwabsko-Frankońskim.
Współpraca.
Miejscowość partnerska:

</doc>
<doc id="719655" url="https://pl.wikipedia.org/wiki?curid=719655" title="Richard John Bingham, 7. hrabia Lucan">
Richard John Bingham, 7. hrabia Lucan



</doc>
<doc id="719656" url="https://pl.wikipedia.org/wiki?curid=719656" title="Filmindustri AB Skandia">
Filmindustri AB Skandia



</doc>
<doc id="719658" url="https://pl.wikipedia.org/wiki?curid=719658" title="ABB Mi 101">
ABB Mi 101

Mi 101 – szwedzka przeciwgąsienicowa mina przeciwpancerna. Trotyl, z którego jest wykonana, zmieszany jest z włóknami szklanymi, dzięki czemu mina nie musi posiadać obudowy. W centralnej części miny umieszczony jest zapalnik naciskowy wywołujący eksplozję pod naciskiem 280 kg.

</doc>
<doc id="719659" url="https://pl.wikipedia.org/wiki?curid=719659" title="AB Svenska Biografteatern">
AB Svenska Biografteatern



</doc>
<doc id="719660" url="https://pl.wikipedia.org/wiki?curid=719660" title="ABB Mi 102">
ABB Mi 102

Mi 102 – szwedzka przeciwgąsienicowa mina przeciwpancerna. Trotyl, z którego jest wykonana, zmieszany jest z włóknami szklanymi, dzięki czemu mina nie musi posiadać obudowy. W centralnej części miny umieszczony jest zapalnik naciskowy wywołujący eksplozję pod naciskiem 280 kg.

</doc>
<doc id="719661" url="https://pl.wikipedia.org/wiki?curid=719661" title="Paranoiba">
Paranoiba



</doc>
<doc id="719662" url="https://pl.wikipedia.org/wiki?curid=719662" title="Herman Potocki">
Herman Potocki

Herman Potocki herbu Pilawa (ur. 7 lipca 1801 w Tykocinie, zm. 24 marca 1866 w Paryżu) – hrabia, powstaniec 1830, poseł, emigrant.
Syn Jana Alojzego i Marii Antoniny Czartoryskiej, córki Józefa Klemensa Czartoryskiego, wnuk Franciszka Piotra Potockiego.
Podpisał 25 stycznia 1831 roku akt detronizacji Mikołaja I Romanowa. W 1831 roku został wybrany posłem z powiatu machnowskiego województwa kijowskiego na sejm powstańczy. Był członkiem sejmu powstańczego na emigracji. 
Został pochowany na cmentarzu Montmartre w Paryżu wraz z bratem Józefem Franciszkiem.

</doc>
<doc id="719663" url="https://pl.wikipedia.org/wiki?curid=719663" title="Svenska Biografteatern">
Svenska Biografteatern



</doc>
<doc id="719664" url="https://pl.wikipedia.org/wiki?curid=719664" title="Jacek Świątkowski (trener)">
Jacek Świątkowski (trener)

Jacek Świątkowski jest szefem instruktorów i prezesem w Polskim Stowarzyszeniu Hung Gar Kung Fu. Jego głównym stylem, który propaguje jest styl Hung Gar Kung Fu. Sztukami walki zajmuje się od ponad dwudziestu lat. Był jednym z prekursorów Kung-fu w Polsce. Rozpoczął treningi Kung Fu w 1979 roku w szkole prowadzonej przez Krzysztofa Łozińskiego i Wietnamczyka Hai Nam. Od 1982 r. samodzielnie zaczął prowadzić zajęcia w jednej z grup treningowych w Ognisku TKKF Błyskawica. Był członkiem założycielem wielu organizacji chińskich sztuk walki, które powstawały w tamtych czasach między innymi Polskiego Zrzeszenia Kung Fu Wu Shu. W nim też przez wiele lat działał w zarządzie będąc także trenerem Kadry Narodowej. Aktualnie jest Prezesem Polskiego Stowarzyszenia Hung Gar Kung Fu oraz Sekretarzem Generalnym Polskiej Unii Dalekowschodnich Sztuk Walki. Brał udział jako zawodnik w Mistrzostwach Świata w 1988 r. w Shenzhen (Chiny) i Mistrzostwach Europy w 1989 r. w Chietti (Włochy).
Podczas Mistrzostw Świata w Shenzhen poznał Si Fu Lam Chuen Ping’a i został przez niego zaproszony na staż treningowy do jego szkoły w Barcelonie. Na stażach treningowych w szkole Lam Chuen Pinga przebywał jeszcze wiele razy nawet po kilka miesięcy w roku doskonaląc swoje umiejętności w wielu systemach tam ćwiczonych między innymi w Choy Lee Fut, Pak Mei, Xing Yi, Pak Siu Lum (Bei Shaolin), Shuai Jiao oraz San Da. Jako jedyna osoba w Polsce posiada mistrzowski stopień stylowy Hung Gar Kung Fu nadany przez Si Fu Lam Chuen Pinga w Chow Wing Tak Association.
Oprócz tego posiada stopień trenera nadany przez Spanish Wu Shu Federation oraz stopień Mistrza Polskiego Zrzeszenia Kung Fu Wu Shu. Jako jeden z nielicznych poznał dwie główne linie Hung Gar Kung Fu w wersjach Tang Funga i Lam Sai Winga wraz z formą Tit Shi Kuen (Żelaznej Liny) będącą ukoronowaniem systemu. Linię Lam Sai Wing’a poznawał nauczany przez Si Fu Lam Chuen Pinga, a wersję Lam Sai Winga bezpośrednio w przekazie od Si Gun Chiu Waia.
Oprócz działania w ramach chińskich sztuk walki zajmuje się także nurkowaniem, w której to dziedzinie doszedł także do stopnia instruktorskiego (Dive Control Specialist) w organizacji SSI (Scuba Schools International).
W 2004 roku Jacek Świątkowski zdobył na Mistrzostwach Świata Hung Gar Kung Fu złoty i srebrny medal w kategorii Form Krótkich i Form Zaawansowanych. W 2012 roku na Mistrzostwach Świata Wushu Tradycyjnego w Huangshan, Chiny zdobył 2 brązowe medale w konkurencji form ręcznych oraz kija.
Od 2008 roku rozpoczął treningi Smoczych Łodzi (Dragon Boat) w tym czasie zdobył 16 złotych medali Mistrzostw Świata, ponadto kilkadziesiąt złotych, srebrnych i brązowych medali Mistrzostw Świata, Mistrzostw Europy oraz Mistrzostw Polski.
W grudniu 2016 został wybrany na Prezesa Zarządu Polskiego Związku Wushu.
Jest członkiem Komisji nadającej stopnie stylowe "IWUF Grading Commission" w Międzynarodowej Federacji Wushu oraz Standarization Commission IWUF
English Version
Jacek Świątkowski is the head of instructors and president of the Polish Hung Gar Kung Fu Association. His main style that he promotes is the Hung Gar Kung Fu style. He has been practicing martial arts for over twenty years. He was one of the precursors of Kung-fu in Poland. He started Kung Fu training in 1979 in a school run by Krzysztof Łoziński and Hai Nam, a Vietnamese. From 1982, he began to conduct classes on his own in one of the training groups at the TKKF Błyskawica Centre. He was a founding member of many Chinese martial arts organizations that were established at that time, including the Polish Kung Fu Wu Shu Association. He also worked in the board for many years, being also a coach of the National Team. Currently, he is the President of the Polish Hung Gar Kung Fu Association and the Secretary General of the Polish Union of Far Eastern Martial Arts. He participated as a competitor in the 1988 World Championships in Shenzhen (China) and the 1989 European Championships in Chietti (Italy).
During the World Championships in Shenzhen, he met Si Fu Lam Chuen Ping and was invited by him for a training internship at his school in Barcelona. On training internships at the Lam Chuen Pinga school he stayed many times, even several months a year, improving his skills in many systems practiced there, including Choy Lee Fut, Pak Mei, Xing Yi, Pak Siu Lum (Bei Shaolin), Shuai Jiao and San Da. As the only person in Poland, he has a Hung Gar Kung Fu style master degree awarded by Si Fu Lam Chuen Ping at the Chow Wing Tak Association.
In addition, he has the degree of trainer awarded by the Spanish Wu Shu Federation and the degree of Master of the Polish Kung Fu Wu Shu Association. As one of the few, he learned the two main lines of Hung Gar Kung Fu in Tang Fung and Lam Sai Wing versions, along with the form of Tit Shi Kuen (Iron Rope) which is the crowning achievement of the system. He learned the Lam Sai Wing lineage taught by Si Fu to Lam Chuen Ping, and the Lam Sai Wing version directly from Si Gun Chiu Wai.
In addition to acting within the framework of Chinese martial arts, he is also involved in diving, in which he also achieved the degree of instructor (Dive Control Specialist) in the organization SSI (Scuba Schools International).
In 2004, Jacek Świątkowski won the gold and silver medals at the Hung Gar Kung Fu World Championships in the category of Short Forms and Advanced Forms. In 2012, at the World Traditional Wushu Championships in Huangshan, China, he won 2 bronze medals in hand and stick competition.
In 2008, he started Dragon Boat training, during which time he won 16 gold medals of the World Championships, and several dozen gold, silver and bronze medals of the World Championships, European Championships and Polish Championships.
In December 2016, he was elected President of the Board of the Polish Wushu Association.
He is a member of the "IWUF Grading Commission" in the International Wushu Federation and the IWUF Standardization Commission

</doc>
<doc id="719665" url="https://pl.wikipedia.org/wiki?curid=719665" title="ABB Mi 103">
ABB Mi 103

Mi 103 – szwedzka przeciwgąsienicowa mina przeciwpancerna. Trotyl z którego jest wykonana zmieszany jest z włóknami szklanymi dzięki czemu mina nie musi posiadać obudowy. W centralnej części miny umieszczony jest zapalnik naciskowy wywołujący eksplozje pod naciskiem 280 kg.

</doc>
<doc id="719667" url="https://pl.wikipedia.org/wiki?curid=719667" title="Bernard Marszałek">
Bernard Marszałek

Bernard Waldemar Marszałek (ur. 1975, zm. 30 kwietnia 2007 w Warszawie) – polski motorowodniak, zawodnik klubu KS Polonia Warszawa.
Życiorys.
Kariera sportowa.
W 2002 wywalczył tytuł wicemistrza Europy w klasie O-350. W 2003 zdobył tytuł mistrza świata w klasie O-350 (Żnin) oraz tytuł mistrza Polski w klasie O-250. Jako jedyny w historii motorowodniactwa zdobył tytuł MŚ używając włoskich silników nie będąc Włochem. W 2003 znalazł się w pierwszej dziesiątce sportowców Plebiscytu Przeglądu Sportowego.
W 2004 w czeskiej miejscowości Podolsky Most podczas mistrzostw świata O-350, broniąc tytułu sprzed roku, Bernard uległ poważnemu wypadkowi, który spowodował uraz kręgosłupa. Ponadto okazało się, że Polski Związek Motorowodny nie ubezpieczył polskiego zawodnika, co stało się przyczyną problemów rodziny. W 2006 po rehabilitacji Bernard powrócił na tory motorowodne, w klasie O-700. Łódź i silnik produkcji włoskiej podarował mu ówczesny Prezydent Warszawy Lech Kaczyński. Zdobył wtedy brązowy medal mistrzostw Polski w klasie O-700.
W sezonie 2007 zamierzał walczyć o mistrzostwo świata i Europy w klasie O-700. Plany te pokrzyżowała śmierć sportowca 30 kwietnia 2007, prawdopodobnie na skutek ataku astmy, na którą cierpiał od dzieciństwa.
Został pochowany w grobie rodzinnym na cmentarzu bródnowskim (kwatera 34B-2-3).
Działalność polityczna.
We wrześniu 2006 wstąpił do Samoobrony RP. Bez powodzenia kandydował z jej listy do sejmiku mazowieckiego. Był też wymieniany jako kandydat Samoobrony RP na wiceministra sportu. Do objęcia przez niego tego urzędu jednak nie doszło.
Odznaczenia.
7 maja 2007, za "osiągnięcia w sportach motorowodnych", został pośmiertnie odznaczony przez prezydenta Lecha Kaczyńskiego Złotym Krzyżem Zasługi.
Życie prywatne.
Był synem motorowodniaka Waldemara Marszałka oraz bratem Bartłomieja Marszałka, również motorowodniaka.

</doc>
<doc id="719668" url="https://pl.wikipedia.org/wiki?curid=719668" title="Szludron">
Szludron

Szludron (dodatkowa nazwa w j. kaszub. Szludrón; niem. "Schludron") – kaszubska osada leśna w Polsce na Pojezierzu Kaszubskim położona w województwie pomorskim, w powiecie kościerskim, w gminie Kościerzyna na terenie Wdzydzkiego Parku Krajobrazowego. Osada jest częścią składową sołectwa Loryniec. Na południe od osady znajduje się jezioro Słupinko.
W latach 1975–1998 miejscowość administracyjnie należała do województwa gdańskiego.

</doc>
<doc id="719669" url="https://pl.wikipedia.org/wiki?curid=719669" title="Filmindustri Skandia">
Filmindustri Skandia



</doc>
<doc id="719672" url="https://pl.wikipedia.org/wiki?curid=719672" title="Brandir">
Brandir



</doc>
<doc id="719678" url="https://pl.wikipedia.org/wiki?curid=719678" title="Ian R. MacLeod">
Ian R. MacLeod

Ian R. MacLeod (ur. 1956 Solihull, Wielka Brytania) – brytyjski pisarz science-fiction i fantasy. Zdobywca nagród Hugo, Nebula, Locusa oraz World Fantasy, głównie za krótsze formy.
Pierwsza powieść MacLeoda pod tytułem "The Great Wheel", opublikowana w 1997 roku, zdobyła Nagrodę Locusa za najlepszy debiut powieściowy.
Ian R. MacLeod jest też autorem powieści "Wieki światła" oraz "Dom Burz", których akcja jest umiejscowiona w odpowiedniku dziewiętnastowiecznej Anglii, znajdującej się w alternatywnej rzeczywistości, w której eter – substancja, którą można kontrolować za pomocą umysłu – spowodowała, że angielskie społeczeństwo zostało podzielone na cechy, a rozwój techniczny został zatrzymany.
MacLeod napisał szereg opowiadań i nowel. Do najbardziej uhonorowanych należą:

</doc>
<doc id="719679" url="https://pl.wikipedia.org/wiki?curid=719679" title="Andrzej Hlinka">
Andrzej Hlinka



</doc>
<doc id="719680" url="https://pl.wikipedia.org/wiki?curid=719680" title="Kraški ovčar">
Kraški ovčar



</doc>
<doc id="719682" url="https://pl.wikipedia.org/wiki?curid=719682" title="Ben Cardin">
Ben Cardin

Ben Cardin, Benjamin Louis Cardin (ur. 5 października 1943 w Baltimore) – amerykański polityk, członek Partii Demokratycznej. W latach 1987-2007 reprezentował trzeci okręg wyborczy w stanie Maryland w Izbie Reprezentantów Stanów Zjednoczonych, a od 2007 jest senatorem 1. klasy z Maryland.
Kariera polityczna.
Przez dziesięć kadencji był członkiem Izby Reprezentantów Stanów Zjednoczonych, reprezentując w latach 1987-2007 trzeci okręg wyborczy w stanie Maryland. Jego miejsce od 2007 przejął John Sarbanes, syn senatora Paula Sarbanesa. W wyborach do Senatu USA w 2006 Cardin pokonał Michaela S. Steele’a z Partii Republikańskiej uzyskując 54,20% głosów. Od 3 stycznia 2007 jest Senatorem 1. klasy ze stanu Maryland, gdzie zastąpił Paula Sarbanesa, który nie ubiegał się o ponowny wybór.
Ben Cardin i dwójka jego poprzedników jako członków Izby Reprezentantów z trzeciego okręgu wyborczego, Barbara Mikulski i Paul Sarbanes, byli senatorami Stanów Zjednoczonych reprezentującymi stan Maryland.
Linki zewnętrzne.
 

</doc>
<doc id="719685" url="https://pl.wikipedia.org/wiki?curid=719685" title="Dominik Jakub Potocki">
Dominik Jakub Potocki

Dominik Jakub Potocki herbu Pilawa (ur. 1608 w Kamieńcu Podolskim, zm. 5 listopada 1639) – dominikanin, prowincjał dominikanów od 1636, biskup nominat chełmiński.
Syn Jakuba, wojewody bracławskiego, brat: Mikołaja, hetmana wielkiego koronnego i Stanisława, pułkownika wojsk koronnych.
Chorowity przez całe swe życie. Zmarł 5 listopada 1639.

</doc>
<doc id="719692" url="https://pl.wikipedia.org/wiki?curid=719692" title="George Bingham">
George Bingham

George Charles Bingham (ur. 21 września 1967) – brytyjski arystokrata i bankowiec, jedyny syn słynnego lorda Lucana, który zginął po zamordowaniu opiekunki swoich dzieci, oraz Veroniki Duncan, córki majora Charlesa Duncana.
Życiorys.
W 1998 r. lord Bingham złożył podanie o przyznanie mu ojcowskiego miejsca w Izbie Lordów. Lord Kanclerz, baron Irvine of Lairg, odrzucił jednak to podanie, gdyż oficjalnie nie uznano lorda Lucana za zmarłego. W następnym roku Wysoki Sąd wydał stosowne oświadczenie, ale wciąż nie ma oficjalnego aktu zgonu. Lord Bingham przybrał wprawdzie tytuł 8. hrabiego Lucan, ale nie jest on oficjalnie uznawany i Bingham nie może zasiąść w Izbie Lordów.
Lord Bingham ma wykształcenie ekonomiczne i pracuje w Londynie jako inwestor bankowy. Napisał również książkę o sprawie swojego ojca, w której stwierdził, że nie wierzy w winę lorda Lucana.
Po zaginięciu 7. hrabiego dzierżawcy posiadłości Binghamów w Castlebar w Irlandii przestali płacić czynsz. Po latach procesów lord Bingham wydaje się zdecydowany na przerwanie procesów i rezygnację z roszczeń do tych terenów, których utrzymanie kosztuje go 30 000 funtów rocznie.

</doc>
<doc id="719693" url="https://pl.wikipedia.org/wiki?curid=719693" title="George Charles Bingham, lord Bingham">
George Charles Bingham, lord Bingham



</doc>
<doc id="719695" url="https://pl.wikipedia.org/wiki?curid=719695" title="Ogrodoterapia">
Ogrodoterapia

Ogrodoterapia (także: "hortiterapia", "ogrodolecznictwo", "hortikuloterapia", "terapia ogrodnicza") – metoda terapii wykorzystująca ogrody w pracy z pacjentami, polega na wykonywaniu w ogrodzie pracy fizycznej związanej z utrzymaniem ogrodu. Terapia ta jest stosowana w przypadku rekonwalescencji po udarach, wypadkach i paraliżach. Pomimo braku uznania jako terapia terapeutyczna jest również stosowana u osób z zaburzeniami psychicznymi i niepełnosprawnością, a także jako metoda terapeutyczna dla osób wykluczonych społecznie: więźniowie, mniejszości narodowe, młodociani przestępcy, a także, jako metoda uzupełniająca w leczeniu uzależnień.
Historia.
Dobroczynne działanie ogrodów znane było już w Starożytności, np. w Egipcie członkom rodziny faraona z problemami psychicznymi zalecano spacery po ogrodach przypałacowych. Pod koniec XVIII wieku zaczęto bardziej szczegółowo badać wpływ roślin na samopoczucie człowieka. M.in. Benjamin Rush odkrył związek postępów terapii psychiatrycznej z zajmowaniem się przez pacjentów roślinami. Bywa z tego względu nazywany "ojcem ogrodoterapii". W 1817 w Filadelfii otwarto klinikę psychiatryczną z ogrodami, gdzie podopieczni pracowali w sąsiedztwie parku przy uprawie warzyw i drzew owocowych. W 1847 w piśmie "American Journal of Insanity" ukazał się artykuł ukazujący pracę z roślinami jako skuteczny sposób oderwania myśli pacjenta od własnych stanów chorobowych. W Europie psychiatra francuski Philippe Pinel opowiadał się za terapią poprzez pracę, w tym i pracę w ogrodzie. Jego uczeń, Jean-Étienne Dominique Esquirol wskazywał również na doskonałe wyniki w tym zakresie. W Anglii, w XIX wieku, przy "domach dla obłąkanych" lokowano często gospodarstwa rolne, które miały nie tylko wymiar praktyczny, ale służyły do zajmowania pacjentów czynnościami rozładowującymi agresję. Pierwsze programy ogrodoterapii dla pacjentów psychiatrycznych (w tym weteranów z I wojny światowej) opracowano w początku XX wieku. Rozpowszechniły się one znacząco zwłaszcza w Wielkiej Brytanii i USA po 1945.
Charakterystyka.
Terapia ta polega na urządzaniu ogrodów przez osoby po traumach (np. weterani wojenni w USA) lub osób niepełnosprawnych, które uczestniczą w uprawie i pielęgnowaniu roślin. Wpływa to pozytywnie na ich samopoczucie i proces rehabilitacji. Uczestnicząc w pracach ogrodowych i pozostając w kontakcie z przyrodą stają się pełnoprawnymi, współodpowiedzialnymi członkami wspólnoty opiekującej się ogrodem.
Jest obiecującą metodą leczenia zespołu stresu pourazowego (PTSD) poprzez m.in. hodowanie warzyw i ich wspólne spożywanie, co pozwala poprawić nastrój, zmniejszyć poczucie osamotnienia i zapewnić zdrowszy skład diety.
Ogrodoterapia ma wielostronny wpływ na zdrowie i rozwój:
W Polsce terapia ta nie jest oficjalnie uznaną przez ośrodki medyczne formą terapii i rehabilitacji, chociaż zajęcia ogrodnicze włączane są do programów ośrodków dysponujących zapleczem ogrodniczym, takich jak szkoły, przedszkola, domy opieki społecznej, szpitale psychiatryczne, ośrodki odwykowe, warsztaty terapii zajęciowej. Ostatnio jest popularyzowana szczególnie w nauczaniu przedszkolnym, także u dzieci z autyzmem i niepełnosprawnych ruchowo i/lub umysłowo. Programy terapii ogrodniczej są zróżnicowane i zależą od dostępnego zaplecza ogrodniczego, a przede wszystkim potrzeb i możliwości klientów. Programy te można podzielić na trzy grupy:
Ogrodoterapia w literaturze pięknej.
W literaturze pięknej od dawna pojawia się wątek korzystnego wpływu ogrodnictwa na zdrowie, np.:

</doc>
<doc id="719698" url="https://pl.wikipedia.org/wiki?curid=719698" title="Sherrod Brown">
Sherrod Brown

Sherrod Brown (ur. 9 listopada 1952 w Mansfield, Ohio) – amerykański polityk, stanowy sekretarz stanu Ohio (1983-1991), członek Izby Reprezentantów USA (1993-2007), senator USA 1 klasy ze stanu Ohio.
W wyborach do Senatu USA w 2006 pokonał dotychczasowego senatora Mike'a DeWine'a stosunkiem głosów 56% do 44%.

</doc>
<doc id="719701" url="https://pl.wikipedia.org/wiki?curid=719701" title="Telewizyjne biuro śledcze">
Telewizyjne biuro śledcze



</doc>
<doc id="719703" url="https://pl.wikipedia.org/wiki?curid=719703" title="Marian Foik">
Marian Foik

Marian Foik (ur. 6 października 1933 w Bielszowicach, obecnie dzielnica Rudy Śląskiej, zm. 20 maja 2005 w Warszawie) – polski sportowiec, lekkoatleta, olimpijczyk, medalista olimpijski i mistrzostw Europy. Nazywany był "białą błyskawicą" ("White Lightning").
Jego koronną konkurencją był bieg na 200 metrów, w której największym jego osiągnięciem był srebrny medal na mistrzostwach Europy. Wielokrotnie startował również w polskiej sztafecie 4 × 100 metrów – zdobył w niej srebrny medal na mistrzostwach Europy w 1962 w składzie Juskowiak, Zieliński, Syka i Foik oraz srebrny medal igrzysk olimpijskich w 1964 w składzie Zieliński, Maniak, Foik i Dudziak.
Na krajowych bieżniach dominował przez 10 lat – od 1955 do 1965, zdobywając w tym okresie 18 tytułów mistrza Polski: w biegu na 100 metrów (1955, 1957, 1958, 1960, 1961, 1964), w biegu na 200 metrów (1955, 1958, 1959, 1961, 1963, 1964) oraz w sztafecie 4 × 100 metrów (1955, 1958, 1961, 1963-1965). Trzydzieści razy ustanawiał nowe rekordy kraju w biegach na 100 m i 200 m oraz w sztafecie 4 x 100 m.
Jego rekordy życiowe to: 
W 1964 biegacz został odznaczony Krzyżem Oficerskim Orderu Odrodzenia Polski.
Był zawodnikiem kolejno: Spójni Katowice, Technika Zamość, CWKS Warszawa później nazwanego Legia i Śląska Wrocław.
Pochowany na cmentarzu Bródnowskim w Warszawie (kwatera 28C-2-27).
Ważniejsze starty.
Trener: Gerard Mach.
Upamiętnienie.
25 listopada 2021 Rada Miasta Ruda Śląska podjęła uchwałę w sprawie nadania plantom mieszczącym się w Rudzie Śląskiej przy ulicy Piotra Czajkowskiego (dzielnica Wirek) nazwy "Planty imienia Mariana Foika".

</doc>
<doc id="719706" url="https://pl.wikipedia.org/wiki?curid=719706" title="System uprawy roli">
System uprawy roli

System uprawy roli - sposób uprawy roli, oparty na odpowiednim doborze narzędzi i maszyn oraz kolejności ich stosowania w cyklu rocznym lub dłuższym, uwarunkowany czynnikami przyrodniczymi (gleba, klimat, urzeźbienie, stosunki wodne) i agrotechnicznymi.
Wyróżnia się trzy systemy uprawy roli: 

</doc>
<doc id="719707" url="https://pl.wikipedia.org/wiki?curid=719707" title="Katastrofa tramwajowa w Warszawie">
Katastrofa tramwajowa w Warszawie



</doc>
<doc id="719708" url="https://pl.wikipedia.org/wiki?curid=719708" title="Atomistyka (album)">
Atomistyka (album)

Atomistyka – album Elektrycznych Gitar, wydany 25 września 2006. Powstał z dziesięciu piosenek Kuby Sienkiewicza, trzech Piotra Łojka i dwóch Alka Koreckiego – uznanego polskiego saksofonisty i muzyka Elektrycznych Gitar. Na płytę trafiły utwory zarówno - jak to u Elektrycznych Gitar bywa - żartobliwe („Kiedy mówisz człowiek”), absurdalne („Coś”), ale też z wypowiedzią całkowicie serio. Dowodem na to, że zespół potrafi poważnie opisywać rzeczywistość, jest długa, ponad 7-minutowa „Krowa” - z wymową wegetariańską, jak i opowieść „O Lwowie”, czy „Świat”. Z płyty wydano na singlach „Czasy średnie” i „Kiedy mówisz człowiek”. Do tego ostatniego nakręcono teledysk. Album nie osiągnął już takiego rozgłosu, jak płyty grupy z lat 90., na które przypadł czas największych sukcesów Kuby Sienkiewicza i jego kolegów.

</doc>
<doc id="719709" url="https://pl.wikipedia.org/wiki?curid=719709" title="Przetwornik A/C">
Przetwornik A/C



</doc>
<doc id="719712" url="https://pl.wikipedia.org/wiki?curid=719712" title="Rybaki (powiat kościerski)">
Rybaki (powiat kościerski)

Rybaki (dodatkowa nazwa w j. kaszub. Rëbôczi; niem. "Ribaken") – wieś w Polsce położona w województwie pomorskim, w powiecie kościerskim, w gminie Kościerzyna. 
Wieś kaszubska na Pojezierzu Kaszubskiem położona nad jeziorami Sudomie i Mielnica, 0,3 km na południe od drogi krajowej nr 20 ze Stargardu do Gdyni. Wieś wchodzi w skład sołectwa Szarlota.
W latach 1975–1998 miejscowość administracyjnie należała do województwa gdańskiego.

</doc>
<doc id="719714" url="https://pl.wikipedia.org/wiki?curid=719714" title="Giuseppina Leone">
Giuseppina Leone

Giuseppina Leone (ur. 21 grudnia 1934 w Turynie) – włoska lekkoatletka, sprinterka, medalistka olimpijska, rekordzistka Europy.
Leone zdobyła brązowy medal w sztafecie 4 × 100 metrów podczas mistrzostw Europy w 1954. Jej największy indywidualny sukces to brązowy medal w biegu na 100 metrów podczas Igrzysk Olimpijskich w Rzymie w 1960. Przegrała wówczas jedynie z Amerykanką Rudolph i Brytyjką Hyman.
21 października 1956 Leone ustanowiła z czasem 11,4 sek. nowy rekord Europy w biegu na 100 m.
Zwyciężyła w biegach na 100 m i na 200 m na uniwersjadzie w 1959 w Turynie.

</doc>
<doc id="719715" url="https://pl.wikipedia.org/wiki?curid=719715" title="Malaccamax">
Malaccamax

Malaccamax - statek o maksymalnych wymiarach gabarytowych umożliwiających żeglugę przez Cieśninę Malakka. Statki tej wielkości zalicza się do klasy capesize. Wielkość statku ograniczona jest głębokością tego szlaku wodnego. Obecnie teoretyczne wielkości wymiarów statków przedstawiają się następująco:
Są to tankowce, choć w niedalekiej przyszłości granica ta stanie się dostępna dla kontenerowców o pojemności 18 000 TEU. Statki tego typu obecnie najczęściej dowożą ropę naftową z rejonu Zatoki Perskiej do Japonii.

</doc>
<doc id="719718" url="https://pl.wikipedia.org/wiki?curid=719718" title="ABB AP12">
ABB AP12

AP12 – szwedzka kierunkowa, odłamkowa mina przeciwpiechotna.
Mina ma kształt lekko wygiętego prostokąta. Ustawiana jest pionowo, wypukłą stroną w kierunku przeciwnika, na lekkim czwórnogu. Cel rażony jest przy pomocy prefabrykowanych odłamków. Mina może być odpalona przy pomocy zapalnika o działaniu naciągowym lub ręcznie przy pomocy zapalnika elektrycznego z odległości do 50 m. Mina zaprojektowana do użycia w temperaturze od -40 do +60 °C.

</doc>
<doc id="719728" url="https://pl.wikipedia.org/wiki?curid=719728" title="Swoboda umów">
Swoboda umów

Swoboda umów – zasada prawa zobowiązań polegająca na przyznaniu podmiotom prawnym ogólnej możliwości zawierania i kształtowania treści umów w granicach zakreślonych przez prawo.
Na swobodę umów składają się cztery elementy:
Zakres swobody umów wyznacza treść lub cel stosunku zobowiązaniowego, które nie mogą sprzeciwiać się właściwości (naturze) tego stosunku, ustawie ani zasadom współżycia społecznego. Zasada swobody umów zapisana jest w art. 353¹ Kodeksu cywilnego:
Zasada swobody umów ma swoją podstawę w art. 31 ust. 1 i 2 RP, gwarantującym wolność człowieka i nakazującym władzom publicznym jej prawną ochronę, a w pewnym zakresie również w art. 20 i art. 22 Konstytucji stanowiących o wolności działalności gospodarczej. Konstytucyjnie chroniona wolność umów jest samodzielnym prawem podstawowym jednostki, o szerszym zakresie przedmiotowym aniżeli wynikający z art. 353¹ Kodeksu cywilnego, co oznacza, że ingerencja państwa w stosunki umowne musi być proporcjonalna (w rozumieniu art. 31 ust. 3 Konstytucji) i zgodna z wymaganiami demokratycznego państwa prawnego (art. 2 Konstytucji).
W szczególnych przypadkach zasada swobody umów może zostać wyłączona lub ograniczona przez ustawę z uwagi na wyższe racje prawem chronione. Administracyjny przymus zawierania umów przez przedsiębiorców z konsumentami funkcjonuje w prawie przewozowym, telekomunikacyjnym i energetycznym.
Ustawodawca w celu ochrony pewności obrotu wprowadził pewne ograniczenia co do formy zawierania umów. Na przykład umowa zobowiązująca do przeniesienia własności nieruchomości powinna być zawarta w formie aktu notarialnego. Niezachowanie tej formy powoduje nieważność umowy .
Odrębną kwestią jest swoboda kontrahentów odnośnie do czytania umów. Mimo że, aż 43 proc. Polaków deklaruje, że czyta umowę przed jej podpisaniem, to co piąty z nas z treścią dokumentu zapoznaje się rzadko lub nie czyta go wcale.

</doc>
<doc id="719731" url="https://pl.wikipedia.org/wiki?curid=719731" title="Kwas α-aminomasłowy">
Kwas α-aminomasłowy

Kwas α-aminomasłowy (AABA, 2-ABA) – organiczny związek chemiczny z grupy aminokwasów. Jest izomerem kwasu gamma-aminomasłowego. Należy do tzw. α-aminokwasów niebiałkowych, nie wchodzi w skład białek. Występuje w dwóch odmianach enancjomerycznych. Szkielet kwasu α-aminomasłowego występuje w wielu biologicznie czynnych związkach organicznych, np. w fosfinotrycynie.

</doc>
<doc id="719734" url="https://pl.wikipedia.org/wiki?curid=719734" title="Światła wielkiego miasta">
Światła wielkiego miasta

Światła wielkiego miasta – amerykański czarno-biały, niemy film Charlesa Chaplina z 1931 r.
Opis fabuły.
Film Chaplina opowiada o miłości między niewidomą kwiaciarką a „eleganckim trampem” – ulubioną postacią Chaplina. Tramp pragnie zebrać pieniądze na operację oczu ukochanej. Ma szczęście, gdyż ratuje on bogatego jegomościa (pragnącego popełnić samobójstwo), który za to go pokochał, i dostaje od niego pieniądze. Jednak okazuje się, że w mieszkaniu są złodzieje. Tramp dzwoni na policję, ale złodzieje uciekają, ogłuszając bogacza. Gdy przyjeżdża policja, tramp zostaje zatrzymany, gdyż jego kolega zapomina, kim on jest. Wyrywa się jednak i ucieka z pieniędzmi. Daje je dziewczynie. Chwilę potem zostaje złapany przez policję. Po wyjściu z więzienia, włóczęga spotyka ukochaną, która odzyskała wzrok.

</doc>
<doc id="719737" url="https://pl.wikipedia.org/wiki?curid=719737" title="Jon Tester">
Jon Tester

Jonathan „Jon” Tester (ur. 21 sierpnia 1956 w Havre, Montana) – amerykański polityk partii demokratycznej, przewodniczący stanowego senatu Montany (2005–2007), od 2007 senator Stanów Zjednoczonych z Montany.
Życiorys.
Polityczną karierę rozpoczął w 1998, kiedy po raz pierwszy został wybrany do stanowego senatu stanu Montana. W 2001 został wybrany na zastępcę lidera mniejszości i ponownie wybrany w 2002. W 2003 został już liderem mniejszości. W 2005 po przejęciu większości przez Partię Demokratyczną został przewodniczącym izby wyższej stanowego parlamentu ("President of the Montana Senate").
W wyborach do Senatu USA w 2006 zmierzył się z urzędującym senatorem Conradem Burnsem i pokonał go (198 302 głosów za Testerem i 195 455 za Burnsem). 3 stycznia 2007 zastąpił go w Senacie.

</doc>
<doc id="719738" url="https://pl.wikipedia.org/wiki?curid=719738" title="Anna Andrusikiewicz">
Anna Andrusikiewicz

Anna Wanda Andrusikiewicz, z domu Ender (ur. 2 grudnia 1926 w Wilnie, zm. 23 sierpnia 2012 w Olsztynie) – polska przewodniczka turystyczna, zasłużona działaczka Polskiego Towarzystwa Turystyczno-Krajoznawczego.
Życiorys.
Była córką Jana Endera i Jadwigi ze Strzałkowskich. Ojciec (zm. 1981) był uczestnikiem I wojny światowej i wojny polsko-rosyjskiej (za którą został odznaczony Krzyżem Walecznych), w okresie międzywojennym zawodowym oficerem WP, absolwentem Wyższej Szkoły Wojennej w Warszawie, po kampanii wrześniowej jeńcem Woldenberga. Matka (zm. 1981) pracowała jako nauczycielka, ale po urodzeniu córki nie wróciła do zawodu. Ze względu na charakter pracy ojca rodzina często zmieniała miejsce pobytu (m.in. Poznań, Warszawa, Brześć nad Bugiem). W Brześciu nad Bugiem Anna ukończyła szkołę podstawową i pierwszą klasę gimnazjum. Od 10. roku życia należała do harcerstwa. W okresie okupacji przebywała w Siedlcach, a następnie w Krakowie, gdzie ukończyła szkołę handlową i pracowała w urzędzie telefonicznym. Działała w harcerstwie konspiracyjnym. Z ruchem harcerskim pozostała związana również po wojnie, osiągając stopień harcmistrza i funkcję zastępcy komendanta Krakowskiej Komendy Chorągwi Związku Harcerstwa Polskiego.
W latach powojennych ukończyła studia na Akademii Handlowej w Krakowie oraz obroniła dyplom magistra ekonomii w Szkole Głównej Planowania i Statystyki. Pracowała jako księgowa w liceum pedagogicznym w Krakowie, potem w dziale planowania przedsiębiorstwa Centrostal. W 1960 roku przeniosła się do Olsztyna, gdzie nadal pracowała w Centrostalu, a potem w Wojewódzkiej Komisji Planowania. W 1981 roku przeszła na emeryturę.
Pasjonatka turystyki pieszej, przewodniczka, działa we władzach PTTK. W 1983 roku została honorowym przewodnikiem turystyki pieszej. Współorganizowała liczne imprezy turystyczne, m.in. zloty przodowników turystyki pieszej (w tym XXXVII Ogólnopolski Zlot Przodowników Turystyki Pieszej w Olsztynie). Uczestniczka olsztyńskich wycieczek pod hasłami „Spacer z gawędą” i „Nie siedź w domu, ruszaj z nami”, ma stopnie zasłużonego instruktora krajoznawstwa i instruktora krajoznawstwa Polski. W 1997 roku zainicjowała utworzenie Klubu Krajoznawców PTTK przy Uniwersytecie Trzeciego Wieku w Olsztynie. Na tej uczelni prowadzi wykłady. W 1976 roku ukończyła kurs przewodnicki. Była popularną przewodniczką po Olsztynie oraz kilkakrotną laureatką konkursów krasomówczych dla przewodników w Golubiu-Dobrzyniu.
Opublikowała opracowania dotyczące Olsztyna, regionu i szlaków turystycznych, m.in. w „Przeglądzie Turystycznym”, „Poznaj swój kraj”, prasie regionalnej. Była autorką i współautorką wielu przewodników, m.in. "Wędrówki po Olsztynie". Do zbiorowej publikacji "Przewodnictwo turystyczne w Polsce" (1986) opracowała rozdział poświęcony historii przewodnictwa PTTK w województwie olsztyńskim. Została odznaczona m.in. Krzyżem Kawalerskim Orderu Odrodzenia Polski (1981), odznaką „Zasłużony dla Warmii i Mazur” (1972), Krzyżem Armii Krajowej (1994), Złotą Honorową Odznaką PTTK i innymi wyróżnieniami towarzystwa, w tym tytułem honorowego członka PTTK, nadanym na walnym zjeździe PTTK w Poznaniu (1993). Była członkiem Światowego Związku Żołnierzy Armii Krajowej.

</doc>
<doc id="719742" url="https://pl.wikipedia.org/wiki?curid=719742" title="Piotr Krzystek">
Piotr Krzystek

Piotr Tomasz Krzystek (ur. 5 lutego 1973 w Szczecinie) – polski prawnik, polityk i samorządowiec, od 2006 prezydent Szczecina.
Życiorys.
Wykształcenie i praca zawodowa.
Absolwent V Liceum Ogólnokształcącego w Szczecinie. W 1997 ukończył studia na Wydziale Prawa i Administracji Uniwersytetu Szczecińskiego.
Pracę w administracji rozpoczął od stanowiska podinspektora w Urzędzie Miejskim w Szczecinie. Następnie od maja 1998 był zastępcą Dyrektora Wydziału Zdrowia Urzędu Wojewódzkiego w Szczecinie. Od stycznia 1999 do marca 2002 zajmował stanowisko dyrektora generalnego Zachodniopomorskiego Urzędu Wojewódzkiego. Stał na czele zespołu wdrażającego reformę administracyjną na terenie województwa zachodniopomorskiego.
W okresie od 26 listopada 2002 do 23 sierpnia 2004 pełnił funkcję zastępcy prezydenta Szczecina, Mariana Jurczyka, odpowiedzialnego za gospodarkę nieruchomościami, mieszkalnictwo i administrację budowlaną. Po opuszczeniu tego stanowiska praktykował jako radca prawny w Kancelarii Radców Prawnych Jankowski &amp; Krzystek. W latach 2004–2007 był prezesem Stowarzyszenia Gmin Polskich Euroregionu Pomerania.
Prezydent Szczecina.
Kandydował na stanowisko prezydenta miasta Szczecina w wyborach samorządowych w 2006 jako bezpartyjny kandydat z ramienia Platformy Obywatelskiej. W pierwszej turze wyborów zajął pierwsze miejsce (otrzymał 41,79% poparcia). W drugiej turze pokonał Jacka Piechotę, otrzymując 64,83% głosów i wygrywając wybory. Pod koniec tego samego roku wstąpił do PO. 18 września 2010, po decyzji zachodniopomorskiej rady regionu Platformy Obywatelskiej o niepoparciu go w kolejnych wyborach na prezydenta Szczecina, zawiesił swoje członkostwo w tej partii. 27 listopada tego samego roku ostatecznie zrezygnował z członkostwa w PO.
W 2008 CBA zarzuciło Piotrowi Krzystkowi zakup mieszkania komunalnego po zaniżonej cenie w latach 1999–2003. Prawo najmu tego lokalu przyznał mu (wówczas dyrektorowi UW) wojewoda zachodniopomorski Władysław Lisewski. Mieszkanie wycenione na 180 tys. zł w 2000 Piotr Krzystek wykupił za 32 tysiące (17,5% wartości). W 2009 Sąd Okręgowy w Szczecinie orzekł, że "nie było podstawy prawnej, w oparciu o którą Piotr Krzystek mógł dostać mieszkanie komunalne", nakazując jego zwrot. Piotr Krzystek, zgodnie z wcześniejszymi deklaracjami, oświadczył, że nie będzie wnosił odwołania od wyroku.
W wyborach w 2010 Piotr Krzystek uzyskał reelekcję na urząd prezydenta miasta, pokonując w drugiej turze posła PO Arkadiusza Litwińskiego. Startował z własnego komitetu pod nazwą „Szczecin dla Pokoleń”, współpracując ze Stronnictwem Konserwatywno-Ludowym. W 2014 został wybrany na trzecią z rzędu kadencję, ponownie wygrywając w drugiej turze głosowania jako kandydat niezależny. Ponadto zorganizowany przez niego komitet Bezpartyjni Pomorze Zachodnie przekroczył próg w wyborach do sejmiku zachodniopomorskiego, zdobywając jeden mandat. W 2015 był jednym z założycieli komitetu wyborczego Bronisława Komorowskiego w wyborach prezydenckich.
W wyborach samorządowych w 2018 ponownie kandydował na prezydenta Szczecina. Jako lider BPZ stał również na czele regionalnych struktur komitetu Bezpartyjni Samorządowcy, który przekroczył próg wyborczy w wyborach do sejmiku, uzyskując 13,7% głosów i trzy mandaty radnych. W wyborach na prezydenta miasta przeszedł do drugiej tury głosowania, w której wygrał z kandydatem Prawa i Sprawiedliwości Bartłomiejem Sochańskim, otrzymując w niej 78,22% głosow.
Życie prywatne.
Żonaty z żoną Małgorzatą, z którą ma troje dzieci. Deklaruje się jako katolik.

</doc>
<doc id="719746" url="https://pl.wikipedia.org/wiki?curid=719746" title="Dni Kultury Rosyjskiej">
Dni Kultury Rosyjskiej

Dni Kultury Rosyjskiej w Białymstoku to największa impreza kulturalno-oświatowa mniejszości rosyjskiej w Polsce. 
Dni organizowane są przez Rosyjskie Stowarzyszenie Kulturalno-Oświatowe z siedzibą w Białymstoku cykliczne od 1997 roku. Oprócz licznych koncertów, spotkań ze znanymi ludźmi i seminariów, w ramach Dni Kultury Rosyjskiej odbywają się także Dni Kina Rosyjskiego.

</doc>
<doc id="719749" url="https://pl.wikipedia.org/wiki?curid=719749" title="A Walk To Remember">
A Walk To Remember

A Walk To Remember – dosł. z ang. "Spacer ku pamięci" lub "Pamiętny spacer"

</doc>
<doc id="719757" url="https://pl.wikipedia.org/wiki?curid=719757" title="Siergiej Fiodorow">
Siergiej Fiodorow

Siergiej Wiktorowicz Fiodorow, ros. Сергей Викторович Фёдоров (ur. 13 grudnia 1969 w Pskowie) – rosyjski hokeista. Reprezentant ZSRR i Rosji. Menedżer, działacz i trener hokejowy.
Kariera.
Został wybrany w 4 rundzie draftu z 74 miejsca przez Detroit Red Wings z rosyjskiego klubu hokejowego CSKA Moskwa – tego samego klubu z którego zostali wybrani tacy zawodnicy jak: Paweł Bure czy Aleksandr Mogilny. Trzy razy sięgał z Detroit Red Wings po Puchar Stanleya: w 1997, 1998 i w 2002 roku.
W sezonie KHL (2011/2012) przewodził drużynie Wschodu w Meczu Gwiazd KHL (drużynę Zachodu prowadził Sandis Ozoliņš). Od 2012 należy do niego rekord ligi KHL strzelca gola przez najstarszego zawodnika (miał wówczas 42 lata i 100 dni).
Na początku kariery reprezentował ZSRR, zaś następnie został reprezentantem Rosji. Uczestniczył w turniejach mistrzostw świata w 1989, 1990 (ZSRR) 2008, 2010 (Rosja), Canada Cup 1991 (ZSRR), Pucharu Świata 1996 oraz na zimowych igrzyskach olimpijskich 1998, 2002, 2010.
Po zakończeniu sezonu 2011/2012 odszedł z Magnitogorska i został menadżerem generalnym CSKA Moskwa. Pełni także funkcję przedstawiciela do kontaktu z klubami w zarządzie KHL. Od lipca 2013 członek zarządu CSKA Moskwa. Równolegle został głównym menedżerem podrzędnego klubu dla CSKA, Zwiezdy Czechow, założonego w 2015.
Po przerwaniu kariery nie ogłosił jej zakończenia i nadal trenował w ramach klubu CSKA Moskwa. W październiku 2013 wznowił karierę w barwach CSKA Moskwa (otrzymał numer 18, po raz pierwszy od 1990; wcześniej występował z 91). Od tego czasu nie zagrał w meczu KHL, zaś zagrał z drużyną CSKA podczas grudniowego turnieju Puchar Spenglera 2013.
W połowie lipca 2021 został ogłoszony nowym głównym trenerem CSKA Moskwa. Był w sztabie trenerskim reprezentacji Rosyjskiego Komitetu Olimpijskiego w turnieju zimowych igrzysk olimpijskich 2022.

</doc>
<doc id="719759" url="https://pl.wikipedia.org/wiki?curid=719759" title="Sheldon Whitehouse">
Sheldon Whitehouse

Sheldon Whitehouse (ur. 20 października 1955 w Nowym Jorku) – amerykański prawnik i polityk, senator USA 1 klasy stanu Rhode Island (od 2007).
W latach 1982–1983 pracował jako asystent sędziego w Apelacyjnym Sądzie Najwyższym stanu Wirginia Zachodnia. Następnie jako asystent stanowego prokuratora generalnego stanu Rhode Island (1985–1989). Potem przez kilka lat pracował w gabinecie gubernatora stanu Rhode Island Bruce’a Sundlun’a.
W 1994 prezydent Bill Clinton mianował go prokurator federalnym. W 1998 został wybrany w wyborach na stanowego prokuratora generalnego stanu Rhode Island. W 2002 bez skutecznie ubiegał się o partyjną nominację do wyborów na stanowego gubernatora.
W wyborach (2006) do Senatu USA zmierzył się z urzędującym senatorem Lincoln Chafee, którego pokonał otrzymując 53% głosów za. 4 stycznia 2007 został zaprzysiężony na senatora.

</doc>
<doc id="719761" url="https://pl.wikipedia.org/wiki?curid=719761" title="Ryszard Piegza">
Ryszard Piegza

Ryszard Piegza (ur. 10 czerwca 1954 w Trzebnicy) - performer, artysta intermedialny od 1977.
Od 1978 do 1982, prowadził "Krąg Współistnienia - Ambasada Lingua". W 1982 emigruje do Paryża, w 1988, zakłada asocjacje Wizya Video Art Action w ramach której organizuje prezentacje i archiwum Sztuki Performance. 
W maju 1998, wspólnie z Michel Giroud i Charles Dreyfus, organizuje wideo konferencje "DADA-FLUXUS". Odbyła się ona w George Maciunas's Office w Centrum Sztuki Współczesnej w Wilnie. Ryszard Piegza jest również inspiratorem Festiwalu Interakcje i Akademii Sztuk Innych w Piotrkowie Trybunalskim. Jest członkiem IAPAO (International Association of Performance Artists and Organizers).
Bibliografia.
Sztuka niezależna lat osiemdziesiątych, Aleksander Wojciechowski 1992 strona 106
Obieg

</doc>
<doc id="719762" url="https://pl.wikipedia.org/wiki?curid=719762" title="Patriotyczny Ruch Potrójnej Autonomii">
Patriotyczny Ruch Potrójnej Autonomii

Patriotyczny Ruch Potrójnej Autonomii () i działająca przy nim Chińska Rada Chrześcijańska () – jedyny oficjalnie zarejestrowany kościół protestancki w Chińskiej Republice Ludowej, podporządkowany kontroli państwa.
Historia.
Organizacja została formalnie powołana w 1951 roku przez grupę przywódców protestanckich skupionych wokół Wu Yaozonga (吴耀宗, 1893-1979), działacza YMCA o prokomunistycznych sympatiach. W wydanej już rok wcześniej deklaracji ogłosili oni uniezależnienie się kościoła chińskiego od wpływów cudzoziemskich, działalność dawnych misji protestanckich kojarzyła się bowiem z epoką dominacji mocarstw ościennych. Formalne ukonstytuowanie się ruchu nastąpiło w 1954 roku, kiedy to w Pekinie odbył się zjazd założycielski. Formalnie PRPA nie był organizacją kościelną, lecz rodzajem wspólnego frontu wszystkich „patriotycznych” kościołów protestanckich; faktycznie pełnił rolę organu za pomocą którego rząd mógł kontrolować życie religijne chińskich protestantów. Zgodnie z zarządzoną przez władze polityką wyznaniową, wszystkie funkcjonujące dotąd w Chinach niezależne wspólnoty protestanckie zostały stopniowo przymusowo włączone do Patriotycznego Ruchu Potrójnej Autonomii.
Po rozpoczęciu rewolucji kulturalnej w 1966 roku rozpoczął się okres prześladowań religijnych, a działalność organizacji zamarła. Odrodziła się ona ponownie w 1980 roku. W tym też roku powołana została Chińska Rada Chrześcijańska, stanowiąca stricte duszpasterskie ramię ruchu. Dziś odpowiedzialna jest ona za nadzór administracyjny nad kościołami i duchowieństwem, prowadzenie seminariów, druk i kolportaż Biblii. 
W 1993 roku organizacja została przyjęta jako oficjalna reprezentacja chińskich protestantów do Światowej Rady Kościołów. W 2007 roku ruch zrzeszał około 18 milionów wiernych, posiadał 20 tysięcy duchownych, 40 tysięcy kościołów i domów modlitwy oraz 20 seminariów i szkół biblijnych. Choć chińskie prawo nadal wymaga rejestracji wszystkich nowych wspólnot protestanckich w Patriotycznym Ruchu Potrójnej Autonomii, wraz z częściową liberalizacją polityki religijnej w ChRL w ostatnich latach powstało szereg niezależnych kościołów, funkcjonujących poza oficjalnymi strukturami.
Charakterystyka.
Sformułowanie „potrójnej autonomii” (三自, "Sānzì"), obecne w nazwie organizacji, odwołuje się do hasła „samorządności, samoutrzymania i samorozkrzewiania”. Mają one oznaczać kolejno: niezależność organizacyjną kościoła chińskiego, jego finansowanie się z własnych środków i nie korzystanie z zagranicznej pomocy w pracy duszpasterskiej.
W doktrynie Patriotycznego Ruchu Potrójnej Autonomii podkreśla się „postdenominacyjny” charakter chińskiego protestantyzmu: organizacja zrzesza wszystkie kościoły bez względu na występujące między nimi różnice w doktrynie i obrzędach.

</doc>
<doc id="719763" url="https://pl.wikipedia.org/wiki?curid=719763" title="Medimax">
Medimax

Medimax - gazowiec o maksymalnej pojemności ładunkowej 70 tysięcy m3 gazu LNG. Statki tej wielkości eksploatowane są na szlaku dowozowym pomiędzy Algierią a śródziemnomorskim wybrzeżem Francji. Pojemność jednostek ograniczona jest wielkością portów Skikda oraz Fos-sur-Mer. Obecnie wartość ta wzrosła do 74 tysięcy m3 gazu LNG - po zastosowaniu zbiorników membranowych. W niedalekiej przyszłości najnowsze technologie tj.: zbiorniki membranowe wykonane w technologii CS1 oraz napęd spalinowo - elektryczny zamiast turbo - parowego, pozwolą przesunąć granicę do 154 tysięcy m3.

</doc>
<doc id="719764" url="https://pl.wikipedia.org/wiki?curid=719764" title="Webzen">
Webzen

Webzen – koreańska firma, wydawca gier komputerowych. Stworzyła między innymi MuOnline, grę internetową typu MMORPG.
Gry wydane przez Webzen Inc:

</doc>
<doc id="719767" url="https://pl.wikipedia.org/wiki?curid=719767" title="PMK-40">
PMK-40

PMK-40 ("ПМК-40") – rosyjska mina przeciwpiechotna bezpośredniego działania wprowadzona do uzbrojenia Armii Czerwonej w 1940. Prosta, nieduża mina z zapalnikiem naciskowym o sile nacisku rzędu kilkunastu kilogramów. Obliczona raczej na zranienie niż zabicie wroga, ze względu na niewielki ładunek.

</doc>
<doc id="719769" url="https://pl.wikipedia.org/wiki?curid=719769" title="Butyryna">
Butyryna



</doc>
<doc id="719771" url="https://pl.wikipedia.org/wiki?curid=719771" title="Ana Johnsson">
Ana Johnsson

Ana Lovisa Johnsson (ur. 4 października 1977 w Göteborgu) – szwedzka piosenkarka rockowa i autorka swoich tekstów.
Życiorys.
Ana Lovisa Johnsson urodziła się 4 października 1977 w Göteborg w Szwecji. Do osiągnięcia sukcesu przyczynił się jej singiel "The way I am". Z początku kariery używała tylko swojego imienia bez nazwiska. Jej piosenka "We Are" została wybrana na pierwszego singla promującego ścieżkę dźwiękową do filmu "Spider-Man 2". Największym sukcesem dla Any było jednak wydanie debiutanckiej płyty zatytułowanej "The way I am".
Jako hobby uprawiała narciarstwo, a obecnie jest półprofesjonalną snowboardzistką. Włada biegle czterema językami: szwedzkim, angielskim, niemieckim i norweskim.

</doc>
<doc id="719777" url="https://pl.wikipedia.org/wiki?curid=719777" title="Mesothelae">
Mesothelae

Mesothelae – podrząd pająków z odwłokiem wykazującym segmentację. Szczękoczułki ustawione poziomo w przedłużeniu osi ciała. Dwie pary płucotchawek. Serce z pięcioma parami ostiów. Kądziołki przędne na końcu odwłoka. Nie budują sieci łownych.
Grupa Mesothelae jest uznawana za siostrzaną wobec Opisthothelae, do której należą wszystkie pozostałe pająki. Ze względu na obecność u Mesothelae wielu plezjomorfii, są one uznawane za najbardziej pierwotną grupę współczesnych pająków. Haupt (2003) sugerował nawet, że u Mesothelae nie występują gruczoły jadowe, a cecha ta wyewoluowała dopiero u Opistothelae. Późniejsze badania nad "Liphistius" dowiodły jednak obecności gruczołów jadowych przynajmniej u samic i juwenilnych osobników, choć krótko żyjące samce mogą być ich pozbawione. Badania sugerują, że Mesothelae są grupą monofiletyczną. Najstarszym znanym przedstawicielem jest "Palaeothele montceauensis", którego skamieniałości odkryto w datowanych na późny karbon osadach na terenie Francji. Wszystkie współczesne Mesothelae należą do rodziny Liphistiidae, poza nią wyróżniano również Arthrolycosidae i Arthromygalidae, jednak są one (zwłaszcza Arthromygalidae) wyodrębnione na podstawie wątpliwych cech. Klad Mesothelae oddzielił się od Opisthothelae prawdopodobnie w późnym karbonie lub wczesnym permie na terenie Eurameryki.

</doc>
<doc id="719779" url="https://pl.wikipedia.org/wiki?curid=719779" title="Wymiarki (Kruszewiec)">
Wymiarki (Kruszewiec)

Wymiarki (niem. "Charlottenberg") – przysiółek wsi Kruszewiec w Polsce, położony w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Stara Różanka.
W latach 1975–1998 przysiółek administracyjnie należał do województwa olsztyńskiego.

</doc>
<doc id="719781" url="https://pl.wikipedia.org/wiki?curid=719781" title="Korzbok">
Korzbok

 Korzbok "(Korzbog, Cordebok, Korczbach, Korczbok)" – polski herb szlachecki.
Opis herbu.
"W polu srebrnem, a lepiej błękitnem trzy złote karpie jeden nad drugim w poprzek w lewo lub prawo."
"W klejnocie trzy pióra strusie."
Kosiński i Ostrowski podają: "Nad hełmem w koronie pięć piór strusich."
Najwcześniejsze wzmianki.
Najstarsza wzmianka o herbie pochodzi z 1322 roku. Herb pochodzenia śląskiego. Najwcześniejsze polskie źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Corczbog, que tres pisces, qui carpones vocantur, unum super alterum locatum, defert in campo rubeo. De genere Theutonico ortum habens.".
Herbowni.
Herbem Korzbok posługiwały się następujące rodziny: "Brzozogajski, Gliński, Kamieński, Koropaski, Korzbok, Korzylecki, Kozielecki, Kozłowski, Łącki, Niegolewski, Niesiołowski, Rybałtowski, Rybieński, Rybiński, Samotworski, Saplica, Sarnowski, Soplica, Stryjkowski, Strykowski, Suplica,Tucholski, Tuchołka, Witkiewicz, Witkowski, Zajdlicz, Zajlicz, Zawadzki, Zaydlic, Zaydlicz, Zayglic, Zeydler, Zeydlicz, Zydlicz."
Być może również: "Karchowski, Korzebok, Kurzbach, Seydlitz, Seidlitz."

</doc>
<doc id="719783" url="https://pl.wikipedia.org/wiki?curid=719783" title="Herpes">
Herpes



</doc>
<doc id="719785" url="https://pl.wikipedia.org/wiki?curid=719785" title="Dwadzieścia">
Dwadzieścia



</doc>
<doc id="719788" url="https://pl.wikipedia.org/wiki?curid=719788" title="Biblia gdańska">
Biblia gdańska

Biblia gdańska – przekład Pisma Świętego na język polski z roku 1632 dokonany wspólnie przez braci czeskich i kalwinistów. Jedno z najpopularniejszych polskich tłumaczeń protestanckich.
Geneza.
Starania zborów protestanckich o nowe po Biblii brzeskiej wydanie Pisma Świętego w języku polskim trwały ponad ćwierć wieku. W 1600 roku, na synodzie w Ożarowie powierzono to dzieło Marcinowi Janickiemu, pastorowi zboru reformowanego w Secyminie (według współczesnej pisowni Secemin). Na synodzie w Baranowie w 1604 roku polecono Danielowi Mikołajewskiemu, seniorowi zborów kujawskich i Janowi Turnowskiemu, seniorowi Jednoty czeskiej w Wielkopolsce, aby tłumaczenie Janickiego porównali z Biblią brzeską z 1563, Biblią kralicką (1579–1594), przekładami francuskimi i łacińskimi.
Mimo starań Biblia Janickiego nigdy nie została wydana. Nie wiadomo także, co się stało z jego rękopisem. Mikołajewski zajął się rewizją Biblii brzeskiej z polecenia różnych synodów. Owoc tego współdziałania kalwinistów i braci czeskich, stanowi drugie (po Biblii brzeskiej) tłumaczenie Biblii Kościołów ewangelickich.
Źródła przekładu.
Wśród źródeł Biblii gdańskiej znalazły się:
Wydania.
Najpierw w roku 1606 wydano „"Nowy Testament Pana naszego Jezusa Chrystusa z greckiego na polski język z pilnością przełożony: A teraz znowu przejrzany y z dozwoleniem Starszych wydany. W Gdańsku drukowano u wdowy Guilhelma Guilmothana Roku Pańskiego 1606"”. Druk przekładu rozpoczęto w roku 1630. Pełny przekład ukazał się 18 listopada 1632 roku w drukarni Hünefelda w Gdańsku (stąd przyjęta później nazwa). Na ogół staranna korekta nie wychwyciła błędu drukarskiego w Ewangelii Mateusza 4,1 i przepuszczono tekst: „"Tedy Jezus zawiedziony jest na puszczą od Ducha, aby był kuszony do Dyabła"” – zamiast „"od Dyabła"”. Pomyłka drukarska stała się przyczyną długotrwałego i kosztownego procesu. Z tego też powodu już w roku 1633 wydano Nowy Testament w małym formacie bez tego błędu.
W roku 1633 Stolica Apostolska wprowadziła Biblię gdańską na Indeks ksiąg zakazanych. Rok później prymas Jan Wężyk surowo zakazał katolikom by „pod klątwą Stolicy Apostolskiej tej Biblji nie ważyli się czytać, chować, przedawać lub komukolwiek darować, lecz gdyby którykolwiek ją dostał, ma natychmiast oddać ją proboszczowi, a proboszcz swojemu biskupowi”. Zaś księgarzom i drukarzom nakazał „aby nie ważyli owej biblji przedawać, lub jakimkolwiek sposobem nowo drukować”.
Początkowo przekład nie cieszył się dużą popularnością gdyż znacząco odbiegał od będącego w powszechnym użyciu tekstu Biblii brzeskiej z 1563. Z czasem jednak Biblia gdańska została zaakceptowana przez polskich luteranów. Mimo edycji amsterdamskiej, wydanej w roku 1660 z inicjatywy Jana Ámosa Komenskiego u Christofella Cunradusa, już pod koniec XVII wieku była unikatem. Poprawna językowo pozostawała przez ponad trzysta lat przekładem biblijnym polskich protestantów.
Znaczenie.
Biblia gdańska, w całej swojej historii, miała dla polskich protestantów takie znaczenie jak dla katolików Biblia Jakuba Wujka. Z tego też powodu do XIX wieku wydano ją 6 razy (ST+NT):
W wieku XIX oraz XX (do końca II Wojny Światowej) Biblie wznawiano już wielokrotnie (przynajmniej 75 razy): w Berlinie (1810, 1857, 1858, 1861, 1863, 1864, 1865, 1871, 1873, 1881, 1889, 1895, 1897, 1900, 1910, 1913); w Filadelfii (1942, 1943); w Genewie (1944); w Halle (1854, 1860, 1871, 1888, 1894, 1897, 1899, 1907, 1913); w Królewcu (1823); w Lipsku (1840, 1846, 1889, 1914, 1918, 1920); w Londynie (1920, 1928, 1930, 1931, 1935, 1938, 1941, 1945); w Nowym Jorku (1916, 1918, 1919); w Poznaniu (1838); w Warszawie (1920, 1921, 1922, 1923, 1924, 1924, 1927, 1928, 1930, 1931, 1933, 1934, 1937); w Warszawie-Wiedniu (1869, 1875, 1879, 1887, 1889, 1890, 1891); w Wiedniu (1867, 1893, 1896, 1897, 1898, 1898, 1899); we Wrocławiu (1836, 1855). Część z wydań zawierała jedynie księgi ST zgodne z kanonem hebrajskim, część natomiast miała dołączone apokryfy.
Nowy Testament Biblii gdańskiej wydany został później w roku 1686 w Amsterdamie pod zmienionym tytułem: "Nowy Testament to jest wszystkie pisma Nowego Przymierza z greckiego języka na polski znowu wiernie przełożone przez niektóre sługi Słowa Bożego". Kolejne jego wydania: 1708 i 1796 w Brzegu (z dodatkiem modlitw, pieśni i nauk katechizmowych), 1727, 1728 (to wydanie zawierało summariusze Sebestiana Schmida i glossy Marcina Lutra) i 1832 w Lipsku, 1834, 1852, 1920 (Cztery Ewangelie i Dzieje Apostolskie), 1929 (wydanie wraz z Księgą Psalmów) i 1937 w Warszawie, 1867 w Berlinie (wydanie wraz z Księgą Psalmów), 1873 w Londynie (Ewangelie i Dzieje Apostolskie), 1881, 1882, 1883 (wydanie wraz z Księgą Psalmów) i 1918 (wydanie wraz z Księgą Psalmów) w Wiedniu. Łącznie edycji NT w XIX wieku oraz XX (do końca II Wojny Światowej) było (podobnie jak wydań całościowych) około 75.
Biblia gdańska pozostawała głównym przekładem używanym przez polskich ewangelików i ewangelicznych chrześcijan do roku 1975, to jest do wydania Biblii warszawskiej.
Jak wspomniano, szczególnie pierwsze wydania Biblii gdańskiej zawierały także księgi uznawane przez protestantów za apokryfy (część z nich w terminologii katolickiej jest określana jako księgi deuterokanoniczne, część – 3 Księga Machabejska, 3 i 4 Księga Ezdrasza oraz Modlitwa Manassesa – jest również uznawana za apokryfy), które umieszczano pomiędzy Starym i Nowym Testamentem. Współczesne wydania nie kontynuują tej tradycji.
Konkordancja.
W latach 1938–1939 zespół redakcyjny utworzony przez Wolnych Badaczy Pisma Świętego opracował pierwszą polską konkordancję biblijną opracowaną do tekstu Biblii gdańskiej. W skład zespołu pracującego w Swarzędzu weszli: Teodor Bielawski, Jan Gładysek, Stefan Kloc, Feliks Lewiński, Edward Czapla, Józef Lewandowski, Władysław Szatyński i Antoni Chodakiewicz. Poszczególne części powstającej Konkordancji drukowano na bieżąco w drukarni „Kompas” w Łodzi należącej do baptystów. Redakcję całości konkordancji zakończono w kwietniu, a prace drukarskie bez oprawiania całości ukończono w czerwcu 1939. Do wybuchu II wojny światowej zespół redakcyjny oprawił kilkadziesiąt egzemplarzy tej konkordancji, której wydawcą było Wydawnictwo WBPŚw „Straż” z Białegostoku. Po wojnie ZWBPŚw wspólnie z Kościołem Chrześcijan Baptystów oprawiło ocalałe w magazynach drukarni „Kompas” egzemplarze i rozdzieliło je pomiędzy oba związki wyznaniowe. Zrzeszenie Wolnych Badaczy Pisma Świętego wydało konkordancję ponownie w swoim wydawnictwie „Na Straży” w latach 1965 i 1982 w Krakowie. Czwarte wydanie, będące kopią wydania z roku 1939 wydało Wydawnictwo „Znaki Czasu” w Warszawie w roku 1982 i w Gliwicach w 1991, oraz ZKE w 1982.
W roku 1996 wydawnictwo ZWBPŚw „Na Straży” wydało polska wersję konkordancji Stronga dla Nowego Testamentu (wydanie II – 2007, wydanie III – 2014) opartą na tekście Biblii gdańskiej, zgodnie z edycją z roku 1959. Stary Testament w tej konkordancji wydano w dwóch tomach w roku 2004 (wydanie II – 2017). Konkordancja ta została uszeregowana według słów greckich i hebrajskich, a została opublikowana jako „Biblia w systemie Stronga”.
Treść wydania oryginalnego.
Jakkolwiek obecne wydania Biblii gdańskiej ograniczają się do protestanckich kanonicznych ksiąg biblijnych, wydanie oryginalne zawierało również przekład apokryfów (część z nich uznawanych w katolicyzmie za tzw. księgi deuterokanoniczne), a także pieśni, objaśnienia, wykładnię wiary chrześcijańskiej etc. Poniższa lista zgodna jest z kolejnością stron w wydaniu oryginalnym:
Współczesność.
Obecnie Biblię gdańską wydaje Towarzystwo Biblijne w Polsce. Przekład ten, mimo częściowego wyparcia go współczesnymi tłumaczeniami (głównie Biblią warszawską), cieszy się nadal w niektórych kręgach protestanckich (szczególnie konserwatywnych) opinią „najwierniejszego” i najbardziej dosłownego wśród polskich Biblii.
Wydawnictwo „Na Straży” wydało Biblię gdańską w systemie Stronga (Nowy Testament – 1996; Stary Testament – 2004), gdzie każdemu słowu (zgodnie z wydaniem Brytyjskiego i Zagranicznego Towarzystwa Biblijnego z 1959 r.) został przypisany numer (odsyłacz) do konkordancji wyrazów hebrajskich i aramejskich Stronga oraz do konkordancji wyrazów greckich Stronga (wydanych również przez wydawnictwo „Na Straży”).
Rewizje.
Biblia gdańska przeszła następujące rewizje:
W tradycji Biblii gdańskiej powstał także w 2012 roku przekład zatytułowany Nowa Biblia gdańska, przygotowane przez Śląskie Towarzystwo Biblijne. W odróżnieniu od rewizji jest to jednak nowe tłumaczenie oparte na Textus Receptus, Tanach Izaaka Cylkowa i Septuagincie.

</doc>
<doc id="719789" url="https://pl.wikipedia.org/wiki?curid=719789" title="Xbill">
Xbill



</doc>
<doc id="719792" url="https://pl.wikipedia.org/wiki?curid=719792" title="Bob Corker">
Bob Corker

Bob Corker, właśc. Robert Phillips Corker Jr. (ur. 24 sierpnia 1952 w Orangeburgu) – amerykański polityk, burmistrz Chattanooga w stanie Tennessee w latach 2001–2005, senator USA 1 klasy ze stanu Tennessee w latach 2007-2019.
Życiorys.
Karierę polityczną rozpoczął w 1994. Ubiegał się o partyjną nominację w wyborach do Senatu Stanów Zjednoczonych. Przegrał jednak z Billem Fristem, który ostatecznie wygrał wybory. W 1995 rozpoczął pracę dla gubernatora stanu Tennessee jako komisarz finansów i administracji. W 2001 został wybrany burmistrzem Chattanoogi i sprawował urząd do 2005.
W wyborach do Senatu USA w 2006 reprezentował Partię Republikańską. Wcześniej w prawyborach partyjnych pokonał (48% głosów) Eda Bryanta (34%) i Vana Hilleary’ego (17%). Obaj jego konkurenci w latach 1995–2003 byli członkami Izby Reprezentantów Stanów Zjednoczonych. W głosowaniu pokonał demokratę Harolda Forda Jr., dotychczasowego członka Izby Reprezentantów. W Senacie zastąpił Billa Frista, dotychczasowego Lidera Większości, który nie ubiegał się o reelekcję. 4 stycznia 2007 złożył ślubowanie i objął urząd senatora.

</doc>
<doc id="719794" url="https://pl.wikipedia.org/wiki?curid=719794" title="Martwe prawo">
Martwe prawo

Martwe prawo, martwa litera – prawo, które mimo iż jest obowiązujące w sensie formalnym, jest powszechnie nieprzestrzegane przez jego adresatów, a organy państwa nie dążą w tym względzie do zmiany – przynajmniej gdy chodzi o ich działanie z urzędu.
W Polsce za prawo przynajmniej częściowo martwe można uznać ten przepis prawa o ruchu drogowym, który nakazuje zachować 1,5 metra odległości na chodniku przy parkowaniu na nim samochodu, lub przepis, który zakazuje parkowania samochodu w odległości mniejszej niż 10 metrów od skrzyżowania.
W przeciwieństwie do desuetudo prawo martwe nie jest pozbawione mocy obowiązującej i nie wykluczone jest poniesienie odpowiedzialności za niestosowanie się do niego.

</doc>
<doc id="719795" url="https://pl.wikipedia.org/wiki?curid=719795" title="Błękitny">
Błękitny



</doc>
<doc id="719796" url="https://pl.wikipedia.org/wiki?curid=719796" title="Historia entomologii polskiej">
Historia entomologii polskiej

Historia entomologii polskiej – historię entomologii w Polsce opisano w opracowaniach dotyczących historii nauk zoologicznych (Brzęk 1955, Fedorowicz 1963), w szczególności historię polskiej entomologii opisał T.B. Hadaś (1998). Nadal jednak historia badań nad owadami oraz zrzeszania się środowiska entomologów w Polsce czeka na pełniejsze opracowanie.
Początki.
Pierwsze polskie prace dotyczące owadów powstały jeszcze przed zaborami. Jednakże intensywniej entomologia rozwijała się w XIX w., gdy Polska jako państwo nie istniała. W konsekwencji znajomość fauny owadów Polski w obecnych granicach jest nie tylko wynikiem działalności entomologów polskich, ale także rosyjskich i niemieckich (Fedorowicz 1963; Burakowski, Mroczkowski, Stafańska 1971, Razowski 1973). Jednocześnie, ze względu na fakt iż Polska niepodległa zajmowała przed II wojną światową inny obszar, wiele badań entomologów polskich dotyczy współczesnych terenów Litwy, Białorusi, Ukrainy (zob. Józef Dziędzielewicz).
Obecny stan wiedzy z zakresu entomologii ogólnej, stosowanej oraz znajomości fauny owadów Polski to wynik działań wielu pokoleń przyrodników, a przede wszystkim entomologów z zawodu oraz zamiłowania. Entomolodzy już w wieku XIX zrzeszali się w różnego rodzaju regionalne i ogólnokrajowe towarzystwa naukowe. Do najbardziej znanych i znaczących należy Polskie Towarzystwo Entomologiczne, zrzeszające osoby zajmujące się owadami dla przyjemności, w wolnym czasie od swych głównych zajęć zawodowych. Te właśnie osoby stworzyły duże i cenne zbiory określonych grup owadów lub wykazały z terenu Polski występowanie nowych lub rzadkich gatunków, wnosząc istotny wkład w obecny stan znajomości fauny owadów Polski. Potwierdzeniem tego może być fakt, iż początki rozwoju entomologii w Polsce w XVII i XVIII w. zawdzięczamy dwóm księżom, dla których przecież obserwacje nad owadami nie były zajęciem zawodowym. Po okresie stagnacji w okresie PRL-u, pod koniec XX w. zauważyć można renesans amatorskich zainteresowań entomologią i powstawanie kolejnych towarzystw regionalnych, skupiających entomologów.
Pierwszą rozprawą dotyczącą występowania owadów na terenie Polski jest wydana w języku łacińskim przez ks. Gabriela Rzączyńskiego "Historia naturalis curiosa" (Sandomierz – 1621 rok). Natomiast pierwsze drukowane w języku polskim wskazania dotyczące zwalczania szkodliwych owadów znajdujemy w dziele ks. Krzysztofa Kluka, wydanym w 1780 r. pt. "Zwierząt domowych i dzikich, osobliwie krajowych, historyi naturalney początki i gospodarstwo, potrzebnych i pożytecznych chowanie, rozmnożenie, chorób leczenie, dzikich łowienie, oswojenie, zażycie, szkodliwych zaś wygubienie". W tomie IV "O owadzie i robakach", w rozdziale IV "O owadzie szkodliwym roślinom" zostały omówione dwie grupy szkodników: "Owady szkodliwe ogrodom i sadom" oraz "Owady szkodliwe rolom i łąkom".
XIX wiek.
Z późniejszych badaczy działających w XIX w. można wymienić Feliksa Pawła Jarockiego, Antoniego Wagę, Gustawa Belkę i Maksymiliana Nowickiego. Za pierwszy w języku polskim specjalistyczny podręcznik entomologii można uznać wydany w 1838 r. przez F. Jarockiego VI tom dzieła"Zoologija czyli zwierzętopismo ogólne według najnowszego systematu ułożone", zaś z zakresu entomologii stosowanej książkę G. Belki "O owadach szkodliwych gospodarstwu wiejskiemu i sposobach ustrzeżenia się od nich lub zmniejszenia ich liczby" wydaną w 1861 r. w Żytomierzu.
Za prekursora entomologicznych badań naukowych należy uznać A. Wagę, który w 1847 r. przeprowadził obserwacje nad niezmiarką paskowaną podczas jej masowego pojawu w okolicach Warszawy, a wyniki opublikował we francuskim czasopiśmie naukowym "Revue Zoologique Appliqué". W 1854 r. zorganizował pierwszą wyprawę naukową do Ojcowa. Jej wyniki opublikowane zostały rok później w pracy "Sprawozdanie z podróży naturalistów odbytej w r. 1854 do Ojcowa", uważane są za pierwsze polskojęzyczne opracowanie faunistyczne.
Do znacznego rozwoju polskich badań entomologicznych doprowadziła działalność profesora Uniwersytetu Jagiellońskiego – Maksymiliana Nowickiego (1826-1890). Zapoczątkował on prace faunistyczne nad wieloma grupami owadów, a w 1867 r. zorganizował, w ramach Komisji Fizjograficznej Towarzystwa Naukowego i Akademii Umiejętności w Krakowie, system badań w zakresie entomologii stosowanej oraz systematyczną rejestrację występowania szkodników roślin. W wyniku jego starań starostowie otrzymali polecenie meldowania o stanie zagrożenia zbóż przez szkodniki, a akcje tę można uznać za początek państwowej organizacji ochrony roślin. Siła-Nowicki dokonał syntezy zebranych informacji w pracy pt. "O szkodach wyrządzonych 1869 r. w plonach polnych przez zwierzęta szkodliwe", oceniając roczne straty w plonach pszenicy i rzepaku w Galicji na 3 miliony złotych, co miało charakter klęski krajowej. Prace swoje publikował także w języku niemieckim, dlatego wyniki jego badań trafiły również do zagranicznych podręczników i były szeroko cytowane za granicą. Z inicjatywy profesora Siły-Nowickiego Krajowy Sejm Galicyjski podjął 28 września 1869 r. uchwałę o utworzeniu urzędu do ochrony roślin. Uchwała ta nie weszła jednak w życie, gdyż sejm nie wydzielił na ten cel żadnych funduszy.
W tym samym okresie w Instytucie Gospodarstwa Wiejskiego i Leśnictwa w Puławach badania entomologiczne prowadził Antonii Karpiński, który wydał w 1877 r. podręcznik pt. "Owady szkodliwe w gospodarstwie wiejskim, leśnem i domowem", uzupełniony barwnym kluczem do oznaczania szkodników według uszkodzeń roślin.
Badaniami nad poznaniem składu gatunkowego entomofauny Polski zajmowała się najliczniejsza grupa entomologów działających w XIX i początkach XX w. we wszystkich zaborach. Prace faunistyczne położyły podwaliny pod rozwój entomologii stosowanej. Fryderyk Schille i Jan Stach badali owady bezskrzydłe ("apterygota"). Józef Dziędzielewicz – siatkoskrzydłe (Neuropteroidea – obecnie wyodrębnione w kilka rzędów, m.in. neuroptera, trichoptera) i ważki (odonata), a Marian Łomnicki położył duże zasługi w badaniach nad prostoskrzydłymi (orthoptera) i innymi grupami owadów (m.in. trichoptera).
XX wiek.
Ze względu na swoją liczebność jak i wizualną atrakcyjność, dużym zainteresowaniem cieszyły się chrząszcze (Coleoptera). Duży wkład w ich poznanie wnieśli: Nowicki, Łomnicki, Kotula, Stobiecki, Smreczyński, Schille, Tenenbaum, Kinel, Kuntze i wielu innych. Do poznania fauny błonkówek (Hymenoptera) przyczyniły się badania: Radoszkowskiego, Łomnickiego, Torki, Śnieżka, Lubicz-Niezabitowskiego i Noskiewicza. Badania nad motylami (Lepidoptera) prowadzili: Maksymilian Nowicki, Fritz Wachtl, Teofil Żebrawski, Stanisław Klemensiewicz, Ludwik Sitowski, Jan Prüffer, Jan Romaniszyn i Fryderyk Schille, natomiast nad muchówkami (Diptera): Nowicki, Wierzejski, Grzegórzek, Sznabl i Dziedzicki, a pluskwiakami: Łomnicki, Stobiecki, Kotula, Smreczyński, Krasucki i Jakubowski. Podwaliny pod poznanie sieciarek (Neuroptera) i ważek (Odonata) położyli: Majewski, Łomnicki, Dziędzielewicz, Sumiński, Merzeyewski, Wolski, Poliński i Prüffer, natomiast poznaniu prostoskrzydłych (Orthoptera) przysłużyły się prace: Nowickiego, Tenenbauma, Mierzeyewskiego, Kozikowskiego i Federowicza, a przylżeńców (Thysanoptera) badania Schillego.
Wymiernym rezultatem rozwijających się badań entomologicznych była rosnąca liczba gatunków owadów znanych w Polsce. Na przykład w roku 1923 znano 5670 gatunków chrząszczy, w roku 1930 już 6100 gatunków, a obecnie liczba ta wynosi około 7000 gatunków.
Wraz z rosnącym zainteresowaniem badaniami entomologicznymi zaczęły powstawać towarzystwa skupiające entomologów. Za pierwszą taką próbę należy uznać założenie w 1910 r. Łódzkiego Towarzystwa Entomologów, które w latach 1910–12 wydawało pierwsze polskie entomologiczne czasopismo "Entomolog Polski". Owocną okazała się inicjatywa Jarosława Łomnickiego – utworzenie (13 grudnia 1920) Sekcji Entomologicznej przy oddziale lwowskim Polskiego Towarzystwa Przyrodników im. Kopernika, a następnie uchwała (4 grudnia 1922) o przekształceniu Sekcji w Polski Związek Entomologiczny. W wyniku tych działań powstało stowarzyszenie, które od 1965 r. nosi nazwę Polskie Towarzystwo Entomologiczne. Entomolodzy poznańscy utworzyli na początku lat 20. Poznański Związek Entomologiczny, zrzeszony od 1925 r. z Polskim Związkiem Entomologicznym na prawach "członka-korporanta".
Polskie Towarzystwo Entomologiczne udostępniało łamy swych wydawnictw: "Polskie Pismo Entomologiczne" i "Wiadomości Entomologiczne" dla biografii szczególnie zasłużonych entomologów polskich (np. opracowania Janusza A. Czyżewskiego). Wielu wybitnych entomologów za swe zasługi naukowe zostało uhonorowanych członkostwem Polskiej Akademii Umiejętności oraz Polskiej Akademii Nauk, tytułami Doktora Honoris Causa, a także godnością Członków Honorowych PZE i PTEnt.
Biogramy najbardziej zasłużonych entomologów, m.in. A. Wagi, M. Siły-Nowickiego, Z. Mokrzeckiego, J. Stacha, S. Minkiewicza, M. Nunberga, T. Jaczewskiego, W. Węgorka zamieszczono w "Wielkiej encyklopedii powszechnej PWN", "Polskim słowniku biograficznym" oraz "Słowniku biologów polskich". Biogramy wielu dawnych i współczesnych entomologów zawarte zostały w "Almanachu Entomologów Polski".
XXI wiek.
Obecnie funkcjonuje kilka entomologicznych towarzystw krajowych (PTEnt) i regionalnych (m.in. Śląskie Towarzystwo Entomologiczne), sekcje w innych towarzystwach zoologicznych i przyrodniczych, wydawanych jest kilka pism o różnym zasięgu i różnym profilu wydawniczym (m.in. "Polskie Pismo Entomologiczne", "Wiadomości Entomologiczne", "Notatki Entomologiczne", "Acta Entomologica Silesiana", "Dipteron", "Trichopteron", "Odonatrix").

</doc>
<doc id="719800" url="https://pl.wikipedia.org/wiki?curid=719800" title="Łódzkie Towarzystwo Entomologów">
Łódzkie Towarzystwo Entomologów

Łódzkie Towarzystwo Entomologiczne – pierwsze polskie stowarzyszenie skupiające entomologów, założone w 1910. W latach 1910–1912 wydawało pierwsze polskie czasopismo entomologiczne "Entomolog Polski".

</doc>
<doc id="719804" url="https://pl.wikipedia.org/wiki?curid=719804" title="Baltimax">
Baltimax

Baltimax – statek o maksymalnych wymiarach gabarytowych umożliwiających żeglugę przez Cieśniny Duńskie. Wielkość statku ograniczona jest głębokością toru wodnego wynoszącą 15,4 m. Statki tej wielkości zalicza się do klasy suezmax (dawniej capesize). Obecnie teoretyczne wielkości wymiarów statków przedstawiają się następująco:
Są to przede wszystkim masowce, tankowce oraz kontenerowce. Ostatnio wzrosło zainteresowanie tego typu statkami spowodowane rosnącym eksportem ropy naftowej z Rosji. Do wybudowanego terminala DCT Gdańsk S.A. w Gdańsku będą mogły przybijać również tej klasy kontenerowce. W przeszłości Polska posiadała krótko w swojej flocie statki typu Baltimax, były to: "T/t Kasprowy Wierch", "T/t Giewont II", "T/t Rysy II", "M/t Zawrat", "M/t Sokolica" oraz "M/t Czantoria".

</doc>
<doc id="719809" url="https://pl.wikipedia.org/wiki?curid=719809" title="Entomolog Polski">
Entomolog Polski

Entomolog Polski – pierwsze polskie czasopismo entomologiczne, wydawane przez Łódzkie Towarzystwo Entomologów w latach 1910-1911.

</doc>
<doc id="719812" url="https://pl.wikipedia.org/wiki?curid=719812" title="Osiedle Chrobry">
Osiedle Chrobry

Osiedle Chrobry w Głogowie - osiedle mieszkaniowe w Głogowie. Nazwa pochodzi od króla Bolesława Chrobrego. Na terenie dzielnicy znajduje się m.in. Miejski Ośrodek Kultury w Głogowie.
Edukacja.
Na terenie osiedla rozmieszczone są następujące placówki oświaty:
oraz Przedszkole nr 10 i Przedszkole nr 6

</doc>
<doc id="719823" url="https://pl.wikipedia.org/wiki?curid=719823" title="John Boyd Orr">
John Boyd Orr

John Boyd Orr (ur. 23 września 1880 w Kilmaurs (Ayrshire), zm. 25 czerwca 1971 w Edzell w Angus) – szkocki biolog i polityk, dyrektor generalny Organizacji ds. Wyżywienia i Rolnictwa. Laureat Pokojowej Nagrody Nobla z 1949 roku.
Był jednym z siedmiorga dzieci R.C. Orra, właściciela kamieniołomów w Ayrshire. John Boyd Orr uzyskał stypendium na University of Glasgow, gdzie studiował teologię i uczestniczył w kursie szkolenia nauczycieli. W 1902 roku uzyskał tytuł magistra i podjął pracę nauczyciela (było to warunkiem stypendium). W 1905 roku wrócił na uczelnię, gdzie kontynuował studia w dziedzinie nauk biologicznych (uzyskał bakalaureat w 1910 roku) oraz medycyny (ukończył je w 1914). Po ukończeniu studiów został dyrektorem Instytutu Żywienia Zwierząt (później Rowett Research Institute), tworzonego przez Uniwersytet w Aberdeen .
Prace nad organizacją instytutu zostały przerwane przez wybuch I wojny światowej. John Boyd Orr służył najpierw w Korpusie Medycznym (Royal Army Medical Corps), a następnie w Royal Navy . Został odznaczony Military Cross i Distinguished Service Order. Do Aberdeen wrócił w 1919 roku.
W latach 20. XX wieku prowadził badania nad metabolizmem przeżuwaczy oraz wpływem obecności minerałów w diecie na stan zdrowia zwierząt hodowlanych. Odbył szereg podróży, m.in. do Afryki, na Bliski Wschód i do Indii, podczas których badał lokalne diety oraz praktyki rolnicze i hodowlane. Prowadził badania nad wartością odżywczą mleka krowiego w diecie człowieka. Odkrył, że zwiększenie jego ilości w diecie brytyjskich dzieci, zwiększyło ich wzrost i wagę .
W 1929 roku założył Imperial Bureau of Animal Nutrition. W 1935 roku przeprowadził kompleksowe badania nad dietą osób o różnych dochodach. W opublikowanym w 1936 roku raporcie "Food, Health and Income" zamieścił wyniki ankiety, z których wynikało, że koszt diety spełniającej podstawowe wymagania żywieniowe był poza zasięgiem połowy badanej populacji, a 10% populacji było niedożywionych .
W czasie II wojny światowej wykorzystał wyniki swoich badań nad stworzeniem systemu wydzielania żywności. Był członkiem Komitetu Naukowego ds. Polityki Żywnościowej .
Po wojnie zakończył pracę w Instytucie Rowetta, przechodząc na emeryturę, ale objął funkcję rektora University of Glasgow, a także stanowisko Dyrektora Generalnego Organizacji Narodów Zjednoczonych do spraw Wyżywienia i Rolnictwa (FAO). Podczas kierowania FAO pracował nad systemem transferu żywności z krajów dysponujących jej nadmiarem do obszarów zagrożonych głodem. Taka forma pożyczki miała być spłacana (bez odsetek) po ustąpieniu głodu. Propozycja została odrzucona podczas kongresu FAO w Kopenhadze w 1946 roku .
W 1935 roku nadano mu tytuł szlachecki, a w 1949 tytuł barona. W 1949 roku otrzymał Pokojową Nagrodę Nobla .

</doc>
<doc id="719826" url="https://pl.wikipedia.org/wiki?curid=719826" title="Twierdzenie Simsona">
Twierdzenie Simsona

Twierdzenie Simsona – twierdzenie klasycznej geometrii euklidesowej sformułowane przez brytyjskiego matematyka Roberta Simsona w XVIII wieku.
Twierdzenie.
Rzuty prostopadłe punktu leżącego na okręgu opisanym na trójkącie na proste zawierające boki są współliniowe .
Prostą przechodzącą przez rzuty prostopadłe dowolnego punktu okręgu opisanego na trójkącie na proste zawierające boki tegoż trójkąta nazywamy prostą Simsona.

</doc>
<doc id="719829" url="https://pl.wikipedia.org/wiki?curid=719829" title="Hiperboliczne obniżenie wartości">
Hiperboliczne obniżenie wartości

Hiperbolicznym obniżeniem wartości określa się ludzką tendencję do preferowania wcześniejszych zysków nad późniejsze tym silniej, im oba zyski są bliższe obecnej chwili. 
Przykład.
Mając do wyboru 50 dolarów natychmiast bądź otrzymanie 100 dolarów za rok, większość ludzi wybierze 50 dolarów natychmiast. Jednak mając do wyboru 50 dolarów za 5 lat albo 100 dolarów za 6 lat, większość ludzi wybierze tę drugą opcję.
Warto zauważyć, że samo obniżanie wartości ma racjonalne podstawy. Pieniądze otrzymane wcześniej można zainwestować i wyciągnąć z nich dodatkowe zyski. Ponadto każde odłożenie wypłaty zwiększa prawdopodobieństwo pojawienia się czynników, które tę wypłatę zdewaluują lub w ogóle unieważnią. Przykład: załóżmy wybór pomiędzy zapłaceniem za kolację teraz 50 dolarów a odłożeniem zapłaty o 60 lat i zapłaceniem 100 tys. dolarów. Właściciel restauracji może ocenić drugą opcję bardzo nisko, np. dlatego że późniejszej wypłaty może w ogóle nie dożyć. 
Sformułowanie teorii.
Eksperymenty z użyciem rzeczywistych pieniędzy doprowadziły do powstania teorii, że subiektywna funkcja dyskonta ma zwykle kształt hiperboli, czyli wartość wypłaty ludzie oceniają jako odwrotnie proporcjonalną do czasu oczekiwania na nią. Jest to istotne z punktu widzenia instytucji finansowych, ponieważ ekonomicznie racjonalne jest zakładanie raczej wykładniczego obniżenia wartości: o taki sam procent w kolejnych jednostkach czasu. Ta rozbieżność jest często wykorzystywana np. przez banki przy udzielaniu kredytów. Przykładowo odroczenie terminu spłaty kredytu wydaje się klientowi znacznie większym ustępstwem niż rzeczywiście jest ono dla banku.

</doc>
<doc id="719832" url="https://pl.wikipedia.org/wiki?curid=719832" title="Barwy monochromatyczne">
Barwy monochromatyczne



</doc>
<doc id="719836" url="https://pl.wikipedia.org/wiki?curid=719836" title="Mistrzostwa Europy w Boksie 1957">
Mistrzostwa Europy w Boksie 1957

XII Mistrzostwa Europy w Boksie (mężczyzn) odbyły się w dniach 25 maja - 2 czerwca 1957 w Pradze. Startowało 149 uczestników z 21 państw, w tym dziesięciu reprezentantów Polski.

</doc>
<doc id="719840" url="https://pl.wikipedia.org/wiki?curid=719840" title="Trwała marzłoć">
Trwała marzłoć



</doc>
