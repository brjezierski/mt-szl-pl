<doc id="719841" url="https://pl.wikipedia.org/wiki?curid=719841" title="Synagoga chasydów z Bobowej w Krakowie">
Synagoga chasydów z Bobowej w Krakowie

Synagoga chasydów z Bobowej – dawna synagoga, która znajdowała się w Krakowie, na piętrze kamienicy przy ulicy Estery 12, na Kazimierzu.
Historia.
Synagoga założona w 1871 roku, przez chasydów z Bobowej, zwolenników cadyków z rodu Halberstamów. Obok sali modlitw mieściła się również szkoła talmudyczna. Podczas II wojny światowej hitlerowcy zdewastowali synagogę.
Po zakończeniu wojny w budynku synagogi mieściła się pracownia stolarska, a następnie mieszkania. W 1996 roku gmina Kraków przekazała budynek Stowarzyszeniu Wspólnota Brata Alberta, które urządziło w nim noclegownię dla bezdomnych oraz charytatywną stołówkę, wydającą dziennie ponad 200 posiłków osobom biednym, dzieciom i bezdomnym.
Do dnia dzisiejszego nic się nie zachowało z pierwotnego wyposażenia synagogi, które by mogły wskazywać na jej pierwotny charakter.
Spór o odzyskanie synagogi.
W 2001 roku, na mocy na mocy ustawy z 1997 roku o restytucji mienia żydowskiego synagoga została zwrócona Gminie Wyznaniowej Żydowskiej w Krakowie.
Mimo zwrotu budynku gminie żydowskiej, nadal działa w nim noclegownia i stołówka Stowarzyszenia Wspólnota Brata Alberta. Taki stan rzeczy bardzo nie podoba się gminie, która nie może użytkować budynku już od kilku lat. W 2004 roku sprawa toczyła się w sądzie.

</doc>
<doc id="719844" url="https://pl.wikipedia.org/wiki?curid=719844" title="Kałmucki Obwód Autonomiczny">
Kałmucki Obwód Autonomiczny

Kałmucki Obwód Autonomiczny (ros. "Калмыцкая aвтономнaя область") − obwód autonomiczny w ramach Rosyjskiej Federacyjnej Socjalistycznej Republiki Radzieckiej.
Kałmucki OA zajmował tereny obecnej rosyjskiej Republiki Kałmucji i był formą autonomii zamieszkujących nad Morzem Kaspijskim Kałmuków. Został utworzony 4 listopada 1920 r. i istniał do 20 października 1935 r., kiedy to autonomia Kałmuków została poszerzona, a Obwód przekształcony w Kałmucką Autonomiczną Socjalistyczną Republikę Radziecką. 
Ponownie Kałmucki OA został utworzony 9 stycznia 1957 r., kiedy zezwolono Kałmukom na powrót z zesłania na Syberii i w Kazachstanie, na które w 1943 r. skazał ich Stalin. Szybkie zwiększenie populacji kałmuckiej na terenie Obwodu spowodowało, iż 29 czerwca 1958 zmieniono jego status i powołano w jego miejsce Kałmucką Autonomiczną Socjalistyczną Republikę Radziecką.
 "Bliższe informacje nt. położenia, ekonomii, klimatu itd. Kałmuckiego OA znajdują się w artykule poświęconym Kałmucji".

</doc>
<doc id="719848" url="https://pl.wikipedia.org/wiki?curid=719848" title="Pas cnoty">
Pas cnoty

Pas cnoty, opaska syryjska – przyrząd stosowany w Europie między XII a XIX wiekiem w celu powstrzymywania kobiety od cudzołóstwa i masturbacji. 
Najczęściej wykonywano go z metalu w formie obejmującego kobietę ciasno w talii poziomego drutu lub skórzanego pasa, który zamykano na zatrzask zaopatrzony w zamek z kluczem. Do pasa poziomego montowano pionowy element zasłaniający srom, co uniemożliwiało odbycie stosunku płciowego. Element pionowy zaopatrzony był w małe otwory umożliwiające kobiecie załatwianie naturalnych potrzeb fizjologicznych, a dodatkowe kolce miały zapobiec próbom włożenia przez otwór nawet własnego palca. Pas cnoty był bardzo niewygodny i utrudniał utrzymanie higieny osobistej, co często powodowało bolesne otarcia i związane z tym choroby.
Pas cnoty miał być używany przez wyższe warstwy społeczne, jak np. rycerstwo oraz przez kupców. Dzięki niemu mężczyzna, zabierając ze sobą klucz do pasa cnoty, mógł wyjechać na długotrwałą wyprawę wojenną bądź w interesach z przekonaniem, że jego żona nie zajdzie wtedy w ciążę i nie urodzi nieślubnego dziecka, np. w wyniku zdrady małżeńskiej lub gwałtu. W rzeczywistości ani pas cnoty ani jego przedstawienia w formie ilustracji nie są znane przed XV wiekiem, a i później służył raczej jako narzędzie związane z zawodową prostytucją. Istnieje też hipoteza, że mógł być narzędziem kary wprowadzonym w wyniku zmian w sądownictwie wraz z nadejściem nowożytności.[] Jego stosowanie w celu kontroli kobiecej seksualności poświadczone jest w XIX w. 
Współcześnie istnieją również pasy cnoty dla mężczyzn, które składają się z drucianej klatki lub pojemnika zasłaniającego genitalia.

</doc>
<doc id="719853" url="https://pl.wikipedia.org/wiki?curid=719853" title="Synagoga w Krakowie (ul. Trynitarska 18)">
Synagoga w Krakowie (ul. Trynitarska 18)

Synagoga w Krakowie – prywatny dom modlitwy znajdująca się na Kazimierzu w Krakowie, w podwórzu kamienicy przy ulicy Trynitarskiej 18.
Synagoga została zbudowana w 1889 roku. Podczas II wojny światowej hitlerowcy zdewastowali synagogę. Obecnie budynek synagogi służy jako warsztat. 

</doc>
<doc id="719857" url="https://pl.wikipedia.org/wiki?curid=719857" title="Henkel CEE">
Henkel CEE

Henkel CEE, rejon Grupy Henkla obejmujący Region Europy Środkowo-Wschodniej, w którego skład wchodzi również Polska. Jest ona rejonem największym i najszybciej rozwijającym się spośród regionów Grupy Henkel. Współtworzy go 29 krajów, między innymi:
Stolica Regionu usytuowana jest w Wiedniu. Henkel CEE zatrudnia 7700 osób.

</doc>
<doc id="719858" url="https://pl.wikipedia.org/wiki?curid=719858" title="PMN (mina)">
PMN (mina)

PMN ("ПМН") – radziecka mina przeciwpiechotna bezpośredniego działania. Zastąpiła minę PMK-40. Przy zbliżonej konstrukcji różni się od niej wymiarami i tworzywem z którego wykonano korpus miny (tekturę zastąpiono bakelitem).

</doc>
<doc id="719862" url="https://pl.wikipedia.org/wiki?curid=719862" title="Barwa purpurowa">
Barwa purpurowa

Barwa purpurowa (purpura; z łac. "purpura", z gr. πορφύρα "porfyra") – barwa o zakresie od intensywnie czerwonego do fioletu, także w głębokich odcieniach zbliżonych do barwy śliwki czy do koloru granatowego. Nazwa barwy wzięła się od purpury, czyli barwnika ciemnoczerwonego, używanego do barwienia tkanin.
Historyczne odmiany barw purpurowych.
Purpura tyryjska.
Kolor barwnika otrzymywanego z mięczaków śródziemnomorskich.
Inne odmiany barw purpurowych.
Psychodeliczna purpura.
Pigment czystej purpury stworzono w późnych latach 1960, mieszając fluorescencyjną magentę z fluorescencyjnym niebieskim i tworząc "fluorescencyjny purpurowy", wykorzystywany w psychodelicznych obrazach fluorescencyjnych. Odcień purpury był jednym z bardziej popularnych wśród hippisów i był ulubionym kolorem Jimiego Hendriksa, przez co nazwany został "psychodeliczną purpurą". Odcień ten jest bliższy magencie niż purpura elektryczna.
W latach 80., po wschodniej stronie Central Ave w San Francisco, w typowym domu wiktoriańskim, powstało "Muzeum Jimiego Hendriksa", pomalowane właśnie na ten kolor.
Historia i symbolika.
Purpura od zawsze kojarzyła się z władzą, bogactwem, uduchowieniem i szlachetnością, ponieważ w dawnych czasach uzyskanie tego koloru wymagało bardzo rzadkich i drogich barwników. Siłą rzeczy, przedmioty w tym kolorze były bardzo drogie. Purpura była bardzo cennym barwnikiem naturalnym, uzyskiwanym z niektórych gatunków małży. Używano jej w starożytności, a później w średniowieczu, do farbowania płaszczy osób piastujących wysokie stanowiska. W religii purpura symbolizuje mękę Chrystusa (w Ewangelii żołnierze narzucają na ramiona Chrystusa płaszcz tego koloru); w imperialnej Anglii była jedynym kolorem, którym w czasie żałoby można było dopełnić odcienie szarego i czarnego, przez co aż do początku XIX wieku była uważana za kolor ponury.
Purpura a fiolet – nieporozumienia językowe.
W języku polskim na barwę purpurową najczęściej stosuje się określenie fiolet.
W plastyce, w addytywnym mieszaniu kolorów, fiolet jest barwą pochodną, mieszaniną czerwonego i niebieskiego. Purpura nie jest wymieniana wśród barw tęczy. Natomiast fiolet to raczej nazwa koloru odpowiadającego najkrótszym falom światła widzialnego, trudny do określenia za pomocą modelu RGB. Czasami przyjmuje się, że oba określenia służą na określenie mieszaniny niebieskiego i czerwonego, gdzie fioletowy oznacza barwę nieco chłodniejszą (bliżej niebieskiego), natomiast purpura jest cieplejsza (bliżej czerwonego). W niektórych językach, słowa purpura i fiolet są synonimami.

</doc>
<doc id="719863" url="https://pl.wikipedia.org/wiki?curid=719863" title="Gerda Taro">
Gerda Taro

Gerda Taro, właśc. Gerta Pohorylle (ur. 1 sierpnia 1910 w Stuttgarcie, zm. 26 lipca 1937 w Madrycie) – niemiecka fotografka z żydowskiej rodziny, pochodzącej z terenów Polski.
Dzieciństwo i młodość.
Gerda Taro urodziła się 1 sierpnia 1910 roku w Stuttgarcie jako Gerta Pohorylle w rodzinie żydowskiej, która przybyła do Niemiec z Galicji. Istnieją przesłanki, że polski był jednym z języków, którym mówiła od dzieciństwa (wskazują na to jej kontakty z Polakami w czasie wojny w Hiszpanii). Biografia wydana w 2008 roku z okazji wystawy prac Gerdy Taro w Nowym Jorku sugeruje, że jej rodzice znali jidisz.
W młodości otrzymała bardzo staranne wykształcenie – w Stuttgarcie chodziła do Szkoły Realnej Królowej Charlotty, następnie uczyła się przez rok w Szwajcarii w pensjonacie dla dziewcząt Internat Villa Florissant w Lozannie, by potem kształcić się znowu w Niemczech w szkole handlowej (Höhere Handelschule) w Stuttgarcie. Już w młodości mówiła wieloma językami, między innymi świetnie znała hiszpański, francuski i angielski.
W wieku 18 lat zaręczyła się z bogatym handlowcem Pieter Bote. Zaręczyny te zostały później zerwane, ale byli narzeczeni pozostali przyjaciółmi. W tym czasie przeniosła się wraz z rodzicami i braćmi do Lipska, gdzie kontynuowała naukę w Gaudig Schule.
Emigracja do Francji.
Aresztowana przez Gestapo w 1933 roku, natychmiast po wypuszczeniu na wolność, jesienią tego samego roku, przy pomocy Pietera Bote wyjeżdża do Paryża z Lipska, gdzie zostają jej rodzice i dwaj bracia, i otrzymuje tam tymczasowy azyl polityczny. Po bardzo trudnym okresie adaptacji Gerda przebywa w środowisku lewicowych emigrantów niemieckich, przyjaźniąc się między innymi z Willy Brandtem.
Początki pracy fotograficznej.
Jesienią 1934 roku Gerta Pohorylle spotyka André Friedmanna, w rzeczywistości Endrè Ernő Friedmanna, znanego potem jako Robert Capa, węgierskiego fotografa, który przyjechał do Paryża z Berlina. Pod kierunkiem Friedmana Gerta Pohoryle robi pierwsze zdjęcia. Zamieszkują wkrótce razem, wynajmując małe mieszkanie w pobliżu wieży Eiffela i spędzają razem czas na południu Francji. Gerda fotografuje i zostaje agentką fotografa.
Oboje przyjmują pseudonimy artystyczne – Gerta, którą przyjaciele nazywali "Poho" nosi teraz nazwisko Gerda Taro, André Friedmann zostaje tajemniczym amerykańskim fotografem o nazwisku Robert Capa. Kariera Roberta Capy rozwija się początkowo równolegle do kariery Friedmanna, który nadal fotografuje i publikuje pod własnym nazwiskiem. Zarówno Friedmann, jak i Taro publikują równocześnie zdjęcia firmowane przez nieznanego Amerykanina. Minie szereg miesięcy zanim mistyfikacja wyjdzie na jaw i szereg lat zanim pseudonim Robert Capa stanie się imieniem i nazwiskiem fotografa, który potem emigruje do Stanów Zjednoczonych i prawnie przyjmuje imię i nazwisko Robert Capa.
Taro i Capa.
Taro, będąc partnerką życiową Roberta Capy, pracuje jako jego agentka, pozuje mu jako modelka do szeregu zdjęć i sama fotografuje. Pierwsza karta prasowa Taro jako fotografa datowana jest 4 lutego 1936 roku i związana jest z początkiem pracy Capy i Taro w Hiszpanii, gdzie toczy się wówczas wojna domowa. Na początku 1937 roku Taro podpisuje kontrakt na zdjęcia z frontu w Hiszpanii z paryską gazetą popołudniową prowadzoną przez Louis Aragona" Ce Soir" (jej zdjęcia podpisywane są" Photo Taro"). Równocześnie Capa pracuje jako fotograf dla szeregu czasopism i agencji. Zdjęcia wielu reportaży sygnowane są "Reportage Capa et Taro" – Reportaż Capy i Taro. Oboje kręcą też materiały dla amerykańskiej kroniki filmowej. Po jakimś czasie para się jednak rozstaje.
W Hiszpanii Taro styka się z wieloma osobami, które potem przejdą do historii, jak Ernest Hemingway, Joris Ivens, generał Walter.
Śmierć na froncie.
Gerda Taro zostaje ciężko ranna na froncie w czasie fotografowania Bitwy pod Brunete, w pobliżu Madrytu 25 lipca 1937 roku. W ferworze walki, czołg republikański, uszkodzony przez faszystowski atak lotniczy i zupełnie pozbawiony kontroli, zaczął rozjeżdżać żołnierzy wokół. Gerda Taro znajdowała się w samochodzie wiozącym rannego, kiedy czołg uderzył w bok jej pojazdu i zmiażdżył go. Przewieziona do szpitala polowego 35 Dywizji w l’Escorial, zmarła tam rano 26 lipca 1937 roku. Po śmierci jej ciało zostaje wystawione na widok publiczny w Madrycie. Taro została pochowana 1 sierpnia 1937 roku na cmentarzu Père-Lachaise w Paryżu. Jej pogrzeb przerodził się w wielką wielotysięczną manifestację z udziałem Pablo Nerudy i Louisa Aragona.
Nagrobek jej, prosty blok białego marmuru, zaprojektował Alberto Giacometti. Napis na nim głosił, że Taro "fotografka dla „Ce Soir” poległa na froncie Brunette, Hiszpania, w ogniu walki". W czasie okupacji Paryża przez hitlerowskie Niemcy, nagrobek ten został w 1942 roku zmieniony – zeszpecono go stawiając podobnych rozmiarów blok z betonu, usunięto z niego tekst pozostawiając tylko imię i nazwisko oraz daty. Z nieznanych przyczyn wyryto też złą datę urodzin fotografki (1911).
Według biografii Roberta Cappy napisanej przez Alexa Kershawa w 2004 roku, rodzina Gerdy Taro winiła Capę za jej śmierć. Bracia zabitej po powrocie fotografa do Paryża pobili go.
Spuścizna Gerdy Taro.
Po śmierci Taro ukazuje się wiele zdjęć i publikacji o niej w prasie na całym świecie. Wiele zdjęć zrobionych przez samą Gerdę Taro z frontu w Hiszpanii ukazuje się bez wymienienia jej nazwiska przez lata potem w publikacjach na całym świecie.
W 1938 roku ukazuje się w Nowym Jorku pierwszy album zdjęć Taro i Capy z Hiszpanii zatytułowany "Death in the Making" ("Śmierć kiedy się wydarza"). Dedykacja Roberta Capy do tej książki mówi: "Gerdzie Taro, która była rok na froncie w Hiszpanii i która tam pozostała. Madryt, Grudzień 1937, RC."
Wystawa w International Center of Photography w Nowym Jorku oraz wydana wtedy biografia przypomniały prace Taro.
Historia Gerdy Taro i Roberta Capy pojawia się w utworze angielskiego zespołu Alt-J pod tytułem „Taro”.

</doc>
<doc id="719865" url="https://pl.wikipedia.org/wiki?curid=719865" title="Czarne krzyże nad Polską">
Czarne krzyże nad Polską



</doc>
<doc id="719867" url="https://pl.wikipedia.org/wiki?curid=719867" title="HS">
HS



</doc>
<doc id="719869" url="https://pl.wikipedia.org/wiki?curid=719869" title="Synagoga Damasza w Krakowie">
Synagoga Damasza w Krakowie

Synagoga Damasza – prywatny dom modlitwy znajdujący się na Stradomiu w Krakowie. Zajmował kilka pomieszczeń w kamienicy przy ulicy Józefa Dietla 64.
Synagoga założona pod koniec XIX wieku z inicjatywy niejakiego Damasza. Podczas II wojny światowej hitlerowcy zdewastowali synagogę. Od czasu zakończenia wojny w synagodze znajdują się mieszkania.
Do dnia dzisiejszego nie zachowało się nic z pierwotnego wyposażenia synagogi, co mogłoby wskazywać na jej pierwotny charakter.
W kamienicy znajdował się także Zakład Wychowawczy Sierot Żydowskich „Beth Megadle Jasomim”, którym opiekował się Dawid Alter Kurzmann.

</doc>
<doc id="719870" url="https://pl.wikipedia.org/wiki?curid=719870" title="Skarvanes">
Skarvanes

Skarvanes – osada na wyspie Sandoy, na Wyspach Owczych. Obecnie (I 2015 r.) posiada 13 stałych mieszkańców.
Demografia.
Według danych Urzędu Statystycznego (I 2015 r.) jest 103. co do wielkości miejscowością Wysp Owczych.

</doc>
<doc id="719873" url="https://pl.wikipedia.org/wiki?curid=719873" title="Bzowo (województwo wielkopolskie)">
Bzowo (województwo wielkopolskie)

Bzowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
We wsi zachowały się wpisane do :
Inne miejscowości o nazwie Bzowo: Bzowo

</doc>
<doc id="719877" url="https://pl.wikipedia.org/wiki?curid=719877" title="Twierdzenie Newtona">
Twierdzenie Newtona

Twierdzenie Newtona – twierdzenie klasycznej geometrii euklidesowej sformułowane przez brytyjskiego matematyka i fizyka Izaaka Newtona w XVII wieku.
Twierdzenie.
W czworokącie opisanym na okręgu środki przekątnych są współliniowe ze środkiem okręgu.

</doc>
<doc id="719879" url="https://pl.wikipedia.org/wiki?curid=719879" title="Pomorzany (Ukraina)">
Pomorzany (Ukraina)

Pomorzany (ukr. Поморяни, "Pomoriany") – osiedle typu miejskiego na Ukrainie, w obwodzie lwowskim, w rejonie przemyślańskim, w górnym biegu rzeki Złota Lipa, przy drodze P116.
Historia.
Miejscowość powstała wokół zamku wybudowanego w latach 1340-50 przez Świnków, a następnie rozbudowanego przez Sienieńskich herbu Dębno.
W okresie Rzeczypospolitej Pomorzany były jednym z ważniejszych ośrodków administracyjnych w województwie podolskim, często niszczonym przez Tatarów. Okres świetności Pomorzan przypada na wiek XVII, kiedy jego właścicielami byli Sobiescy, między innymi król Jan III. Połowę miasta, zamku i 21 wsi za sumę 190 000 złp zakupił w 1630 roku od Aleksandra Sienieńskiego, Marek Sobieski, brat Jana. Zniszczone w dużym stopniu przez najazd tatarski w 1626 roku, dobra pomorzańskie Sobieski odbudował w krótkim czasie sprowadzając tu ludność polską, tatarską i ruską. W XVIII wieku znajdowała się w Pomorzanach rezydencja Pruszyńskich.
W okresie 1772-1918 roku Pomorzany znajdowały się w zaborze austriackim, w Królestwie Galicji i Lodomerii. W okresie austro-węgierskim miasto utraciło swój administracyjny status i podupadło.
W maju 1889 miasteczko strawił pożar. Pod koniec XIX w. część miejscowości nosiła nazwę Zagrobela.
Do 1914 roku ludność w przewadze pochodzenia tatarskiego. W 1913 miasteczko liczyło 4500 mieszkańców, w tym 850 Polaków, 2950 Rusinów, 1300 Żydów.
W II Rzeczypospolitej miasto znajdowało się powiecie zborowskim, w województwie tarnopolskim.
Podczas okupacji zostało pozbawione praw miejskich i włączone do gminy wiejskiej Pomorzany.
W dniu 2 kwietnia 1944 roku w Pomorzanach oddział UPA zamordował nie mniej niż 51 osób narodowości polskiej.
W 1989 liczyło 1749 mieszkańców.
W 2013 liczyło 1366 mieszkańców.

</doc>
<doc id="719887" url="https://pl.wikipedia.org/wiki?curid=719887" title="Dorothea Lange">
Dorothea Lange

Dorothea Lange (ur. 26 maja 1895 w Hoboken, zm. 11 października 1965 w Marin County w Kalifornii) – amerykańska fotografka, znana przede wszystkim ze zdjęć wykonywanych na zlecenie Farm Security Administration, dokumentujących sytuację amerykańskiego społeczeństwa w czasie wielkiego kryzysu w latach 30. XX wieku. Jej najsłynniejszą wówczas wykonaną fotografią jest "Matka-migrantka" (1936).
Przed wielkim kryzysem.
Dorothea Nutzhorn (znana pod panieńskim nazwiskiem swojej matki – Lange, które przyjęła po tym, jak w 1907 roku jej ojciec opuścił rodzinę) już od dzieciństwa chciała być fotografem. W wieku siedmiu lat zachorowała na polio, w wyniku którego do końca życia utykała. Po ukończeniu szkoły średniej w latach 1914–1917 kontynuowała naukę w Training School for Teachers, co miało jej umożliwić wykonywanie zawodu nauczycielki, ale równocześnie postanowiła, że będzie fotografować. Pracowała jako asystentka w kilku studiach fotograficznych (m.in. Arnolda Genthe'a), dzięki czemu nauczyła się fotografować i poznała wielu fotografów, w tym Clarence’a H. White’a. W 1918 wyjechała do San Francisco, gdzie zaprzyjaźniła się z parą fotografów: Roiem Partridge'em i Imogen Cunningham. Rok później otworzyła własne atelier portretowe. Przez kolejnych kilkanaście lat zajmowała się właśnie wykonywaniem portretów, w których widoczne są wpływy Genthe'a i White’a. Charakteryzowały się one miękkim modelunkiem, naturalnym światłem i częstym ukazywaniem modeli z profilu. W 1920 wyszła za mąż za Maynarda Dixona, z którym miała dwóch synów.
Wielki kryzys.
Wraz z załamaniem gospodarczym w 1929 roku, Lange zdecydowała się porzucić dotychczasową tematykę i zaczęła fotografować ludzi na ulicach, dokumentując w ten sposób społeczne konsekwencje kryzysu. W 1934 roku jej zdjęcia zaprezentowane zostały w Brockhurst Gallery Willarda Van Dyke’a w Oakland. Zainteresowały one ekonomistę Paula Schustera Taylora, który poprosił ją o wykonanie fotografii na potrzeby jego artykułu. Lange i Taylor kontynuowali współpracę, a w 1935 roku, wkrótce po rozwodzie Lange z Dixonem, pobrali się.
W 1935 roku Lange została zatrudniona w sekcji fotograficznej kierowanego przez Roya Strykera Resettlement Administration, od 1937 noszącego nazwę Farm Securities Administration (FSA). Był to rządowy projekt, część „Nowego Ładu”, mający na celu pomoc zubożałym rolnikom. Jednym z zadań FSA było dokumentowanie za pomocą zdjęć sytuacji na amerykańskich wsiach. Oprócz Lange w FSA zatrudnionych było także dziesięciu innych fotografów: John Collier, Jack Delano, Walker Evans, Theo Jung, Russell Lee, Carl Mydans, Arthur Rothstein, Ben Shahn, John Vachon i Marion Post Walcott. Owocem ich pracy było kilkadziesiąt (lub nawet kilkaset) tysięcy zdjęć, pokazujących różne podejście poszczególnych autorów do tematu. Za pośrednictwem FSA fotografie te trafiały – pojedynczo lub całymi seriami – do gazet i czasopism, były także pokazywane przez FSA na specjalnych wystawach. Ich autorzy nie mieli jednak kontroli nad sposobem, w jaki były one wykorzystywane, kadrowane i podpisywane.
Lange z aparatem marki Rollei przemierzała amerykańską prowincję, fotografując ubogich ludzi, w tym rodziny rolników zmuszone do migracji. Wiele wykonanych wówczas zdjęć – a zwłaszcza najbardziej znane, "Matka–migrantka" (ang. "Migrant Mother") – stało się ikonami wielkiego kryzysu. Fotografia wykonana została w marcu 1936, w obozie wędrownych zbieraczy grochu koło Nipomo w Kalifornii. Lange sfotografowała na nim 32-letnią kobietę (Florence Owens Thompson), siedzącą w namiocie wraz ze swoimi dziećmi. Jest to jedno z całej serii zdjęć tej rodziny, złożonej z sześciu różnych ujęć (aczkolwiek często pisze się o pięciu; szóste zdjęcie, którego nie ma w zbiorach fotografii FSA w Bibliotece Kongresu, zostało najprawdopodobniej wykonane przez Lange jako pierwsze i ze względu na niezadowalający rezultat nieprzekazane rządowi). Na dwóch pierwszych zdjęciach grupka osób ukazana została z pewnej odległości, co pozwoliło na zmieszczenie w kadrze całego namiotu, po czym Lange zbliżyła się do modeli, koncentrując się na nich samych. Centralną postacią czterech kolejnych zdjęć jest matka, której w różnych konfiguracjach towarzyszą jej dzieci. Ostatnie zdjęcie z serii jest tym, które stanowi efekt końcowy ustawiania modeli i wypracowywania idealnego ujęcia; ono także jest najczęściej reprodukowane. Kobieta ukazana została z niemowlęciem na kolanach i dwójką starszych dzieci, odwróconych plecami do widza i wspartych na jej ramionach.
Fotografia ta kompozycyjnie zbliżona jest do typowego dla sztuki europejskiej motywu ikonograficznego, jakim jest Madonna z Dzieciątkiem, otoczona przez anioły (stąd zamiast "Migrant Mother" używa się również tytułu "Migrant Madonna"). Lange nie zapytała kobiety o jej nazwisko, więc jej tożsamość pozostawała nieznana i podobnie jak w przypadku wielu innych zdjęć Lange, stała się anonimowym symbolem losu dotkniętych biedą Amerykanów. Dopiero po latach (po śmierci Lange) okazało się, że sfotografowaną kobietą była Florence Thompson, w chwili wykonania zdjęcia matka siedmiorga dzieci, spośród których na najsłynniejszym kadrze znalazły się trzy córki: Norma, Catherine i Ruby.
Wiele z wykonanych dla FSA prac Lange i Taylor zebrali w wydanej w 1939 r. publikacji "An American Exodus: A Record of Human Erosion".
Lange zakończyła współpracę z FSA w 1940 roku.
Późniejsza działalność.
W 1941 jako pierwsza kobieta w historii otrzymała Stypendium Guugenheima. Rok później została zatrudniona przez War Relocation Authority – rządową agencję odpowiedzialną za umieszczenie w obozach tysięcy Amerykanów japońskiego pochodzenia. Wraz z Anselem Adamsem dokumentowała życie ludzi w obozie w Manzanar w Kalifornii, a jej zdjęcia świadczą o jej negatywnym stosunku do tych działań. Fotografowała także dla Office of War Information i magazynu „Life”, dla którego wykonała reportaże poświęcone mormonom (wspólnie z Adamsem) i urzędowemu obrońcy z Oakland (ostatecznie opublikowany przez „This Week”). „Life” wysłał ją do Irlandii, gdzie zrealizowała materiał zatytułowany "Irish Country People".
W latach 1953–1954 uczestniczyła w przygotowaniach do wystawy "Rodzina człowiecza" ("The Family of Man"). Wystawę, zorganizowaną przez Edwarda Steichena, otwarto w 1955 roku w Museum of Modern Art (MoMA) w Nowym Jorku. Znalazło się na niej osiem zdjęć Lange.
W latach 50. Lange wykonywała coraz więcej zdjęć swojej rodziny. W podróżach po Azji, Południowej Ameryce i Egipcie towarzyszyła mężowi, zajmującemu się problemami ekonomiczno-rolniczymi krajów rozwijających się. W latach 1964–1965 przygotowywała i wybierała zdjęcia na retrospektywną wystawę, która miała być w całości poświęcona jej twórczości. Zmarła na raka wkrótce po dokonaniu ostatecznego wyboru. Wystawa odbyła się w 1966 w Museum of Modern Art.

</doc>
<doc id="719889" url="https://pl.wikipedia.org/wiki?curid=719889" title="Wymiarki">
Wymiarki



</doc>
<doc id="719891" url="https://pl.wikipedia.org/wiki?curid=719891" title="Stalker (film 1979)">
Stalker (film 1979)

Stalker (ros. "Сталкер") – radziecki filozoficzno-obyczajowy film fantastycznonaukowy w reżyserii Andrieja Tarkowskiego z 1979 roku. Powstał na motywach powieści "Piknik na skraju drogi" autorstwa braci Strugackich. Opowiada o wyprawie przewodnika (Stalkera) i jego dwóch klientów (Profesora i Pisarza) w głąb tajemniczej Zony w celu znalezienia komnaty, gdzie spełniają się najskrytsze marzenia.
Według jednego z wywiadów udzielonych przez samego reżysera związki z powieścią Strugackich są luźne, właściwie sprowadzają się tylko do użycia dwóch słów: "Stalker" i "Zona". Jednakże oglądając film i czytając książkę, natrafić można na więcej podobieństw. W obu dziełach Zona jest przedstawiona jako obszar ogrodzony i strzeżony przez uzbrojone służby. Tak jak w powieści Stalker używa prostych sztuczek do znajdywania w Zonie bezpiecznej ścieżki (np. rzuca przed siebie małe obiekty, by sprawdzić lokalną grawitację). Wspólne są także postać Jeżozwierza oraz koncepcja przedmiotu/miejsca spełniającego życzenia.
"Stalker" był ostatnim filmem Tarkowskiego zrealizowanym w ZSRR, a zarazem pierwszym, mówiącym wprost o naglącej potrzebie odnowy duchowej współczesnego człowieka.
Termin „stalker” pochodzi od angielskiego wyrażenia "to stalk" (‘śledzić’, ‘tropić’). W filmie stalker jest profesjonalnym przewodnikiem po Zonie, kimś, kto przekracza granicę zabronionej strefy w określonym celu.
W filmie można znaleźć odniesienia do sztuki, zawarte są także fragmenty Apokalipsy św. Jana i Ewangelii Łukasza.
Fabuła.
Akcja rozgrywa się w nieokreślonym europejskim państwie. Główny protagonista, tytułowy Stalker, zarabia na życie przeprowadzaniem ludzi przez tzw. Zonę, obszar, na którym prawa fizyki nie funkcjonują tak samo jak w reszcie świata. Zona powstała w wyniku nieznanego wydarzenia 20 lat przed akcją filmu i została odgrodzona po tym, jak żołnierze – wysłani, aby ją zbadać – nie wrócili, co spowodowało, że władze uznały ją za niebezpieczną dla ludzkiego życia. Mimo zakazu wstępu i niebezpieczeństwa istnieje wielu ludzi, którzy pragną doświadczyć zjawisk w Zonie osobiście. W tej wyprawie towarzyszą mu dwaj ludzie znani jako Pisarz i Profesor. Pisarz pragnie znaleźć się w Zonie, aby zdobyć natchnienie, zaś Profesor zastanawia się nad potencjalnymi konsekwencjami rzekomego istnienia komnaty, miejsca w Zonie, które ma mieć moc spełniania życzeń.
Produkcja.
Tarkowski początkowo proponował adaptację "Pikniku na skraju drogi" swojemu przyjacielowi, Giorgiemu Kałatozowowi. Ten jednak, wobec trudności z uzyskaniem praw autorskich od Strugackich, zrezygnował. Pomysł na film stopniowo dojrzewał w Tarkowskim, pociągała go możliwość zastosowania zasady trzech jedności – czasu, miejsca i akcji.
Głosy krytyków.
W plebiscycie krytyków filmowych, zorganizowanym w 2012 r. przez czasopismo Brytyjskiego Instytutu Filmowego „Sight &amp; Sound”, "Stalker" na 250 ocenianych filmów zajął 29. miejsce.

</doc>
<doc id="719893" url="https://pl.wikipedia.org/wiki?curid=719893" title="Pobrzeże Gdańskie">
Pobrzeże Gdańskie

Pobrzeże Gdańskie (313.5) – makroregion położony we wschodniej części Pobrzeży Południowobałtyckich, otaczający półkoliście Zatokę Gdańską, na południe od linii łączącej przylądek Rozewie na zachodzie z półwyspem Sambijskim na wschodzie.
Charakterystyczną cechą tego regionu jest występowanie wyodrębnionych płatów wysoczyznowych o wysokości kilkudziesięciu metrów, rozdzielonych formami dolinowymi (tzw. "kępy"), ponadto mierzei i rozległej delty Wisły. Ze względu na położenie, klimat regionu ma cechy nieco bardziej kontynentalne, zimą jest tam chłodniej niż w przypadku pozostałych makroregionów Pobrzeża Południowobałtyckiego.
Pobrzeże Gdańskie obejmuje ok. 4,5 tys. km kwadratowych i dzieli się na siedem mezoregionów:

</doc>
<doc id="719894" url="https://pl.wikipedia.org/wiki?curid=719894" title="1700 w muzyce">
1700 w muzyce



</doc>
<doc id="719895" url="https://pl.wikipedia.org/wiki?curid=719895" title="Piastowie małopolscy">
Piastowie małopolscy

Piastowie małopolscy – linia dynastii Piastów, panująca w Małopolsce i w ziemi sandomierskiej, wywodząca się od Kazimierza II Sprawiedliwego, wygasła na jego wnuku Bolesławie V Wstydliwym w 1279.
Z racji posiadania stołecznego Krakowa linia ta uważała się za nadrzędną wobec innych gałęzi piastowskich. O ile do śmierci Leszka Białego jej pozycja w Polsce dzielnicowej rzeczywiście była silna, to już jego jedyny syn, Bolesław Wstydliwy uważany był jedynie za księcia Krakowa, niemającego realnej władzy nad pozostałymi książętami dzielnicowymi.
Zazwyczaj do linii Piastów małopolskich zalicza się trzech książąt: Kazimierza II Sprawiedliwego, jego syna Leszka Białego oraz wnuka Bolesława V Wstydliwego. Do gałęzi tej przynależą także trzej wcześnie zmarli synowie jej protoplasty: Kazimierz, Bolesław i Odon oraz dwie jego córki: Adelajda i nieznana z imienia żona wielkiego księcia kijowskiego Wsiewołoda Czermnego, a także córka Leszka Białego, Salomea.
Czasami Piastem małopolskim czyni się także piątego syna Kazimierza Sprawiedliwego, Konrada I mazowieckiego. Jednakże tak z racji posiadanych ziem, jak i tego jakimi obszarami władali jego potomkowie, bardziej zasadne byłoby uznanie go za Piasta mazowieckiego.

</doc>
<doc id="719898" url="https://pl.wikipedia.org/wiki?curid=719898" title="Georges Darboy">
Georges Darboy

Georges Darboy (ur. 16 stycznia 1813 w Fayl-Billot - zm. 24 maja 1871 w Paryżu) – francuski duchowny katolicki, biskup Nancy w latach 1859 - 1863, arcybiskup Paryża od 1863. W 1871 znalazł się w grupie prominentnych zakładników Komuny Paryskiej, zamordowanych przez komunardów w momencie jej upadku.
Życiorys.
Jerzy Darboy urodził się 16 stycznia 1813 w miejscowości Fayl-Billot w departamencie Haute-Marne w północno-wschodniej Francji. Był synem ubogiego mieszczanina. Pierwsze nauki pobierał w rodzinnym miasteczku. Od 1831 roku studiował w seminarium w Langres, wyświęcony został w dniu 17 grudnia 1836. Po święceniach pracował jako wikariusz w St. Dizier. 
W 1840 roku został powołany na profesora filozofii do seminarium w Langres. W następnym roku otrzymał katedrę Pisma Świętego, a następnie katedrę teologii dogmatycznej. W 1845 roku przetłumaczył z oryginału dzieło św. Dionizego Areopagity, co otworzyło mu drogę do przyszłych godności.
Przeniesiony w 1846 roku do Paryża, objął między innymi urząd honorowego kanonika katedry Notre Dame. Stał się bliskim przyjacielem arcybiskupa Denisa Auguste'a Affre oraz jego następcy, Marie Dominique'a Auguste'a Siboura.
Mianowany biskupem Nancy w 1859, zaś w styczniu 1863 wyniesiony do godności arcybiskupa Paryża.
Arcybiskup Darboy znany był ze swoich kontrowersyjnych w środowiskach kościelnych poglądów. Pozostawał on pod wpływem filozofii gallikanizmu i liberalizmu, sprzeciwiał się ogłoszeniu dogmatu o nieomylności papieża. Było to przyczyna niechęci wobec jego osoby ze strony papieża i pozbawiło go szans na uzyskanie tradycyjnie nadawanej arcybiskupom Paryża godności kardynalskiej. Brał udział w obradach Soboru watykańskiego I.
Działalność naukowa.
Napisał kilka prac naukowych:
Śmierć.
W dniu 3 kwietnia 1871 roku znalazł się w grupie prominentnych zakładników Komuny Paryskiej, zamordowanych przez komunardów w momencie jej upadku, w dniu 24 maja 1871 roku. Ciało złożono w masowej mogile na cmentarzu "Père la Chaise". Już po upadku Komuny, dnia 7 czerwca 1871 roku odbył się godny arcybiskupa pogrzeb w paryskiej katedrze Notre-Dame.

</doc>
<doc id="719899" url="https://pl.wikipedia.org/wiki?curid=719899" title="Guaymallén Mendoza">
Guaymallén Mendoza

Club Social y Deportivo Guaymallén – argentyński klub piłkarski z siedzibą w Rodeo de la Cruz, wchodzącym w skład zespołu miejskiego miasta Mendoza, leżącego w prowincji Mendoza.
Historia.
Klub założony został 25 sierpnia 1918 i gra obecnie w czwartej lidze argentyńskiej Torneo Argentino B.

</doc>
<doc id="719902" url="https://pl.wikipedia.org/wiki?curid=719902" title="The Sweet Escape">
The Sweet Escape

The Sweet Escape – drugi solowy album muzyczny z 2006 roku nagrany przez amerykańską wokalistkę Gwen Stefani.
Pierwotnie na płycie miały się znaleźć utwory pochodzące z odrzutów z poprzedniej płyty, lecz artystka postanowiła zamieścić tylko kilka kawałków z odrzutów, reszta piosenek to materiał nagrany przed i po urodzeniu pierwszego dziecka Gwen, Kingstona. W sesji Stefani wspomogli artyści tacy jak: The Neptunes z Pharrellem Williamsem na czele, Nelly Hooper, Swizz Beatz, kolega z No Doubt Tony Kanal, oraz w utworze "Wonderful Life" na gitarze można usłyszeć Martina Gore'a z Depeche Mode.
Album w Polsce uzyskał status złotej płyty.

</doc>
<doc id="719903" url="https://pl.wikipedia.org/wiki?curid=719903" title="Club Social y Deportivo Guaymallén">
Club Social y Deportivo Guaymallén



</doc>
<doc id="719911" url="https://pl.wikipedia.org/wiki?curid=719911" title="Gisèle Freund">
Gisèle Freund

Gisèle Freund (ur. 19 grudnia 1908 w dzielnicy Schöneberg w Berlinie, zm. 31 marca 2000 w Paryżu) – francusko-niemiecka fotografka i fotoreporterka pochodzenia żydowskiego. Słynęła z fotografii dokumentalnej oraz portretów pisarzy i artystów. Fotografowała znane osoby, m.in.: Virginię Woolf, Jeana-Paula Sartre’a i Fridę Kahlo.
Życiorys.
Urodziła się w rodzinie kupców tekstylnych Juliusa i Clary Freund, bogatej pary żydowskiej w berlińskiej dzielnicy Schöneberg. Jej ojciec był zapalonym kolekcjonerem sztuki. W 1925 roku kupił jej pierwszy aparat.
W 1931 studiowała socjologię i historię sztuki na Uniwersytecie Albrechta i Ludwika we Fryburgu, a w latach 1932–1933 studiowała na Uniwersytecie Johanna Wolfganga Goethego we Frankfurcie. Na uniwersytecie stała się aktywną członkinią studenckiej grupy socjalistycznej i była zdecydowana wykorzystać fotografię jako integralną część swojej socjalistycznej praktyki. W 1939 zyskała zaufanie Virginii Woolf i wykonała kultowe kolorowe zdjęcia Woolfów na wystawie w angielskiej National Portrait Gallery. Woolf zgodziła się zmienić ubranie, aby zobaczyć, które najlepiej pasują do harmonii kolorów.
10 czerwca 1940 wraz z nadciągającą nazistowską inwazją uciekła z Paryża. Jej mąż Pierre został schwytany przez nazistów i wysłany do obozu jenieckiego. Był w stanie uciec i spotkał się z Gisèle przed powrotem do Paryża, aby walczyć w ruchu oporu. Jako żona uciekającego więźnia, Żyda i socjalisty, Freund „obawiała się o swoje życie”. W 1942 z pomocą André Malraux, który powiedział swoim przyjaciołom: „musimy uratować Gisèle!”, uciekła do Buenos Aires w Argentynie na zaproszenie Victorii Ocampo. Ocampo była w centrum argentyńskiej elity intelektualnej, a za jej pośrednictwem Freund poznała i sfotografowała wielu wielkich pisarzy i artystów, takich jak Jorge Luis Borges i Pablo Neruda.
Mieszkając w Argentynie, Freund rozpoczęła działalność wydawniczą pod nazwą Ediciones Victoria. W 1947 została pierwszą kobietą, która podpisała kontrakt z agencją Magnum Photos (jako twórczyni z Ameryki Łacińskiej). W 1953 wróciła na stałe do Paryża. W 1954 została uznana przez rząd Stanów Zjednoczonych za persona non grata, co było wynikiem jej socjalistycznych poglądów. Robert Capa zmusił ją do zerwania więzi z Magnum Photos.
Po jej śmierci prezydent Jacques Chirac chwalił ją jako „jednego z największych fotografów na świecie”.

</doc>
<doc id="719912" url="https://pl.wikipedia.org/wiki?curid=719912" title="1701 w muzyce">
1701 w muzyce



</doc>
<doc id="719917" url="https://pl.wikipedia.org/wiki?curid=719917" title="Kałmucka Autonomiczna Socjalistyczna Republika Radziecka">
Kałmucka Autonomiczna Socjalistyczna Republika Radziecka

Kałmucka Autonomiczna Socjalistyczna Republika Radziecka, Kałmucka ASRR (kałm. Хальмг Автономн Советск Социалистическ Республик, Хальмг АССР ros. Калмыцкая Автономная Советская Социалистическая Республика, Калмыцкая АССР) – republika autonomiczna w składzie Rosyjskiej Federacyjnej Socjalistycznej Republiki Radzieckiej.
Kałmucka ASRR zajmowała tereny obecnej rosyjskiej Republiki Kałmucji i była formą autonomii zamieszkujących nad Morzem Kaspijskim Kałmuków. Utworzona została 20 października 1935 r. i zastąpiła istniejący od 1920 r. Kałmucki Obwód Autonomiczny. Ze zmianą nazwy wiązało się też poszerzenie zakresu autonomii. Tworzenie autonomicznych obszarów dla mniejszości narodowych było elementem prowadzonej zwłaszcza w początkowym okresie istnienia ZSRR polityki korienizacji, tj. przyznawania autonomii nierosyjskim narodom dawnego Imperium, dyskryminowanym i rusyfikowanym przez carat. Kałmucka ASRR istniała do grudnia 1943 r., kiedy to radzieccy przywódcy podjęli decyzję o jej rozwiązaniu i deportowaniu Kałmuków do Azji. Powodem tego był fakt, iż w czasie gdy część obszarów Kałmucji zajął Wehrmacht, ok. 5 tys. Kałmuków (tj. ok. 8% mężczyzn zdolnych do służby wojskowej) podjęło służbę we wspomagającym Niemców Korpusie Kawalerii Kałmuckiej.
Ponownie Kałmucka ASRR została utworzona 29 czerwca 1958 r., a poprzedziła ją zgoda na powrót Kałmuków z wygnania i utworzenie w 1957 r. Kałmuckiego OA. W marcu 1991 r. Kałmucką ASRR zastąpiła Republika Kałmucji, będąca częścią Federacji Rosyjskiej.
 "Informacje nt. położenia, gospodarki, historii, ludności itd. Kałmuckiej Autonomicznej Socjalistycznej Republiki Radzieckiej znajdują się w: artykule poświęconym Republice Kałmuckiej, jak obecnie nazywa się ta rosyjska jednostka polityczno-administracyjna"

</doc>
<doc id="719919" url="https://pl.wikipedia.org/wiki?curid=719919" title="1702 w muzyce">
1702 w muzyce



</doc>
<doc id="719920" url="https://pl.wikipedia.org/wiki?curid=719920" title="Kałmucka ASRR">
Kałmucka ASRR



</doc>
<doc id="719923" url="https://pl.wikipedia.org/wiki?curid=719923" title="Działania strategiczne">
Działania strategiczne

Działania strategiczne – wszelkie działania i zachowania się całości sił zbrojnych, zgrupowań strategicznych, a niekiedy i operacyjnych w toku wojny.
Polegają na określaniu i osiąganiu ogólnych długofalowych celów (strategicznych) państw lub koalicji. Zwykle są one odzwierciedlone w koncepcji strategicznej, która określa cele, zadania oraz sposoby wykorzystania środków politycznych, ekonomicznych, wojskowych i innych.
Wyróżnia się cele strategiczne narodowe i koalicyjne. Cele koalicji odzwierciedlają globalne i dalekosiężne cele państw, uzgodnione i zaakceptowane przez państwa członkowskie.
W odniesieniu do sił zbrojnych, działania strategiczne dotyczą określania i osiągania strategicznych celów wojskowych.
Działania strategiczne (w sensie wojskowym) są domeną dowództwa strategicznego i przedmiotem dowodzenia strategicznego. Jest ono realizowane przez najwyższe kierownictwo sił zbrojnych, w wymiarze narodowym lub koalicyjnym.
Dowodzenie strategiczne polega na przekształcaniu dyrektyw kierownictwa politycznego dla sił zbrojnych, w dyrektywy strategiczne, określające cele kampanii lub operacji, siły do ich wykonania oraz precyzujące uprawnienia ograniczenia najwyższego dowódcy.
&lt;br&gt; Działania strategiczne prowadzą wyższe związki operacyjne z udziałem wszystkich rodzajów sił zbrojnych.
Przedmiotem zainteresowania strategii jest zapobieganie wojnie, a także przygotowanie do niej i jej prowadzenie.

</doc>
<doc id="719927" url="https://pl.wikipedia.org/wiki?curid=719927" title="Estadio Kenny Sarracín">
Estadio Kenny Sarracín

Estadio Kenny Sarracín – wielofunkcyjny stadion znajdujący się w mieście David w Panamie. Na tym stadionie swoje mecze rozgrywa drużyna piłkarska Atletico Chiriqui David. Stadion posiada 2000 miejsc siedzących.

</doc>
<doc id="719929" url="https://pl.wikipedia.org/wiki?curid=719929" title="Estadio Kenny Sarracin">
Estadio Kenny Sarracin



</doc>
<doc id="719930" url="https://pl.wikipedia.org/wiki?curid=719930" title="August Kiss">
August Kiss

August Kiss (ur. 11 października 1802 w Paprocanach, obecnie dzielnica Tychów, zm. 24 marca 1865 w Berlinie) – niemiecki rzeźbiarz.
Życiorys.
Kiss był najpierw fabrykantem modeli w odlewni żelaza, a od 1822 roku kształcił się pod okiem Raucha w Berlinie na rzeźbiarza i w krótkim czasie zdobył sławę. Jego pierwsze własne prace z żelaza, a potem i z brązu zaczęły powstawać pod koniec lat dwudziestych XIX w. Wiele pomników Kiss stworzył dla Berlina, Poczdamu i Królewca. Również w miastach na terenie Dolnego i Górnego Śląska nie brakowało jego prac – zwłaszcza we Wrocławiu, np. posąg Fryderyka Wielkiego na koniu z 1847 i pomnik z brązu Fryderyka II z 1861 (oba niezachowane). Jego najsłynniejsze prace to "Amazonka jadąca na koniu ze skaczącą panterą", wykonana dla Starego Muzeum w Berlinie i "Święty Jerzy zabijający smoka" – stojący na głównym dziedzińcu berlińskiego zamku.
W Warszawie zaprojektował w 1854 rzeźby syren, chłopców i trytonów do wodotrysków przy kolumnie Zygmunta i na placu Teatralnym.
W 1837 został członkiem Berlińskiej Akademii Sztuk Pięknych oraz profesorem instytutu przemysłowego. Jego rzeźba Amazonki na koniu zdobyła w 1855 nagrodę na Wystawie Światowej w Paryżu. W swym testamencie Kiss zapisał 300 tysięcy marek dla berlińskiego muzeum na zakup dziewiętnastowiecznych dzieł sztuki.

</doc>
<doc id="719931" url="https://pl.wikipedia.org/wiki?curid=719931" title="Nage-waza">
Nage-waza

 - Są to techniki rzutów w judo.
Techniki rzutów zostały podzielone na dwie zasadnicze grupy: 
Tachi Waza.
Techniki z pozycji stojącej zostały sklasyfikowane następująco:
Sutemi Waza.
Techniki poświęcenia dzielą się na dwie grupy:

</doc>
<doc id="719932" url="https://pl.wikipedia.org/wiki?curid=719932" title="Reden (Dąbrowa Górnicza)">
Reden (Dąbrowa Górnicza)

Reden – śródmiejska dzielnica Dąbrowy Górniczej, położona na północny wschód od centrum miasta z największym targowiskiem miejskim na obrzeżu wschodnim.
Jej powstanie i rozwój związane jest z odkryciem pokładów węgla. W 1796 r. powstała tu kopalnia "Reden" nazwana od nazwiska hrabiego Fryderyka Redena (od 1795 do 1806 Prusy zaanektowały tereny obecnego Zagłębia Dąbrowskiego), co dało początek budowie kolonii górniczej w latach 1820–1830 przez Stanisława Staszica i jej dalszej rozbudowy w następnych latach.
Produkcja w kopalni wynosiła w 1840 r. 15 tys. ton węgla kamiennego, w 1900 r. ok. 20 tys. ton, w 1913 r. 274 tys. ton. Kopalnia „Reden” została ostatecznie unieruchomiona 9 lipca 1935 r. z powodu pożaru podziemnego. Obecnie Reden jest dzielnicą nieprzemysłową. Znajduje się tu Urząd Skarbowy i siedziba Spółdzielni Mieszkaniowej „Lokator”. W dzielnicy znajdują się: Park Hallera, hala sportowa oraz park wodny „Nemo - Wodny Świat”.

</doc>
<doc id="719933" url="https://pl.wikipedia.org/wiki?curid=719933" title="Kalendarium historii Birczy">
Kalendarium historii Birczy

Kalendarium historii Birczy.

</doc>
<doc id="719934" url="https://pl.wikipedia.org/wiki?curid=719934" title="1703 w muzyce">
1703 w muzyce



</doc>
<doc id="719937" url="https://pl.wikipedia.org/wiki?curid=719937" title="Sweet Escape">
Sweet Escape



</doc>
<doc id="719940" url="https://pl.wikipedia.org/wiki?curid=719940" title="Denhoff">
Denhoff

Denhoff odnosi się do:

</doc>
<doc id="719942" url="https://pl.wikipedia.org/wiki?curid=719942" title="Uderzenie czołowe">
Uderzenie czołowe

Uderzenie czołowe (ang. frontal attack) – forma manewru taktycznego. Działanie jest skierowane przeciwko wojskom na przednim skraju obrony przeciwnika. Może ono być stosowane do rozbicia jego obrony w czołowych punktach oporu lub do ich okrążenia. Są to działanie zaczepne wojsk w kierunku prostopadłym do linii frontu lub w kierunku przeciwnym do ruchu wojsk nieprzyjaciela. Uderzenie czołowe naraża nacierającego na duże straty, co powinno zmusić go do szukania rozwiązania w zastosowaniu innego manewru. Często poprzedza je pokonanie lub oskrzydlenie.

</doc>
<doc id="719950" url="https://pl.wikipedia.org/wiki?curid=719950" title="Parchowski Młyn">
Parchowski Młyn

Parchowski Młyn (dodatkowa nazwa w j. kaszub. Parchòwsczi Młin) – przysiółek wsi Parchowo w Polsce, położony w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego, przy drodze wojewódzkiej nr 228. 
W latach 1975–1998 przysiółek administracyjnie należał do województwa słupskiego.
Przed 1920 Parchowski Młyn nosił nazwę niemiecką "Parchauer Mühle", dawniej "Wonsiernitsche Mühle".

</doc>
<doc id="719951" url="https://pl.wikipedia.org/wiki?curid=719951" title="Stan ostrzegawczy">
Stan ostrzegawczy

Stan ostrzegawczy – umowny stan wody, który zapoczątkowuje wzmożenie dyżurów i obserwacji poziomu lustra wody oraz kampanię informacyjną na zagrożonym obszarze. Może być przyczyną ogłoszenia pogotowia przeciwpowodziowego (stanu zagrożenia hydrologicznego). Wielkość różnicy pomiędzy stanem ostrzegawczym i alarmowym zależy od danej rzeki i najczęstszej szybkości przyboru wody w cieku - im zazwyczaj woda szybciej przybiera, tym większa różnica pomiędzy stanem alarmowym a ostrzegawczym.
Stan ostrzegawczy jest niższy od stanu alarmowego.

</doc>
<doc id="719952" url="https://pl.wikipedia.org/wiki?curid=719952" title="Piastowie kujawscy">
Piastowie kujawscy

Piastowie kujawscy – linia dynastii Piastów, panująca na Kujawach i ziemi łęczyckiej, wywodząca się od Kazimierza II Sprawiedliwego, wygasła na Władysławie III Białym (zm. 1388).
Pierwszym księciem "stricte" kujawskim był dopiero Kazimierz I kujawski, który został władcą Kujaw w 1233. Od niego zaś wywodzą się wszyscy książęta przynależący do kujawskiej gałęzi Piastów, w tym późniejsi władcy Polski – Władysław I Łokietek i Kazimierz III Wielki.
Większość przedstawicieli tej linii była typowymi książętami dzielnicowymi końca XIII wieku, władającymi nad małymi obszarami, które czasami ulegały jeszcze pomniejszeniu w wyniku podziału pomiędzy spadkobierców. W wyniku jednak szybkiego wymierania męskiej części tej gałęzi Piastów już około 1350 większość ich ziem była włączona do Polski.

</doc>
<doc id="719953" url="https://pl.wikipedia.org/wiki?curid=719953" title="Sobór Wasyla Błogosławionego">
Sobór Wasyla Błogosławionego

Sobór Wasyla Błogosławionego (ros. Собор Василия Блаженного) lub Sobór Opieki Matki Bożej na Fosie (Собор Покрова Богородицы, что на Рву) – prawosławny sobór w Moskwie, znajdujący się na placu Czerwonym, w pobliżu Kremla.
Historia.
Zbudowany w latach 1555–1561 przez cara Iwana Groźnego miał upamiętniać zwycięstwo w wojnie z kazańskimi Tatarami i zdobycie ich stolicy – miasta Kazań. Za jego autora uważa się pskowskiego mistrza Postnika Jakowlewa, zwanego Barmą. Według niektórych historyków w budowie brali udział włoscy mistrzowie, tworząc szczególne połączenie tradycyjnej słowiańskiej architektury i europejskiego stylu epoki Odrodzenia. Legenda głosi, że po ukończeniu budowli Iwan Groźny rozkazał oślepić architektów, by nigdy więcej nie stworzyli takiego cudu. Jednakże nie wydaje się to prawdą, ponieważ, jak wiadomo z późniejszych doniesień, Postnik brał udział również w budowaniu Kremla Kazańskiego. 
Sobór poświęcono Opiece Matki Bożej, co wiązało się ze świętem, które przypadło w dniu rozpoczęcia się oblężenia Kazania. Powszechnie jednak używa się wezwania Wasyla Błogosławionego – nawiedzonego mnicha, którego doczesne szczątki złożono w świątyni.
Na sobór składa się osiem oddzielnych cerkwi, symbolizujących osiem dni walk pod Kazaniem: Troicka, Nikołaja Welikoreckogo (welikorecka ikona św. Mikołaja), Wejścia do Jeruzalem, Cypriana i Justyna, Trzech Świętych Hierarchów, Aleksandra Świrskiego, Warłaama Chutyńskiego oraz Grzegorza Ormiańskiego. Wszystkie osiem cerkwi (cztery główne i cztery mniejsze) zwieńczone są charakterystycznymi „cebulowymi” kopułami i zgrupowane dookoła dziewiątej pokrowskiej cerkwi, zakończonej niewielką kopułą. Wszystkie cerkwie połączone są wspólną podstawą, obwodowym korytarzem i środkowymi arkadowymi przejściami.
Sobór był wielokrotnie restaurowany i przebudowywany. W XVII w. dodano kopuły nad wejściami i kolorowe dekoracje kopuł głównych (wcześniej wszystkie były pozłacane), wewnętrzne i zewnętrzne ornamenty i malunki. W 1929 sobór został zamknięty, a jego dzwony zdjęte. Od 1990 Sobór jest filią Muzeum Historycznego, w której zbiorach znajduje się m.in. 19 historycznych dzwonów. W jego posiadaniu znajduje się również niezwykła kolekcja broni z czasów Iwana Groźnego.
Od 1991 r. sobór – oprócz pełnienia funkcji muzealnych – jest ponownie użytkowany liturgicznie; od 1997 r. nabożeństwa są celebrowane w każdą niedzielę oraz w święta patronalne.
W pobliżu świątyni znajduje się odsłonięty w 1818 pomnik Minina i Pożarskiego.

</doc>
<doc id="719955" url="https://pl.wikipedia.org/wiki?curid=719955" title="Pokonanie">
Pokonanie

Pokonanie (ang. penetration) – forma manewru taktycznego polegającą na szybkim i zdecydowanym ruchu wojsk w celu rozcięcia zgrupowań przeciwnika i wyjścia na jego tyły.
Pokonanie to działania zaczepne wojsk lądowych prowadzone w celu rozbicia broniącego się nieprzyjaciela. Odbywa się przez rozbicie przeciwnika drogą oddziaływania na jego wojska wszelkimi środkami rażenia, wykonanie uderzeń wojsk lądowych i lotnictwa w celu rozczłonkowania jego zgrupowań przez wyjście na skrzydła i tyły oraz niszczenie częściami. Głównym czynnikiem zapewniającym pokonanie jest szybki i zdecydowany ruch wojsk w głąb ugrupowania nieprzyjaciela.
Pokonanie stosuje się w przypadku słabej, doraźnie przygotowanej obrony. Uderzenie wykonywane jest w wyznaczonym pasie natarcia, wojska przeciwnika są izolowane, rozbijane, a atakujący wychodzą na ich tyły i przechodzą do pościgu. Niekiedy wojska pokonują obronę na szerokim froncie w ugrupowaniu przedbojowym. Dzieje się to zazwyczaj w sytuacjach dynamicznych i przy stosowaniu powietrznolądowego charakteru natarcia.

</doc>
<doc id="719957" url="https://pl.wikipedia.org/wiki?curid=719957" title="1704 w muzyce">
1704 w muzyce



</doc>
<doc id="719958" url="https://pl.wikipedia.org/wiki?curid=719958" title="Estadio Municipal de Balboa">
Estadio Municipal de Balboa

Estadio Municipal de Balboa – wielofunkcyjny stadion znajdujący się w mieście Balboa w Panamie. Na tym stadionie swoje mecze rozgrywa drużyna piłkarska Municipal Chorillo. Stadion posiada 2000 miejsc siedzących. Został zbudowany w roku 1975.

</doc>
<doc id="719963" url="https://pl.wikipedia.org/wiki?curid=719963" title="Frydrychowo (Parchowo)">
Frydrychowo (Parchowo)

Frydrychowo (dodatkowa nazwa w j. kaszub. Fridrichòwò) – przysiółek wsi Parchowo w Polsce, położony w województwie pomorskim, w powiecie bytowskim, w gminie Parchowo.
W latach 1975–1998 przysiółek należał administracyjnie do województwa słupskiego.
Przysiółek jest położony nad zachodnim brzegiem jeziora Mausz, na zachodnim skraju Pojezierza Kaszubskiego. Jest uważany jako dobre letnisko.

</doc>
<doc id="719966" url="https://pl.wikipedia.org/wiki?curid=719966" title="Przenikanie">
Przenikanie

Przenikanie (ang. "infiltration") – forma manewru taktycznego (natarcia), w którym wojska wchodzą małymi zgrupowaniami w ugrupowanie obronne przeciwnika. Może być stosowane do opanowania słabo bronionych obiektów w celu zdobycia kluczowego terenu lub zakłócenia działań w obszarze tyłowym przeciwnika. Przenikanie stosuje się zwykle w połączeniu z innymi formami manewru. Istotne znaczenie ma zachowanie skrytości działań do momentu uderzenia na wyznaczony obiekt. Siły przenikające nie powinny wiązać się w przypadkowe potyczki z przeciwnikiem, a raczej powinny go unikać.

</doc>
<doc id="719967" url="https://pl.wikipedia.org/wiki?curid=719967" title="Foniatria">
Foniatria

Foniatria (gr. "fóné" „głos”, "iatros" „lekarz”) – nauka o wydawaniu dźwięków do środowiska przez człowieka, tzw. fonacji, jej zaburzeniach i leczeniu. Jako dziedzina medycyny jest działem otorynolaryngologii, zajmującym się rozpoznawaniem i leczeniem chorób narządów głosu i mowy oraz połykania, w ramach specjalizacji audiologia i foniatria. Za prekursora foniatrii uznaje się Hermanna Gutzmanna (1865–1922), który pierwotnie określał ją jako („nauka o leczeniu zaburzeń mowy i głosu”). W Polsce konsultantem krajowym audiologii i foniatrii od 21 czerwca 2017 jest prof. dr hab. Mariola Śliwińska-Kowalska.

</doc>
<doc id="719971" url="https://pl.wikipedia.org/wiki?curid=719971" title="Manewr mylący">
Manewr mylący

Manewr mylący (ang. "feint") – jest to forma manewru taktycznego. Ma na celu zakłócenie zorganizowanego działania sił przeciwnika w obronie. Musi być on wystarczająco wiarygodny, by wywołać pożądaną reakcję. Jest on najbardziej skuteczny, gdy pokrywa się z ocenami przeciwnika.
Inaczej: w wojskowych działaniach pozorowanych to akcja ofensywna obejmująca kontakt z przeciwnikiem, prowadzona w celu wprowadzenia go w błąd co do miejsca i czasu rzeczywistej, głównej operacji ofensywnej,

</doc>
<doc id="719972" url="https://pl.wikipedia.org/wiki?curid=719972" title="Parchowski Bór">
Parchowski Bór

Parchowski Bór (dodatkowa nazwa w j. kaszub. Parchòwsczi Bór) – przysiółek wsi Parchowo w Polsce, położony w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego. 
W latach 1975–1998 przysiółek administracyjnie należał do województwa słupskiego.
Przed 1920 Parchowski Bór nosił nazwę niemiecką "Parchauer Boor".

</doc>
<doc id="719974" url="https://pl.wikipedia.org/wiki?curid=719974" title="Stan alarmowy">
Stan alarmowy

Stan alarmowy – umowny stan wody oznaczający zagrożenie powodzią zazwyczaj przy przekroczeniu poziomu wody brzegowej. Zagraża on zalaniem infrastruktury i zabudowań, jest zagrożeniem dla życia i zdrowia ludzi. Może być powodem ewakuacji ludności z zagrożonych terenów. Jest sygnałem do wszczęcia alarmu powodziowego (ogłoszenia stanu alarmu hydrologicznego), uruchomienia całodobowych dyżurów przeciwpowodziowych oraz zwiększenia częstotliwości odczytów stanów wody. 
Stan alarmowy jest wyższy od stanu ostrzegawczego.

</doc>
<doc id="719977" url="https://pl.wikipedia.org/wiki?curid=719977" title="Frydrychowo">
Frydrychowo



</doc>
<doc id="719982" url="https://pl.wikipedia.org/wiki?curid=719982" title="Odejście">
Odejście

Odejście – forma manewru taktycznego. To opuszczanie zajmowanych rejonów, pozycji (linii). Manewr ten wykonywany jest w celu wyprowadzenia wojsk spod uderzeń przeważających sił przeciwnika, zajęcia bardziej dogodnego położenia do przyszłych aktywnych działań, zyskania czasu do stworzenia punktu ciężkości na innym obszarze.
Odejście to manewr wykonywany po zerwaniu kontaktu bojowego z przeciwnikiem i przeprowadzany w celu przegrupowania wojsk w inny obszar dla przygotowania ich do wykonywania nowego zadania. Podstawową cechą odejścia jest oddalanie się od przeciwnika. Aby powstrzymać i opóźnić ewentualny pościg na rubieżach pośrednich rozwija się ariergardy. Odejście przyjmuje zazwyczaj formę ubezpieczonego marszu odfrontowego. 
W czasie wykonywania obejścia obowiązują zasady dotyczące marszu, z uwzględnieniem specyfiki wynikającej z oddalania się od przeciwnika. Na ogół ugrupowanie wojsk podczas odejścia jest odwrotne niż podczas podchodzenia do przeciwnika. Zazwyczaj na czele maszerują oddziały logistyczne, a za nimi jednostki bojowe. Ubezpieczenia tylne powinny uniemożliwić przeciwnikowi oddziaływanie na siły główne kolumny. W tym celu wycofujący się związek taktyczny organizuje ariergardę. Ariergardy z kolei ubezpieczają się szpicami, te zaś patrolami tylnymi. Stosuje się także ubezpieczenia boczne, które zwalczają przeciwnika wychodzącego na skrzydła odchodzących wojsk.
Skuteczność działania ubezpieczeń jest jednym z ważniejszych czynników decydujących o pomyślnym przeprowadzeniu manewru odejścia. Kolejnym jest utrzymanie optymalnej prędkości marszu sił głównych. Zapewnia się ją poprzez wydzielenie i zwolnienie na kierunku działania odpowiedniej liczby dróg, właściwe rozmieszczenie kolumn sił głównych, umożliwienie im bezkolizyjnego pokonywania różnorodnych przeszkód, w tym narzutowych pól minowych i rzek, a przede wszystkim poprzez skuteczną osłonę z powietrza.

</doc>
<doc id="719985" url="https://pl.wikipedia.org/wiki?curid=719985" title="Karłowo (Parchowo)">
Karłowo (Parchowo)

Karłowo (dodatkowa nazwa w j. kaszub. Karłowò) – część wsi Parchowo w Polsce, położona w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego, nad zachodnim brzegiem jeziora Mausz (w pobliżu przesmyku lądowego dzielącego jeziora Mausz i Mały Mausz).
W latach 1975–1998 Karłowo administracyjnie należało do województwa słupskiego.
Przed 1920 Karłowo nosiło nazwę niemiecką "Karlowo".

</doc>
<doc id="719987" url="https://pl.wikipedia.org/wiki?curid=719987" title="Osiedle Żukowice (Głogów)">
Osiedle Żukowice (Głogów)

Osiedle Żukowice w Głogowie – osiedle przemysłowe na terenie miasta Głogowa, dawniej wieś (opuszczona). Znajduje się tutaj największa w Europie huta miedzi - Huta Miedzi Głogów. Wokół huty znajdują się liczne lasy, zapobiegające do pewnego stopnia zanieczyszczeniu miasta od strony huty. Ponadto KGHM przekazał miastu część strefy ochronnej huty, na której powstaje Miejska Strefa Inwestycyjna w Głogowie jako zachęta inwestorów. Dzielnica posiada własną stację kolejową "Głogów Huta". 

</doc>
<doc id="719989" url="https://pl.wikipedia.org/wiki?curid=719989" title="Grzymałów (Ukraina)">
Grzymałów (Ukraina)

Grzymałów (ukr. Гримайлiв, "Hrymajliw") – osiedle typu miejskiego na Ukrainie, w obwodzie tarnopolskim, w rejonie czortkowskim, nad rzeką Gniłą, przy drodze P118.
Historia.
Po raz pierwszy wymieniany jako miasteczko w 1617 roku. W 1720 roku Grzymałów otrzymał pełne prawa magdeburskie. 
W XVII w. do Grzymałowa przeniesiona została parafia rzymskokatolicka z pobliskiego Hlibowa, zniszczonego w czasie walk z Tatarami. W 1716 r. kościół został odnowiony przez Adama Mikołaja Sieniawskiego. W 1752 r. Elżbieta Lubomirska ufundowała nowy, murowany kościół. Do parafii należało 15 miejscowości. 
Do 1772 roku miasto w powiecie trembowelskim ziemi halickiej województwa ruskiego w I Rzeczypospolitej, do 1914 powiat skałacki. W II Rzeczypospolitej miasto w powiecie skałackim, w województwie tarnopolskim; od 1934 roku siedziba administracyjna gminy wiejskiej Grzymałów. 
W 1921 roku w Grzymałowie mieszkało 1494 Żydów, 639 Polaków i 613 Ukraińców. We wrześniu 1939 zajęty przez Armię Czerwoną. Po ataku Niemiec na ZSRR w dniach 5-7 lipca 1941 doszło w Grzymałowie do pogromu, podczas którego Ukraińcy zabili 450 Żydów. W 1942 roku Niemcy przesiedlili pozostałych Żydów do gett w sąsiednich miejscowościach. 
Podczas II wojny światowej Grzymałów został pozbawiony praw miejskich i włączony do gminy wiejskiej Grzymałów. 
Podczas ataków banderowskich na Polaków w latach 1944-45 Grzymałów był miejscem, do którego ściągali uchodźcy z pobliskich wsi.
Od 1956 roku miejscowość posiada status osiedla typu miejskiego.
W 1989 liczyło 2540 mieszkańców.
W 2013 liczyło 1947 mieszkańców.

</doc>
<doc id="719990" url="https://pl.wikipedia.org/wiki?curid=719990" title="Barwa różowa">
Barwa różowa

Barwa różowa – barwa pośrednia między białą a czerwoną. W układzie RGB wymaga prawie zawsze przewagi składowej niebieskiej nad zieloną. Często nawet magentę zalicza się do odcieni różowego.

</doc>
<doc id="719991" url="https://pl.wikipedia.org/wiki?curid=719991" title="Róż">
Róż



</doc>
<doc id="719993" url="https://pl.wikipedia.org/wiki?curid=719993" title="Różowy">
Różowy



</doc>
<doc id="719996" url="https://pl.wikipedia.org/wiki?curid=719996" title="Centenario">
Centenario

Centenario – jest argentyńskim miastem leżącym w prowincji Neuquén. Miasto zostało założone w roku 1922.
Spis z roku 1991 wykazał 21 770 mieszkańców, a spis z roku 2001 - 26 843 mieszkańców, czyli w ciągu 10 lat ludność miasta wzrosła o około 30%.

</doc>
<doc id="719997" url="https://pl.wikipedia.org/wiki?curid=719997" title="HMS Theseus (R64)">
HMS Theseus (R64)



</doc>
<doc id="720002" url="https://pl.wikipedia.org/wiki?curid=720002" title="Marek Wawrzkiewicz">
Marek Wawrzkiewicz

Marek Wawrzkiewicz (ur. 21 lutego 1937 w Warszawie) – polski poeta, dziennikarz, tłumacz.
Życiorys.
Absolwent Wydziału Historii Uniwersytetu Łódzkiego, tłumacz władający kilkoma językami, wydał m.in. antologię poezji rosyjskiej "Pamięć. Poeci St. Petersburga". Ponad trzydzieści lat pracował jako dziennikarz radiowy i prasowy. Był redaktorem naczelnym pism literackich „Nowy Wyraz”, „Poezja”, oraz tygodnika „Kobieta i Życie”.
Redaktor audycji literackich Polskiego Radia Łódź.
Debiutował w 1960 roku zbiorem wierszy "Malowanie na piasku". W swoim dorobku twórczym ma ponad 30 książek. Są wśród nich tomy wierszy, powieść, szkice teatralne, antologie i książki przekładowe. Do ważnych tomów wierszy należą m.in. "Późne popołudnie", "Każda rzeka nazywa się Styks", "Eliada i inne wiersze", "Smutna pogoda", "Coraz cieńsza nić", oraz "Dwanaście listów" – tom apokryficznych tekstów o miłości, śmierci i przemijaniu.
Wiersze Marka Wawrzkiewicza przełożone zostały na kilka języków. Jego opowiadania, wiersze, reportaże i przekłady znaleźć można w kilkudziesięciu antologiach polskich i zagranicznych.
W 1968 roku otrzymał Nagrodę Miasta Łodzi w dziedzinie upowszechnienia kultury (wraz z Jerzym Niteckim, Władysławem Orłowskim, Romanem Sykałą i Tadeuszem Szewerą – zespół odpowiedzialny za opracowanie i zrealizowanie widowiska "Idąc tysiącleciem", widowiska plenerowego "Ballada partyzancka" oraz widowiska "Dni, które wstrząsnęły światem").
Uhonorowany wieloma nagrodami literackimi, w tym m.in. nagrodą literacką im. Władysława Reymonta (2007).
Członek PZPR od 1972 roku Od 2000 roku prezes Oddziału Warszawskiego Związku Literatów Polskich, od 2003 roku prezes Zarządu Głównego ZLP.
Był attaché kulturalnym ambasady PRL w Moskwie.
Według zasobów archiwalnych Instytutu Pamięci Narodowej w 1980 roku został pozyskany jako konsultant Służby Bezpieczeństwa do sprawy o kryptonimie "Almanach" na środowisko literackie.
Został jurorem konkursów literackich.

</doc>
<doc id="720004" url="https://pl.wikipedia.org/wiki?curid=720004" title="Aleja Zieleniecka w Warszawie">
Aleja Zieleniecka w Warszawie

Aleja Zieleniecka – ulica w dzielnicy Praga-Południe w Warszawie.
Historia.
Ulica została wytyczona około 1909–1911 na wale łączącym Kamionek i Pragę z Saską Kepą w związku z budową tzw. Trzeciego Mostu (most Poniatowskiego).
Nazwa ulicy upamiętnia wygraną wojsk polskich nad rosyjskimi w bitwie pod Zieleńcami w 1792. Przy rondzie Waszyngtona znajduje się głaz z tablicą upamiętniającą bitwę oraz ustanowiony po niej Order Virtuti Militari.
W latach 1901–1952 w pobliżu skrzyżowania z ul. Zamoyskiego znajdował się przystanek kolejki jabłonowskiej Park Paderewskiego.
W latach 1905–1922 po jej wschodniej stronie założono park Skaryszewski. Po stronie zachodniej urządzono boiska sportowe i przygotowano tereny dla Powszechnej Wystawy Krajowej, która miała zostać otwarta w 1944. Po II wojnie światowej na tych terenach zbudowano Stadion Dziesięciolecia. Od 1934 przy ulicy działało boisko piłkarskie z bieżnią lekkoatletyczną należące do żydowskiego klubu sportowego Makabi Warszawa.
Ulica przebiega nad tzw. kolektorem stadionowym, którym przepływają wody z Jeziora Kamionkowskiego do środkowego basenu Portu Praskiego.

</doc>
<doc id="720008" url="https://pl.wikipedia.org/wiki?curid=720008" title="AC Pavia 1911">
AC Pavia 1911

Football Club Pavia 1911 Società Sportiva Dilettantistica a r.l – włoski klub piłkarski, mający swą siedzibę w Pawii (Lombardia). Powstał w 1911 roku.
Aktualnie Pavia gra w Eccellenza.
Ostatni raz w Serie B grała w roku 1955.

</doc>
<doc id="720009" url="https://pl.wikipedia.org/wiki?curid=720009" title="Powodzianka">
Powodzianka

Powodzianka – pomnik autorstwa wrocławskiego rzeźbiarza Stanisława Wysockiego upamiętnia wysiłek wrocławian w walce z powodzią tysiąclecia w lipcu 1997. Przedstawia kobietę dźwigającą książki. Został odsłonięty w pierwszą rocznicę powodzi. 
Pomnik oddaje hołd wszystkim bezimiennym wolontariuszom, którzy przez wiele dziesiątków godzin zabezpieczali miasto, jego zabytki i dorobek przed katastrofalną falą powodziową – tak jak osoby ratujące przed zalaniem zasoby biblioteczne Uniwersytetu Wrocławskiego, zagrożone płynącą tuż obok rzeką. Wysiłek ten okazał się skuteczny – mimo niemałych szkód materialnych najcenniejsze zasoby miasta nie zostały stracone.
Pomnik wystawiony jest przy wschodnim przylądku wyspy Kępa Mieszczańska, w miejscu rozwidlenia rzeki Odra na dwa ramiona: Odrę Południową i Odrę Północną, przy Mostach Uniwersyteckich, niespełna sto metrów od gmachu głównego Uniwersytetu Wrocławskiego.

</doc>
<doc id="720010" url="https://pl.wikipedia.org/wiki?curid=720010" title="Estadio Municipal de Veraguas">
Estadio Municipal de Veraguas



</doc>
<doc id="720011" url="https://pl.wikipedia.org/wiki?curid=720011" title="Gimnastyka akrobatyczna">
Gimnastyka akrobatyczna

Akrobatyka sportowa – dyscyplina sportowa, która polega na wykonywaniu układów ćwiczeń gimnastycznych o dużym stopniu trudności, obejmuje ćwiczenia kobiet i mężczyzn w parach i grupach, a także ćwiczenia indywidualne i synchroniczne przy wykorzystaniu m.in. trampoliny i ścieżek.
Wstęp.
Akrobatyka sportowa obejmuje:
Skoki na batucie.
Polegają na wykonywaniu ewolucji w powietrzu po odbiciu się od sprężystej powierzchni – batutu. Zawodnik wykonuje 2 układy, jeden obowiązkowy oraz jeden dowolny. Każdy z nich składa się z 10 różnych elementów. Skoki na trampolinie wykonywane przez kobiety oraz mężczyzn zarówno w konkurencji indywidualnej jak i synchronicznej, podczas której dwóch zawodników wykonuje układy równocześnie na dwóch równoległych trampolinach. Jest sześć klas, w których startują zawodnicy, w zależności od wieku: Pierwszy Krok, klasa Młodzieżowa: klasa III, klasa II, klasa I oraz klasa mistrzowska.
Skoki na ścieżce.
Zostały zaliczone do akrobatyki sportowej w 1998 r. Dyscyplina ta charakteryzuje się wysoką dynamiką i szybkością wykonywanych elementów. Elementy akrobatyczne wykonywane są z rąk na stopy i ze stóp na stopy w przód i w tył. Zawody rozgrywane są w kategorii kobiet i mężczyzn indywidualnie i drużynowo (drużyna składa się z trzech lub czterech zawodników). Podczas zawodów na ścieżce o długości 25 m (plus dobieg 10 m) i szerokości 1,5 m zawodnik wykonuje 4 (3 w zawodach drużynowych) układy skoków z których każdy składa się z 8 elementów (klasy od 2 do Mistrzowskiej) wykonywanych po kolei bez przerwy. Pierwszy układ eliminacyjny to tzw. układ salt. Elementy w tym układzie nie mogą zawierać więcej niż 180 stopni obrotu wokół własnej osi (pół śruby). Drugi układ to tzw. układ śrubowy, w tym układzie dozwolone są obroty powyżej pół śruby i dodatkowo muszą być wykonane co najmniej dwa salta z obrotem co najmniej o 360 stopni (pełna śruba). Układy 3 i 4 są układami finałowymi w których wykonywane elementy są dowolne jednak każdy układ musi być zakończony saltem. 
Ćwiczenia zespołowe.
Ćwiczenia zespołowe składają się z pięciu konkurencji: dwójek kobiet, mężczyzn i par mieszanych, trójek kobiet, czwórek mężczyzn.
Układy w ćwiczeniach zespołowych wykonywane są na kwadratowej planszy gimnastycznej o boku 12 metrów przy muzycznym akompaniamencie. W układach wykonywane są elementy zespołowe oraz indywidualne wplecione w choreograficzną kompozycje układu. Maksymalny czas trwania układu wynosi dwie i pół minuty. Układy dzielą się na trzy grupy:
Układ Statyczny. Jest to układ w którym elementy zespołowe charakteryzują się ciągłym kontaktem partnerów. Jeden z zawodników (górny) wykonuje pozycje statyczne takie jak stania na rękach będąc podtrzymywanym przez jednego bądź więcej zawodników (dolni). Górny wykonując pozycje statyczne musi zademonstrować opanowanie i kontrolę ćwiczeń poprzez utrzymywanie ich w bezruchu przez co najmniej 3 sekundy. Elementy indywidualne pokazują gibkość oraz statyczność zawodników, a salta zakończone są pozami takimi jak klęk, szpagat itp.
Układ Dynamiczny. W tym układzie elementami zespołowymi są salta wykonywane przez jednego zawodnika ( górnego ), gdzie dolni wyrzucają go by nadać mu odpowiednia wysokość, jak i również go łapią. Oprócz tego wszyscy zawodnicy wykonują elementy indywidualne, które mogą być saltami, ale nie muszą.
Układ Kombinowany. Jest kompozycją układów statycznego i dynamicznego. Zespół wykonując ćwiczenia zespołowe i indywidualne obu typów musi zademonstrować równowagę pomiędzy nimi jak i również spełnić wymagania dotyczące obu układów.
Skoki na batucie, tzw. mini-double.
Ocena sędziowska polega na odejmowaniu od wyjściowej noty 10 punktów za każdy popełniony błąd.
Pierwsze zawody akrobatyczne rozegrano w 1925 r. w Niemczech, a w 1932 r. skoki akrobatyczne mężczyzn dołączono do dyscyplin sportowych rozgrywanych podczas igrzysk olimpijskich w Los Angeles. Następnie wykreślono je z programu igrzysk i ponownie skoki na batucie włączono podczas letnich igrzysk w Sydney w 2000 r..
W 1964 r. została utworzona Międzynarodowa Federacja Trampoliny ("FIT – International Trampoline Federation"). W 1973 r. powołano Międzynarodową Federację Akrobatyki Sportowej ("IFSA – International Federation of Sports Acrobatics"). W 1974 r. w Moskwie miały miejsce pierwsze mistrzostwa świata w tej dyscyplinie, a w 1978 mistrzostwa Europy. W 1975 r. odbył się pierwszy Puchar Świata zorganizowany w Widnau (Szwajcaria). Podczas Kongresu IFSA w 1998 r. rozwiązano Międzynarodową Federację Akrobatyki Sportowej i od 1999 r. jej struktury przyłączono do Międzynarodowej Federacji Gimnastyki ("FIG – Fédération Internationale de Gymnastique").
W Polsce akrobatyka sportowa jako dyscyplina sportowa została wyodrębniona w 1951 r, kiedy powstał Komitet Gimnastyki Artystycznej i Akrobatyki przy Głównej Komitecie Kultury Fizycznej i Turystyki. Akrobatów i działaczy tego sportu zrzesza Polski Związek Akrobatyki Sportowej, który powstał w 1957. Pierwsze Mistrzostwa Polski miały miejsce w 1955 w Białymstoku. W 1995 we Wrocławiu zostały zorganizowane XII Mistrzostwa Świata Seniorów.
Mistrzowie świata w akrobatyce sportowej (FIG).
Dwójki kobiet.
1974 – S.Spasowa, K.Leczewa ()
1986 – S.Kostowa, I.Bakałowa ()
1988 – Milena Daczewa, Nikolina Kolewa ()
1990 – Jelena Drożina, Sulfia Alimowa ()
1992 – Ludmiła Winnikowa, Irina Pajutowa ()
1994 – Chen Mei, Liang Haiqiong ()
1995 – Brygida Sakowska, Ewelina Fijołek ()
1996 – Chen Mei, Liang Haiqiong ()
1997 – Liao Xinxin, Lao Peiling ()
1998 – Ludmiła Kowalczuk, Irina Wisznewskaja ()
1999 – Anna Mochowa, Julia Łopatkina ()
2000 – Anna Mochowa, Julia Łopatkina ()
2002 – Anna Mochowa, Julia Łopatkina ()
2004 – Anna Mochowa, Julia Łopatkina ()
2006 – Kaciaryna Muraszko, Alina Juszko ()
2008 – Kaciaryna Muraszko, Alina Juszko ()
2010 - Katerina Sytnikowa, Anastasya Melnychenko ()
2012 – Katerina Sytnikowa, Anastasya Melnychenko ()
2014 - Eline De Smedt, Nikki Snel (Belgia)
2016 - Daria Guryeva, Daria Kalinina ( Rosja )
2018 - Daria Guryeva, Daria Kalinina ( Rosja )
2020 (2021) - Rita Ferreira, Rita Teixeira ( Portugalia)
2022- Rita Ferreira, Rita Teixeira ( Portugalia)
Trójki kobiet.
1974 – 
1986 – 
1988 – 
1990 – 
1992 – , 
1994 – 
1995 – 
1996 – , 
1997 – 
1998 – 
1999 – 
2000 – 
2002 – 
2004 – 
2006 – 
2008 – 
2010 - 
2012 - Rosja 
2014 - Wielka Brytania
2016 - Rosja
2018 - Rosja 
2020 (2021) - Rosja ( RGF)
2022 - Belgia
Dwójki Mężczyzn.
1974 – Władimir Alimanow, Władimir Nazarow () 
1986 – Walerij Lapunow, Sergiej Cziżewski () 
1988 – Walerij Lapunow, Siergiej Cziżewski () 
1990 – G. Zerizenko, Jurij Stepczenkow () 
1992 – Cao Fensu, Huang Hai () 
1994 – Cao Fensu, Huang Hai () 
1996 – Song Min, Li Renjie () 
1997 – Song Min, Li Renjie () 
1998 – Mark Flores, Martyn Smith () 
1999 – Song Min, Li Renjie () 
2000 – Aleksiej Anikin, Siergiej Batrakow () 
2002 – Song Min, Li Renjie () 
2004 – Erwin Miednikow, Aleksiej Moczeczkin () 
2006 – Mykoła Szczerbak, Serhij Popow () 
2008 – Mykoła Szczerbak, Serhij Popow ()
2010 - Douglas Fordyce, Edward Upcott ()
2012 - Aleksei Dudchenko, Kontastin Pilipchuk () 
2014 - Aleksei Dudchenko, Kontastin Pilipchuk () 
2016 - Nikolay Suprunov, Igor Mishev ( Rosja )
2018 - Nikolay Suprunov, Igor Mishev ( Rosja )
2020 (2021)- Timofei Ivanov, Maksim Karavaev (Rosja - RGF)
2022- Angel Felix, Braiden Mcdougall ( Stany Zjednoczone ) 
Dwójki mieszane.
1974 – G.Sawieliewa, J.Sawieliew ()
1986 – I.Miller, E.Marczenko ()
1988 – Migłena Basczewa, Swetełosar Żeliaskow () 
1990 – Wu Xiangdong, Li Yijia (), Natalia Redkowa, Jewgienij Marczenko ()
1992 – Zhu H., Li Z. ()
1994 – Jia Jianzhong, Guan Bei () 
1995 – Kapka Todorowa, Iwajła Kacow () 
1996 – Oksana Jasenko, Walerij Knijasew () 
1997 – Oksana Jasenko, Edward Pereljugin () 
1998 – Rebecca Law, Neil Griffiths () 
1999 – Polina Lymarewa, Andriej Jakowlew () 
2000 – Polina Lymarewa, Andriej Jakowlew () 
2002 – Shenea Booth, Arthur Davis (), Jelena Kirianowa, Jurij Trubicyn () 
2004 – Shenea Booth, Arthur Davis () 
2006 – Anna Kaczałowa, Rewaz Gurgenidze () 
2008 – Olga Swiridowa, Stanisław Babarykin () 
2010 - Kristin Allen, Michael Rodrigues () 
2012- Laure De Pryck, Nicolas Vleeshouwers (Belgia)
2014 - Marina Chernova, Revaz Guergenidze - ( Rosja) 
2016 - Marina Chernova, Georgii Pataraia (Rosja)
2018 - Marina Chernova, Georgii Pataraia (Rosja)
2022 - Helena Heijens, Bram Roettger ( Belgia )
Czwórki mężczyzn.
1974 – 
1986 – 
1988 – , 
1990 – 
1992 – 
1994 – 
1995 – 
1996 – , 
1997 – 
1998 – 
1999 – 
2000 – 
2002 – 
2004 – 
2006 – 
2008 – 
2010-
2012- Wielka Brytania
2014 - Chiny
2016 - Chiny
2018 - Israel
2020 (2021) - Rosja (RGF)
2022 - Wielka Brytania
Mistrzowie świata w skokach na ścieżce i trampolinie (FIT).
Skoki na ścieżce kobiet.
1974 – N. Masloboitczikowa ()
1986 – Huan Ruifen ()
1988 – Maria Dimowa ()
1990 – Natalia Kadatowa ()
1992 – Chrystel Robert ()
1994 – Tatiana Paniwan ()
1995 – Tatiana Paniwan ()
1996 – Jelena Chabanenko ()
1997 – Kathryn Peberdy ()
1998 – Natalia Rachmanowa ()
Skoki na ścieżce mężczyzn.
1974 – J. Zikunow () 
1986 – I. Brikman () 
1988 – Feng Tao () 
1990 – Andriej Garbusow () 
1992 – Aleksiej Kryżanowski ()
1994 – Aleksiej Kryżanowski ()
1995 – Władimir Ignatenkow (), Aleksiej Kryżanowski ()
1996 – Władimir Ignatenkow () 
1997 – Władimir Ignatenkow () 
1998 – Aleksiej Kryżanowski ()
Skoki na trampolinie indywidualnie mężczyzn.
1964 – Danny Millman () 
1965 – George Irwin () 
1966 – Wayne Miller () 
1967 – Dave Jacobs () 
1968 – Dave Jacobs () 
1970 – Wayne Miller () 
1972 – Paul Luxon () 
1974 – Richard Tisson () 
1976 – Richard Tisson (), Jewgienij Janes () 
1978 – Jewgienij Janes () 
1980 – Stewart Matthews () 
1982 – Carl Furrer () 
1984 – Lionel Pioline () 
1986 – Lionel Pioline () 
1988 – Wadim Krasnoczapka () 
1990 – Aleksandr Moskalenko () 
1992 – Aleksandr Moskalenko () 
1994 – Aleksandr Moskalenko () 
1996 – Dzmitryj Polaruch () 
1998 – German Knyczew () 
1999 – Aleksandr Moskalenko () 
2001 – Aleksandr Moskalenko () 
2003 – Henrik Stehlik () 
2005 – Aleksander Rusakow () 
2007 – Ye Shuai () 
Skoki synchroniczne na trampolinie mężczyzn.
1965 – Gary Irwin, Frank Smith () 
1966 – Wayne Miller, Dave Jacobs () 
1967 – Hartmut Riehler, Kurt Treiter () 
1967 – Klaus Forster, Michael Budenberg () 
1970 – Don Waters, Gary Smith () 
1972 – Paul Luxon, Robert Hughes () 
1974 – Robert Nealy, Jim Cartledge () 
1976 – Jewgienij Janes, Jewgienij Jakokowienko () 
1978 – Jewgienij Janes, Władimir Szadojew () 
1980 – Stewart Matthews, Carl Furrer () 
1982 – Stuart Ransom, Mark Calderon () 
1984 – Igor Bogaczew, Wadim Krasnoczapka () 
1986 – Igor Bogaczew, Wadim Krasnoczapka () 
1988 – Igor Bogaczew, Wadim Krasnoczapka () 
1990 – Dmitrij Poliaruch, Sergiej Nesstreliaj () 
1992 – Aleksander Danilczenko, Aleksandr Moskalenko () 
1994 – Aleksander Danilczenko, Aleksandr Moskalenko () 
1996 – Stanisław Woronin, Andriej Kossow () 
1998 – Emmanuel Durand, David Martin () 
1999 – German Knyczew, Aleksandr Moskalenko () 
2001 – German Knyczew, Aleksandr Moskalenko () 
2003 – Mikałaj Kazak, Dzmitryj Poljarusz () 
2005 – Uładzimir Kakoroko, Mikałaj Kazak () 
2007 – Tetsuya Sotomura, Yasuhiro Ueyama () 
Skoki na trampolinie drużynowo mężczyzn.
1986 – 
1988 – 
1990 – 
1992 – 
1994 – 
1996 – 
1998 – 
1999 – 
2001 – 
2003 – 
2005 – 
2007 – 
Skoki na ścieżce indywidualnie mężczyzn.
1965 – Frank Schmitz () 
1966 – Frank Schmitz () 
1976 – Jim Betz () 
1978 – Jim Betz () 
1980 – Kevin Eckberg () 
1982 – Steve Elliott () 
1984 – Steve Elliott () 
1986 – Jerry Hardy () 
1988 – Pascal Eouzan () 
1990 – Pascal Eouzan () 
1992 – Jon Beck () 
1994 – Adrian Sienkiewicz () 
1996 – Rayshine Harris () 
1998 – Lewon Petrosian () 
1999 – Lewon Petrosian () 
2001 – Denis Serdijukow () 
2003 – Aleksiej Kryżanowski () 
2005 – Wang Jiexu () 
2007 – Andriej Kryłow () 
Skoki na ścieżce drużynowo mężczyzn.
1990 – 
1992 – 
1994 – 
1996 – 
1998 – 
1999 – 
2001 – 
2003 – 
2005 – 
2007 – 
Double-mini indywidualnie mężczyzn.
1976 – Ron Merriott () 
1978 – Stuart Ransom () 
1980 – Derrick Lotz () 
1982 – Brett Austine () 
1984 – Brett Austine () 
1986 – Brett Austine () 
1988 – Adrian Wareham () 
1990 – Adrian Wareham () 
1992 – Jorge Pereira () 
1994 – Jorge Pereira () 
1996 – Chris Mitruk (), Ji Wallace () 
1998 – Rodolfo Rangel () 
1999 – Chris Mitruk () 
2001 – Nuno Lico () 
2003 – Aleksiej Iliczew () 
2005 – Radostin Raczew () 
2007 – Kirył Iwanow () 
Double-mini drużynowo mężczyzn.
1986 – 
1988 – 
1990 – 
1992 – 
1994 – 
1996 – 
1998 – 
1999 – 
2001 – 
2003 – 
2005 – 
2007 – 
Skoki na trampolinie indywidualnie kobiet.
1964 – Judy Wills () 
1965 – Judy Wills () 
1966 – Judy Wills () 
1967 – Judy Wills () 
1968 – Judy Wills () 
1970 – Renée Ransom () 
1972 – Alexandra Nicholson () 
1974 – Alexandra Nicholson () 
1976 – Swietłana Lewina () 
1978 – Tatiana Anissimowa () 
1980 – Ruth Keller () 
1982 – Ruth Keller () 
1984 – Sue Shotton () 
1986 – Tatiana Lużina () 
1988 – Russadan Czoperija () 
1990 – Jelena Merkulowa () 
1992 – Jelena Merkulowa () 
1994 – Irina Karawajewa () 
1996 – Tatiana Kowalewa () 
1998 – Irina Karawajewa () 
1999 – Irina Karawajewa () 
2001 – Anna Dogonadze-Lilkendey () 
2003 – Karen Cockburn () 
2005 – Irina Karawajewa () 
2007 – Irina Karawajewa () 
Skoki synchroniczne na trampolinie kobiet.
1966 – Judy Wills, Nancy Smith () 
1967 – Judy Wills, Nancy Smith () 
1968 – Ute Czech, Agathe Jarosch () 
1970 – Jennifer Liebenberg, Lucia Odendaal () 
1972 – Marilyn Stieg, Bobby Grant () 
1974 – Ute Scheile, Petra Wenzel () 
1976 – Swietłana Lewina, Olga Starikowa () 
1978 – Ute Scheile, Ute Luxon () 
1980 – Gabriele Bahr, Beate Kruswicki () 
1982 – Jacqueline de Ruiter, Marjo vanDierman () 
1984 – Kirsty McDonald, Sue Shotton () 
1986 – Tatiana Luchina, Jelena Merkulowa () 
1988 – Russadan Choperija, Jelena Kolomets () 
1990 – Tatiana Luchina, Jelena Merkulowa () 
1992 – Andrea Holmes, Lorraine Lyon () 
1994 – Hiltrud Röwe, Tina Ludwig () 
1996 – Oksana Szygulewa, Olena Mowczan () 
1998 – Anna Dogonadze-Lilkendey, Tina Ludwig () 
1999 – Oksana Szygulewa, Olena Mowczan () 
2001 – Oksana Szygulewa, Olena Mowczan () 
2003 – Halina Lebiedziewa, Tacciana Petrenia () 
2005 – Natalia Czernowa, Irina Karawajewa () 
2007 – Karen Cockburn, Rosannagh MacLennan () 
Skoki na trampolinie drużynowo kobiet.
1986 – 
1988 – 
1990 – 
1992 – 
1994 – 
1996 – 
1998 – 
1999 – 
2001 – 
2003 – 
2005 – 
2007 – 
Skoki na ścieżce indywidualnie kobiet.
1965 – Judy Wills () 
1966 – Judy Wills () 
1976 – Tracy Long () 
1978 – Nancy Quattrochi () 
1980 – Tracy Contour () 
1982 – Jill Hollembeak () 
1984 – Jill Hollembeak () 
1986 – Jill Hollembeak () 
1988 – Megan Cunningham () 
1990 – Chrystel Robert () 
1992 – Chrystel Robert () 
1994 – Chrystel Robert () 
1996 – Chrystel Robert () 
1998 – Jelena Błujina () 
1999 – Jelena Błujina () 
2001 – Olena Chabanienko () 
2003 – Olena Chabanienko () 
2005 – Anna Korobiejnikowa () 
2007 – Anna Korobiejnikowa () 
Skoki na ścieżce drużynowo kobiet.
1990 – 
1992 – 
1996 – 
1998 – 
1999 – 
2001 – 
2003 – 
2005 – 
2007 – 
Double-mini indywidualnie kobiet.
1976 – Leigh Hennessy () 
1978 – Leigh Hennessy () 
1980 – Beth Fairchild () 
1982 – Christine Tough () 
1984 – Gabi Dreier () 
1986 – Bettina Lehmann () 
1988 – Elizabeth Jensen () 
1990 – Lisa Neuman-Morris () 
1992 – Kylie Walker () 
1994 – Kylie Walker () 
1996 – Jennifer Sans () 
1998 – Kylie Walker () 
1999 – Lisa Colussi-Mitruk () 
2001 – Marina Murinowa () 
2003 – Sarah Charles () 
2005 – Silvia Saiote () 
2007 – Sarah Charles () 
Double-mini drużynowo kobiet.
1986 – 
1988 – 
1990 – 
1992 – 
1994 – 
1996 – 
1998 – 
1999 – 
2001 – 
2003 – 
2005 – 
2007 – 

</doc>
<doc id="720012" url="https://pl.wikipedia.org/wiki?curid=720012" title="Aerobik sportowy">
Aerobik sportowy



</doc>
<doc id="720014" url="https://pl.wikipedia.org/wiki?curid=720014" title="Św. Andrzej Świerad">
Św. Andrzej Świerad



</doc>
<doc id="720016" url="https://pl.wikipedia.org/wiki?curid=720016" title="Calcio Padova">
Calcio Padova

Calcio Padova, włoski klub piłkarski mający swą siedzibę w Padwie. Klub został założony w 1910 roku. Padova aktualnie gra w Serie C, a ostatni raz w Serie A była w 1996.
W Padovie grało wielu wielkich piłkarzy, taki jak Kurt Hamrin, Walter Zenga, Angelo Di Livio, Alessandro Del Piero, Stephan El Shaarawy, i Alexi Lalas. W 2014 roku klub zbankrutował i został wycofany z rozgrywek. Sezon 2014/2015 rozpoczął w Serie D jako Biancoscudati Padova z nową kadrą.

</doc>
<doc id="720024" url="https://pl.wikipedia.org/wiki?curid=720024" title="1705 w muzyce">
1705 w muzyce



</doc>
<doc id="720026" url="https://pl.wikipedia.org/wiki?curid=720026" title="Padova Calcio">
Padova Calcio



</doc>
<doc id="720028" url="https://pl.wikipedia.org/wiki?curid=720028" title="Zygmunt Milewski">
Zygmunt Milewski

Zygmunt Milewski (ur. 3 lutego 1934 w Gdańsku, zm. 31 grudnia 2002 w Gdańsku) – polski bokser, medalista mistrzostw Europy, olimpijczyk.
Walczył w wagach lekkiej i lekkopółśredniej. Reprezentował Polskę na Igrzyskach Olimpijskich w Melbourne (1956), gdzie dotarł do ćwierćfinału, w którym przegrał z późniejszym wicemistrzem olimpijskim Kurschatem (RFN). Startował także w Mistrzostwach Europy w Pradze (1957), gdzie zdobył brązowy medal w wadze lekkopółśredniej.
Cztery razy był mistrzem Polski w wadze lekkiej w 1954, 1955, 1956 i 1957. Sześć razy wystąpił w reprezentacji Polski (3 zwycięstwa, 1 remis, 2 porażki).
Stoczył 250 walk, 207 wygrał, 10 zremisował i 33 przegrał.
Walczył w barwach Kolejarza Gdańsk, Legii Warszawa i Polonii Gdańsk w latach 1951-1961.
Zmarł tragicznie w następstwie wypadku samochodowego. Pochowany na gdańskim cmentarzu Srebrzysko (rejon V, kwatera III, rząd 4).

</doc>
<doc id="720031" url="https://pl.wikipedia.org/wiki?curid=720031" title="1706 w muzyce">
1706 w muzyce



</doc>
<doc id="720032" url="https://pl.wikipedia.org/wiki?curid=720032" title="Czerwony tlen">
Czerwony tlen



</doc>
<doc id="720034" url="https://pl.wikipedia.org/wiki?curid=720034" title="Prawo mili zapowiedniej">
Prawo mili zapowiedniej



</doc>
<doc id="720035" url="https://pl.wikipedia.org/wiki?curid=720035" title="Zielony Dwór (Parchowo)">
Zielony Dwór (Parchowo)

Zielony Dwór (dodatkowa nazwa w j. kaszub. Zelony Dwór) – część wsi Parchowo w Polsce, położona w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego. 
W latach 1975–1998 Zielony Dwór administracyjnie należał do województwa słupskiego.
Przed 1920 Zielony Dwór nosił nazwę niemiecką "Grünhof".

</doc>
<doc id="720037" url="https://pl.wikipedia.org/wiki?curid=720037" title="DPCM">
DPCM

DPCM () – metoda kompresji stratnej przeznaczona głównie dla sygnałów dźwiękowych. Różnicowa modulacja kodowo-impulsowa (DPCM) opiera się na zasadach kodowania sygnału stosowanych w modulacji kodowo-impulsowej (PCM), a różnica polega wyłącznie na tym, że nadajnik DPCM próbkuje otrzymany sygnał, a następnie koduje jedynie różnicę pomiędzy próbką rzeczywistą a przewidywaną. Zatem słowa kodowe metody DPCM reprezentują różnice pomiędzy kolejnymi próbkami sygnału, natomiast słowa kodowe metody PCM – konkretne wartości próbek. Odbiornik tak zakodowanego strumienia danych odtwarza oryginalny sygnał na podstawie przewidzianej przez siebie wartości oraz otrzymanej różnicy.
Efektywność metody DPCM zależy od zdolności algorytmu predykcji (przewidywania), który może być bardziej lub mniej złożony, jednak jego wynik zawsze uzyskuje się w oparciu o poprzedzające wartości próbek. Jeśli w kanale transmisyjnym nie występują szumy, to sygnał wyjściowy odbiornika różni się od oryginalnego sygnału wejściowego tylko błędem kwantyzacji.
Rozszerzeniem metody kompresji DPCM jest adaptacyjna różnicowa modulacja kodowo-impulsowa, czyli ADPCM.
Podstawy analityczne.
Predykcja wartości próbki n:
gdzie formula_2 – współczynnik predykcji.
Sygnał wejściowy kwantyzatora (błąd predykcji):
Sygnał wyjściowy kwantyzatora:
gdzie formula_5 – błąd kwantyzacji.
Sygnał zrekonstruowany:
Zysk przetwarzania.
Stosunek sygnał–szum na wyjściu DPCM:
gdzie formula_8 to odpowiednio wariancja oryginalnego sygnału wejściowego i błędu kwantowania.
Zysk przetwarzania:
gdzie formula_10 – wariancja błędu predykcji.

</doc>
<doc id="720038" url="https://pl.wikipedia.org/wiki?curid=720038" title="Pomnik Pomarańczowej Alternatywy">
Pomnik Pomarańczowej Alternatywy

Pomnik Pomarańczowej Alternatywy (Papa Krasnal, Krasnal Major) – pomnik z brązu odsłonięty we Wrocławiu w 2001 dla upamiętnienia ruchu Pomarańczowej Alternatywy, działającego w tym mieście w okresie stanu wojennego. Autorem pomnika jest Olaf Brzeski.
Pomnik przedstawia 40-centymetrowego krasnala na 80-centymetrowym półkolistym cokole w kształcie czubka ludzkiego palca. Mieści się na deptaku ulicy Świdnickiej, przy zegarze, obok przejścia podziemnego pod ulicą Kazimierza Wielkiego, w miejscu, od którego zaczynała się większość demonstracji antykomunistycznych, w tym happeningów Pomarańczowej Alternatywy.

</doc>
<doc id="720040" url="https://pl.wikipedia.org/wiki?curid=720040" title="Makak skalny">
Makak skalny

Makak skalny ("Macaca munzala") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Makak skalny występuje w północno-wschodnich Indiach (zachodnie Arunachal Pradesh), w dystryktach Tawang i West Kameng; prawdopodobnie zasięg tego gatunku rozciąga się na Bhutan i Tybetański Region Autonomiczny w południowej Chińskiej Republice Ludowej. Doniesienia o występowaniu w Mouling National Park w dystrykcie Upper Siang w centralnym Arunachal Pradesh wymagają potwierdzenia.
Taksonomia.
Gatunek po raz pierwszy naukowo opisał w 2005 roku zespół indyjskich zoologów pod przewodnictwem Anindya’i Sinhi nadając mu nazwę "Macaca munzala". Jako miejsce typowe odłowu holotypu zespół wskazał Zemithang (27°42’N, 91°43’E) na wysokości 2180 m n.p.m., w dystrykcie Tawang, w Arunachai Pradesh, w Indiach. Holotypem był dorosły samiec sfotografowany przez M.D. Madhusudana. Paratypami były dwa dorosłe i jeden młodociany samiec.
"M. munzala" należy do grupy gatunkowej "sinica". Jest sympatryczny z "M. assamensis pelops", a publikacje opublikowane w XXI wieku wskazują, że może to być odmiana tego podgatunku; rewizja taksonomii "M. assamensis" powinna pomóc w ustaleniu statusu "M. munzala". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 57,5 cm, długość ogona 26,4 cm; masa ciała 14 kg. Duża małpa koloru brązowego, z krótkim ogonem. Makaka wyróżnia czupryna ciemnych włosów nad czołem z charakterystyczną jasną plamą pośrodku.
Ekologia.
Żyje na terenach położonych od 2000–3500 m n.p.m. Prowadzi dzienny, głównie naziemny tryb życia.

</doc>
<doc id="720041" url="https://pl.wikipedia.org/wiki?curid=720041" title="Wiślany">
Wiślany

Wiślany (dodatkowa nazwa w j. kaszub. Wiszlónë) – część wsi Parchowo w Polsce, położona w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego. 
W latach 1975–1998 Wiślany administracyjnie należały do województwa słupskiego.

</doc>
<doc id="720046" url="https://pl.wikipedia.org/wiki?curid=720046" title="1707 w muzyce">
1707 w muzyce



</doc>
<doc id="720049" url="https://pl.wikipedia.org/wiki?curid=720049" title="Jamnowski Młyn">
Jamnowski Młyn

Jamnowski Młyn (dodatkowa nazwa w j. kaszub. Jómsczi Młin) – przysiółek wsi Jamno w Polsce, położony w województwie pomorskim, w powiecie bytowskim, w gminie Parchowo, na zachodnim skraju Pojezierza Kaszubskiego.
Przysiółek jest częścią składową sołectwa Jamno.
W latach 1975–1998 przysiółek administracyjnie należał do województwa słupskiego.
Przed 1920 nosił nazwę niemiecką "Jamermühle".

</doc>
<doc id="720063" url="https://pl.wikipedia.org/wiki?curid=720063" title="Klatryna">
Klatryna

Klatryna – białko odkryte i wyizolowane po raz pierwszy przez Barbarę Pearse w 1975 roku, jako główny składnik struktury opłaszczającej "jamki klatrynowe", "clathrin pits", czyli wpuklenia błony komórkowej komórek eukariotycznych, będących miejscami endocytozy klatryno-zależnej. Klatryna jest także składnikiem płaszcza pęcherzyków transportujących powstałych w tym procesie endocytozy.
Podobny proces, to jest formowania i odpączkowywania pęcherzyków opłaszczonych klatryną, zachodzi także w innych organellach komórki – aparacie Golgiego i w związanych systemach przedziałów błonowych.
Cząsteczki klatryny są włączane do fragmentu błony, który ma zostać przekształcony i odpączkowany jako pęcherzyk, przy udziale kompleksów białek adaptorowych. Zależnie od typu komórki, jej przedziału i konkretnego procesu, klatryna może być włączana przy udziale szerokiej gamy białek adaptorowych. Białka te zarówno włączają klatrynę w docelowe miejsce, jak też propagują jej polimeryzację w charakterystyczne wielościenne struktury na bazie triskelionu, które niczym "klatka" otaczają pęcherzyk.
Pęcherzyki po dotarciu na miejsce docelowe są bardzo szybko odpłaszczane z klatryny, która może być następnie użyta w innym miejscu, a sam pęcherzyk może połączyć się z błoną docelową.
Jednostki klatryny składają się z trzech łańcuchów ciężkich (masa molowa 180 000 Da) oraz trzech lekkich (20 000 do 40 000 Da).
Polipeptydy klatryny są kodowane przez geny o locus, odpowiednio: CLTA – 12q23-q24, CLTB – 4q, CLTC – 17q11-qter, CLTCL1 – 22 q11.2.

</doc>
<doc id="720068" url="https://pl.wikipedia.org/wiki?curid=720068" title="1708 w muzyce">
1708 w muzyce



</doc>
<doc id="720073" url="https://pl.wikipedia.org/wiki?curid=720073" title="Kraina śląska">
Kraina śląska

Kraina śląska – kraina zoogeograficzna w południowo-zachodniej Polsce, należąca do prowincji europejsko-zachodniosyberyjskiej, wchodzącej w skład Palearktyki.
Typowymi gatunkami są elementy zachodnioeuropejskie, a także stepowe (np. suseł moręgowany).

</doc>
<doc id="720075" url="https://pl.wikipedia.org/wiki?curid=720075" title="Abdul Ali Mazari">
Abdul Ali Mazari

Abdul Ali Mazari (per. عبدالعلی مزاری; ur. 1946 bądź 1947, zm. 13 marca 1995) – afgański prominentny duchowny muzułmański, polityk, a także dowódca rebeliantów w czasie radzieckiej interwencji w Afganistanie oraz afgańskiej wojny domowej w latach 1978-2001. Wykształcenie zdobył lokalnie, a także studiując w "hauzach" w Kom i An-Nadżafie. Wzywał do utworzenia demokratycznego Afganistanu, gdzie wszystkie grupy etnicznie miałyby zapewnioną proporcjonalną reprezentację w parlamencie. Był także gorącym orędownikiem praw kobiet. Jego szyicka partia tworzyła koalicyjny rząd Islamskiej Republiki Afganistanu, na co przemocą odpowiedziała wahhabicka koalicja islamistyczna "Ittihad-i Islami" na czele której stał wspierany przez Saudów, Abdul Rasul Sayyaf. 12 marca 1995 r. został schwytany przez talibów w zasadzce, zmarł od odniesionych ran w wyniku tortur bądź strzelaniny. Jego zwolennicy pieszo przenieśli ciało z Ghazni do Bamianu, a stamtąd helikopterem do Mazar-i Szarif. Ministerstwo Spraw Zagranicznych Iranu określiło go mianem męczennika. Jest jednym ze współczesnych bohaterów szyickiego ludu hazarskiego, z którego sam się wywodził. W 2016 roku, prezydent Aszraf Ghani nadał mu pośmiertnie tytuł „Męczennika zjednoczenia narodowego”.

</doc>
<doc id="720077" url="https://pl.wikipedia.org/wiki?curid=720077" title="Kraina opolska">
Kraina opolska

Kraina opolska – kraina zoogeograficzna w południowo-zachodniej Polsce (w rejonie Opola – stąd nazwa), należąca do prowincji europejsko-zachodniosyberyjskiej wchodzącej w skład Palearktyki.

</doc>
<doc id="720078" url="https://pl.wikipedia.org/wiki?curid=720078" title="Columbus Blue Jackets">
Columbus Blue Jackets

Columbus Blue Jackets – klub hokejowy z siedzibą w Columbus (Ohio), występujący w lidze NHL.
Historia.
1 listopada 1996 pięciu inwestorów zainteresowanych powstaniem klubu NHL w Columbus powołała Columbus Hockey Limited. 25 czerwca 1997 NHL poinformowała o powstaniu nowego klubu w Columbus. Nazwa Blue Jackets oficjalnie podana została 11 listopada 1997. Do rozgrywek klub przystąpił w sezonie 2000/2001 wraz z Minnesota Wild. Pierwszy mecz rozegrali 7 października 2000 przegrywając z Chicago Blackhawks. Początkowo występowali w Dywizji Centralnej Konferencji Zachodniej. Od sezonu 2013/2014 przeniesieni zostali do Dywizji Metropolitalnej Konferencji Wschodniej.
Do tej pory nie zdobyli Pucharu Stanleya. Nigdy nie zwyciężyli w konferencji, ani w dywizji. W sezonie 2008/2009 po raz pierwszy awansowali do fazy playoff, gdzie odpadli w ćwierćfinale konferencji z Detroit Red Wings 0:4. Ponownie do fazy play-off awansowali w latach 2013/14 i 2016/17 za każdym razem odpadając w pierwszej rundzie.
Afiliacje.
Zespół posiada afiliacje w postaci klubów farmerskich w niższych ligach. Tę funkcję dotąd pełniły w lidze AHL:
i w niższych klasach rozgrywkowych (wg hockeydb.com)
Lodowisko.
Od początku zespół występuje w mogącej pomieścić 18 136 widzów hali Nationwide Arena.
Od sezonu 2007/08 w hali ustawione jest działo będące ręcznie wykonaną repliką armaty z czasów napoleońskich. Działo odpalane jest przed rozpoczęciem spotkania, po każdej bramce Blue Jackets i na koniec zwycięskiego meczu.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
Nagrody i trofea ligi NHL dla zawodników Columbus Blue Jackets.
Rocket Richard Trophy
Calder Memorial Trophy
NHL Foundation Player Award

</doc>
<doc id="720082" url="https://pl.wikipedia.org/wiki?curid=720082" title="1709 w muzyce">
1709 w muzyce



</doc>
<doc id="720084" url="https://pl.wikipedia.org/wiki?curid=720084" title="Kraina kielecka">
Kraina kielecka

Kraina kielecka – kraina zoogeograficzna w środkowo-wschodniej Polsce (w okolicach Kielc – stąd nazwa), należąca do prowincji europejsko-zachodniosyberyjskiej wchodzącej w skład Palearktyki.

</doc>
<doc id="720087" url="https://pl.wikipedia.org/wiki?curid=720087" title="F-Secure">
F-Secure

F-Secure Corporation – fińskie przedsiębiorstwo produkujące oprogramowanie antywirusowe i świadczące usługi z zakresu cyberbezpieczeństwa. Zostało założone w 1988 r., jego centrala mieści się w Helsinkach.
Przedsiębiorstwo rozwija i dostarcza m.in. oprogramowanie antywirusowe, menadżery haseł oraz usługi szybkiego wykrywania i skanowania podatności dla klientów biznesowych.
W 2006 roku przedsiębiorstwo uruchomiło oddziały w Polsce.

</doc>
<doc id="720091" url="https://pl.wikipedia.org/wiki?curid=720091" title="Friedrich Grundmann">
Friedrich Grundmann

Friedrich Wilhelm Grundmann (ur. 26 listopada 1804 w Berthelsdorf − obecnie Barcinek koło Jeleniej Góry − podówczas Saksonia, zm. 30 lipca 1887 w Katowicach) − niemiecki przedsiębiorca.
Życie.
Kiedy miał 7 lat, z ojcem przeniósł się do Tarnowskich Gór, gdzie ukończył ewangelicką szkołę podstawową. W tarnogórskiej szkole górniczej, do której uczęszczał, poznał Franciszka Wincklera. Pracował w kopalniach "Królowa Luiza" w Zabrzu i "Król" w Królewskiej Hucie (obecnie Chorzów). Był sztygarem w tarnogórskiej "Friedrichsgrube" i nauczycielem w szkole górniczej. Po śmierci Franza Wincklera w 1851 r. został zarządcą dóbr rodziny Wincklerów. Dokonał w nich gruntownych przemysłowych przemian, wraz z budowniczym Heinrichem M. A. Nottebohmem był autorem koncepcji rozbudowy miejskiej Katowic. Skutecznie zabiegał o nadanie Katowicom praw miejskich, co nastąpiło w 11 września 1865 r. W 1857 roku w Opolu założył cementownię "Portland Zementwerke". Na rzecz Katowic pracował do 1872 r., kiedy to przeszedł na emeryturę.
Honorowy obywatel Miasta Katowice.
Jego nazwisko nosiła do I wojny światowej dzisiejsza ul. 3 Maja w centrum Katowic, a obecnie odcinek nowo wybudowanej obwodnicy śródmiejskiej pomiędzy ulicami Gliwicką a Chorzowską.
Willa Grundmanna.
Grundmann przez niektórych przedstawicieli władz politycznych Katowic w okresie PRL-u nie był uważany za postać pozytywną. Jego okazałą willę usytuowaną na rogu ulicy Warszawskiej i ulicy Bankowej, będącą zabytkiem architektonicznym, służącą jeszcze po roku 1945 jako siedziba Urzędu Stanu Cywilnego, rozebrano do fundamentów. Budynek upamiętnia niewielka szklana plakieta na ścianie stojącego w tym miejscu nowego budynku Narodowego Banku Polskiego. Być może nie bez znaczenia był też fakt, że w budynku tym mieszkał w okresie międzywojennym Józef Rymer, zatrzymał się w nim marszałek Józef Piłsudski a później mieściła się tu katowicka Kuria Biskupia i przez krótki czas mieszkał późniejszy prymas kard. August Hlond.

</doc>
<doc id="720092" url="https://pl.wikipedia.org/wiki?curid=720092" title="Friedrich Wilhelm Grundmann">
Friedrich Wilhelm Grundmann



</doc>
<doc id="720093" url="https://pl.wikipedia.org/wiki?curid=720093" title="Chałupa (osada)">
Chałupa (osada)

Chałupa (dodatkowa nazwa w j. kaszub. Chałëpa) – osada kaszubska w Polsce na zachodnim skraju Pojezierza Kaszubskiego położona w województwie pomorskim, w powiecie bytowskim, w gminie Parchowo. Osada jest częścią składową sołectwa Chośnica.
W latach 1975–1998 miejscowość administracyjnie należała do województwa słupskiego.
Przed 1920 miejscowość nosiła nazwę niemiecką "Alt Chalupe".

</doc>
<doc id="720095" url="https://pl.wikipedia.org/wiki?curid=720095" title="1710 w muzyce">
1710 w muzyce



</doc>
<doc id="720097" url="https://pl.wikipedia.org/wiki?curid=720097" title="Henryk Wereszycki">
Henryk Wereszycki

Henryk Wereszycki, urodzony jako Henryk Vorzimmer (ur. 13 grudnia 1898 we Lwowie, zm. 27 lutego 1990 w Krakowie) – polski historyk, znawca dziejów Polski porozbiorowej, historii dyplomacji europejskiej w XIX w. i monarchii habsburskiej. Jeden z niewielu historyków polskich, czynnych w PRL, który kwestionował publicznie podstawy marksistowskiej wykładni dziejów.
Życiorys.
Syn Mykoły Hankewicza (Mikołaja Hankiewicza), ukraińskiego socjalisty i Rozalii Altenberg, z zasymilowanej rodziny żydowskich wydawców i księgarzy we Lwowie. Do 1924 r. nosił nazwisko swego ojczyma Jakuba Vorzimmera.
10 listopada 1923 roku wojewoda lwowski zezwolił por. rez. Henrykowi Vorzimmerowi z 21 pułku artylerii polowej i por. Tadeuszowi Vorzimmerowi z 5 pułku artylerii polowej (ur. 5 czerwca 1900) na zmianę rodowego nazwiska „Vorzimmer” na „Wereszycki”. Tadeusz został zamordowany wiosną 1940 roku w Charkowie przez NKWD.
Od roku 1910 uczęszczał do III Gimnazjum Klasycznego we Lwowie. Po wznowieniu nauki przerwanej wybuchem I wojny światowej od jesieni do kwietnia 1916 roku był uczniem skróconego kursu 6 i 7 klasy. Wiosną tego roku poszedł na wojnę i z końcem lata został żołnierzem 1 pułku artylerii Legionów Polskich. Jako kanonier przeszedł chrzest bojowy na froncie nad Stochodem. W przerwie między walkami, w czasie krótkiego urlopu, w kwietniu 1917 roku zdał maturę i wrócił na front. W roku 1918 wstąpił do Polskiej Organizacji Wojskowej, a w październiku tegoż roku zapisał się na Politechnikę Lwowską.
Upadek Monarchii Austro-Węgierskiej i wybuch walk o Lwów spowodował, że wraz z bratem Tadeuszem Vorzimmerem wstąpił do Wojska Polskiego i znalazł się w szeregach artylerii. Odcięty od oddziałów polskich nie wziął udziału w walkach o to miasto. Po zakończeniu walk, w stopniu porucznika artylerii Wojska Polskiego (awansowany ze starszeństwem z dniem 1 czerwca 1919), otrzymał urlop na kontynuowanie studiów i w październiku 1919 roku zapisał się na wydział historyczny Uniwersytetu Jana Kazimierza we Lwowie.
Wiosną 1920 roku powrócił na front ze swoim 5 Lwowskim pułkiem artylerii biorącym udział w walkach w okolicach Gródka Jagiellońskiego, nad rzeką Wereszycą (od której później wziął nazwisko) i w ofensywie Piłsudskiego na Wołyniu. 18 sierpnia 1920 roku w potyczce z kozakami w okolicach Kamionki Strumiłowej został ranny. Po zakończeniu wojny polsko-bolszewickiej został zdemobilizowany pod koniec 1920 roku i wrócił na Uniwersytet Lwowski zostając asystentem profesora Adama Szelągowskiego. W lipcu 1925 roku uzyskał stopień doktora filozofii na podstawie rozprawy "Polityka rządu austriackiego w Galicji w czasie powstania styczniowego".
21 marca 1924 uzyskał sądowe zezwolenie na zmianę nazwiska z Vorzimmer na Wereszycki. Od 1926 roku pracował jako nauczyciel historii. W roku 1935 przeniósł się ze Lwowa do Warszawy w związku z otrzymaniem posady w Instytucie Badania Najnowszej Historii Polski. 3 września 1939 roku został zmobilizowany do 30 pułku artylerii lekkiej. W wyniku działań wojennych znalazł się w okrążeniu wraz z SGO „Polesie” gen. Kleeberga i 7 października 1939 roku pod Wolą Gułowską został wzięty do niewoli niemieckiej. Przebywał w Oflagu II B Arnswalde. W maju 1942 roku wraz z całym obozem przeniesiono go do Oflagu II D Gross-Born, a w sierpniu 1943 karnie, z kilkoma kolegami, umieszczono go w Oflagu II C Woldenberg. W obozie poznał Adama Rapackiego, późniejszego ministra spraw zagranicznych PRL.
Po wojnie był wielokrotnie szykanowany przez władze PRL. Od roku 1947 wykładowca Uniwersytetu Wrocławskiego, a od 1956 Uniwersytetu Jagiellońskiego, w Zakładzie Historii Zachodniej XIX wieku. W 1948 objęto go całkowitym zakazem publikowania prac. W 1957 roku opublikował słynny artykuł „Pesymizm błędnych tez”, będący polemiką z partyjną historiografią i jej antyniepodległościowym nastawieniem. W latach 1969–1982 publikował na łamach "Tygodnika Powszechnego", początkowo pod pseudonimem "Adam Stor", później pod własnym nazwiskiem. W roku 1978 podpisał deklarację założycielską Towarzystwa Kursów Naukowych. W 1985 roku otrzymał doktorat "honoris causa" Uniwersytetu Wrocławskiego. Pochowany na Cmentarzu Rakowickim w Krakowie (kwatera XIIIA, rząd 18, miejsce 23).
Krakowski oddział Polskiego Towarzystwa Historycznego oraz Wydział Historyczny Uniwersytetu Jagiellońskiego ustanowiły w 2001 roku Nagrodę im. Wacława Felczaka i Henryka Wereszyckiego dla badaczy zajmujących się dziejami Europy Środkowo-Wschodniej XIX i XX wieku.
10 października 2011 r. staraniem Oddziału Krakowskiego Polskiego Towarzystwa Historycznego w Budynku Collegium Witkowskiego UJ przy ulicy Gołębiej w Krakowie, odsłonięto tablicę pamiątkową ku czci profesora. W bezpośrednim sąsiedztwie odsłonięto tablicę honorującą profesora Wacława Felczaka.
W Krakowie znajduje się ulica jego imienia, do 2017 nosząca imię Franciszka Kajty.

</doc>
<doc id="720098" url="https://pl.wikipedia.org/wiki?curid=720098" title="Pamiętniki Fanny Hill">
Pamiętniki Fanny Hill

Pamiętniki Fanny Hill () – powieść erotyczna Johna Clelanda wydana w 1748. 
Powieść przedstawia losy XVIII-wiecznej kurtyzany, tytułowej Fanny Hill. Osadzona w realiach Londynu akcja ukazuje ówczesny świat polityków, dyplomatów, szpiegów i bogatych kupców, ich skrywane nocne życie oraz realia branży usług miłosnych w tym okresie. Opisane prostym, pikantnym językiem arkana sztuki kochania przysporzyły dziełu dużej popularności, nie tylko w Wielkiej Brytanii, doczekały się również tłumaczeń, w tym na język polski (współczesny przekład Mieczysława Sztycera).

</doc>
<doc id="720102" url="https://pl.wikipedia.org/wiki?curid=720102" title="1711 w muzyce">
1711 w muzyce



</doc>
<doc id="720105" url="https://pl.wikipedia.org/wiki?curid=720105" title="Kraina karpacko-sudecka">
Kraina karpacko-sudecka

Kraina karpacko-sudecka – kraina zoogeograficzna w południowej Polsce, należąca do prowincji europejsko-zachodniosyberyjskiej wchodzącej w skład Palearktyki.
Kraina karpacko-sudecka ma charakter górzysty i z dużej mierze jest pokryta lasami. W faunie tego obszaru występuje wiele gatunków pochodzenia północnego. Typowymi gatunkami są m.in. ssaki: jeleń, sarna, dzik, kuna leśna, ryjówka górska, koszatka leśna itd., a z ptaków np.: orzechówka, dzięcioł trójpalczasty, drozd obrożny. Płazy są reprezentowane m.in. przez: traszki: górską i traszka karpacka, salamandrę plamistą, kumaka górskiego i inne.

</doc>
<doc id="720112" url="https://pl.wikipedia.org/wiki?curid=720112" title="Kromfohrländer">
Kromfohrländer

Kromfohrländer – rasa psa. Należy do grupy psów ozdobnych i do towarzystwa oraz sekcji przeznaczonej specjalnie dla niego. Nie podlega próbom pracy.
Historia.
Rasa zaczęła powstawać w 1945, poprzez przypadkowe skrzyżowanie się foksterierki z gryfonem bretońskim, Struppim, przywiezionym przez alianckich żołnierzy do Niemiec. Zachwycona urodą szczeniaków Ilsa Schleifenbaum rozpoczęła ich hodowlę. Kromfohrländery zostały uznane za rasę w 1955 roku.
Wygląd.
Szata i umaszczenie.
Istnieje wiele odmian o różnych strukturach włosa – kromfohrländery mogą być zarówno długo, jak i szorstko oraz krótkowłose. Umaszczenie białe z brązowymi łatami
Charakter.
Są to zwierzęta przyjazne w stosunku do człowieka, najczęściej hodowane w domowych warunkach, dzięki czemu są nieskomplikowanymi i oddanymi towarzyszami. Zachowują energię do późnego wieku, potrafią dostosować się do warunków zarówno miejskich, jak i wiejskich. Nieszczególnie przepadają za dziećmi, lecz ich towarzystwo im nie przeszkadza.

</doc>
<doc id="720118" url="https://pl.wikipedia.org/wiki?curid=720118" title="1712 w muzyce">
1712 w muzyce



</doc>
<doc id="720119" url="https://pl.wikipedia.org/wiki?curid=720119" title="Kraina Jury polskiej">
Kraina Jury polskiej

Kraina Jury polskiej – kraina zoogeograficzna w południowej Polsce (Jura Krakowsko-Częstochowska), należąca do prowincji europejsko-zachodniosyberyjskiej wchodzącej w skład Palearktyki.
Na obszarze tym występują m.in. ptaki: np. nagórnik, plisz­ka górska oraz rzadki kulon piaskowy, gady – m.in. padalec zwyczajny, oraz węże: gniewosz plamisty, zaskroniec zwyczajny, żmija zygzakowata, liczne ssaki (w tym wiele gatunków nietoperzy), płazy np. ropucha paskówka, oraz 
owady, w tym największy europejski chrząszcz – jelonek rogacz, największy polski motyl – zmierzchnica trupia główka oraz paź żeglarz, i inne.

</doc>
<doc id="720123" url="https://pl.wikipedia.org/wiki?curid=720123" title="Śmiertelna bezsenność rodzinna">
Śmiertelna bezsenność rodzinna

Śmiertelna bezsenność rodzinna (, FFI) – choroba mózgu dziedziczona autosomalnie dominująco. Mutacja w genie "PRNP" odpowiedzialna za wystąpienie objawów FFI została wykryta u zaledwie 28 rodzin na świecie. Jeżeli chociaż jeden rodzic jest nosicielem mutacji, u potomstwa istnieje statystycznie 50% ryzyka jej odziedziczenia i rozwoju choroby. Choroba jest nieuleczalna i zawsze prowadzi do śmierci.
Historia.
Choroba została po raz pierwszy wykryta przez włoskiego lekarza Ignazio Roitera w 1979 roku, który stwierdził u dwóch kobiet z jednej rodziny zgon spowodowany, jak się zdawało, bezsennością. Historia rodziny wykazała więcej podobnych przypadków. Gdy następny członek tej rodziny zachorował w roku 1984, przypadek ten został dokładnie przeanalizowany, a po śmierci jego mózg został przesłany do Stanów Zjednoczonych w celu przeprowadzenia dalszych badań.
Etiopatogeneza.
Pod koniec lat 90. naukowcy wykazali, że śmiertelną bezsenność rodzinną powoduje zmutowane białko zwane prionem (), które w swojej strukturze zamiast kwasu asparaginowego posiada asparaginę. Mutacja ta zmienia kształt cząsteczki białka i powoduje zmiany w kształcie kolejnych, zdrowych protein w mózgu. Powoduje to zmiany we wzgórzu, części mózgu odpowiedzialnej między innymi za regulację snu. Rezultatem tego jest bezsenność oraz późniejsze poważniejsze problemy.
Wiek wystąpienia choroby jest różny i rozciąga się od 30. do 60. roku życia (średnio 50.). Zgon następuje zwykle pomiędzy 7. a 36. miesiącem od wystąpienia objawów choroby. Ujawnienie się choroby zależy od konkretnego pacjenta; różni się nawet między członkami tej samej rodziny.
Stadia rozwoju.
Choroba ta ma cztery stadia rozwoju:
Leczenie.
Nie jest znane żadne skuteczne postępowanie wobec FFI. Nadzieje naukowców leżą w – jak dotąd nieskutecznej terapii genowej. Tradycyjne leki na bezsenność nie przynoszą żadnych rezultatów.

</doc>
<doc id="720124" url="https://pl.wikipedia.org/wiki?curid=720124" title="AD Centenario">
AD Centenario

Asociación Deportivo Centenario − argentyński klub piłkarski z siedzibą w mieście Centenario, leżącym w prowincji Neuquén.
Historia.
Klub powstał 13 listopada 1978 roku w wyniku fuzji dwóch miejscowych klubów - Deportivo Centenario i Tiro y Gimnasia. Centenario gra obecnie w czwartej lidze argentyńskiej Torneo Argentino B.

</doc>
<doc id="720126" url="https://pl.wikipedia.org/wiki?curid=720126" title="Krtek">
Krtek



</doc>
<doc id="720127" url="https://pl.wikipedia.org/wiki?curid=720127" title="Dżalaluddin Hakkani">
Dżalaluddin Hakkani

Dżalaluddin Hakkani (ur. 1939, zm. 3 września 2018) – afgański mułła i dowódca wojskowy wywodzący się z plemienia Pasztunów, znany z licznych sukcesów w starciach z wojskami radzieckimi w czasie wojny w Afganistanie w latach 1979–1989 oraz walk z rządem Mohammada Nadżibullaha na początku lat 90. W okresie walki z ZSRR współpracował z CIA.
W czasie wojny afgańskiej w 2001 przywódca milicji talibów. Po obaleniu fundamentalistycznego reżimu nowy szef rządu afgańskiego Hamid Karzaj zaproponował Hakkaniemu stanowisko premiera, jednak ten zdecydowanie odmówił. Pod koniec życia jeden z liderów popierających talibów ugrupowań zbrojnych w Afganistanie i Pakistanie. Kierowana przez niego organizacja jest odpowiedzialna za krwawe zamachy terrorystyczne, w tym za zamach w Kabulu, w którym zginęło 150 osób. 
Dokładna data jego śmierci nie jest znana. Oświadczenie afgańskich Talibów poinformowało jedynie o tym, że Hakkani zmarł po ciężkiej chorobie, nie uściślono jednak kiedy dokładnie zmarł ani gdzie.

</doc>
<doc id="720130" url="https://pl.wikipedia.org/wiki?curid=720130" title="Asociación Deportivo Centenario">
Asociación Deportivo Centenario



</doc>
<doc id="720132" url="https://pl.wikipedia.org/wiki?curid=720132" title="1713 w muzyce">
1713 w muzyce



</doc>
<doc id="720133" url="https://pl.wikipedia.org/wiki?curid=720133" title="Teoyaomqui">
Teoyaomqui

Teoyaomqui (Teoyaomquie, Teoyaoimqui, Huahuantli, Cihuacóatl, Cihuacōātl) – aztecka bogini martwych wojowników, także tych wrogich, składanych w ofierze słońcu, których przenosiła do raju. Żona Huitzilopochtlego. Niekiedy występowała pod męską postacią. Była boginią szóstej godziny dnia. 

</doc>
<doc id="720135" url="https://pl.wikipedia.org/wiki?curid=720135" title="Przyamurze">
Przyamurze

Przyamurze (ros. Приамурье) – nazwa rosyjskich terytoriów leżących przy rzece Amur, używana w późnym okresie Imperium; od 1903 gubernatorem gen. Mikołaj Liniewicz. Jego region pokrywa się obecnie z obwodem amurskim, południową częścią Kraju Chabarowskiego oraz Żydowskim Obwodem Autonomicznym. 
Do 1860 w granicach Chin dynastii Qing. Włączone do Imperium Rosyjskiego traktatami w Aigunie (1858) i Pekinie (1860), zawartymi po II wojnie opiumowej, zgodnie z którymi granica chińsko-rosyjska została ustalona wzdłuż Amuru, a tereny Chin na północ od Amuru anektowała Rosja.

</doc>
<doc id="720137" url="https://pl.wikipedia.org/wiki?curid=720137" title="Rodman">
Rodman

Rodman – miasto w hrabstwie Jefferson, w stanie Nowy Jork, w Stanach Zjednoczonych. Według danych z roku 2000 liczyło 1147 mieszkańców. Miasto znajduje się na południowej granicy hrabstwa.
Historia.
Teren został zamieszkany po raz pierwszy około 1801 roku. Rodman uzyskało prawa miejskie w 1804 roku. Miasto zwane jest też "Harrison".
Geografia.
Powierzchnia miasta wynosi 109,5 km² w tym 0,02% to wody powierzchniowe.
Miasto znajduje się na północ od Syracuse w stanie Nowy Jork i na południe od Watertown. Wschodnia część miasta jest granicą hrabstwa Jefferson i hrabstwa Lewis. Miasto przecina "New York State Route 177".

</doc>
<doc id="720142" url="https://pl.wikipedia.org/wiki?curid=720142" title="Sygnał mgłowy">
Sygnał mgłowy

Sygnał mgłowy – sygnał dźwiękowy emitowany przez statek, platformę lub znak nawigacyjny w warunkach ograniczonej widzialności.
Ma na celu poinformowanie znajdujących się w pobliżu statków o obecności, położeniu i statusie nadającego sygnał.
Rodzaj i sposób nadawania sygnałów mgłowych określają Międzynarodowe Przepisy o Zapobieganiu Zderzeniom na Morzu. Sygnały mgłowe nadają statki nie widzące się nawzajem. Nie należy ich mylić z sygnałami dźwiękowymi oznajmiającymi o manewrach statku, które mogą być nadawane tylko przez statki widzące się wzajemnie.
Statki będące w drodze nadają sygnały gwizdkiem (tak według konwencji nazwano syreny, tyfony itp), statki na kotwicy lub na mieliźnie używają w tym celu dzwonu i, w zależności od wielkości, gongu.
Platformy i podobne stałe konstrukcje nadają zwykle literę U (• • —) gwizdkiem (zwykle tyfonem). Znaki nawigacyjne nadają sygnały dźwiękowe gwizdkiem, dzwonem, nautofonem. Urządzenia dźwiękowe zainstalowane na bojach (dzwon, buczek), obecnie niemal zupełnie wyszły z użycia z uwagi na wyposażanie pław w reflektory radarowe i radarowe urządzenia odzewowe Racon. Pławy zwykle emitowały dźwięk bez określonej charakterystyki generowany dzięki kołysaniu się pławy na fali. Dane o sygnałach dźwiękowych znaków nawigacyjnych i platform można znaleźć w publikacjach nautycznych (Spis świateł i sygnałów nawigacyjnych).
Sygnały mgłowe były również nadawane przez urządzenia zlokalizowane przy latarniach morskich. Powszechne wyposażanie statków w radary nawigacyjne, rozwój GPS, spowodowały zmianę przepisów IALA i od 1991 sygnały mgłowe nie są nadawane przez stacje brzegowe. Do dziś zachowały się sprawne urządzenia do nadawania sygnałów mgłowych przy latarniach morskich m.in.: w Rozewiu, Stilo, działająca cały rok w Porcie Dziwnów, Jarosławcu (stalowa wieżyczka sygnału mgłowego z początków XX w.).

</doc>
<doc id="720143" url="https://pl.wikipedia.org/wiki?curid=720143" title="Rex Harrison">
Rex Harrison

Sir Reginald Carey „Rex” Harrison (ur. 5 marca 1908 w Huyton, zm. 2 czerwca 1990 w Nowym Jorku) – angielski aktor teatralny i filmowy. Laureat Oscara.
Życiorys.
Karierę zaczynał na scenach teatralnych Liverpoolu w wieku 16 lat, później pracował na londyńskim West Endzie. W kinie debiutował w 1930, po wojnie zaczął grywać w produkcjach hollywoodzkich.
Jego kariera została przyhamowana po samobójstwie aktorki Carole Landis w 1948 – Harrison nie zamierzał dla niej rozwieść się z Lilli Palmer (będącą trzecią z jego sześciu żon).
Najsłynniejsze role zagrał w latach 60. Wystąpił w superprodukcji "Kleopatra" (1963) u boku Elizabeth Taylor i Richarda Burtona. Za rolę profesora Henry’ego Higginsa w musicalu "My Fair Lady" (1964) zdobył Oscara dla najlepszego aktora. Zagrał także papieża Juliusza II w " Udręce i ekstazie" (1965), ekranizacji powieści Irvinga Stone’a, jak również tytułową rolę w filmie "Doktor Dolittle" (1967). Zasiadał w jury konkursu głównego na 18. MFF w Cannes (1965). 
W ostatnich latach życia rzadko pojawiał się w filmach i skupił się na pracy teatralnej. W 1989 otrzymał tytuł szlachecki.

</doc>
<doc id="720148" url="https://pl.wikipedia.org/wiki?curid=720148" title="Karbazol">
Karbazol

Karbazol ("dibenzopirol", "difenylenoimina", "9-azafluoren") – organiczny związek chemiczny o szkielecie węglowym fluorenu. Jest to związek trójpierścieniowy, występujący w smole pogazowej. Używany jest do produkcji barwników oraz w analizie chemicznej. Jest stosowany jako środek owadobójczy. Należy do chromoforów (λmax 256 nm, α ≥19000 w etanolu).

</doc>
<doc id="720149" url="https://pl.wikipedia.org/wiki?curid=720149" title="Rod Smallwood">
Rod Smallwood

Roderick Charles Smallwood (ur. 17 lutego 1950 w Huddersfield) – menedżer heavymetalowej grupy Iron Maiden. Współzałożyciel Sanctuary Records – obecnie największej firmy zajmującej się kierowaniem zespołami muzycznymi – oraz Phantom Music Management. Obie firmy zostały nazwane tytułami piosenek Iron Maiden („Sanctuary”, „Phantom Of The Opera”).
Przed rozpoczęciem współpracy z Maiden był menedżerem Steve Harley &amp; Cockney Rebel.
Jego osoba była pierwowzorem bohatera piosenki Iron Maiden „Sheriff of Huddersfield”. Został on przyrównany do postaci szeryfa z Nottingham – przeciwnika Robin Hooda – z powodu swojego powszechnie znanego skąpstwa. Utwór wydany został na stronie B singla „Wasted Years”.
Na początku istnienia Iron Maiden na koncertach grupy przyjmował rolę Eddiego – maskotki zespołu.
W Sanctuary był przez pewien czas menadżerem grupy Marillion.

</doc>
<doc id="720150" url="https://pl.wikipedia.org/wiki?curid=720150" title="Bojowy patrol powietrzny">
Bojowy patrol powietrzny

Bojowy patrol powietrzny (ang. "combat air patrol" – CAP) – lot patrolowy statku powietrznego nad rejonem celu, osłanianymi siłami, kluczowym obszarem strefy działań bojowych lub w obszarze obrony powietrznej, prowadzony w celu
przechwycenia i zniszczenia statków powietrznych przeciwnika zanim osiągną one swoje cele.
CAP jest szczególną operacją wydzielonych samolotów z grupy powietrznej lotniskowca polegającą na stałym patrolowaniu przestrzeni powietrznej nad i w pobliżu macierzystego okrętu, w trakcie prowadzonych przez niego innych operacji, w gotowości do natychmiastowego podjęcia walki z zagrażającymi lotniskowcowi samolotami przeciwnika.
Odmiany misji CAP:

</doc>
<doc id="720154" url="https://pl.wikipedia.org/wiki?curid=720154" title="Tamoanchan">
Tamoanchan

Tamoanchan („Dom Brzegu Wody” lub „Szukamy Naszego Domu”, „Dom Zejścia” albo Urodzin”) – mityczny raj w mitologii Azteków.
Tamoanchan uważany był za 13. poziom nieba lub rajską krainę. Położenie tego poziomu – krainy nie jest do końca pewne. Umiejscawiano go ponad Omeyocanem, ale również na ziemi jako raj ziemski oraz w nieznanej jaskini.
Panami tej krainy była boska para Tonacateuctli („Pan Naszego Ciała” albo „Pan Naszego Utrzymania”) i Tonacacihuatl („Pani Naszego Ciała” lub „Pani Naszego Utrzymania”). W hiszpańskim dokumencie spisanym w 1531 na podstawie indiańskich kodeksów, "„Historia de los Mexicanos por sus pinturas”", można znaleźć następujący tekst:
W kodeksie Telleriano- Remensis, Tamoanchan jest opisany jako miejsce, gdzie zostali stworzeni bogowie i jest on ziemskim rajem. Według źródeł na poziomie tym znajdowały się rzeki, krynice, lasy pełne zwierzyny. Rosło tam również wielkie, cudowne, kwitnące drzewo, którego kwiatów nie można było ścinać. Miały one moc obdarzania prawdziwą miłością każdego kto ich dotknął.
Według indiańskich podań, pomimo zakazu ktoś ściął kwiaty i drzewo załamało się i zaczęło broczyć krwią. Fakt ten bardzo rozłościł Panów Tamoanchan i wypędzili wszystkich bogów. W Tamoanchan mieszkały bóstwa stworzone przez Tonacateuctli i Tonacacihuatl oraz wiele innych istot stworzonych w inny sposób.

</doc>
<doc id="720155" url="https://pl.wikipedia.org/wiki?curid=720155" title="Metoda sytuacyjna">
Metoda sytuacyjna

Metoda sytuacyjna (inna nazwa: metoda przypadków) - metoda pedagogiczna polegająca na bardzo dokładnym rozpatrzeniu jakiegoś przykładowego przypadku tak skonstruowanego, żeby był on typowy dla dużej klasy zdarzeń. Uczniom przedstawia się sytuację wymagającą podjęcia decyzji, doprowadza się ich do zaproponowania kilku rozmaitych projektów decyzji i omawia się konsekwencje każdej z nich.
Metoda polega na wyrabianiu w uczniach umiejętności wszechstronnego analizowania problemów składających się na tzw. sytuację trudną, a także podejmowania na tej podstawie odpowiednich decyzji oraz wskazywania przewidywanych następstw poczynań zgodnych z tymi decyzjami.
Metoda ma charakter prospektywny i fikcyjny.

</doc>
<doc id="720156" url="https://pl.wikipedia.org/wiki?curid=720156" title="FPLMTS">
FPLMTS

FPLMTS ("Future Public Land Mobile Telecommunication System") – podstawowy standard w telefonii komórkowej trzeciej generacji (3G). Miał zapewnić dostęp do bardzo rozległego zestawu usług i umożliwić ogólnoświatowy zasięg (roaming). Obecnie nazwa FPLMTS nie jest już stosowana – zastąpił ją termin IMT-2000 ("International Mobile Telecommunications 2000").
Proces standaryzacji.
Prace nad opracowaniem systemu telefonii trzeciej generacji rozpoczęły się na początku lat 90. W 1992 r. podczas Światowej Administracyjnej Konferencji Radiowej (WARC 92) zorganizowanej przez ITU, określono podstawowe założenia systemu i wstępne pasma częstotliwości dla telefonii komórkowej trzeciej generacji 3G. Zgodnie z przyjętą przez ITU uchwałą oraz z postanowieniami odbytej w 1995 r. Światowej Konferencji Radiokomunikacyjnej (WRC 95) ustalono, że wstępne wdrożenie architektury naziemnej powinno nastąpić około roku 2001. W 1997 r. Europejska organizacja normalizacyjna ETSI przedstawiła dla kontynentu europejskiego założenia odmiany regionalnej IMT-2000, czyli systemu UMTS. Standard IMT-2000 został oficjalnie zatwierdzony na światowej konferencji radiotelekomunikacji (WRC 2000) w Stambule, gdzie pracowała nad nią grupa robocza WP-8.
Założenia standardu IMT-2000.
Podczas tworzenia standardu IMT-2000 ujednolicono wymagania stawiane systemowi i określono podstawowe założenia, które ma on spełniać:
Różne koncepcje dostępu radiowego w IMT-2000.
Początkowo system IMT-2000 miał na całym świecie pracować na tych samych zasadach (te same zakresy częstotliwości, zasady dostępu do łącza) jednakże z uwagi na zbyt duże różnice występujące między infrastrukturą sieci w poszczególnych częściach świata i różne zajętości przeznaczonych dla 3G pasm radiowych postanowiono, że system będzie funkcjonował w kilku odmianach regionalnych: europejskiej, amerykańskiej, japońskiej, chińskiej i koreańskiej.
Po opracowaniu wszystkich tych technik ITU połączyło zbliżone propozycje i zdefiniowało pięć podstawowych technik transmisji radiowej, które będą stosowane w systemie IMT-2000. Są to:
Dzięki zróżnicowaniu tych technik ułatwione zostanie przechodzenie abonentów z sieci drugiej generacji (GSM) do systemu IMT-2000.
Zakres częstotliwości wykorzystywany w systemie.
Ostateczna wersja zasobów widmowych dla systemu IMT-2000 została oficjalnie zatwierdzona w roku 2000 na Światowej Konferencji Radiowej. Zawierają się w czterech przedziałach:
Przedziały 806–960 MHz, 1710–1885 MHz oraz 2500–2690 MHz mają być udostępnione systemowi IMT-2000 dopiero w przyszłości, dlatego obecnie bierze się pod uwagę tylko górną połowę przedziału drugiego i przedział trzeci. Wewnątrz wszystkich zakresów wydzielono podzakresy zarezerwowane na transmisje satelitarne:
Problem polega na tym, że tylko Chiny mogą w pełni przeznaczyć obecnie dostępne pasma dla systemu IMT-2000. W pozostałych krajach część tych pasm jest zajęta przez inne systemy telekomunikacyjne. W Europie pasmo 1885–1900 jest zajęte przez system DECT, w USA w pasmach 1885–1910 i 1930–1990 pracuje system GSM, natomiast w Japonii i Korei pasmo do 1919 MHz jest zajęte przez PHS. Docelowo jednak wszystkie zasoby widmowe określone w 2000 roku mają być wykorzystywane w systemie IMT-2000.
Podsumowanie.
Standard IMT-2000 pomimo różnych, lokalnych metod dostępu do łącza radiowego ma pewne cechy, które charakteryzują go jako całość. Są to między innymi:
Obecnie istnieje jeszcze wiele problemów stojących na przeszkodzie realizacji tych założeń na całym świecie. Największe chyba kłopoty wynikają z wcześniejszego zagospodarowania podstawowych zakresów częstotliwości na inne potrzeby – przykładem jest Ameryka.

</doc>
<doc id="720158" url="https://pl.wikipedia.org/wiki?curid=720158" title="Bayley Cook">
Bayley Cook



</doc>
<doc id="720159" url="https://pl.wikipedia.org/wiki?curid=720159" title="Paul Andrews">
Paul Andrews



</doc>
<doc id="720162" url="https://pl.wikipedia.org/wiki?curid=720162" title="1714 w muzyce">
1714 w muzyce



</doc>
<doc id="720172" url="https://pl.wikipedia.org/wiki?curid=720172" title="B-Max">
B-Max

B-Max - tankowiec przeznaczony do obsługi terminali naftowych znajdujących się w rosyjskiej części Zatoki Fińskiej i rosyjskiego wybrzeża Morza Czarnego. Charakteryzować się ma nośnością do 220 tysięcy DWT i specyficznymi wymiarami maksymalnymi umożliwiającymi żeglugę przez Cieśniny Duńskie i Dardanele. Jako Baltimax nie może przekroczyć zanurzenia wynoszącego 15,4 m. Zwiększoną nośność uzyskano poprzez zmianę proporcji zanurzenia do szerokości i długości w stosunku do jednostek o klasycznych rozmiarach. Kolejną granicę stanowią cieśniny prowadzące z Morza Czarnego, ograniczającą długość statków do 295,5 m. Koncepcję zbiornikowca B-Max jak i samą nazwę zaprojektowała szwedzka Stena, analogicznie jak wcześniejsze zbiornikowce: C-Max (napędzany pędnikami azymutalnymi i nośności 10 000 DWT) i V-Max (VLCC o nośności 313 000 DWT). 

</doc>
<doc id="720173" url="https://pl.wikipedia.org/wiki?curid=720173" title="CAP">
CAP



</doc>
<doc id="720174" url="https://pl.wikipedia.org/wiki?curid=720174" title="1715 w muzyce">
1715 w muzyce



</doc>
<doc id="720178" url="https://pl.wikipedia.org/wiki?curid=720178" title="Bossus-les-Rumigny">
Bossus-les-Rumigny



</doc>
<doc id="720179" url="https://pl.wikipedia.org/wiki?curid=720179" title="Bossee">
Bossee



</doc>
<doc id="720180" url="https://pl.wikipedia.org/wiki?curid=720180" title="Boubers-les-Hesmond">
Boubers-les-Hesmond



</doc>
<doc id="720181" url="https://pl.wikipedia.org/wiki?curid=720181" title="Boucagneres">
Boucagneres



</doc>
<doc id="720183" url="https://pl.wikipedia.org/wiki?curid=720183" title="Bouchamps-les-Craon">
Bouchamps-les-Craon



</doc>
<doc id="720184" url="https://pl.wikipedia.org/wiki?curid=720184" title="Hrabstwo Miami-Dade">
Hrabstwo Miami-Dade

Hrabstwo Miami-Dade (ang. "Miami-Dade County") – hrabstwo w stanie Floryda w Stanach Zjednoczonych. Obszar całkowity hrabstwa obejmuje powierzchnię 2431,26 mil² (6296,93 km²). Według szacunków United States Census Bureau w roku 2009 miało 2 500 625 mieszkańców.
Hrabstwo powstało w 1836 roku.

</doc>
<doc id="720187" url="https://pl.wikipedia.org/wiki?curid=720187" title="Boucoiran-et-Nozieres">
Boucoiran-et-Nozieres



</doc>
<doc id="720190" url="https://pl.wikipedia.org/wiki?curid=720190" title="Bouce">
Bouce



</doc>
<doc id="720191" url="https://pl.wikipedia.org/wiki?curid=720191" title="Bouffere">
Bouffere



</doc>
<doc id="720192" url="https://pl.wikipedia.org/wiki?curid=720192" title="Bouges-le-Chateau">
Bouges-le-Chateau



</doc>
<doc id="720193" url="https://pl.wikipedia.org/wiki?curid=720193" title="Ferrari 250 GTO">
Ferrari 250 GTO

Ferrari 250 GTO – samochód sportowy wyprodukowany przez włoską firmę Ferrari w małej serii w latach 60. XX wieku. Uznawany za jeden z najsłynniejszych modeli firmy i obecnie za najdroższy model tej marki. Produkowany w latach 1962–1964, zasłynął w wielu wyścigach, gdzie głównym konkurentem był Aston Martin DB4 GTZ. Pierwsza generacja 250 GTO miała charakterystyczne trzy wloty powietrza na masce pomiędzy światłami, tuż ponad chłodnicą. Jednak często je zasłaniano, co widać na zdjęciu poniżej. Wyprodukowano ich (według różnych źródeł) 33 lub 36 egzemplarzy. Auto wyposażono w 12-cylindrowy silnik o pojemności 3 litrów, który uzyskiwał moc ponad 300 KM, co jak na początek lat 60. było imponującą wartością. Wysokie osiągi samochód zawdzięczał nie tylko silnikowi, lecz także nowatorskiej, jak na tamte czasy, aerodynamicznej karoserii.
Dane techniczne.
"Źródła:"
Ogólne
Opony
Silnik
Osiągi
Ferrari 250 GTO 1964.
Ferrari 250 GTO produkowane w roku 1964 posiadało trzy zamiast dwóch wlotów po bokach oraz nową maskę, na której trzy duże, charakterystyczne wloty powietrza zastąpiono jednym. Wyprodukowano także (przynajmniej jeden) model bez wlotów na masce. Kolejną zauważalną różnicą jest ułożenie rur wydechowych, które w 1964 roku montowano po bokach samochodu na wysokości drzwi. Cenę auta szacuje się na 9 500 000 €.
Dane techniczne.
Ogólne
Opony
Osiągi
Napęd

</doc>
<doc id="720194" url="https://pl.wikipedia.org/wiki?curid=720194" title="Bouge-Chambalud">
Bouge-Chambalud



</doc>
<doc id="720196" url="https://pl.wikipedia.org/wiki?curid=720196" title="Bouhans-les-Lure">
Bouhans-les-Lure



</doc>
<doc id="720197" url="https://pl.wikipedia.org/wiki?curid=720197" title="Bouhans-les-Montbozon">
Bouhans-les-Montbozon



</doc>
<doc id="720198" url="https://pl.wikipedia.org/wiki?curid=720198" title="Bouilh-Pereuilh">
Bouilh-Pereuilh



</doc>
<doc id="720200" url="https://pl.wikipedia.org/wiki?curid=720200" title="Bouilly-en-Gatinais">
Bouilly-en-Gatinais



</doc>
<doc id="720201" url="https://pl.wikipedia.org/wiki?curid=720201" title="Bouille-Courdault">
Bouille-Courdault



</doc>
<doc id="720203" url="https://pl.wikipedia.org/wiki?curid=720203" title="Bouille-Loretz">
Bouille-Loretz



</doc>
<doc id="720204" url="https://pl.wikipedia.org/wiki?curid=720204" title="Bouille-Menard">
Bouille-Menard



</doc>
<doc id="720205" url="https://pl.wikipedia.org/wiki?curid=720205" title="Bouille-Saint-Paul">
Bouille-Saint-Paul



</doc>
<doc id="720207" url="https://pl.wikipedia.org/wiki?curid=720207" title="Warka (piwo)">
Warka (piwo)

Warka – jasne piwo dolnej fermentacji typu lager o zawartości ekstraktu 12,5% oraz alkoholu 5,2%. Produkowane jest w browarze w Warce od 1975 r. oraz w browarze w Żywcu i browarze w Elblągu.
Nazwa i historia piwa.
Nazwa piwa wywodzi się zarówno od miasta, w którym powstało, jak i od określenia piwowarskiej miary, oznaczającej porcję piwa uzyskanego z jednego warzenia. W przeszłości piwo Warka warzone było w różnych stylach i o zróżnicowanej zawartości ekstraktu i alkoholu. Browar w Warce wytwarzał m.in. Warka Beer Strong z 16,3% e.w. i 7,8% alk., piwo ciemne pełne Warka 13% e.w. i 4% alk. lub Warka Beer Full Light z 12,5% e.w. i 4,5% alkoholu.
Tradycje piwowarskie w Warce sięgają piętnastego stulecia. Już wtedy na terenie dzisiejszego miasta Warka produkowany był napój alkoholowy na bazie jęczmienia. W roku 1478 miasto otrzymało od Księcia Mazowieckiego, Bolesława V, przywilej zastrzegający wyłączność dostaw tamtejszego piwa na swój dwór i sprzedaży w piwnicy warszawskiego ratusza. Kroniki historyczne wskazują, że w XVI wieku na terenie miasta piwowarstwem zajmowało się aż 30 piwowarów (dla porównania w dużo większej Warszawie liczba piwowarów wynosiła 38). Samo miasto zyskało prawdopodobnie swoją nazwę od najważniejszego z procesów produkcji piwa – warzenia brzeczki lub wprost od słowa „warka”, oznaczającego piwowarską miarę.
Przekazy historyczne, legendy i utwory literackie potwierdzają fakt, iż piwo z Warki, które ceniono za smak, klarowność i kolor, gościło na stołach całego kraju podczas najważniejszych uczt i biesiad. Książę mazowiecki Bolesław V w dowód uznania nadał przywilej zastrzegający wyłączność dostawy wareckiego piwa na swój dwór (1483). Na początku XVII wieku Jędrzej Święcicki, geograf i historyk Mazowsza, pisał, że „Pomyślność Warki stała przede wszystkim piwem…”
Z piwem Warka związana jest legenda dotycząca nuncjusza papieskiego Hipolita Aldobrandiniego, późniejszego papieża Klemensa VIII. Przebywając w Polsce bardzo zasmakował w wareckim piwie. Twierdził, iż „było wyborne, szczypiące, z koloru i smaku do wina podobne”. Po powrocie do Rzymu poważnie zachorował. Przy będącym już w bardzo złym stanie Ojcu Świętym czuwali duchowni, którzy odmawiali litanię do Wszystkich Świętych. Gdy na łożu boleści wyszeptał on „Piva di Polonia... Piva di Warka...”, obecni przy nim duchowni, sądząc, że chodzi o jakąś nieznaną świętą, wszak „piwo” w języku włoskim to „birra”, zaczęli się modlić: „Santa Piva, ora pro nobis” („Święta Pivo, módl się za nami”). Chory, słysząc to, wybuchnął śmiechem. W rezultacie wrzód, z powodu którego cierpiał, pękł i Aldobrandini zaczął zdrowieć.
Rodzaje piw.
Piwo Warka produkowane jest w kilku rodzajach:

</doc>
<doc id="720208" url="https://pl.wikipedia.org/wiki?curid=720208" title="Bouleternere">
Bouleternere



</doc>
<doc id="720209" url="https://pl.wikipedia.org/wiki?curid=720209" title="Boulieu-les-Annonay">
Boulieu-les-Annonay



</doc>
<doc id="720210" url="https://pl.wikipedia.org/wiki?curid=720210" title="Wsiewołod Czermny">
Wsiewołod Czermny

Wsiewołod Czermny (zm. ok. 1215) – książę czernihowski w latach 1202–1204 i wielki książę kijowski w latach 1206, 1207 i 1210–1212 z dynastii Rurykowiczów.
Był synem Światosława Wsiewołodowicza.
U schyłku 1178 albo 1179 poślubił córkę Kazimierza II Sprawiedliwego. Z małżeństwa tego pochodził syn Michał oraz dwie córki: Agafia i Wiera.
W 1183 brał udział w wyprawie na Połowców.
Przypuszczalnie w 1206 wraz z Włodzimierzem Igoriewiczem i książętami z linii Rościsławowiczów wyprawił się na Halicz. Kiedy Włodzimierz Igoriewicz został osadzony przez halickich bojarów na tronie, Wsiewołod wygnał z Kijowa Ruryka II. Wkrótce potem został jednak wyparty z tego miasta przez Ruryka II i jego synów. Na przełomie wiosny i lata 1207 Wsiewołod Czermny zorganizował kolejną wyprawę na Kijów i ponownie go zajął. Jesienią 1207 został wyparty stamtąd przez Ruryka.
Po śmierci Wsiewołoda Wielkie Gniazdo, wykorzystując niesnaski w tamtejszej linii Rurykowiczów, w 1214 zorganizował kolejną wyprawę przeciwko Rościsławowiczom.

</doc>
<doc id="720211" url="https://pl.wikipedia.org/wiki?curid=720211" title="Boulve">
Boulve



</doc>
<doc id="720212" url="https://pl.wikipedia.org/wiki?curid=720212" title="Boupere">
Boupere



</doc>
<doc id="720213" url="https://pl.wikipedia.org/wiki?curid=720213" title="Bourbevelle">
Bourbevelle



</doc>
<doc id="720215" url="https://pl.wikipedia.org/wiki?curid=720215" title="Bourdiniere-Saint-Loup">
Bourdiniere-Saint-Loup



</doc>
<doc id="720216" url="https://pl.wikipedia.org/wiki?curid=720216" title="Bourdonne">
Bourdonne



</doc>
<doc id="720217" url="https://pl.wikipedia.org/wiki?curid=720217" title="Bourg-Fidele">
Bourg-Fidele



</doc>
<doc id="720218" url="https://pl.wikipedia.org/wiki?curid=720218" title="Bourg-Saint-Andeol">
Bourg-Saint-Andeol



</doc>
<doc id="720219" url="https://pl.wikipedia.org/wiki?curid=720219" title="Cap">
Cap



</doc>
<doc id="720220" url="https://pl.wikipedia.org/wiki?curid=720220" title="Le Bourg-Saint-Leonard">
Le Bourg-Saint-Leonard



</doc>
<doc id="720222" url="https://pl.wikipedia.org/wiki?curid=720222" title="Bourg-d'Ire">
Bourg-d'Ire



</doc>
<doc id="720223" url="https://pl.wikipedia.org/wiki?curid=720223" title="Bourg-de-Peage">
Bourg-de-Peage



</doc>
<doc id="720224" url="https://pl.wikipedia.org/wiki?curid=720224" title="Bourg-l'Eveque">
Bourg-l'Eveque



</doc>
<doc id="720226" url="https://pl.wikipedia.org/wiki?curid=720226" title="Bourg-les-Valence">
Bourg-les-Valence



</doc>
<doc id="720227" url="https://pl.wikipedia.org/wiki?curid=720227" title="Folwark (powiat bytowski)">
Folwark (powiat bytowski)

Folwark – osada kaszubska w Polsce na zachodnim skraju Pojezierza Kaszubskiego położona w województwie pomorskim, w powiecie bytowskim, w gminie Parchowo. Osada wchodzi w skład sołectwa Chośnica. Na południe od Nowego Folwarku znajduje się otoczony lasami rezerwat przyrody "Jeziorka Chośnickie".
W latach 1975–1998 miejscowość administracyjnie należała do województwa słupskiego.

</doc>
<doc id="720228" url="https://pl.wikipedia.org/wiki?curid=720228" title="Bourg-sous-Chatelet">
Bourg-sous-Chatelet



</doc>
<doc id="720229" url="https://pl.wikipedia.org/wiki?curid=720229" title="Lista hrabstw w stanie Floryda">
Lista hrabstw w stanie Floryda

Lista 67 hrabstw w stanie Floryda, w Stanach Zjednoczonych:

</doc>
<doc id="720230" url="https://pl.wikipedia.org/wiki?curid=720230" title="Bourgbarre">
Bourgbarre



</doc>
<doc id="720231" url="https://pl.wikipedia.org/wiki?curid=720231" title="Baszir al-Dżumajjil">
Baszir al-Dżumajjil

Baszir al-Dżumajjil, Baszir Dżemajel (fr. "Bachir Gemayel", arab. بشير الجميل; ur. 10 listopada 1947 w Bejrucie, zm. 14 września 1982 tamże) – libański polityk, Maronita, dowódca wojskowy; prezydent Libanu.
Rodzina.
Al-Dżumajjil był synem Pierre’a al-Dżumajjila i bratem Amina al-Dżumajjila – libańskich polityków z wpływowej rodziny szejków Dżumajjil z Bikfajji. Z żoną Solange miał dwie córki: Maję i Youmnę oraz syna Nadima.
Kariera polityczna.
Ukończył studia prawnicze i prowadził praktykę adwokacką. Karierę polityczną rozpoczął w 1962, wstępując do partii „Kataeb”. W czasach wojny domowej w Libanie stanął na czele zbrojnych oddziałów tej partii. Był pierwszym, charyzmatycznym przywódcą prawicowych Sił Libańskich i zwolennikiem ścisłego sojuszu z Izraelem. W 1978 w czasie „studniowej wojny” wyparł oddziały wojsk syryjskich z obszarów zamieszkanych przez chrześcijan. Przyczynił się także do przerwania przez Syryjczyków oblężenia Zahle. Z drugiej zaś strony odpowiada za brutalną eliminację liderów konkurencyjnych frakcji chrześcijańskich, m.in. Tony’ego Farandżijji.
23 sierpnia 1982 został wybrany przez parlament prezydentem Libanu, choć muzułmańscy deputowani zbojkotowali głosowanie. 14 września tego samego roku, na dziewięć dni przed rozpoczęciem urzędowania, został zamordowany przez prosyryjskiego bojówkarza, Habiba Chartouniego. Do dnia dzisiejszego Baszir al-Dżumajjil jest idolem wielu konserwatywnych maronitów.
Odniesienia w kulturze.
Zabójstwo Baszira al-Dżumajjiliego jest wspomniane w utworze zespołu KSU „Liban”, na płycie „Pod prąd”. Jednak, inaczej niż w tekście, morderca prezydenta został ustalony.

</doc>
<doc id="720233" url="https://pl.wikipedia.org/wiki?curid=720233" title="Bourguignon-les-Conflans">
Bourguignon-les-Conflans



</doc>
<doc id="720234" url="https://pl.wikipedia.org/wiki?curid=720234" title="Bourguignon-les-Morey">
Bourguignon-les-Morey



</doc>
<doc id="720236" url="https://pl.wikipedia.org/wiki?curid=720236" title="Bourguignon-les-la-Charite">
Bourguignon-les-la-Charite



</doc>
<doc id="720238" url="https://pl.wikipedia.org/wiki?curid=720238" title="Bourguebus">
Bourguebus



</doc>
<doc id="720239" url="https://pl.wikipedia.org/wiki?curid=720239" title="Bouriege">
Bouriege



</doc>
<doc id="720240" url="https://pl.wikipedia.org/wiki?curid=720240" title="Marilyn Manson">
Marilyn Manson

Marilyn Manson, właśc. Brian Hugh Warner (ur. 5 stycznia 1969 w Canton) – amerykański piosenkarz, lider i wokalista zespołu Marilyn Manson, malarz.
Uznawany za skandalistę, był tematem wielu kontrowersji, szczególnie pod koniec lat 90. XX wieku. Znany z prowokujących tekstów, kontrowersyjnego wizerunku i zachowania.
W 2006 został sklasyfikowany na 44. miejscu listy „100 najlepszych wokalistów metalowych wszech czasów” według Hit Parader, w 2009 został sklasyfikowany na 19. miejscu listy „50 najlepszych heavymetalowych frontmanów wszech czasów” według Roadrunner Records, a w 2011 został sklasyfikowany na 30. miejscu listy „50 największych współcześnie gwiazd rocka” według Kerrang.
Życiorys.
Wczesne lata.
Urodził się w Canton w stanie Ohio. Jest synem Hugh Warnera i Barbary Wyer – katolika i episkopalianki. Według autobiografii artysty pt. "Trudna droga z piekła", jest pochodzenia angielsko-niemiecko-polskiego (wspomina m.in. o obrazie św. Jana Pawła II wiszącym w kuchni, jako jego polskiego dziedzictwa). Uczęszczał do katolickiej szkoły, której rygory całkowicie mu nie odpowiadały. Po ukończeniu nauki w liceum Glen Oak, wraz z rodziną przeprowadził się do Fort Lauderdale na Florydzie.
Muzyka.
Na studiach został dziennikarzem muzycznym dla lokalnego magazynu. W 1989 przyjął pseudonim Marilyn Manson (połączenie Marilyn Monroe i Charlesa Mansona) i założył zespół Marilyn Manson and the Spooky Kids, w skład którego weszli oprócz niego: Brian Tutunick (gitara basowa), Scott Putesky (gitara) oraz Perry Pandrea (keyboard). Zespół nie miał perkusisty, używał automatu perkusyjnego. Wkrótce nazwę zespołu skrócono do „Marilyn Manson”.
Kontrowersje.
W kwietniu 1999 doszło do strzelaniny w szkole w Columbine, w której dwóch kilkunastoletnich uczniów zastrzeliło kilkanaście przypadkowych osób, potem popełniając samobójstwo. Według relacji psychologów sądowych, do zbrodni zmotywowała ich twórczość Mansona, co spowodowało ostre ataki na zespół. Jakiś czas po tragedii okazało się, że nastolatkowie wcale nie słuchali muzyki Marilyna Mansona, nie zmieniło to jednak stosunku publiki do artysty.
Życie prywatne.
3 grudnia 2005, po prawie siedmiu latach znajomości, poślubił modelkę i aktorkę Ditę Von Teese, której był fanem przez wiele lat. Ceremonia odbyła się w Kilsheelan, w hrabstwie Tipperary w Irlandii – w zamku należącym do przyjaciela młodej pary, artysty Gottfrieda Helnweina, i wbrew zapowiedziom prasy, obeszło się bez skandalu. Ceremonia utrzymana była w stylu wiktoriańskim, a ślubu udzielił przyjaciel muzyka, reżyser i twórca komiksów Alejandro Jodorowsky. Wśród gości weselnych znalazło się blisko sześćdziesiąt osób, wśród nich m.in. Lisa Marie Presley i Eric Szmanda. 30 grudnia 2006 Von Teese złożyła wniosek o rozwód, ze względu na „niemożliwe do poprawy różnice” dzielące ją i Mansona. Do rozpadu małżeństwa doszło prawie rok później, 27 grudnia 2007 w Los Angeles Superior Court.
Wcześniej był zaręczony z aktorką Rose McGowan. Spotykał się także z Traci Lords, Jenną Jameson i Melissą Romero, z którą związek opisał w autobiografii "Trudna droga z piekła". Pod koniec 2008 rozstał się z aktorką Evan Rachel Wood, z którą był związany od października 2006. Evan zagrała w teledysku jego grupy do utworu "Heart-Shaped Glasses (When the Heart Guides the Hand)". W styczniu 2010 para ogłosiła zaręczyny, które jednak zostały odwołane kilka miesięcy później. W 2020 po kilku latach związku wziął ślub z fotografką Lindsay Usich, o czym w wywiadzie poinformował aktor Nicolas Cage. Jest ojcem chrzestnym córki aktora Johnny’ego Deppa Lily-Rose Depp.
Jest honorowym kapłanem Kościoła Szatana, największej organizacji satanistycznej na świecie. Nie praktykuje jednak, ani nie pełni swej funkcji, uznając przyznane mu stanowisko za oznakę szacunku ze strony założyciela Antona Szandora LaVeya.
Film.
Stworzył ścieżki dźwiękowe do kilku filmów. Napisane i wykonane przez niego utwory wybrzmiały w produkcjach, takich jak "Zagubiona autostrada", "Matrix", "Z piekła rodem", "To nie jest kolejna komedia dla kretynów" czy "". Jest także autorem podkładu muzycznego do thrillera sci-fi "Resident Evil". Jego cover piosenki "Sweet dreams" (oryg. Eurythmics) występuje również w filmie: "Dom na przeklętym wzgórzu" czy też w Gamerze. W 2002 brał udział w tworzeniu soundtracku do horroru "Królowa potępionych". Trzy lata później jeden z utworów Mansona, "Irresponsible Hate Anthem", znalazł się na ścieżce dźwiękowej filmu "Piła II". Przygotował również cover piosenki "This is Halloween" (oryg. Danny Elfman), jako dodatek do ścieżki dźwiękowej z filmu "Miasteczko Halloween" w reżyserii Henry’ego Selicka.
Związek Mansona z filmem to również aktorstwo i reżyseria. Pierwszy raz pojawił się epizodycznie w 1997 w "Zagubionej autostradzie" Davida Lyncha, grając aktora filmów pornograficznych. Rok później zagrał kolejny epizod w filmie "Cukiereczek". Pojawił się też w krótkometrażowym filmie "", u boku Gary’ego Oldmana i Jamesa Browna. W 2003 zagrał w filmie "Party Monster", zaraz po tym pojawił się w filmie Asi Argento "The Heart is Deceitful Above All Things". Na 2005 planował rolę w filmie "Living Neon Dreams". Natomiast jednym z jego najważniejszych występów był gościnny udział w filmie Michaela Moore’a "Zabawy z bronią".
Wyreżyserował własny film pt. "Doppelherz", który był dołączany jako dodatek do albumu "The Golden Age of Grotesque". Jest także współreżyserem teledysków własnej grupy. Realizuje swój pełnometrażowy debiut reżyserski; jego film "Phantasmagoria: The Visions of Lewis Carroll" to horror psychologiczny, który ma opowiadać o życiu pisarza Lewisa Carrolla. Producent zadecydował o zerwaniu prac nad filmem po zaprezentowaniu przez Mansona trailera filmu.
W 2013 pojawił się gościnnie w dwóch odcinkach sezonu 6 serialu "Californication". W 2014 wystąpił w siódmym sezonie serialu "Synowie Anarchii", jako Ron Tully, przywódca gangu współczesnych amerykańskich nazistów. W 2020 pojawił się gościnnie w serialu "Nowy papież".
Malarstwo.
Maluje akwarele. Pierwsza wystawa jego prac, zatytułowana "The Golden Age of Grotesque", odbyła się w dniach 13–14 września 2002 w Los Angeles. Następne trzy wystawy odbyły się w kwietniu 2003, w ramach pokazów artystycznych "Grotesque Burlesque" w Berlinie, Paryżu i Londynie. We wrześniu 2004, w Paryżu i w Berlinie, odbyły się dwie kolejne wystawy, zatytułowane "Trismegistus". Wiele z jego obrazów zostało sprzedanych za znaczne sumy, a ich nabywcami zostali między innymi Jack Osbourne, Dave Navarro, Andy Dick.
W 2002 zaprzyjaźnił się z Gottfriedem Helnweinem, co zaowocowało współpracą przy serii zdjęć i dekoracji scenicznej dla albumu "The Golden Age of Grotesque" i trasy "Grotesque Burlesque".
W lipcu 2010 w Wiedniu w Kunsthalle zaprezentowano wystawę 20 obrazów Mansona pod tytułem „Genealogies of Pain”.

</doc>
<doc id="720241" url="https://pl.wikipedia.org/wiki?curid=720241" title="Marilyn Manson (zespół muzyczny)">
Marilyn Manson (zespół muzyczny)

Marilyn Manson – amerykański zespół rockowy założony w 1989 przez Briana Warnera i Scotta Putesky’ego w Fort Lauderdale, w stanie Floryda. Znany z kontrowersyjnego wyglądu i tekstów i propagowania nonkonformizmu. Każdy dotychczasowy album zespołu, miał mieć różne i indywidualne brzmienie przez co trudno jednoznacznie go sklasyfikować, zaś zespół i jego lider starali się wymyślić unikatowy i wyrafinowany wizerunek dla każdej kolejnej ery. Grupa muzyczna została utworzona w 1989 jako "Marilyn Manson &amp; the Spooky Kids". Wyjątkowe wystąpienia spowodowały utworzenie się lokalnego kultu, który później rozrósł się na skalę światową. Program zespołu prawie zawsze zmienia się pomiędzy wydaniami kolejnych albumów.
Reputacja Marilyna Mansona rosła wraz z zespołem, który uważany jest za jeden z najbardziej znanych i kontrowersyjnych wśród współczesnych zespołów; co w dużej mierze zawdzięcza właśnie Brianowi Warnerowi i jego częstym utarczkom z religią i postaciami politycznymi. Pseudonim każdego członka grupy został utworzony z połączenia pierwszego imienia znanej kobiety uważanej za symbol seksu i nazwiska znanego seryjnego mordercy, robiąc to chciano przedstawić dziwną dychotomię społeczeństwa (zwłaszcza amerykańskiego). W ostatnich latach, nowi członkowie zespołu odeszli od tej zasady i pozostali przy własnych imionach. Grupa nosi dziwaczne stroje i makijaż, oraz świadomie przedstawia szokujące zachowanie zarówno na scenie jak i poza nią. Teksty Marilyn Manson często spotykają się z krytyką ich antyreligijnych upodobań i postawy wobec seksu, przemocy i narkotyków. Muzyka i wystąpienia zespołu często nazywane są obraźliwymi i nieprzyzwoitymi. Kilka razy zespół spotkał się nawet z protestami i petycjami pod swoim adresem, aby zaprzestali występów.
Te kontrowersje przyczyniły się do wzrostu popularności grupy. Wielu zagorzałych fanów uczyniło z Marilyn Manson czołowy zespół: trzy płyty uzyskały status platynowej, a trzy inne złotej. Cztery płyty debiutowały w najlepszej dziesiątce, w tym dwie jako numer jeden. W czerwcu 2003, Jon Wiederhorn z MTV.com określił Marilyna Mansona jako „jedynego dziś, prawdziwego artystę”. VH1 sklasyfikowało Marilyn Manson jako 78. najlepszą kapelę rockową na swojej liście "100 Najlepszych Artystów Hard Rocka."
Historia zespołu.
The Spooky Kids i wczesne lata (1989–1992).
W 1989, Brian Hugh Warner studiował dziennikarstwo i nabywał doświadczenie poprzez pisanie muzycznych artykułów dla „magazynu” z południowej Florydy, 25th Parallel. Dało mu to możliwość poznania muzyków, do których jego zespół mógł być potem porównywany, włączając w to My Life with the Thrill Kill Kult i Trenta Reznora z Nine Inch Nails. Niedługo potem Warner poznał Scotta Putesky’ego i po pokazaniu mu kilku własnych tekstów, zaproponował aby razem założyli zespół. Brian Warner, gitarzysta Putesky i basista Brian Tutunick nagrali swoje pierwsze demo jako "Marilyn Manson &amp; The Spooky Kids" w 1990, przyjmując pseudonimy artystyczne, kolejno: Marilyn Manson, Daisy Berkowitz i Olivia Newton Bundy. Wkrótce dołączył do nich Stephen Bier, który nazwał się Madonna Wayne Gacy, a Bundy został zastąpiony przez Brada Stewarta – Gidget Gein. W 1991, do grupy dołączył perkusista Fred Streithorst z pseudonimem artystycznym Sara Lee Lucas.
Pseudonimy artystyczne każdego członka zespołu przedstawiały ideę, której głównym założeniem była: dychotomia dobra i zła, które razem tworzą całość. „Marilyn Monroe miała ciemną stronę”, wyjaśnia Manson w swojej autobiografii, „Tak samo jak Charles Manson ma dobrą, inteligentną stronę”. Wizerunki Monroe i Mansona, tak jak i innych równie sławnych i powszechnie znanych, były elementem wspólnym we wczesnych materiałach promocyjnych zespołu.
Popularność w okolicy The Spooky Kids rosła szybko, głównie za sprawą didżeja radiowego Scotta Davis z WYNX-FM, wczesnego fana, który chętnie puszczał piosenki z dema zespołu; jak również z powodu bardzo widowiskowych koncertów, które słynęły z szokujących wystąpień. Nie było czymś niezwykłym zobaczyć na takim koncercie „nagą kobietę przybitą do krzyża, dziecko w klatce, czy krwawiące części ciała zwierząt”; Mansona, Berkowitza i Geina w damskich ubraniach lub dziwacznych strojach; a także profesjonalną pirotechnikę (np. od czasu do czasu scena stawała w płomieniach). Grupa dramatycznie zestawiała te groteskowe przedstawienia z elementami kultury zaczerpniętymi z młodości jej członków (lata 70. i 80.): postacie z dziecięcych kreskówek tamtych lat często pojawiały się, ze zmienionym wizerunkiem, na plakatach i w biuletynach Marilyn Manson, były też samplowane. Zespół kontynuował tworzenie i wydawanie kaset – skracając swoją nazwę do Marilyn Manson w 1992 – do lata 1993, kiedy to zwrócił na siebie uwagę Trenta Reznora, który właśnie założył swoją własną wytwórnię płytową o nazwie Nothing Records.
Portrait of an American Family i Smells Like Children (1993–1995).
Reznor zaoferował Marilyn Manson kontrakt z jego nową wytwórnią i możliwość supportu Nine Inch Nails na ich nadchodzącej trasie koncertowej. Kapela przyjęła obie propozycje i nagrywanie ich krajowego debiutowego albumu, "Portrait of an American Family", zaczęło się w lipcu 1993. Pracując z producentem Rolim Mosimannem w Criteria Studios w Miami, grupa nagrała kilka nowych piosenek razem z materiałem z repertuaru Spooky Kids i przed końcem jesieni 1993 ukończyła pierwszą wersję swojego debiutanckiego albumu zatytułowanego "The Manson Family Album". Nie został on, mimo wszystko, dobrze przyjęty. Nieprzyjemny wydźwięk „surowości” który produkcje Mosimanna wnosiły do takich grup jak Swans nie przyjęły się na albumie The Manson Family; Reznor i wszyscy członkowie kapeli uznali go jako płytki i bez życia, słabo reprezentujący dynamiczne wystąpienia Marilyn Manson. „Pomyślałem 'To rzeczywiście jest do bani'”, wyjaśnia Manson, „więc puściłem to Trentowi i ten stwierdził, że to do bani”. W tym samym czasie zespół miał problemy z basistą Gidgetem Geinem, który zaczął tracić kontrolę nad swoim uzależnieniem od heroiny. Podczas przeróbki albumu, Manson zagrał dwa koncerty w południowej Florydzie pod nazwą Mrs. Scabtree. Scrabtree składał się z dwóch członków MM, gitarzysty z Itch, członka Amboog-a-Lard (Jeordie White), oraz Pata Joyce’a i Killera z Jack Off Jill.
W październiku 1993, Reznor zgodził się przerobić album Marilyn Manson, zabierając grupę i jej kasety do The Record Plant w Los Angeles. Gein, który był hospitalizowany po przedawkowaniu nie został zaproszony. Po siedmiu tygodniach miksowania, remiksowania i ponownego nagrywania, album – teraz zatytułowany "Portrait of an American Family" – był gotowy by zostać zaprezentowanym Interscope Records. Jeszcze gdy pierwszy singiel „Get Your Gunn” zaczynał być puszczany w radiu, Gein otrzymał od Marilyna Mansona list oświadczający, że jego usługi „nie są już potrzebne” po tym, jak czwarty raz przedawkował heroinę; został zastąpiony przez Twiggy’ego Ramireza, wówczas znanego jako Jeordie White, z thrashmetalowejowej grupy Amboog-a-Lard z Miami. W grudniu 1993, Ramirez po raz pierwszy wystąpił jako nowy basista grupy na koncertach na Florydzie z supportem Jack Off Jill. Podczas grania w „Club 5” w Jacksonville, Manson został oskarżony przez miejscową Chrześcijańską Koalicję o pogwałcenie praw miejskich. Jessicka, wokalistka Jack Off Jill, została oskarżona o nakłanianie do lubieżności. Oboje wokaliści zostali aresztowani i zarzucono im naruszenie prawa. Podczas supportu na pierwszym koncercie z czternastotygodniowej krajowej trasy Nine Inch Nails, Ramirez zaliczył swój pierwszy krajowy debiut. W trakcie tej trasy Manson miał okazję spotkać się z założycielem Kościoła Szatana, Antonem LaVeyem. Po serdecznym spotkaniu, LaVey uhonorował Mansona tytułem „kapłana” – oznacza, w Kościele Szatana, osobę która jest szanowana przez kościół, niekoniecznie poświęcającą swoje życie przekazywaniu religii innym jak ksiądz czy minister.
W marcu 1995, grupa rozpoczęła swoją pierwszą krajową trasę koncertową, dwumiesięczny wyjazd z Monster Voodoo Machine jako support; to była ostatnia trasa Sary Lee Lucasa z zespołem. Napięcie pomiędzy Lucasem i Mansonem wyraźnie rosło w miarę kolejnych koncertów, w końcu w przedostatnią noc trasy, Manson w tajemnicy zdecydował, by zakończyć pokaz z hukiem: podczas grania wówczas nowej piosenki, „Lunchbox” oblał perkusję Lucasa płynem z zapalniczki i podpalił – w tym czasie Lucas wciąż był za nią i usiłował grać (Manson najwyraźniej zapomniał, że zespół ma jeszcze jeden koncert do zagrania). Lucas odszedł z zespołu następnej nocy po finałowym koncercie. Niecałe dwa tygodnie później jego następca, Ginger Fish, dołączył do grupy. Marilyn Manson ruszył w trasę ponownie, tym razem z supportem Danziga i Korna.
Trasa zakończyła się latem 1995. Zaraz po niej zespół przeniósł się do nowej siedziby Nothing Records, w Nowym Orleanie w stanie Luizjana, aby rozpocząć pracę nad trzecim singlem z "Portrait of an American Family", „Dope Hat”. Do utworu nakręcono teledysk, w którym Manson wcielił się w rolę Willy’ego Wonki, we wstrząsająco przerażającej wersji "Willy Wonka i Fabryka Czekolady", proponowany singiel „Dope Hat” ostatecznie przekształcił się w trwający godzinę album remiksów, "Smells Like Children". Na albumie znalazło się 15 utworów będących coverami, remiksami i groteskowo brzmiącymi eksperymentami, w tym m.in. nowa wersja piosenki zespołu Eurythmics, „Sweet Dreams (Are Made of This)”. Utwór ten okazał się pierwszym prawdziwym hitem Marilyn Manson: teledysk bardzo często pojawiał się w MTV (w odróżnieniu od wideoklipu „Dope Hat”, który MTV przeniosła do pasma nocnego kilka miesięcy wcześniej).
Pięciomiesięczna trasa promująca trwała od września do lutego. Podczas niej zespół zaprezentował nowe utwory, takie jak „Irresponsible Hate Anthem”, „Minute of Decay” i „Smells like Children”. Wówczas zaczęło krążyć wiele plotek na temat nowego albumu i potwierdziły się one gdy grupa, na początku 1996 roku, wróciła do studia Nothing w Nowym Orleanie, by przygotować to, co Manson określił jako „muzyczną ceremonię zaprojektowaną, by spowodować Apokalipsę”.
Antichrist Superstar (1996–1997).
Drugi długogrający album studyjny Marilyn Manson, "Antichrist Superstar", został wydany 8 października 1996. Został nagrany w Nothing Records z samym Trentem Reznorem będącym kierownikiem produkcji; podobno proces tworzenia był długi i trudny, zainteresowanie wzbudziły domniemane eksperymenty obejmujące brak snu i ciągłe zażywanie narkotyków w celu stworzenia środowiska odpowiadającego, ponurej i czasem brutalnej, treści albumu. W tym czasie, narastała wrogość pomiędzy członkami kapeli, w wyniku czego z zespołu odszedł gitarzysta i współzałożyciel Daisy Berkowitz. Po jego odejściu, głównym gitarzystą w większości nagrań na "Antichrist Superstar" był Twiggy Ramirez, a zespół ogłosił, że poszukuje nowego gitarzysty na nadchodzącą trasę koncertową; po przesłuchaniu przyjęty został Timothy Linton. Przerywając sześcioletnią tradycję przyjmowania pseudonimów po słynnych mordercach, najnowszy członek zespołu został nazwany Zim Zum – imię pochodziło z Kabały, jednego z głównych źródeł inspiracji dla albumu. Pierwszy singiel albumu, „The Beautiful People”, wywarł dosyć duży wpływ na listy przebojów rocka alternatywnego i wywołał wystarczająco duże oczekiwanie na "Antichrist Superstar", tak że album debiutował jako numer trzy na listach najlepszych albumów. Półtora roczna trasa "Dead to the World" wspierająca również poprzednie albumy; to była najdłuższa i na największą skalę trasa jak dotychczas, obejmowała życiowy debiut Marilyn Manson na Alasce, Hawajach, w Wielkiej Brytanii, Europie, Ameryce Południowej, Azji i Australii tak, że ich sława rozprzestrzeniła się po wszystkich zakątkach świata. W Stanach Zjednoczonych, zespół przykuwał większą uwagę niż kiedykolwiek wcześniej, choć niekoniecznie pozytywną.
W trakcie trasy, grupa wzięła sobie do serca ustalenia kongresu, wprowadzone przez senatora Josepha Liebermana, aby określić wpływ, jeżeli będzie, brutalnych tekstów na młodych słuchaczy. Później Lieberman określił Marilyn Manson jako „prawdopodobnie najbardziej chory zespół kiedykolwiek promowany przez główną wytwórnię płytową”. W dodatku, prawie każdy koncert trasy był pikietowany przez organizacje religijne, przekonujące fanów, by nie oglądali muzyka, który kiedyś powiedział „Uważam, że za każdym razem gdy ludzie słuchają tego nowego albumu Bóg może zostać zniszczony w ich wyjałowionych umysłach”.
10 listopada 1997, zespół wydał remiksowy/koncertowy minialbum, "Remix &amp; Repent", zawierający nowe wersje czterech utworów z "Antichrist Superstar", „The Beautiful People”, „Tourniquet”, „Antichrist Superstar” i „Man That You Fear”, obok piosenek nagranych na żywo podczas amerykańskiej części trasy "Dead to the World". Dwie niewydane piosenki z sesji nagraniowej "Antichrist Superstar" zostały użyte w filmowych ścieżkach dźwiękowych: „Apple of Sodom” w "Zagubionej autostradzie" Davida Lyncha i „The Suck for Your Solution” w filmie biograficznym Howarda Sterna, "Części intymne" w reżyserii Betty’ego Thomasa. Pod koniec roku, Manson ogłosił nadchodzącą publikację jego pierwszej książki, autobiograficznej "Trudnej drogi z piekła" (ang. "The Long Hard Road out of Hell"); książka została wydana w lutym 1998, równocześnie z kasetą wideo zatytułowaną "Dead to the World" ukazującą, na żywo, światową trasę koncertową. Następca "Antichrist Superstar" miał być wydany, według zespołu, niebawem, towarzyszyły temu również plotki o zaangażowaniu Billy’ego Corgana i The Dust Brothers do wówczas jeszcze niezatytułowanego albumu.
Mechanical Animals (1998–1999).
15 września 1998, Marilyn Manson wydał "Mechanical Animals", album, na który duży wpływ miał David Bowie. Interscope promował album na szeroką skalę, włączając w to olbrzymi billboard, na Times Square, z Mansonem jako androidalną istotą pozaziemską, oraz ciągłe reklamy w MTV i innych stacjach, promujące album i singiel „The Dope Show”; pchnięty przez sukces "Antichrist Superstar" i nacisk ze strony prasy, album debiutował jako numer jeden spośród 200 albumów na liście Billboardu. Zespół przedstawił na tym albumie swój nowy wizerunek; odsuwając na bok ponurość i mroczny gotyk poprzedniej płyty na rzecz bardziej skrytej makabryczności.
Marilyn Manson był wtedy glamrockowym zespołem, zapożyczającym swoją prezencję w dużej mierze od Bowiego oraz od Roxy Music i ich czasów. W tamtym czasie, kapela na stałe przeniosła się do Los Angeles, a Zim Zum został zastąpiony przez glamrockowego gitarzystę Johna Lowery, który dołączył do zespołu jako John 5. Po krótkiej trasie promocyjnej, zespół wyruszył w światową trasę "Rock Is Dead" z supportem Hole i Monster Magnet. Trasa okazała się pechowa: 1 marca 1999, trzy zespoły zagrały pierwszy koncert w Spokane w stanie Waszyngton; około 14 marca, Hole opuścił trasę, a Manson złamał kostkę, co wymusiło odwołanie kilku koncertów. Jack Off Jill i Nashville Pussy zostały poproszone o support w pozostałych koncertach.
Niecałe trzy tygodnie po zakończeniu się trasy, dwaj studentci (Eric Harris i Dylan Klebold), w Columbine High School w Littleton w stanie Kolorado, zabili trzynaście osób, po czym popełnili samobójstwo; początkowo media określiły ich jako fanów „brutalnej” muzyki i gier wideo. 28 kwietnia, z szacunku do ofiar, Marilyn Manson odwołał pozostałe koncerty trasy "Rock Is Dead" i nie występował w Denver, aż do Ozzfest w 2001. Piosenka Mansona, „The Nobodies”, była bezpośrednio zainspirowana strzelaniną.
Holy Wood (2000–2001).
Przez resztę roku 1999 i dużą część 2000 nastąpił okres względnej ciszy o Marilyn Manson. Grupa spędziła ponad rok na spokojnym pisaniu i nagrywaniu w studiu w Dolinie Śmierci, tylko jeden singiel „Astonishing Panorama of the Endtimes” – wyciągnięty z czasów "Antichrist Superstar" – ukazał się w tamtym czasie. "Holy Wood (In the Shadow of the Valley of Death)" został wydany 14 listopada 2000. Powracając do mroczniejszego, bardziej wewnętrznego brzmienia "Antichrist Superstar", większość tekstów albumu została napisana w reakcji na masakrę w Columbine. Pomimo bardzo zdecydowanego uznania, "Holy Wood" był najsłabiej sprzedającym się albumem. Określany przez zespół jako trzecia część trylogii rozpoczęta albumem "Antichrist Superstar" i kontynuowana "Mechanical Animals", jego dominującym motywem jest badanie relacji pomiędzy śmiercią i sławą w amerykańskiej kulturze; teksty i oprawa graficzna zawierają wiele odniesień do Johna F. Kennedy’ego i Lee Harveya Oswalda, Johna Lennona i Marka Davida Chapmana, a nawet do Abrahama Lincolna i Johna Wilkesa Bootha. Światowa trasa "The Guns, God and Government" poszerzona o badanie oczarowania Ameryki przez przemoc, i logo trasy – karabin i pistolety ustawione tak by przypominać Chrześcijański krzyż – Manson nie miał zamiaru ukrywać co było źródłem tych fascynacji.
16 maja 2001, na oficjalnej stronie Marilyn Manson zostało ogłoszone, że Manson zaplanował cytować Biblię na swoim następnym koncercie, by „przebić” swoje brutalne teksty, „będziemy więc mogli przyjrzeć się zaletom wspaniałych chrześcijańskich historii o chorobach, morderstwach, cudzołóstwie, samobójstwach i ofiarach z dzieci. Jak dla mnie zapowiada się niezłe widowisko”. 21 czerwca 2001, Manson rzeczywiście odczytał Biblię na scenie w Denver, w stanie Kolorado. Zaprezentował fragmenty takie jak m.in. Księga Kapłańska 20:9 („Ktokolwiek złorzeczy swemu ojcu albo matce musi ponieść śmierć”) i Księga Psalmów 137:9 („Błogosławiony, który pochwyci i roztrzaska twoje niemowlęta o skałę”).
The Golden Age of Grotesque (2002–2004).
Gdy „tryptyk” poprzednich trzech albumów był zakończony, Marilyn Manson mógł rozpocząć świeży projekt. W 2002, Jonathan Davis z Korna zaprosił Marilyna Mansona do studia aby nagrać partie wokalne do, napisanej przez niego, piosenki zatytułowanej „Redeemer”. Utwór, wyprodukowany przez Davisa i Richarda Gibbsa, był następnie wydany na Queen of the Damned OST. Po poszukiwaniach inspiracji w schyłku ery Swingu w latach 20., zespół nagrał album "The Golden Age of Grotesque", który został wydany 13 maja 2003.
Unikając głębokich tekstów oraz rozległej symboliki i ukrytych znaczeń z "Holy Wood", nowy album był względnie bezpośredni; w większej przenośni, Manson porównuje swoją własną, często krytykowaną, muzykę do sztuki zdegenerowanej, zakazanej przez nazistowski reżim. Nowy członek Tim Skold, zastępujący Twiggy’ego Ramireza, nadał nowy wymiar brzmieniu zespołu; wniósł ciężki industrialny rytm, który wziął z KMFDM, lepiej czy gorzej – Albumowi "The Golden Age of Grotesque" często zarzucano, że jest zapożyczony z KMFDM i brak mu oryginalności, z której Marilyn Manson stał się znany. Album jednak sobie radził, debiutował jako numer jeden na listach najlepszych albumów, i sprzedał się liczbą 118 000 płyt w pierwszym tygodniu od wydania, w samych Stanach Zjednoczonych.
Nowe wydawnictwo powstało głównie w trio John 5, Marilyn Manson oraz Tim Skold, choć największy udział w pisaniu muzyki na "The Golden Age of Grotesque" miał John 5, który poza zaangażowaniem w proces tworzenia większości materiału albumu, samodzielnie skomponował utwory „♠” oraz „The Bright Young Things”.
Na kolejnej światowej trasie koncertowej, "Grotesk Burlesk", nastąpiło poszerzenie motywu, zainspirowanego Republiką Weimarską, o dodanie elementów niemieckiego kabaretu do wystąpień zespołu. Starannie przygotowana, przez Gottfrieda Helnweina, oprawa graficzna pojawiła się jako dekoracja sceny zespołu, a jego członkowie zaczęli pokazywać się na scenie i poza nią, jak supergwiazdy, w garniturach od projektantów mody.
Lest We Forget (2004–2005).
"" został wydany 20 września 2004. Przez samego wokalistę był określany jako album „pożegnalny”. Podczas trasy "Against All Gods", zaprezentowano szereg najlepszych hitów. Po wydaniu singla „Personal Jesus”, zespół zaliczył kilka promocyjnych występów; na jednym z nich, podczas rozdania nagród Comet w Niemczech, perkusista Ginger Fish spadł z jego podwyższenia na perkusję, uszkadzając czaszkę i łamiąc nadgarstek. Zastąpił go były perkusista Nine Inch Nails, Chris Vrenna; od czasu wyzdrowienia po wypadku Fish nagrywał i występował z nową kapelą, Martyr Plot, zanim znów dołączył do Marilyn Manson.
John 5 również został zastąpiony; Mark Chaussee z Fight został głównym gitarzystą w trasie "Against All Gods", był on zastępowany w studio przez Tima Skolda. Chociaż Johny 5 nie okazywał wrogości Marilynowi Mansonowi, to po zapowiedzi swojego odejścia, podczas występu na festiwalu Rock am Ring w 2003, miał miejsce incydent pomiędzy Johnym 5 i Marilynem Mansonem, gdzie Manson umyślnie kopnął gitarzystę. Johny 5 zareagował agresywnie, odrzucając swoją gitarę w połowie piosenki i unosząc pięści na Mansona jak gdyby chciał z nim walczyć, zaraz potem kontynuował jednak grę beż żadnych dalszych wydarzeń. "Lest We Forget The Best of" uzyskała status złotej płyty w 2005.
Spekulowano na temat tego, że komentarz Mansona jakoby był to „pożegnalny album” może wskazywać na to, że skład Marilyn Manson może nie być już stabilny, oraz że muzycy, którzy nagrali album i występowali na żywo mogą, w przyszłości, się zmienić tak jak to było w przypadku Nine Inch Nails i KMFDM. Album Marilyn Manson z 2007, „Eat Me, Drink Me”, był nagrany głównie przez Mansona i Skolda.
Eat Me, Drink Me (2006–2007).
Szósty album studyjny Marilyn Manson, "Eat Me, Drink Me", został wydany 5 czerwca 2007, debiutując jako numer 8 w Stanach Zjednoczonych z ponad 88 000 sprzedanych płyt. Wydany w ponad cztery lata po "The Golden Age of Grotesque", "Eat Me, Drink Me" zaznaczył kolejną zmianę w muzycznym stylu, z którego zespół zasłynął. Brzmienie było mieszanką glam rocka w stylu Davida Bowie i gotyckiego rocka w stylu Bauhaus. Album został napisany wyłącznie przez Mansona i Skolda w studio w wynajętym domu. Album jest też pierwszą poważną produkcją Mansona bez Madonny Wayne Gacy (Pogo) jako oficjalnego członka, tym samym wokalista Marilyn Manson został jedynym pierwotnym członkiem zespołu od czasu "Portrait of an American Family". Chris Vrenna, który tymczasowo zastąpił, na perkusji, Gingera Fisha podczas trasy "Against All Gods", teraz przez jakiś czas zastąpi na trasie Pogo. Marilyn Manson pojechał w trasę promującą album z Slayerem oraz supportem Bleeding Through i na wybranych koncertach z Deadly Apples.
Przez jakiś czas krążyły plotki jakoby Marilyn Manson napisał utwór „Mutilation is The Most Sincere Form of Flattery” jako atak na zespół My Chemical Romance (co później zdementował, mówiąc, że to było skierowane ogólnie do ludzi, którzy próbują go naśladować). Z kolei w innym wywiadzie Manson powiedział „Jestem zakłopotany byciem mną, ponieważ ci ludzie robią naprawdę kiepską, żałosną, płytką wersję tego, co zrobiłem”. Gerard Way, wokalista My Chemical Romance, nie skomentował wypowiedzi muzyka. 9 stycznia 2008, Manson napisał na MySpace, że dawny basista Twiggy Ramirez powrócił do zespołu, a Tim Skold go opuścił. Duet zaczął wtedy pracę nad nowym materiałem. Przyszła współpraca z Timem Skoldem nie została wykluczona.
The High End of Low (2008).
Sesja nagraniowa siódmego albumu studyjnego Marilyn Manson, rozpoczęła się po trasie "Rape of the World", która zakończyła się 2 marca 2008.
29 listopada 2007, na The Heirophant, ujawniono, że Marilyn Manson planuje rozpocząć pisanie utworów na ich siódmy album studyjny w styczniu lub lutym (2008). Manson powiedział „po ukazaniu się mojego albumu z najlepszymi hitami ("") zrobiłem sobie długą przerwę od muzyki, ponieważ był to okres, w którym nie byłem pewny kim chcę być. Zostawiłem muzykę na jakiś czas, ale to nie jest błąd, który chcę powtórzyć w przyszłości” wspomniał również Kerry’ego Kinga, byłego gitarzystę The Smashing Pumpkins, Jamesa Iha oraz Nicka Zinnera z Yeah Yeah Yeahs jako prawdopodobnych współpracowników. 11 stycznia 2008, w wywiadzie "Everyone Will Suffer Now" na MansonUSA, Manson powiedział „Czuję jakby teraz zachodziła wielka zmiana. Będzie tak owa. "Eat Me, Drink Me" otwiera okno i to będzie Huragan Katrina”. Zaplanowano, że nowy singiel z albumu ukaże się początkiem stycznia. Odkąd Manson rozstał się z Timem Skoldem i zjednoczył z Ramirezem, dwójka, razem z Fishem i Vrenną pracują nad albumem w Los Angeles przed zaplanowanym na luty 2009 ogłoszeniem daty trasy koncertowej. W wywiadzie dla Steppin' Out, Manson określił nowy album jako „bezwzględny, bardzo ciężki i bardzo brutalny”.
14 sierpnia 2008, na konferencji prasowej w Seulu, w Korei, Manson ogłosił, że były gitarzysta Limp Bizkit, a obecny lider Black Light Burns, Wes Borland dołączył do zespołu, zastępując Roba Hollidaya. Grupa wzięła udział w festiwalu ETP i kontynuowała prace nad nowym albumem. Jednakże Borland opuścił zespół, by trzeci już raz ponownie przyłączyć się do Limp Bizkit. Jak na razie nie wiadomo kto zajmie, za Borlanda, miejsce czołowego gitarzysty.
5 października, zespół zagrał specjalny koncert na dorocznym spotkaniu dyrektorów Hot Topic. Występ miał miejsce w hotelu Marriott w Los Angeles. Podczas przyjęcia z okazji rozdania nagród Scream 2008, Manson został podsłuchany gdy porównywał nowy album do "Antichrist Superstar", oświadczył również, że album jest „w dużej mierze ukończony” oraz spodziewa się wypuszczenia nowej piosenki jeszcze przed końcem tego roku i ma nadzieję na wydanie albumu w okolicach walentynek. Niedawno, w magazynie Revolver (wyd. luty 2009) ukazał się wywiad z Marilynem Mansonem. Manson pokrótce opowiedział o nowym albumie i ujawnił tytuły dwóch nowych piosenek, „I Wanna Kill You Like They Do in the Movies” oraz „Arma-goddamn-motherfuckin-geddon”. Producent albumu, Sean Beavan, na MySpace wyjawił kolejne dwa tytuły, „15” oraz „Four Rusted Horses”. Manson powiedział w wywiadzie dla Revolvera, „Mam swoją moc z powrotem” i nowy album „naprawdę powala wszystko co wcześniej zrobiliśmy”.
W Wigilię, by zdementować krążące plotki, Manson wydał oświadczenie: „Panie i Panowie, chciałbym coś ogłosić. Plotki o tym, że znalazłem 'zastępstwo' za Evan, albo że mam nową dziewczynę, są całkowicie nieprawdziwe. Kończę mój album. Jak również nigdy nie spotkałem się z Ne-Yo. Mogę go zapewnić, że nie chciałby być powiązany z czymś tak paskudnym. Przeżyjcie święta, tak żebym mógł szczęśliwie zniszczyć nowy rok każdemu, kto sądził, że muzyka pozostanie nudna i słodka”. 12 stycznia 2009, tytuł nowej piosenki został ujawniony przez Rudy’ego Coby, współpracownika i przyjaciela Marilyna Mansona. Utwór nazywa się „Devour” i jest pierwszy na nowym albumie.
Zostało ogłoszone, że Marilyn Manson dołączy do Slayera i jako czołowi wykonawcy wystąpią na Rockstar Energy Mayhem Festival 2009. Przy okazji festiwalu prasa wspomniała, że „Manson jest obecnie w studiu, pracując nad swoim siódmym albumem, którego wydanie przez Interscope Records zaplanowane jest na 18 maja 2009”. 2 lutego, Rolling Stone potwierdził, że tytułem nowego albumu jest "The High End of Low". Jest on obecnie w fazie miksów, a końcem tego miesiąca zostanie nakręcony teledysk do „I Want to Kill You Like They Do in the Movies”.
18 marca 2009, Kerrang! oznajmił, że album będzie zawierał 15 utworów, z czego ostatni będzie nosił tytuł „15”, jak również ujawnił nową piosenkę zatytułowaną „We’re from America”, o której Manson powiedział:
„Sądzę, że wielu ludzi, którzy usłyszą utwór, początkowo pomyślą, że jest tylko polityczny, ale on nie jest tylko taki, opisuję w nim również dużo popieprzonych scenariuszy, przez które przechodzę w moim życiu osobistym. Ktoś mnie zapytał, 'Dlaczego jesteś taki popieprzony?', 'Cóż, Jestem z Ameryki.' Nie znoszę faktu, że tak wielu ludzi spieprzyło ten kraj i że tak wielu ludzi spieprzyło moje życie osobiste, oraz że ja na to pozwoliłem. Czuję się jak Ameryka sama się czuje, ale w żadnym wypadku nie czyni mnie to dbającym o przyrodę, patriotycznym i wolnym rockmanem.” Utwór został udostępniony do pobrania za darmo, wyłącznie na jego oficjalnej stronie 27 marca 2009. Od 7 kwietnia będzie możliwy do kupienia jako cyfrowy singiel.
16 kwietnia 2009, oficjalna strona Marilyn Manson została uaktualniona o etykietę albumu, jak również pełną listę utworów "The High End of Low".
Gry.
Piosenka formacji „This is the New Shit” wzięła udział w kampanii reklamowej gry '. Utwór „Use Your Fist And Not Your Mouth” znalazł się w ścieżce dźwiękowej "Cold Fear". Natomiast kompozycja „Tainted Love” została użyta w trailerze gry ' z 2010 roku. Z kolei piosenka „Arma-Goddamn-Motherfuckin-Geddon” została umieszczona jako jeden z utworów w radiu "Blood 66.6" w grze "". Utwór „The Beautiful People” ukazał się w grze "WWE SmacDown! South Your Mouth" (PS2).

</doc>
<doc id="720248" url="https://pl.wikipedia.org/wiki?curid=720248" title="Miami-Dade">
Miami-Dade



</doc>
<doc id="720249" url="https://pl.wikipedia.org/wiki?curid=720249" title="Dżelada brunatna">
Dżelada brunatna

Dżelada brunatna, dżelada ("Theropithecus gelada") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Występowanie.
Dżelada brunatna występuje w zależności od podgatunku:
Systematyka.
Taksonomia.
Gatunek po raz pierwszy opisał naukowo w 1835 roku niemiecki przyrodnik Eduard Rüppell nadając mu nazwę "Macacus gelada". Jako miejsce typowe odłowu holotypu Rüppell wskazał góry Semien w Etiopii. Jedyny przedstawiciel rodzaju dżelada ("Theropithecus"), który opisał w 1843 roku francuski zoolog Isidore Geoffroy Saint-Hilaire.
Taksonomia wewnątrzgatunkowa "T. gelada" wymaga dalszych badań, zwłaszcza jeśli chodzi o zasięg geograficzny podgatunków. Ewentualny trzeci podgatunek został odkryty w 1989 roku w prowincji Arsi (obecnie Oromia), ale nie został jeszcze formalnie opisany. Ten nieopisany takson jest prawdopodobnie synonimem opisanej w 1857 roku formy "senex" i występuje w południowo-zachodniej Etiopii (Oromia) na wschód od Rift Valley wzdłuż wąwozów rzeki Uebi Szebelie. Autorzy "Illustrated Checklist of the Mammals of the World" rozpoznają dwa Podgatunki.
Morfologia.
Długość ciała (bez ogona) samic 50–65 cm, samców 69–75 cm, długość ogona samic 33–41 cm, samców 46–50 cm; masa ciała samic 12–16 kg, samców 20–30 kg. Sierść na grzbiecie ciemnobrązowa, na spodzie ciała jaśniejsza, szara lub szarawobiała. Otwory nosowe umiejscowione z boku nosa. Występuje charakterystyczne jasne obramowanie oczu. Ogon zakończony pędzlem. Z przodu długie włosy tworzą rodzaj płaszcza, skóra na piersi i gardzieli nieowłosiona, czerwona, o zabarwieniu i wyglądzie zależnym od cyklu płciowego samicy. U samców twarz okolona długimi bokobrodami, występuje bujna grzywa.
Ekologia i rozród.
Zamieszkuje skaliste i zakrzewione wąwozy górskie. Dżelady żywią się w 90% trawą, a przy jej niedoborze innymi roślinami, owocami i kwiatami. Poszukując pokarmu wspinają się w ciągu dnia na wysokość 3000 m, aż po granice śniegu, gdzie znajdują się górskie łąki. Pokarm rozcierają zębami trzonowymi. Żyją w grupach rodzinnych, które na czas żerowania łączą się w większe stada liczące do 70 osobników. Przewodnikami stada jest kilka starych samców, które w razie niebezpieczeństwa wydają ostrzegawcze szczeknięcia. Atakowane stado broniąc się obrzuca przeciwnika kamieniami. Grupa rodzinna złożona jest z jednego samca i kilku samic z młodymi. Dżelady prowadzą naziemny i dzienny tryb życia, w nocy śpią na skalnych półkach. Ciąża trwa 5-6 miesięcy. Młode rodzą się zwykle w czasie od lutego do kwietnia, dojrzałość płciową osiągają w wieku 5 lat. Długość życia w warunkach naturalnych nie jest znana. W niewoli odnotowano osobnika, który żył ponad 30 lat.
Zagrożenia.
Gatunek był uważany za bliski zagrożeniu wyginięciem (dawna kategoria LR/nt w klasyfikacji IUCN), głównie z powodu polowań i ograniczania siedlisk. Obecnie nie jest tak liczny jak w latach 70. XX wieku, ale nadal dość szeroko rozprzestrzeniony i stosunkowo liczny.

</doc>
<doc id="720252" url="https://pl.wikipedia.org/wiki?curid=720252" title="Faza condis">
Faza condis



</doc>
<doc id="720255" url="https://pl.wikipedia.org/wiki?curid=720255" title="Płyta pamięci Poległych Lotników Brytyjskich 1944">
Płyta pamięci Poległych Lotników Brytyjskich 1944

Płyta pamięci poległych lotników Brytyjskich 1944 – upamiętnienie znajdujące się w parku Skaryszewskim, na obrzeżu rosarium. Ma formę płyty przytwierdzonej do głazu.
Opis.
Pomnik upamiętnia załogę bombowca Consolidated B-24 Liberator ze 178 dywizjonu RAF niosącego pomoc powstaniu warszawskiemu, zestrzelonego w nocy 14 sierpnia 1944 roku przez niemiecką obronę przeciwlotniczą. Członkowie załogi tego samolotu zginęli (z wyjątkiem strzelca pokładowego Henry'ego L. Leyne'a, który ranny dostał się do niewoli niemieckiej). Po zakończeniu wojny, w sierpniu 1945 roku na znajdującym się w parku grobie brytyjskich lotników z inicjatywy Milicyjnego Klubu Sportowego „Polonia” ustawiono krzyż.
Pomnik został odsłonięty 4 listopada 1988 roku przez premier Wielkiej Brytanii Margaret Thatcher w obecności jedynego ocalałego członka załogi sierżanta Henry’ego Lloyda Lane.
Na pomniku znajdują się napisy po polsku i angielsku:
W TYM MIEJSCU
NOCĄ 14 SIERPNIA 1944
NIOSĄC POMOC POWSTAŃCZEJ WARSZAWIE
ZGINĘLI ŚMIERCIĄ LOTNIKA
CZŁONKOWIE ZAŁOGI LIBERATORA EV 961
Z 178 DYWIZJONU BOMBOWEGO
LOTNICTWA BRYTYJSKIEGO
CZEŚĆ ICH PAMIĘCI
IN THIS PLACE
ON THE NIGHT OF 14 AUGUST 1944
WHILST BRINGING HELP
TO THE WARSAW UPRISING
THE CREW OF 178 BOMBER SQUADRON
ROYAL AIR FORCE LIBERATOR EV 961
GAVE THEIR LIVES
WE SALUTE THEIR MEMORY
na tle sylwetki samolotu lista nazwisk załogi:
F/O G.D. MacRAE RCAF
data odsłonięcia pomnika
WARSZAWA 1988
i płytka upamiętniająca odsłonięcie:
POMNIK TEN ZOSTAŁ ODSŁONIĘTY
W DNIU 4 LISTOPADA 1988 r.
PRZEZ PANIĄ MARGARET THATCHER
PREMIERA WIELKIEJ BRYTANII
W OBECNOŚCI
SGT HENRY LLOYD LANE
JEDYNEGO OCALAŁEGO Z ZAŁOGI
ZESTRZELONEGO SAMOLOTU
THIS MEMORIAL WAS UNVEILED
ON THE 4 NOVEMBER 1988
BY MARGARET THATCHER
THE PRIME MINISTER OF GREAT BRITAIN
IN THE PRESENCE OF
SGT HENRY LLOYD LANE
THE ONLY SURVIVOR
OF THIS AIRCRAFT

</doc>
<doc id="720257" url="https://pl.wikipedia.org/wiki?curid=720257" title="Celulitis">
Celulitis



</doc>
<doc id="720258" url="https://pl.wikipedia.org/wiki?curid=720258" title="Pył węglowy">
Pył węglowy

Pył węglowy – ziarna węgla kamiennego przechodzące przez sito o wymiarach oczek równych 1×1 mm. Powstaje podczas robót górniczych oraz w trakcie przeróbki i transportu węgla kamiennego.
Pył kopalniany to pył powstały podczas robót górniczych, transportu oraz w trakcie przeróbki węgla, wraz z dodatkiem substancji zabezpieczających przed wybuchem.
Pył kopalniany zabezpieczony to pył kopalniany zawierający:
Pył węglowy bezpieczny to pył węglowy pochodzący z pokładu węgla niezagrożonego wybuchem pyłu węglowego.
Pył węglowy niebezpieczny to pył węglowy pochodzący z pokładu węgla zagrożonego wybuchem pyłu węglowego.
Pył węglowy przy sprzyjających warunkach ulega wybuchowi.
Pył węglowy wymieszany z powietrzem (w ilości 50–1000 g/m³) stanowi mieszankę wybuchową, eksplodującą z prędkością ponad 7 km na sekundę. W wyniku wybuchu stężenie trującego tlenku węgla (czadu) wzrasta do kilkunastu procent, podczas gdy najwyższe dopuszczalne stężenie w wyrobisku to 0,0026%, stężenie powodujące prawie natychmiastową utratę przytomności i śmierć w ciągu 3 minut to 0,5%. Gwałtowny wzrost ciśnienia przy fali wybuchu, wypalenie tlenu oraz znaczny wzrost zawartości tlenku węgla i innych gazów powybuchowych zabija wszystkie osoby znajdujące się w okolicy wybuchu.

</doc>
<doc id="720266" url="https://pl.wikipedia.org/wiki?curid=720266" title="Ugiertowo">
Ugiertowo

Ugiertowo (niem. "Augarshof") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn, w sołectwie Salpik.
W latach 1975–1998 miejscowość administracyjnie należała do województwa olsztyńskiego.
W roku 2000 we wsi było 8 mieszkańców.

</doc>
<doc id="720267" url="https://pl.wikipedia.org/wiki?curid=720267" title="Amin al-Dżumajjil">
Amin al-Dżumajjil

Amin al-Dżumajjil, "Amin Dżemajel" (fr. "Amine Gemayel", arab. أمين الجميل; ur. 22 stycznia 1942 w Bikfajji) – libański polityk, Maronita, syn Pierre'a al-Dżumajjila i brat Baszira al-Dżumajjila, prezydent w latach 1982–1988.
Życiorys.
Po ukończeniu studiów zajął się rodzinnym biznesem. W 1969 r. został wybrany do parlamentu. W przeciwieństwie do brata Baszira, uchodzącego za radykała, Amin miał opinię człowieka umiarkowanego i skłonnego do kompromisu.
Po zabójstwie swojego brata 14 września 1982 r., został wybrany na prezydenta Libanu. Jego wybór poparli zarówno chrześcijanie jak i muzułmanie. Jego rządy przypadły na bardzo trudny okres. Północ i wschód kraju okupowały wojska syryjskie, południe – wojska izraelskie, zaś w pozostałej części kraju operowały zbrojne grupy, pozostające poza kontrolą władz centralnych. Jego rząd nie był w stanie pobierać podatków, ponieważ robili to za niego miejscowi watażkowie, kontrolujący porty i większe miasta. Wysiłki al-Dżumajjila, aby osiągnąć kompromis z Izraelem, były torpedowane przez polityków muzułmańskich i Syrię.
W 1988 r., po zakończeniu kadencji, al-Dżumajjil wyjechał z Libanu. Mieszkał w Szwajcarii, Francji i Stanach Zjednoczonych. W tym ostatnim kraju wykładał na Harvardzie i University of Maryland, College Park. W 2000 r. wrócił do Libanu, gdzie zaczął organizować opozycję przeciwko prezydentowi Lahoudowi, którego uważał za marionetkę Syrii.
Ma trójkę dzieci: córkę Nicole i dwóch synów Pierre'a i Samiego. Pierre został zamordowany 21 listopada 2006 r. w Bejrucie.
Zobacz też.
Dżumajjil

</doc>
<doc id="720269" url="https://pl.wikipedia.org/wiki?curid=720269" title="Henryk II Kłótnik">
Henryk II Kłótnik

Henryk II Kłótnik () (ur. 951, zm. 28 sierpnia 995 w Gandersheim) – książę bawarski (955-976 i 985-995) z dynastii Ludolfingów. Syn i następca Henryka I.
Życiorys.
W latach 974-977 występował jako przywódca opozycji przeciwko swojemu stryjecznemu bratu Ottonowi II. Po jego śmierci (983) starał się o koronę, jednak ostatecznie musiał zrezygnować z roszczeń na rzecz syna zmarłego - Ottona III. Ojciec Henryka II Świętego.
Był jedynym synem Henryka I, księcia bawarskiego, i jego żony Judyty, księżniczki bawarskiej, córki Arnulfa; wnukiem Henryka I Ptasznika.
11 listopada 973 roku zmarł Burchard III, książę Szwabii, szwagier Henryka Kłótnika. Otto II przekazał pozostawione przez niego księstwo swojemu bratankowi - również noszącemu imię Otto. Wywołało to niezadowolenie możnowładców szwabskich i bawarskich, a na czele spisku stanął właśnie Henryk Kłótnik. Pod 974 rokiem "Roczniki altajskie" przekazały informację o spotkaniu Henryka z Abrahamem, biskupem Fryzyngi, oraz słowiańskimi książętami: Bolesławem II czeskim i Mieszkiem I polskim. Sądzi się, że spotkanie to było związane z powstawaniem frontu przeciwko Ottonowi II.
Cesarz został poinformowany przez komesa Bertolda o knowaniach swojego brata stryjecznego. Książę bawarski stawił się przed Ottonem II i zdał się na jego łaskę; został uwięziony w Ingelheim am Rhein. Represje dotknęły też sprzymierzeńców Henryka II Kłótnika: Abraham został zesłany do klasztoru w Korbei, zaś w 975 cesarz Otto II zaatakował, zresztą bez większych sukcesów, Czechy.
W styczniu 976 roku Henryk II opuścił Ingelheim; nie jest jasne, czy został zwolniony, czy udało mu się uciec z więzienia. Powrócił do Bawarii, gdzie zebrał stronników i stanął na czele buntu przeciwko Ottonowi II. Wśród zwolenników Henryka znajdowali się w tym czasie m.in. Gunter z Merseburga z synem Ekkehardem, graf Dedi z rodu Wettynów, Ekbert Jednooki i Henryk, biskup Augsburga. Biskupi, znajdujący się w otoczeniu Ottona II, obłożyli klątwą bawarskiego księcia i jego stronników. W lipcu Otto II po raz drugi wkroczył do Bawarii i opanował Ratyzbonę; Henryk musiał się salwować ucieczką do Czech.
Zorganizowana na przełomie lipca i sierpnia 976 roku wyprawa Ottona II na Czechy zakończyła się niepowodzeniem. Jednak pozbawił Henryka księstwa bawarskiego i przekazał je swojemu bratankowi - Ottonowi szwabskiemu. Wtedy też odłączono od Bawarii większość marchii przygranicznych (oprócz Nordgau rządzonej przez Bertolda ze Schweinfurtu) - po złączeniu ich z marchią Karyntii utworzono księstwo Karyntii, które przypadło Henrykowi "Młodszemu", synowi Bertolda, księcia bawarskiego. Przypuszcza się, że wtedy też - bawarska Marchia Wschodnia - rządzona przez Burcharda, wuja Henryka, została przekazana Leopoldowi (Liutpoldowi), krewnemu Bertolda ze Schweinfurtu.
W 977 roku Henryk, w porozumieniu z Henrykiem "Młodszym", księciem Karyntii, i Henrykiem, biskupem Augsburga, wzniecił kolejny bunt w Bawarii - nazywa się go "buntem trzech Henryków". We wrześniu 977 roku zajął Passawę, wypędzając tamtejszego biskupa Pilgrima. Już w październiku tego roku Otto II rozpoczął oblężenie Passawy; Henryk musiał skapitulować. Uwięziony, został osadzony w Magdeburgu.
Wielkanocą 978 roku odbył się sąd nad Henrykiem i jego stronnikami. Były książę bawarski został skazany na wygnanie i osadzony w Utrechcie pod nadzorem tamtejszego biskupa Folkmara. Henryk Młodszy utracił księstwo Karyntii. Henryk, biskup Augsburga, został skazany na zesłanie do klasztoru w Werden; później jednak uzyskał łaskę cesarską.
7 grudnia 983 roku zmarł Otto II. Na wieść o jego śmierci, biskup Folkmar uwolnił Henryka II Kłótnika. Ten, będąc najbliższym krewnym po mieczu syna zmarłego cesarza - trzyletniego Ottona III - zażądał od arcybiskupa kolońskiego Warina wydania małego bratanka stryjecznego. Następnie Henryk wezwał swoich stronników na zjazd do Kwedlinburga, który odbył się na Wielkanoc 984 roku. Tam został przez swoich stronników ogłoszony królem. We wspomnianym zjeździe wzięli udział trzej słowiańscy książęta: Bolesław II czeski, Mieszko I polski i książę obodrzycki Mściwoj. Roszczenia Henryka spośród niemieckich dostojników popierali m.in. Gizyler, arcybiskup Magdeburga, komes Wilhelm z Weimaru i Rygdag (Rykdag), margrabia Miśni.
Część uczestników zjazdu w Kwedlinburgu zdecydowała się opuścić miasto i udać się do Aselburga koło Brunszwiku, gdzie zbierali się stronnicy Ottona III. Henryk zdecydował się tam wysłać Folkmara, biskupa Utrechtu, z zadaniem przeciągnięcia na swoją stronę lub przynajmniej skłócenia przeciwników.
Sytuacja Henryka zaczęła się pogarszać. Nie tylko nie zdobył powszechnej akceptacji jako król, lecz nie mógł nawet odzyskać Bawarii, gdzie rządził Henryk III Młodszy. Udał się do Frankonii; tam spotkał się z silnym oporem stronników Ottona III. Obawiając się wybuchu otwartej wojny, 29 czerwca 984 roku wydał małego Ottona jego matce Teofano.
W 985 otrzymał jako zadośćuczynienie księstwo Bawarii, którym zarządzał już do śmierci, broniąc jej przed najazdami węgierskimi.
W latach 985-995 rozpoczął emisję półdenarów, zrywając z wzorem denarów ratyzbońskich.
W 992 roku wziął udział w wyprawie Ottona III przeciwko Wieletom, dowodząc siłami bawarskimi.
Małżeństwo i potomstwo.
Był żonaty z Gizelą Burgundzką, córką Konrada I Spokojnego, króla Burgundii. Z tego małżeństwa pochodzili:
Ze związku pozamałżeńskiego pochodził:

</doc>
<doc id="720270" url="https://pl.wikipedia.org/wiki?curid=720270" title="Krainy mityczne Azteków">
Krainy mityczne Azteków

Krainy mityczne Azteków – trzynaście (według innych wersji dwanaście lub dziewięć) nieb, oraz 9 poziomów Podziemia w które wierzyli Aztekowie.
Krainy były oznaczane w paskami w trzech kolorach- czerwonym, żółtym i niebieskim, na których widniały symbole gwiazd i mieszkających tam bóstw.
Podziemie składało się z kilku pięter lub rejonów- najczęściej z dziewięciu. Najwyższym poziomem kosmosu był Omeyocan – niekiedy nad nim umieszczano Tamoanchan, najniższym był Itzmictlan apochcalocan nazywany częściej Mictlan.
13 poziomów Nieba.
13 poziomów Nieba w, które wierzyli Aztekowie:
Omeyocan było często uważane za dwunaste i trzynaste niebo, choć inne źródła wymieniają osobno bogów tych poziomów. I tak w dwunastym panem był bóg Tlahuizcalpantecutli, a w trzynastym niebie, bóg dwoistości Ometecutli
9 poziomów Podziemia.
W mitologii Azteków kraina Podziemi nazywała się Mictlan był uważany za krainę świata podziemnego gdzie przebywali zmarli, którzy nie dostąpili zaszczytu wędrowania po niebie wraz ze słońcem.

</doc>
<doc id="720272" url="https://pl.wikipedia.org/wiki?curid=720272" title="Girowa">
Girowa

Girowa (czes. "Gírová", 840 m n.p.m., niem. "Hexenberg") – szczyt w Beskidzie Śląskim, wznoszący się w głównym grzbiecie Karpat ok. 4 km na północny wschód od Przełęczy Jabłonkowskiej, na terenie Czech, jak i cały odcinek tego grzbietu, tworzący jeden, dość rozległy masyw, sięgający od Przełęczy Jabłonkowskiej na zachodzie po granicę państwową polsko-czeską na wschodzie.
Północne stoki masywu Girowej opadają ku dolinie Olzy w dorzeczu Odry (zlewisko Bałtyku), zaś stoki pd. – ku dolinie Čierňanki w dorzeczu Dunaju (zlewisko M. Czarnego). Główny zrąb Girowej budują twarde piaskowce glaukonitowe zaliczane do tzw. płaszczowiny (łuski) przedmagurskiej, natomiast kopułę szczytową – gruboziarniste, gruboławicowe piaskowce ciężkowickie należące do płaszczowiny magurskiej.
Pochodzenie nazwy Girowej nie jest dotychczas jednoznacznie potwierdzone. Możliwe jest wołoskie pochodzenie nazwy. Zgodnie z podaniem z terenu sąsiedniej Jaworzynki, nazwa wiąże się z dziejami miejscowego baczy Jury i wielką bitwą pasterzy ze zbójnikami. Ów Jura miał darować swoją łąkę dzieciom poległych pasterzy, skąd poszła nazwa „Jurowa Łąka”, zniekształcona w gotyckim piśmie kancelarii zamkowej w Cieszynie na „Gurowa” i następnie „Girowa”. „"Miejsce zaś bitwy i pochowania opryszków na Girowej przeklętem było, przez wszystkich unikanem, bo tam tylko szatan i czarownice mieszkać się nie bały"” (P. Zawada z Jaworzynki, 1935 r.).
Pomimo stosunkowo niewielkiej wysokości położenie Girowej usytuowanej w niskim w tym miejscu głównym wododziale europejskim czyni ją górą przyciągającą uwagę patrzących zarówno od północy, w osi szerokiej i płaskiej doliny Olzy, jak i od południa, z Kotliny Czadeckiej. Od czasów średniowiecza góra strzegła granicy śląsko-węgierskiej, a jej południowe stoki do początku XVIII w. porośnięte były nieprzebytymi lasami, zwanymi Zapowiedzią i chronionymi przez władców Księstwa Cieszyńskiego jako swoisty kordon graniczny (za karczowanie tych lasów lub wypasanie w nich bydła „zapowiadano” surowe kary). Niezamieszkana i owiana mroczną legendą, była więc Girowa uważana za miejsce zlotów czarownic, a skalne urwisko pod jej szczytem nazywano „Diabelskim Młynem”. Zgodnie z tradycją, mieli na niej ukrywać swe skarby zbójnicy, grasujący w rejonie Przełęczy Jabłonkowskiej.
Masyw Girowej porośnięty jest w większości lasami świerkowo-bukowymi, z niewielką domieszką jodły, jawora i in. Na szczycie kilka kęp sztucznie wprowadzonej kosodrzewiny. Na grzbiecie Girowej rozciąga się szereg polan, wypasanych częściowo do połowy XX w., z rozrzuconymi zabudowaniami przysiółków należących do Mostów lub do Herczawy. Z polany szczytowej rozciągała się jedna z najciekawszych w tym rejonie Beskidów, prawie dookolna panorama obejmująca góry trzech państw: Polski, Czech i Słowacji – obecnie znacznie ograniczona drzewami. Południowe stoki Girowej przecina trawersem granica czesko-słowacka, powyżej której biegnie poziomicowa droga z Mostów do Herczawy.
Pod szczytem Girowej od strony południowej, na dolnym skraju szczytowej polany, stoi schronisko wzniesione w 1932 r. przez KČT (Klub Czechosłowackich Turystów). Krótko (w latach 1938–1939) leżało na terenie Polski, a w okresie II wojny światowej kierował nim Beskidenverein ("Schutzhaus auf der Girowa"). Prowadzą do niego znakowane szlaki turystyczne z Jabłonkowa, Mostów, Herczawy i Bukowca.

</doc>
<doc id="720274" url="https://pl.wikipedia.org/wiki?curid=720274" title="Troll (film)">
Troll (film)

Troll – amerykańsko-kanadyjski horror fantasy z 1986 roku.
Opis.
Nieprawda, że trolle żyły dawno temu i tylko w gęstych lasach. Jeden z nich mieszka teraz w San Francisco i chciałby trochę zmienić współczesny świat. Mieszkający między ludźmi stary troll, Torok, pragnie przywrócić dawny porządek. Do swego planu chce wykorzystać małą Wendy. Zauważa to jej starszy brat Harry i postanawia przeszkodzić trollowi.
Pełen przemocy i magii świat legend wkracza brutalnie do rzeczywistości. Paskudny, stary troll Torok (Phil Fondacaro) chciałby przywrócić stary porządek, który pamięta sprzed wielu, wielu lat. Żyje między ludźmi wykorzystując ich, głównie niewinną, małą Wendy (Jenny Beck), do swoich niecnych planów. Na szczęście w porę zauważa to starszy brat dziewczynki, bystry nastolatek Harry Jr. (Noah Hathaway). Szybko okazuje się, że Torok jest byłym mężem czarownicy Eunice (June Lockhart). Teraz by stawić mu czoła potrzebne będą zjednoczone siły goblinów, elfów, dobrych czarownic i oczywiście Harry’ego.

</doc>
<doc id="720277" url="https://pl.wikipedia.org/wiki?curid=720277" title="Abdurraszid Dostum">
Abdurraszid Dostum

Abdurraszid Dostum (ur. 1954) – afgański generał, z pochodzenia Uzbek. Przywódca wojskowy i polityczny licznej społeczności uzbeckiej w Afganistanie. Lider partii politycznej "Dżumbisz-i Milli Islami Afghanistan" (Islamski Narodowy Ruch Afganistanu).
Do czasu obalenia w 1992 roku postkomunistycznego rządu Mohammada Nadżibullaha zajmował w nim stanowisko ministra obrony. W czasie radzieckiej interwencji w Afganistanie w latach 80., a także w latach 90. w czasie wojny domowej (trwającej od 1978), przywódca jednego z najsilniejszych zbrojnych ugrupowań w rejonie miasta Szeberghan w prowincji Dżozdżan, położonej w północnym Afganistanie.
W armii afgańskiej począwszy od zamachu stanu w 1978 roku, także członek "Parczamu", umiarkowanego skrzydła Ludowo-Demokratycznej Partii Afganistanu. Od 1 marca 2005 roku zajmował honorowe stanowisko szefa sztabu przy głównodowodzącym armią afgańską. Od 29 października 2014 sprawował urząd pierwszego wiceprezydenta przy prezydencie Aszrafie Ghanim.

</doc>
<doc id="720278" url="https://pl.wikipedia.org/wiki?curid=720278" title="Przetoczenie krwi">
Przetoczenie krwi



</doc>
<doc id="720280" url="https://pl.wikipedia.org/wiki?curid=720280" title="Amine Gemayel">
Amine Gemayel



</doc>
<doc id="720285" url="https://pl.wikipedia.org/wiki?curid=720285" title="Gelada">
Gelada



</doc>
<doc id="720286" url="https://pl.wikipedia.org/wiki?curid=720286" title="Stadniki (Wilkowo)">
Stadniki (Wilkowo)

Stadniki – część wsi Wilkowo w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 Stadniki administracyjnie należały do województwa olsztyńskiego.

</doc>
<doc id="720287" url="https://pl.wikipedia.org/wiki?curid=720287" title="Bachir Gemayel">
Bachir Gemayel



</doc>
<doc id="720288" url="https://pl.wikipedia.org/wiki?curid=720288" title="Nowy Będzin">
Nowy Będzin

Nowy Będzin - część Będzina. Nazwa przyjęta na przełomie XVIII i XIX w., dla odróżnienia od obrębu miejskiego zwanego wówczas Miasto Narodowe Stary Będzin.
Pierwsze zabudowania na terenie Nowego Będzina powstawały już w XVII w. Znaczący rozwój nastąpił wraz z budową Drogi Żelaznej Ząbkowicko-Katowickiej, oddanej do użytku w 1859 r. Powstała wtedy w Nowym Będzinie główna dla Będzina stacja kolejowa.
Nowy Będzin w 1923 r. włączono w granice administracyjne Będzina. Miało to na celu zmniejszenie udziału ludności żydowskiej w ogólnej liczbie ludności tego miasta. 
W okresie PRL-u Nowy Będzin zagospodarowano na dzielnicę przemysłową. Większość z przedsiębiorstw upadła w okresie transformacji ustrojowej w Polsce. Okazały budynek stacyjny popadł w ruinę.

</doc>
<doc id="720289" url="https://pl.wikipedia.org/wiki?curid=720289" title="Biernaty (województwo warmińsko-mazurskie)">
Biernaty (województwo warmińsko-mazurskie)

Biernaty – przysiółek w Polsce położona w województwie warmińsko-mazurskim, w powiecie działdowskim, w gminie Lidzbark. Malownicza wieś, bogata w obfitą faunę i florę. Przez wieś przepływa rzeka Wkra.
W latach 1975–1998 miejscowość należała administracyjnie do województwa ciechanowskiego.
Wierni Kościoła rzymskokatolickiego należą do parafii św. Wawrzyńca w Starym Dłutowie.

</doc>
<doc id="720291" url="https://pl.wikipedia.org/wiki?curid=720291" title="Sweet (zespół muzyczny)">
Sweet (zespół muzyczny)

The Sweet (lub Sweet) – angielski zespół muzyczny utworzony w 1968 w Londynie.
Zespół powstał w roku 1968, początkowo pod nazwą Sweetshop. Sukces osiągnął dzięki współpracy z duetem kompozytorsko-producenckim Chinn-Chapman. Największe przeboje: „Blockbuster”, „Ballroom Blitz”, „Teenage Rampage”, „The Sixteens”, „Fox On The Run”.

</doc>
<doc id="720292" url="https://pl.wikipedia.org/wiki?curid=720292" title="Borówno (województwo warmińsko-mazurskie)">
Borówno (województwo warmińsko-mazurskie)

Borówno – osada leśna w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.

</doc>
<doc id="720295" url="https://pl.wikipedia.org/wiki?curid=720295" title="Druhny (film 1989)">
Druhny (film 1989)

Druhny (org. "Bridesmaids") – telewizyjny film CBS.
Opis.
Kimberly (Shelley Hack), Caryl (Sela Ward), Beth (Stephanie Faracy) i Pat (Brooke Adams), cztery przyjaciółki z Longansport High School, spotykają się po 15. latach w swojej rodzinnej miejscowości w stanie Minnesota, aby wystąpić w roli druhen na ślubie koleżanki Susan. Z pozoru wszystkie cztery są szcześliwe: Kimberly wyszła za mąż za starszego pana i na terenie Chicago zajmuje się działalnością polityczną. Caryl, mieszka w Nowym Jorku, jest bogata i prowadzi różne interesy. Beth nie pracuje, prowadzi dom, ma troje dzieci. Pat wyszła za mąż za uwodziciela Jacka. Początkowo przyjaciółki wspominają chwile spędzone w szkole, ale w końcu każda z nich zaczyna opowiadać o swoich aktualnych problemach. Ich życie w rzeczywistości ma wiele różnych odcieni, a to głównie za sprawą mężczyzn. Weekend w Minnesocie będzie przełomowym wydarzeniem: kobiety rozjadą się do domów z przekonaniem, że "sprawy trzeba wziąć we własne ręce".

</doc>
<doc id="720299" url="https://pl.wikipedia.org/wiki?curid=720299" title="Miernik Draegera">
Miernik Draegera

Miernik Draegera – zwany także rurkowym systemem pomiarowym Drägera, to używane przez górników przenośne urządzenie rejestrujące skład powietrza pod ziemią i wykrywające obecność niebezpiecznych gazów takich jak metan. Współczesne mierniki Draegera są odporne na temperaturę do 3 tysięcy stopni Celsjusza. W wypadku katastrof górniczych pełnią role podobną do montowanych w statkach powietrznych czarnych skrzynek.

</doc>
<doc id="720300" url="https://pl.wikipedia.org/wiki?curid=720300" title="Ministerstwo Rozwoju Gospodarczego Federacji Rosyjskiej">
Ministerstwo Rozwoju Gospodarczego Federacji Rosyjskiej

Ministerstwo Rozwoju Gospodarczego Federacji Rosyjskiej (), w skrócie Minekonomrazwitija ("Минэкономразвития") – resort któremu postawiono zadania kształtowania polityki państwa w sferze rozwoju gospodarczego, handlu, zagranicznej wymiany gospodarczej, statystyki, polityki antymonopolowej, administrowania własnością federalną, upadłości przedsiębiorstw, zarządzania państwowymi rezerwami materiałowymi, inwentaryzacji nieruchomości, przedsiębiorczości i małego biznesu.
Historia.
Zadania resortu realizowały wcześniej:

</doc>
<doc id="720303" url="https://pl.wikipedia.org/wiki?curid=720303" title="Pawlichy">
Pawlichy

Pawlichy – kolonia w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość administracyjnie należała do województwa zamojskiego.

</doc>
<doc id="720304" url="https://pl.wikipedia.org/wiki?curid=720304" title="In Ichan Tonatiuh Ilhuicac">
In Ichan Tonatiuh Ilhuicac

In Ichan Tonatiuh Ilhuicac („Dom Słońca w Niebie”) – w mitologii Azteckiej kraina gdzie mieszka Słońce pod postacią boga Tonatiuh.
Aztekowie, In Ichan Tonatiuh Ilhuicac dzielili na dwie części – wschodnią i zachodnią zwaną Cihuatlampa W każdej części świata znajdowały się odpowiednie krainy zwane Cincalco (na zachodzie), Mictlan (północ), Tlalocan (wschód). We wszystkich tych krainach przebywali bóstwa i zwykli ludzie.
In Ichan Tonatiuh Ilhuicac wyobrażano sobie jako rozległą równinę porośniętą drzewami i gajami. Najczęściej był utożsamiany z trzecim lub z czwartym poziomem nieba. Niektóre relacje umiejscawiały tę krainę jako rozciągniętą na powierzchnię wszystkich stopni niebiańskiej piramidy a głównie na stronie wschodniej i zachodniej. Do Ichan Tonatiuh Ilhuicac szli po śmierci ludzie szczególnie zasłużeni dla podtrzymania świata w istnieniu, czyli ci, co oddali swe życie, aby nakarmić bogów a przede wszystkim Słońce. W pierwszej kolejności byli to wojownicy polegli na wojnie lub jeńcy ofiarowani w ofierze bogom. Następne były kobiety zmarłe przy pierwszym porodzie zwane Cihuateteo („kobiety-boginie”) lub Cihuapipiltin („Szlachetne Boginie”, „Ubóstwione Kobiety”). Ostatnią grupę stanowili kupcy, którzy zmarli poza domem, w trakcie załatwiania spraw związanych z ich zawodem. Innymi mieszkańcami były zmarłe podczas wojny dzieci oraz tancerze i muzycy wraz ze swymi instrumentami

</doc>
<doc id="720307" url="https://pl.wikipedia.org/wiki?curid=720307" title="Dębowiec (powiat działdowski)">
Dębowiec (powiat działdowski)

Dębowiec – osada leśna w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.

</doc>
<doc id="720308" url="https://pl.wikipedia.org/wiki?curid=720308" title="CA General Paz Juniors">
CA General Paz Juniors

Club Atlético General Paz Juniors − argentyński klub piłkarski z siedzibą w mieście Córdoba, leżącym w prowincji Córdoba.
Historia.
Klub założony został 27 kwietnia 1914 roku i gra obecnie w czwartej lidze argentyńskiej Torneo Argentino B, do której spadł w sezonie 2005/06 z trzeciej ligi (Torneo Argentino A).

</doc>
<doc id="720309" url="https://pl.wikipedia.org/wiki?curid=720309" title="Efekt nadrzędności przekonań">
Efekt nadrzędności przekonań

Efekt nadrzędności przekonań – zjawisko polegające na podświadomym grupowaniu swoich opinii w taki sposób, żeby wynikała z nich ta sama konkluzja. Przykładowo w USA przy badaniu opinii na temat testów broni jądrowej, zwolennicy zakazania ich stwierdzali zwykle, że powodują one zagrożenie dla zdrowia ludności, nie prowadzą do rozwoju technologii i zwiększają napięcia międzynarodowe. Przeciwnicy zakazu zwykle nie zgadzali się ze wszystkimi tymi trzema opiniami. Efekt ten jest jednym z powszechnie występujących u ludzi błędów poznawczych.
Nadrzędność przekonań powoduje, że ludzie nieświadomie wmawiają sobie, że coś ma wyłącznie wady lub wyłącznie zalety. W przykładzie z bronią jądrową każdy z trzech przedstawionych problemów jest niezależny, i nie ma nic nieracjonalnego w twierdzeniu np. że takie próby rzeczywiście zwiększają napięcie międzynarodowe, ale jednocześnie umożliwiają znaczący postęp w rozwoju broni. Takie kombinacje przekonań występują jednak znacznie rzadziej niż wynikałoby ze statystyki.

</doc>
<doc id="720310" url="https://pl.wikipedia.org/wiki?curid=720310" title="Club Atlético General Paz Juniors">
Club Atlético General Paz Juniors



</doc>
<doc id="720312" url="https://pl.wikipedia.org/wiki?curid=720312" title="Cincalco">
Cincalco

Cincalco – kraina mityczna w mitologii Azteków
Cincalco było częścią azteckiego nieba In Ichan Tonatiuh Ilhuicac i znajdowało się na zachodzie tej krainy.

</doc>
<doc id="720313" url="https://pl.wikipedia.org/wiki?curid=720313" title="Cegielnia-Markowicze">
Cegielnia-Markowicze

Cegielnia-Markowicze – osada w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość administracyjnie należała do województwa zamojskiego.

</doc>
<doc id="720314" url="https://pl.wikipedia.org/wiki?curid=720314" title="Odzyskać siebie">
Odzyskać siebie

Odzyskać siebie – amerykański film telewizyjny w reżyserii Harry'ego Winera. Reżyser Harry Winer i scenarzysta April Smith, twórcy telewizyjni stworzyli teledramat zgodny z autentycznymi wydarzeniami. Reżyserka castingu Marcia Ross otrzymała nominację do nagrody Artios.
Opis.
Nancy Ziegenmeyer urodzona 29 stycznia 1961 roku w Grinnell w stanie Iowa, była wychowywana przez dziadków. Mając 19 lat wychodzi za mąż za kolegę ze szkoły średniej. Steven pracuje jako mechanik samochodowy, ona ima się różnych zajęć. Dwa lata po ślubie, zimą 1982 roku, przychodzi na świat pierwsze dziecko Ziegenmeyerów, syn Nicholas Charles. 18 miesięcy później rodzi się drugi syn, Benjamin Lee, a po roku córka Sissy. Spełniły się największe marzenia dziewczyny, jest szczęśliwą matką i żoną. Nancy i Steven wprawdzie przeżywają drobny kryzys małżeński, lecz młoda mężatka dokłada starań, by powróciły spokój i harmonia rodziny. Tymczasem dochodzi do tragedii, która zmieni całe życie Nancy. 19 listopada 1988 roku młoda kobieta pada ofiarą gwałtu na parkingu przed college'em, gdzie miała zdawać egzamin. Trzy tygodnie później gwałciciel zostaje aresztowany i postawiony przed sądem. Sprawa nagłośniona poprzez serię artykułów wstrząsa opinię publiczną. Przełamując strach i fałszywy wstyd Nancy Ziegenmeyer decyduje się opowiedzieć światu o swojej osobistej tragedii. Udziela wywiadów prasie, przyjmuje zaproszenie do udziału w najpopularniejszych telewizyjnych programach „The Today Show”, „Phil Donauhe”, „CNN Crosfire” czy porannego magazynu „Good Morning America”. Dużym zainteresowaniem cieszą się jej pogadanki, z którymi jeździ po całym kraju, występując w obronie praw zgwałconych kobiet.

</doc>
<doc id="720315" url="https://pl.wikipedia.org/wiki?curid=720315" title="Glinki (powiat działdowski)">
Glinki (powiat działdowski)

Glinki – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.

</doc>
<doc id="720317" url="https://pl.wikipedia.org/wiki?curid=720317" title="Pługiniany">
Pługiniany



</doc>
<doc id="720318" url="https://pl.wikipedia.org/wiki?curid=720318" title="Kulasze">
Kulasze

Kulasze – kolonia w Polsce położona w województwie lubelskim, w powiecie biłgorajskim, w gminie Księżpol nad Tanwią.
W latach 1975–1998 miejscowość administracyjnie należała do województwa zamojskiego.
Wieś wymieniana w wieku XIX w składzie ówczesnej gminie Księżpol. W ramach spisu powszechnego z roku 1921 miejscowość Kulasze spisano łącznie z Zawadką.

</doc>
<doc id="720319" url="https://pl.wikipedia.org/wiki?curid=720319" title="Olszewo (gmina Lidzbark)">
Olszewo (gmina Lidzbark)

Olszewo – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość należała administracyjnie do województwa ciechanowskiego.

</doc>
<doc id="720320" url="https://pl.wikipedia.org/wiki?curid=720320" title="Order Leopolda (Belgia)">
Order Leopolda (Belgia)

Order Leopolda (fr. "Ordre de Léopold", nl. "Leopoldsorde") – najwyższy i najstarszy order Królestwa Belgii, nazwany tak na cześć króla Leopolda I.
Historia.
Order został ustanowiony 11 lipca 1832 przez pierwszego króla Belgów Leopolda I z dynastii Sachsen-Coburg-Gotha, początkowo wbrew oporowi parlamentu tego kraju, który uważał ordery i odznaczenia za niedemokratyczne. Jest nadawany zarówno Belgom, jak cudzoziemcom za szczególne zasługi dla kraju, zdobyte w służbie cywilnej lub wojskowej na lądzie i na morzu. Odznaczeni orderem podoficerowie otrzymują roczną rentę. Oficerowie belgijskich sił zbrojnych otrzymują Order Leopolda po 20 latach służby i najwcześniej 5 lat po uzyskaniu Orderu Korony lub orderu Leopolda II, wyżsi urzędnicy państwowi po 10-20 latach służby, pod warunkiem uprzedniego pięcioletniego posiadania Orderu Korony. Wyższą klasę Orderu Leopolda można otrzymać po dalszych 10 latach służby cywilnej czy wojskowej. Order jest obecnie administrowany przez belgijskie MSZ. Jednocześnie posiada charakter orderu domowego belgijskich Wettinów, tzn. że I. klasa z łańcuchem przysługuje belgijskim książętom krwi od narodzin.
Order Leopolda otrzymał pięć klas według podobnego systemu Legii Honorowej, oraz trzy kategorie: cywilną, wojskową i marynarki:
Insygnia.
Insygnia orderu to oznaka, gwiazdy I i II klasy oraz łańcuch I klasy. Oznaką jest emaliowany na biało złoty krzyż maltański. W medalionie środkowym awersu znajduje się złoty lew godła państwowego Belgii w niebieskim polu, otoczony napisem (do 1951 tylko francuskim) w językach francuskim i niderlandzkim „L'union fait la Force – Eendracht maakt Macht” ("W jedności siła", dewiza Królestwa Belgii), w medalionie rewersu spleciony monogram „LR” (Leopoldus Rex). Między ramionami krzyża położony jest emaliowany na zielono wieniec dębowo-laurowy. Zawieszką jest złota korona królewska.
Gwiazda I klasy jest ośmiopromienna ze srebra cyzelowanego na kształt brylantów i posiada w środku medalion awersu oznaki, gwiazda II klasy to duży srebrny krzyż maltański z promieniami między ramionami i z medalionem awersu oznaki w środku. Zakładany tylko przy uroczystych okazjach i nie wszystkim posiadaczom I klasy przyznawany łańcuch posiada 34 ogniwa, 18 złotych lwów belgijskich, 9 koron królewskich i 7 plakietek z literami „LR”.
Przy nadaniach dla wojskowych sił lądowych umieszcza się skrzyżowane miecze pod zawieszką krzyża orderowego i na gwiazdach I i II klasy, w przypadku marynarzy złote kotwice w tych samych miejscach.
Order noszony jest na purpurowej wstążce, przy I klasie z prawego ramienia na lewy bok. Zasłużone w jednej z obu wojen światowych XX wieku osoby cywilne, posiadające IV lub V klasę odznaczenia, noszą złotą lub srebrną gwiazdkę na wstążce orderowej.

</doc>
<doc id="720322" url="https://pl.wikipedia.org/wiki?curid=720322" title="Cihuatlampa">
Cihuatlampa

Cihuatlampa („Miejsce Kobiet”) – kraina mityczna w mitologii Azteków.
Cihuatlampa było zachodnią częścią In Ichan Tonatiuh Ilhuicac, w której bóg Tonatiuh przebywał od świtu do zmroku w towarzystwie zmarłych ludzi.

</doc>
<doc id="720323" url="https://pl.wikipedia.org/wiki?curid=720323" title="Protektorat Böhmen und Mähren">
Protektorat Böhmen und Mähren



</doc>
<doc id="720324" url="https://pl.wikipedia.org/wiki?curid=720324" title="Efekt wspierania decyzji">
Efekt wspierania decyzji

Efekt wspierania decyzji – określenie błędu występującego w podejmowaniu decyzji, polega na pamiętaniu własnych decyzji jako lepszych, niż one rzeczywiście były. Wynika to głównie z faktu, że na temat wybranej opcji człowiek ma już dużo informacji, podczas gdy zwykle wynik drugiej opcji jest mu nieznany.
Efekt wspierania decyzji raczej nie wpływa na racjonalność ludzkich zachowań. Warto jednak zdawać sobie z niego sprawę, gdy człowiek wyciąga „doświadczenie” z decyzji, których nie podjął.

</doc>
<doc id="720328" url="https://pl.wikipedia.org/wiki?curid=720328" title="Kuropatkin">
Kuropatkin



</doc>
<doc id="720329" url="https://pl.wikipedia.org/wiki?curid=720329" title="Aleksiej Kuropatkin">
Aleksiej Kuropatkin

Aleksiej Nikołajewicz Kuropatkin (; ur. w powiecie chołmskim guberni pskowskiej, zm. 16 stycznia 1925 w majątku Szeszurino, w powiecie toropieckim guberni pskowskiej) – generał piechoty (1900), generał adiutant (1902), rosyjski Minister Wojny w latach 1898-1904, często obarczany odpowiedzialnością za główne porażki Rosjan w czasie wojny rosyjsko-japońskiej, szczególnie w bitwie pod Mukdenem i bitwie pod Liaoyang.
Życiorys.
Kształcił się w Korpusie Kadetów i 1 Pawłowskiej Szkole Wojskowej. Promowany nas stopień oficerski w 1866 w 1 turkiestańskim batalionie strzeleckim. Służył w Turkiestanie. Uczestnik wojen o podporządkowanie przez Rosję Azji w latach 1866-1868, 1875-1877.
W 1874 ukończył Mikołajewską Akademię Sztabu Generalnego. Po zakończeniu akademii służył w Turkiestańskim Okręgu Wojskowym. Od 16 grudnia 1875 starszy adiutant sztabu okręgu, od 1876 oficer do zadań specjalnych sztabu okręgu. W 1877 skierowany do sztabu głównego armii uczestniczącej w wojnie rosyjsko tureckiej 1877-1878. Za udział w działaniach wyróżniony orderem Świętego Jerzego 4. stopnia i złotą bronią. Od lipca 1877 starszy oficer do zadań specjalnych Naczelnego Dowódcy Wielkiego księcia Mikołaja Mikołajewicza (starszego). Od września 1877 do września 1878 szef sztabu 16 Dywizji Piechoty. Od września 1878 adiunkt w Mikołajewskiej Akademii Sztabu Generalnego. Od sierpnia 1879 dowódca Turkiestańskiej Brygady Piechoty, później przedstawiciel kierujący częścią azjatycką Sztabu Głównego, szef sztabu awangardy Oddziału Kulczyńskiego, szef sztabu Oddziału Turkiestańskiego. Za udział w walkach nagrodzony Orderem świętego Jerzego 3. stopnia (1881). Od marca 1883 w Sztabie Głównym armii rosyjskiej. Od 27 marca 1890 dowódca Wojsk Obwodu Zakaspijskiego. Od stycznia 1898 do 7 lutego 1904 minister wojny (do 1 lipca 1898 pełniący obowiązki ministra) i przewodniczący Rady Wojennej.
Po rozpoczęciu wojny rosyjsko-japońskiej 1904-1905 7 lutego 1904 wyznaczony na dowódcę Armii Mandżurskiej. Dowodził całością lądowych sił zbrojnych walczących z Japonią. Działał zgodnie z doktryną pasywno-obronną, co stało się jedną z przyczyn klęski armii rosyjskiej. Od 13 października 1904 Naczelny Dowódca całości rosyjskich sił lądowych i morskich walczących z Japonią. Po klęsce pod Mukdenem 3 marca 1905 usunięty ze stanowiska i wezwany do Petersburga na rozmowę z carem. Prosił cara o pozostawienie go na Japońskim Teatrze Działań Wojennych. 8 maja wyznaczony na dowódcę 1 Armii Mandżurskiej. W związku z likwidacją 1 Armii 3 lutego 1906 usunięty ze stanowiska i pozostawiony w świcie cara.
Po rozpoczęciu I wojny światowej złożył prośbę o skierowanie na front, lecz nie uzyskał poparcia wielkiego księcia Mikołaja Mikołajewicza (młodszego). 12 września 1915 wyznaczony na dowódcę Korpusu Grenadierów. W działaniach wojennych nie pokazał zdolności dowódczych. 23 stycznia 1916 zorganizował atak na Niemców, dwoma pułkami z użyciem reflektorów. Niemcy rozbili ostrzałem artylerii reflektory, pułki z wielkimi stratami odrzucili. W styczniu 1916 wyznaczony na dowódcę 5 Armii Frontu Północnego. Na skutek choroby gen. Nikołaja Ruzskiego 6 lutego 1916 otrzymał rozkaz objęcia obowiązków naczelnego dowódcy Frontu Północnego (1, 5, 12 Armie, 42 samodzielny Korpus). 21 marca rozpoczął operację, która miała na celu związać walką wojska niemieckie i nie pozwolić dowództwu niemieckiemu przerzucić wojska pod Verdun. Operacja nie przyniosła rezultatu. Wojska rosyjskie poniosły straty (60 tys. żołnierzy). Dowództwo niemieckie pod Verdun przerzuciło 3 Korpus Alpejski, 3 i 103 Dywizję Piechoty. Po tej operacji Kuropatkin doszedł do wniosku, że wszelkiego rodzaju działania zaczepne prowadzone przez wojska rosyjskie nie mają sensu ze względu na przewagę techniczną wojsk niemieckich. Na odprawie 14 kwietnia w Stawce, dotyczącej dalszych działań wojennych, wyraził ten pogląd. Pod wpływem gen. A. A. Brusiłowa Stawka przyjęła decyzje o dalszym prowadzeniu operacji zaczepnych i wyznaczyła operację na 31 maja. Zgodnie z dyrektywą Stawki główne uderzenie miało być przeprowadzone siłami Frontu Zachodniego, a fronty Północny i Południowo-Zachodni otrzymały zadanie wsparcia, przy czym armie Kuropatkina miały prowadzić uderzenie na pomocniczym kierunku na Święciany. Gen. Kuropatkin przygotował operację przeciwko spodziewanemu desantowi z Liflandii. 12 Armia, z jego frontu, rozpoczęła przygotowania do działań na tyły armii niemieckich. W końcu czerwca odwołany ze stanowiska dowódcy Frontu.
Od 22 lipca 1916 generał gubernator Turkiestanu i dowódca Siemireczeńskiego Kozackiego Wojska. Kierował tłumieniem powstania w Turkiestanie.
Po rewolucji lutowej 1917 30 lutego usunięty ze stanowiska, chociaż oficjalnie był gubernatorem do 5 czerwca 1917, kiedy to został wyznaczony członkiem Aleksandrowskiego Komitetu Rannych.
Od maja 1917 do końca życia mieszkał w swoim byłym majątku Szeszurino, powiat chołmski. Zorganizował szkołę wiejską, w której pracował jako nauczyciel. Wykładał także w szkole średniej. W 1918 i 1919 odrzucił propozycję ambasadora francuskiego dotyczącą emigracji i przedstawicieli oddziałów Białej Gwardii walki z władzą sowiecką. Został zamordowany przez bandytów. Pochowany w majątku. W 1964 na mogile postawiono pomnik z napisem „Założycielowi szkoły wiejskiej w Nagowsku”.
Autor prac wojskowo-historycznych i wojskowo-geograficznych.

</doc>
<doc id="720330" url="https://pl.wikipedia.org/wiki?curid=720330" title="Sarnia Góra (województwo warmińsko-mazurskie)">
Sarnia Góra (województwo warmińsko-mazurskie)

Sarnia Góra – osada leśna (leśniczówka) w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.
Zobacz też.
inne miejscowości o tej samej nazwie: Sarnia Góra

</doc>
<doc id="720337" url="https://pl.wikipedia.org/wiki?curid=720337" title="Kierniów">
Kierniów



</doc>
<doc id="720342" url="https://pl.wikipedia.org/wiki?curid=720342" title="Bogusławice (powiat pleszewski)">
Bogusławice (powiat pleszewski)

Bogusławice – wieś w Polsce położona w województwie wielkopolskim, w powiecie pleszewskim, w gminie Gołuchów i jest jedną z jej najmniejszych miejscowości.
W latach 1975–1998 miejscowość administracyjnie należała do województwa kaliskiego.
Do 2007 roku istniała wieś "Bogusław-Bogusławice", nazwę zmieniono tworząc dwie wsie Bogusław i Bogusławice.
Inne miejscowości o nazwie Bogusławice: Bogusławice

</doc>
<doc id="720344" url="https://pl.wikipedia.org/wiki?curid=720344" title="Bogusław (województwo wielkopolskie)">
Bogusław (województwo wielkopolskie)

Bogusław – wieś w Polsce położona w województwie wielkopolskim, w powiecie pleszewskim, w gminie Gołuchów.
Wieś jest jedną z najmniejszych miejscowości gminy.
W latach 1975–1998 miejscowość administracyjnie należała do województwa kaliskiego.
Do 2007 roku istniała wieś "Bogusław-Bogusławice", nazwę zmieniono tworząc dwie wsie Bogusław i Bogusławice.

</doc>
<doc id="720345" url="https://pl.wikipedia.org/wiki?curid=720345" title="Niszawa">
Niszawa

Niszawa (serb. i bułg. "Нишава" - "Nišava") – rzeka w Serbii i Bułgarii, o długości 218 km. Źródła w Starej Płaninie, uchodzi do Morawy Południowej.

</doc>
<doc id="720346" url="https://pl.wikipedia.org/wiki?curid=720346" title="Kontrola gniewu">
Kontrola gniewu

Kontrola gniewu (tytuł oryginalny "Rebound") – amerykański film fabularny (komedia) z roku 2005 w reżyserii Steve'a Carra. Główną rolę w filmie odegrał znany komik Martin Lawrence, wcielił się on w postać trenera Roya McCormicka. Premiera filmu miała miejsce 7 stycznia 2005. W pierwszym tygodniu wyświetlania film zarobił 6 mln dolarów w samych Stanach Zjednoczonych.
Opis fabuły.
Trener Roy McCormick przechodzi trudny okres w swoim życiu zawodowym, jego koszykarska drużyna przegrywa mecz za meczem, a on sam miewa częste kłopoty z sędziami. Po jednej z takich awantur, w której to McCormick zabija orła-maskotkę swojej drużyny, władze ligi uniwersyteckiej zawieszają go w prawach trenerskich. Agent trenera znajduje mu ofertę prowadzenia drużyny "Śmierdzieli" z byłego gimnazjum McCormicka. Młodzi adepci tego sportu są pośmiewiskiem ligi, przegrywając wszystkie mecze. Nowy trener pomimo początkowego braku zaangażowania, postanawia nauczyć 13-latków podstaw tej gry. Drużyna przeradza się w zespół marzeń i ma szansę zdobyć mistrzostwo. Sukcesy "Śmierdzieli" sprawiają, że Roy McCormick przestaje kierować się w życiu materializmem i odkrywa na nowo miłość do koszykówki.

</doc>
<doc id="720347" url="https://pl.wikipedia.org/wiki?curid=720347" title="Morawa Południowa">
Morawa Południowa

Morawa Południowa (serb. "Јужна Морава") – rzeka w Serbii, która się łączy z Morawą Zachodnią w środkowej Serbii, tworząc Morawę. Rzeka ma długość 295 km.
W 1861 tereny leżące na jej lewym brzegu były badane etnograficznie przez austriackiego dyplomatę Johanna Georga von Hahna oraz Franciszka Zacha, czeskiego generała w służbie serbskiej..

</doc>
<doc id="720349" url="https://pl.wikipedia.org/wiki?curid=720349" title="Bezdany">
Bezdany

Bezdany (lit. "Bezdonys") – miasteczko na Litwie na północny wschód od Wilna w rejonie wileńskim, siedziba gminy Bezdany. 
Posiadłość została przekazana w 1518 roku przez króla Zygmunta I. Ulrychowi Hosse, ówczesnemu burmistrzowi Wilna. Od 1774 własność Łopacińskich z odnogi saryjskiej: Mikołaja Tadeusza do 1778, Tomasza Ignacego do 1817, Józefa Mikołaja do 1857 i Ignacego Dominika aż do sprzedaży majątku Goldsztejnowi przed 1882. 
26 września 1908 na stacji kolejowej Bezdany grupa bojowa Polskiej Partii Socjalistycznej pod dowództwem Józefa Piłsudskiego dokonała napadu na rosyjski pociąg pocztowy. 
W czasie II wojny światowej ludność żydowska została wymordowana podczas zagłady. Podczas zagłady niedaleko Bezdań znajdował się obóz pracy dla więźniów getta wileńskiego. Zginęło w nim co najmniej 350 osób. 
Po zajęciu miejscowości przez Armię Czerwoną, spora część ludności polskiej miasteczka została przymusowo wysiedlona w ramach tzw. repatriacji.
Dzisiaj w Bezdanach nadal funkcjonuje dworzec kolejowy na linii z Wilna w stronę Ignaliny.
Demografia.
W 1774 r. w Bezdanach mieszkało 10 rodzin.

</doc>
<doc id="720352" url="https://pl.wikipedia.org/wiki?curid=720352" title="Morawa Zachodnia">
Morawa Zachodnia

Morawa Zachodnia (serb. Западна Морава, "Zapadna Morava") – rzeka w środkowej Serbii. Jej długość wynosi 184 km. Jest dopływem Morawy. 
Charakterystyka.
Jednym z jej dopływów jest Ibar. Jej średni przepływ wynosi 109 m³/s, a powierzchnia zlewni 14 721 km². Przepływa przez miasta Čačak, Kraljevo i Trstenik. Na zachód od Čačaku na rzece utworzono sztuczny zbiornik wodny – jezioro Međuvršje. Między miejscowościami Stalać i Varvarin łączy się z Morawą Południową, tworząc Wielką Morawę.

</doc>
<doc id="720368" url="https://pl.wikipedia.org/wiki?curid=720368" title="Strumica (rzeka)">
Strumica (rzeka)

Strumica (mac. i bułg. "Струмица" lub bułg. "Струмешница") – rzeka w południowo-zachodniej Bułgarii i w południowo-wschodniej Macedonii Północnej, prawy dopływ Strumy w zlewisku Morza Egejskiego. Długość – 114 km (81 km w Macedonii, 33 km w Bułgarii), powierzchnia zlewni – 1401 km², średni przepływ – 3,83 m³/s (Nowo Seło przed granicą macedońsko-bułgarską).
Źródła Strumicy znajdują się na południowych stokach gór Plačkovica. Strumica płynie stamtąd na południowy wschód, w górnym odcinku nosząc nazwę „Stara reka”. Wypływa z gór w kotlinę Strumiško pole, mija miasteczko Strumica i zmienia kierunek na wschodni. Płynie wąską doliną między górami Ograżden na północy i Bełasica na południu, koło wsi Zlatarevo przecina granicę macedońsko-bułgarską i uchodzi do Strumy niedaleko miasta Petricz.

</doc>
<doc id="720371" url="https://pl.wikipedia.org/wiki?curid=720371" title="Annabel Chong">
Annabel Chong

Grace Quek (; ur. 22 maja 1972 w Singapurze), lepiej znana pod pseudonimem filmowym Annabel Chong – była aktorka filmów pornograficznych, mieszkająca w Stanach Zjednoczonych. Zyskała sławę po odbyciu 251 aktów seksualnych z ok. 70 mężczyznami w ciągu 10 godzin w styczniu 1995 i ustanowieniu w ten sposób rekordu świata. Zapis filmowy z tego wydarzenia ukazał się pt. "The World's Biggest Gang Bang". Chong była również bohaterką przebojowego filmu dokumentalnego "Sex: The Annabel Chong Story".
Życiorys.
Wczesne lata.
Urodziła i wychowała się w Singapurze. Uczęszczała do CHIJ Opera Estate Primary School. Naukę kontynuowała w Raffles Girls Secondary i Hwa Chong Junior College. 
Studiowała prawo w Londynie, jako stypendystka. Podczas studiów padła ofiarą zbiorowego gwałtu na śmietniku w blokowisku. W wieku 21 lat rozpoczęła studia podyplomowe w Los Angeles na kierunku fotografii, plastyki i feminizmu na Uniwersytecie Południowej Kalifornii (gender studies). 
Kariera.
W 1994, mając 22 lata zaczęła pracować w przemyśle pornograficznym, w tym w filmie Zane Entertainment Group "Depraved Fantasies 3" w scenie podwójnej i potrójnej penetracji i Fantastic Pictures "I Can't Believe I Did The Whole Team". Traktowała swoją pracę w przemyśle porno jako próbę rewizji utwierdzonych przekonań widzów dotyczących kobiecej seksualności.
Zaistniała w styczniu 1995, gdy wzięła udział w 251 aktach seksualnych z ok. 70 mężczyznami, została nazwana „Singapurskim Bankiem Spermy” i wystąpiła w filmie Metro "World's Biggest Gang Bang 1 - Annabel Chong" (1995) w scenie z 50 mężczyznami, a także zawodowymi aktorami porno takimi jak Tom Byron, Dave Cummings, Tommy Gunn, Ron Jeremy, Nick Long, Dick Nasty, Blake Palmer, Ed Powers i Joey Silvera i Marc Wallice. Produkcja ta jednak otrzymała branżową nagrodę XRCO Award w kategorii „najgorszy film roku”.
W 2002 została umieszczona na czterdziestym miejscu na liście 50. największych gwiazd branży porno wszech czasów przez periodyk Adult Video News.
W listopadzie 2004 podjęła potem pracę jako webdesigner i konsultantka. Została również artystką plastyczką, miała wystawę zbiorową w Nowym Jorku.

</doc>
<doc id="720372" url="https://pl.wikipedia.org/wiki?curid=720372" title="Podlesie (powiat pyrzycki)">
Podlesie (powiat pyrzycki)

Podlesie – dawna osada położona w województwie zachodniopomorskim, w powiecie pyrzyckim, w gminie Przelewice. Urzędowo zniesiona w 2009.

</doc>
<doc id="720373" url="https://pl.wikipedia.org/wiki?curid=720373" title="Ministerstwo Rozwoju Gospodarczego i Handlu Rosji">
Ministerstwo Rozwoju Gospodarczego i Handlu Rosji



</doc>
<doc id="720375" url="https://pl.wikipedia.org/wiki?curid=720375" title="Luki leśne">
Luki leśne

Luki leśne – model ekologiczny, opisujący cykliczne zmiany biocenozy, opisany na początku na przykładzie wilgotnych lasów tropikalnych. Później weryfikowany był także w lasach mieszanych strefy umiarkowanej. W Polsce badania takie prowadzono w Puszczy Białowieskiej, w której struktura lasu jest najbardziej pierwotna. Model luk leśnych zbliżony jest do koncepcji wysp ekologicznych. Obecnie model luk leśnych wykorzystuje się w leśnictwie.
Wilgotne lasy tropikalne są przykładem biocenoz, które mogą być florystyczną mozaiką łat spowodowanych upadkiem drzew (Richard 1952) i podlegać cyklicznym przemianom. Regeneracja lasu zachodzi przez tworzenie się luk w drzewostanie, kolonizację tych luk i dorastanie w nich osobników osiągających dojrzałość, a następnie zwalających się i zamykających w ten sposób cykl. Upadki drzew spowodowane są przez deszcz i wiatr. Na Barro Colorado średnia wielkość takich luk wynosiła 86 m i zajmowały one ok. 3% powierzchni lasu (Brokaw 1985). Na Barro Colorado luki tej wielkości tworzyły się w tempie ok. jednej na hektar na rok. Drzewa w lasach tropikalnych dzieli się na dwie grupy. Pierwotne, tolerujące zacienienie gatunki żyją w podszycie zahamowane w rozwoju, dopóki nie wytworzy się nad nimi luka w koronach. Gatunki pionierskie lub nie tolerujące zacienienia produkują nasiona tylko w lukach w drzewostanie i rosną bardzo szybko. Brokaw (1987) testował hipotezę, że każdy pionierski gatunek zajmuje w Barro Colorado osobną „niszę regeneracyjną”. "Trema micrantha" wkracza do luk tylko w pierwszym roku i rośnie najszybciej. "Miconia argentea" rośnie wolniej, wkracza do luk w ciągu kilku lat. Te pionierskie gatunki pokrywają się jednak swoim występowaniu i ich nisze regeneracyjne nie są odrębne. Mozaika roślinna nizinnych lasów tropikalnych jest częściowo wynikiem cyklicznych zmian w lukach utworzonych przez przewrócone drzewa.

</doc>
<doc id="720376" url="https://pl.wikipedia.org/wiki?curid=720376" title="Pękowiec">
Pękowiec

Pękowiec – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość należała administracyjnie do województwa częstochowskiego.
Przez miejscowość przepływa niewielka rzeka Zwlecza (dopływ Pilicy).

</doc>
<doc id="720385" url="https://pl.wikipedia.org/wiki?curid=720385" title="Wyspa Mackinac">
Wyspa Mackinac

Wyspa Mackinac () – popularne latem miejsce odwiedzin leżące w cieśninie Mackinac łączącej dwa Wielkie Jeziora amerykańskie Michigan i Huron. W 2010 roku zamieszkiwały ją 492 osoby. Wyspa ma 9,84 km² powierzchni. Indianie Czipewejowie nazywali wyspę "Michilimackinac" (pol. „Wielki Duch” lub „Wielki żółw”).
Miasteczko Mackinac leży na południowym krańcu wyspy. Połączenie z lądem zapewniają promy pasażerskie (na wyspie zabronione jest używanie samochodów czy motocykli) z miejscowości St. Ignace i Mackinaw City. W lipcu każdego roku wyspa jest metą największych na świecie regat jeziorowych Regaty Chicago – Mackinac.
W roku 1671 o. Jacques Marquette założył misję katolicką w pobliskim St. Ignace, a wkrótce Francuzi zbudowali forty po obu stronach cieśniny. W 1681 roku tereny te zostały opanowane przez Anglików, którzy wznieśli na wyspie fort. W roku 1791 wyspę zajęły wojska amerykańskie, ale Anglicy odebrali ją w 1812 roku. Ostatecznie, w 1815 roku wyspa znalazła się w ręku armii USA, a głównym cywilnym jej użytkownikiem została firma futrzarska "John Jacob Astor's American Fur Company", zarządzana na miejscu przez Roberta Stuarta. W roku 1894 wojsko ostatecznie wycofało się z wyspy, którą władze federalne przekazały stanowi Michigan, a ten większość obszaru przeistoczył w Park stanowy Wyspy Mackinac.

</doc>
<doc id="720396" url="https://pl.wikipedia.org/wiki?curid=720396" title="Przełęcz Rozdziela">
Przełęcz Rozdziela

Rozdziela (na mapie Geoportalu Rozdziele, ) – leżąca na wysokości 803 m n.p.m. przełęcz oddzielająca Pieniny od Beskidu Sądeckiego, a konkretnie należący do Beskidu Sądeckiego Szczob (920 m) od Wierchliczki (960 m) należącej do Małych Pienin. Przez przełęcz tę i szczyty, oraz cały główny grzbiet Małych Pienin i grzbiet Beskidu Sądeckiego do Gromadzkiej Przełęczy biegnie granica polsko-słowacka. 400 m na północ od przełęczy Rozdziela znajduje się skrzyżowanie szlaków turystyki pieszej, rowerowej i konnej, a przez przełęcz przechodzi polna droga do Litmanowej na Słowacji (dawne turystyczne przejście graniczne). Z rejonu przejścia granicznego i szlaków prowadzących do Beskidu Sądeckiego doskonale widać Tatry.
Rozdziela to szerokie i płaskie siodło. Obszar przełęczy oraz całe zachodnie, północne i południowe zbocza, a także duży obszar wschodnich (słowackich) zboczy jest odkryty i trawiasty. Rozciągają się stąd kapitalne i szerokie widoki na Pieniny, Beskid Sądecki, Gorce. Spod przełęczy oraz północnych zboczy Wierchliczki wypływa Potok Brysztański i widoczne są imponujące Brysztańskie Skały, będące fragmentem rezerwatu przyrody Biała Woda. Na słowacką stronę spływa potok Rozdziel.
Przełęcz Rozdziela leży na północnej granicy Pienińskiego Pasa Skałkowego, który w tym miejscu „wychodzi” za granice Polski (patrząc z zachodu na wschód).
Dawniej tereny te należały do wsi Biała Woda, wysiedlonej w 1947 r. w ramach akcji Wisła. Potem przez jakiś czas istniała tutaj socjalistyczna spółdzielnia mleczarska. Powyżej przełęczy, na północnych zboczach Wierchliczki istnieje jeszcze zrujnowany budynek będący pozostałością po niej. Obecnie na dawnych polach uprawnych prowadzony jest kulturowy wypas owiec i bydła. Poniżej przełęczy istnieje bacówka, w której kupić można oscypki.
(od skrzyżowania przy przejściu granicznym):

</doc>
<doc id="720398" url="https://pl.wikipedia.org/wiki?curid=720398" title="Rozdziela">
Rozdziela



</doc>
<doc id="720405" url="https://pl.wikipedia.org/wiki?curid=720405" title="Biernaty">
Biernaty

Biernaty to nazwa dwóch miejscowości w Polsce i sześciu miejscowości na Litwie.
Miejscowości na Białorusi.
Inne miejscowości:

</doc>
<doc id="720410" url="https://pl.wikipedia.org/wiki?curid=720410" title="Catch! Touch! Yoshi!">
Catch! Touch! Yoshi!



</doc>
<doc id="720415" url="https://pl.wikipedia.org/wiki?curid=720415" title="Super Mario Collection">
Super Mario Collection



</doc>
<doc id="720416" url="https://pl.wikipedia.org/wiki?curid=720416" title="Hala wystawowa w Toruniu">
Hala wystawowa w Toruniu

Hala wystawowa w Toruniu – wielofunkcyjny obiekt wystawienniczy oraz targowo-kongresowy znajdujący się w Toruniu. Ma ona 2038 metrów kwadratowych powierzchni wystawienniczej.
Lokalizacja.
Hala położona jest w zachodniej części miasta, w dzielnicy Bydgoskie Przedmieście, przy ulicy Szosa Bydgoska 3.
Historia.
Zaprojektowany przez architekta Kazimierza Ulatowskiego, został wzniesiony w 1928 roku. Była to wówczas największa w Polsce hala wystawowa. Koszty projektu i budowy poniosło miasto Toruń (ówczesna stolica województwa pomorskiego), potrzebujące gmachu do zorganizowania Pomorskiej Wystawy Ogrodniczo-Przemysłowej. Budynek był użytkowany jako hala wystawiennicza do 1958 roku, następnie służył celom przemysłowym (był użytkowany przez firmę Metron), a w latach 90. XX wieku był siedzibą dyskoteki "Central Park". W 2005 roku przeszedł remont i przebudowę, zachowując jednak pierwotny styl architektoniczny i od marca 2006 roku ponownie pełni funkcję targowo-wystawienniczą, jako Centrum Targowe PARK.
Pierwotnie gmach miał układ bazylikowy – trójnawowy z transeptem w połowie długości. Układ przestrzenny, nawiązywał do starożytnych bazylik sądowo-targowych i bazylik wczesnośredniowiecznych. W elewacjach bocznych umieszczono ostrołukowe arkady, tworzące podcienia, a w szczytowych triady wysokich okien. Podczas rozbudowy w 2004 roku do budynku dodano, nieco niższe od całości, aneksy z ćwierćabsydami z ciemnego szkła.
W 2018 roku w sąsiedztwie hali wybudowany zostanie kompleks basenów otwartych.
Obiekt wpisany jest do gminnej ewidencji zabytków (nr 1240).
Imprezy targowe.
W hali organizowane są m.in.:

</doc>
<doc id="720428" url="https://pl.wikipedia.org/wiki?curid=720428" title="Turbina tornado">
Turbina tornado

Turbina typu tornado (ang. "Tornado Type Wind Turbines" – TTWT) – Turbina wiatrowa o pionowej osi obrotu (ang. vertical-axis wind turbine, VAWT), w której strumień powietrza jest formowany w wir, który napędza łopatki turbiny. Nazwa "tornado" odnosi się do podobieństwa ruchu powietrza do ruchu powietrza w tornado.
Budowa i zasada działania.
Turbina typu tornado otoczona jest odpowiednio sprofilowaną obudową. Jej zadaniem jest ukierunkowanie ruchu wchodzącego powietrza. Według twórców urządzania ma to minimalizować szkodliwe turbulencje zmniejszające wydajność konwersji energii wiatru w energię mechaniczną. Obudowa – w zależności od typu – może mieć przekrój ślimaka albo ułożonych wokół wirnika łopatek. Drugim rodzajem jest turbina z wlotem powietrza od dołu i turbina osiowa umieszczona w pionowej rurze. Wirnik turbiny wymusza pionowy prąd powietrza, który tworzy wir o niższym ciśnieniu w środku turbiny uciekający w górę. Turbiny typu tornado można podzielić na dwa typy:
Historia rozwoju.
Patent na turbinę TWES zgłoszono w 1975 r., patent ten wygasł w 2020 r. Turbina została opisana w „Journal of Fluids Engineering” w 1978 r.
Według twórców urządzania, moc turbiny (w idealnym przypadku, bez szkodliwych wirów) jest proporcjonalna do produktu strumienia powietrza wchodzącego do wieży i spadku ciśnienia strumienia w obrębie turbiny. Strumień powietrza jest zaś liniowo proporcjonalny do prędkości wzdłuż pionowej osi wewnątrz turbiny. Ponieważ prędkość wewnętrznego pionowego prądu powietrza (wymuszonego wirnikiem, którego łopaty mają prędkość parę razy szybszą niż prędkość wiatru) jest parokrotnie większa niż nadchodzącego wiatru bocznego to moc wyjściowa osiągana z takiej turbiny powinna być większa niż ze zwykłej turbiny wiatrowej. Badania teoretyczne oraz w kanale powietrznym przeprowadzone w latach 1982–1983 wykazały wydajność zaledwie 40%. Straty w konwersji energii spowodowane były istnieniem szkodliwych wirów. Turbiny TWES z racji małej wydajności straciły na znaczeniu.
W 2004 r. została opatentowana pod numerem US2004240984 konstrukcja Vortex Wind Generator (VWG) wykonany przez zespół pod kierownictwem Gennady Kiknadze, który, według autorów zgłoszenia, minimalizuje turbulencje wewnątrz i na zewnątrz wieży poprzez zoptymalizowanie kształtu wirnika i obudowy, tak aby zapobiegać powstawaniu wtórnych, szkodliwych wirów i jednocześnie tak, aby generować wtórne wiry polepszające wydajność konwersji. Wydajność generatora nie została dotąd zweryfikowana.
Potencjalne zastosowanie.
Turbiny VWG mogą pracować nawet tam gdzie prędkość wiatru jest rzędu 2–7 m/s. Patent WO2004083628 sugeruje ich zastosowanie również jako urządzeń wentylacyjnych do podziemnych infrastruktur, np. kopalni.
W wyniku możliwości osłonięcia obudową łopat wirnika ich eksploatacja wydaje się bardziej bezpieczna dla zwierząt i ludzi w porównaniu do tradycyjnych turbin z wielkimi odsłoniętymi łopatami.

</doc>
<doc id="720431" url="https://pl.wikipedia.org/wiki?curid=720431" title="TTWT">
TTWT



</doc>
<doc id="720432" url="https://pl.wikipedia.org/wiki?curid=720432" title="Toruńskie Zakłady Materiałów Opatrunkowych">
Toruńskie Zakłady Materiałów Opatrunkowych

Toruńskie Zakłady Materiałów Opatrunkowych (Toruńskie Zakłady Materiałów Opatrunkowych SA, TZMO SA) – przedsiębiorstwo zajmujące się produkcją materiałów opatrunkowych i środków higienicznych dla szpitali i klientów indywidualnych, z siedzibą w Toruniu. Prezesem przedsiębiorstwa jest Jarosław Józefowicz.
Historia.
Przedsiębiorstwo powstało w 1951 roku, powołane przez Ministerstwo Obrony Narodowej (MON). Zadanie zakładu było dostarczanie opatrunków na potrzeby wojska, oraz Centralnego Urzędu Zaopatrzenia Górnictwa. Ponieważ wyroby zakładu były wysokiej jakości, zdecydowano o zachowaniu zakładu. W latach 60. XX wieku opatrunki z Torunia zaczęto eksportować do państw europejskich, afrykańskich i Wietnamu.
W roku 1991 zakład został sprywatyzowany i przekształcony w spółkę akcyjną TZMO SA, a udziały objęli jego pracownicy i przedstawiciele środowisk akademickiego oraz medycznego.
W 1996 roku firma utworzyła na Węgrzech pierwszą zagraniczną spółkę w Grupie TZMO SA, Bella Hungaria Kft. W 1997 roku TZMO SA została pierwszą polską firmą w branży medycznej, która uzyskała zgodę na korzystanie ze oznaczenia CE. W 1999 roku w Niemczech rozpoczęła działalność spółka TZMO Deutschland GmbH. W 2003 roku przedsiębiorstwo rozpoczęło produkcję wyrobów higienicznych w zakładach w Ukrainie i Rosji. Rok później zakład uruchomił produkcję laminatu oddychającego.
W 2005 roku TZMO SA uruchomiło fabrykę w stanie Tamilnadu w Indiach. W późniejszych latach w Indiach TZMO SA uruchomiło centrum logistyczne o powierzchni 6 tys. m². We wrześniu 2016 roku w Bengaluru TZMO SA otworzyło nową siedzibę spółki handlowej Bella India.
W 2008 roku w Pomorskiej Specjalnej Strefie Ekonomicznej w Kowalewie Pomorskim TZMO SA uruchomiło trzy nowe zakłady produkcyjne. W 2012 roku TZMO SA rozpoczęło sprzedaż swoich wyrobów do Stanów Zjednoczonych.
W 2016 roku TZMO SA wypracowało 324 mln zł zysky netto.
W 2018 roku w Toruniu oddano do użytku nową siedzibę TZMO SA. 27 listopada 2019 roku TZMO SA otworzyły Europejskie Centrum Opieki Długoterminowej Sidabra w Kownie na Litwie.
Po inwazji Rosji na Ukrainę TZMO SA było krytykowane za kontynuowanie działalności w Rosji. W marcu i kwietniu 2022 roku toruńscy społecznicy protestowali przed siedzibą przedsiębiorstwa, domagając się, by TZMO SA zakończyło lub zawiesiło swoją działalność w Rosji. Zdaniem prezesa Jarosława Józefowicza, odejście od rynku rosyjskiego sprawiłoby, że fabryka wraz z nowymi technologiami i tak pracowałaby, ale już na bezpośrednie potrzeby władz rosyjskich. Krótko po wybuchu wojny TZMO SA zawiesiła działalność produkcyjną w Ukrainie oraz zapewniła ukraińskim pracownikom pomoc. Ponadto firma za pośrednictwem Polskiego Czerwonego Krzyża przekazała milion złotych darowizny na pomoc humanitarną dla obywateli Ukrainy oraz przekazała w ramach darowizny rzeczowej swoje produkty.
Produkty.
Jednym z ważniejszych produktów TZMO SA są podpaski marki Bella, produkowane od 1956 roku (do 1983 roku pod nazwą Donna). Ponadto przedsiębiorstwo produkuje: wyroby medyczne pod marką Matopad, pieluszki i kosmetyki do pielęgnacji niemowląt i dzieci Happy, kosmetyki dla kobiet i mężczyzn Eva Natura i Kanion, produkty dla osób z problemami nietrzymania moczu Seni.
Szpital Specjalistyczny Matopat.
W 2001 roku TZMO SA wybudowało Szpital Specjalistyczny Matopat. Był to pierwszy niepubliczny szpital działający w Toruniu. Szpital obok usług medycznych pełni funkcję ośrodka badawczo-rozwojowego i centrum szkoleniowego. W 2007 roku w szpitalu otwarto przychodnię specjalistyczną.

</doc>
<doc id="720433" url="https://pl.wikipedia.org/wiki?curid=720433" title="Kirkja">
Kirkja

Kirkja – wieś na Wyspach Owczych, w gminie Fugloy, na wyspie Fugloy. Posiada obecnie (I 2015 r.) 28 stałych mieszkańców. Kod pocztowy miejscowości to FO-766.
Demografia.
Według danych Urzędu Statystycznego (I 2015 r.) jest 91. co do wielkości miejscowością Wysp Owczych.

</doc>
<doc id="720435" url="https://pl.wikipedia.org/wiki?curid=720435" title="Pogotowie przeciwpowodziowe">
Pogotowie przeciwpowodziowe

Pogotowie przeciwpowodziowe - ogłasza odpowiednia władza samorządowa (w zależności od obszaru: prezydent miasta, burmistrz, wójt, starosta, wojewoda), gdy poziom lustra wody (zazwyczaj rzeki) wzrasta do ustalonego na danym wodowskazie poziomu ostrzegawczego i nadal się podnosi lub istnieją inne przesłanki o zagrożeniu powodziowym.
Pogotowie przeciwpowodziowe wiąże się przede wszystkim ze sprawdzeniem gotowości działania służb i instytucji odpowiedzialnych za ochronę ludzi i przeciwdziałanie skutkom powodzi. Stosuje się również wzmożoną obserwację stanów wód i infrastruktury przeciwpowodziowej.
Ogłoszenie pogotowia przeciwpowodziowego wiąże się z ogłoszeniem przez IMGW-PIB stanu zagrożenia hydrologicznego, choć nie jest z nim równoważne.
Stan zagrożenia hydrologicznego - jest on ogłaszany przez IMGW-PIB w przypadku wystąpienia lub zagrożenia wystąpieniem co najmniej jednej z następujących sytuacji:

</doc>
<doc id="720436" url="https://pl.wikipedia.org/wiki?curid=720436" title="Alarm powodziowy">
Alarm powodziowy

Alarm powodziowy - ogłasza odpowiednia władza samorządowa (w zależności od obszaru: prezydent miasta, burmistrz, wójt, starosta, wojewoda), gdy poziom wody (najczęściej rzeki) zbliża się do stanu alarmowego (ustalonego dla danego wodowskazu). W praktyce alarm powodziowy często się ogłasza dopiero przy znacznym przekroczeniu stanu alarmowego, które stwarza realne zagrożenie dla ludzi i mienia. 
Ogłoszenie alarmu powodziowego wiąże się z całodobowymi dyżurami administracji, centrów zarządzania kryzysowego, magazynów przeciwpowodziowych oraz służb i instytucji związanych z gospodarką wodną oraz ochroną przeciwpowodziową. Podejmują one działania mające chronić ludzi i dobytek przed powodzią. Z dużą częstotliwością (nawet co godzinę) monitoruje się stan wody na ciekach oraz stan urządzeń przeciwpowodziowych i hydrotechnicznych. Może zostać zarządzona ewakuacja, do której przeprowadzenia są uprawnieni strażacy kierujący działaniami ratunkowymi. 
Ogłoszenie alarmu powodziowego wiąże się z ogłoszeniem przez IMGW-PIB stanu alarmu hydrologicznego, choć nie jest z nim równoważne.
Stan alarmu hydrologicznego - jest on ogłaszany przez IMGW-PIB w przypadku wystąpienia lub zagrożenia wystąpieniem co najmniej jednej z następujących sytuacji:

</doc>
<doc id="720438" url="https://pl.wikipedia.org/wiki?curid=720438" title="Hil Yesenia Hernández Escobar">
Hil Yesenia Hernández Escobar

Hil Yesenia Hernández Escobar (ur. 1 grudnia 1983 w Castro, Chile) jest królową piękności z Chile.
26 listopada 2006 została Miss Earth, pokonując 81 delegatek.
Poprzedniczka: Alexandra Braun Waldeck Miss Earth 2006 Następczyni: Jessica Trisko

</doc>
<doc id="720442" url="https://pl.wikipedia.org/wiki?curid=720442" title="Fabryka Cukiernicza „Kopernik”">
Fabryka Cukiernicza „Kopernik”

Fabryka Cukiernicza „Kopernik” w Toruniu – przedsiębiorstwo zajmujące się produkcją pierników i wafli różnego rodzaju z siedzibą w Toruniu.
Lokalizacja.
Zakład znajduje się we wschodniej części Torunia, w dzielnicy Jakubskie Przedmieście. Wejście na teren kompleksu zakładowego znajduje się przy ulicy Żółkiewskiego 34.
Historia.
Fabryka Cukiernicza „Kopernik” została założona w Rzeczypospolitej Obojga Narodów, w 1751 roku przez Gustava T. Weese.
W okresie międzywojnia XX w. była jedną z największych firm na całym Pomorzu, zatrudniając średnio 200 pracowników. W styczniu 1939 roku Niemiec, właściciel, z powodów politycznych sprzedał firmę G.Wesse Polskiej Spółdzielni Społem. Po wojnie działała jako firma państwowa. W III Rzeczypospolitej sprywatyzowana i zamieniona na spółkę pracowniczą.
Dziś jest największym producentem pierników w kraju i jedną z największych firm cukierniczych.
W 2005 roku firma zainicjowała powstanie wystawy Świat Toruńskiego Piernika przy Domu Kopernika (filii Muzeum Okręgowego w Toruniu).
Budynki zakładowe wpisane są do gminnej ewidencji zabytków (nr 1532).
Toruńskie pierniki.
Firma "Kopernik" produkuje toruńskie pierniki nieoblewane, pokryte cukrową glazurą i oblewane czekoladą, a także wafle nieoblewane i oblewane czekoladą. Ponadto "Kopernik" oferuje także pierniki pamiątkowe: modelowane w formach historycznych i okolicznościowe – wręczane głowom państw, podczas akcji charytatywnych czy imprez walentynkowych.
Produkty.
Zakład produkuje:
Patronaty.
„Kopernik” SA od 2003 roku sponsoruje akcję uhonorowywania znanych torunian w Piernikowej Alei Gwiazd przy Dworze Artusa w Toruniu.

</doc>
<doc id="720447" url="https://pl.wikipedia.org/wiki?curid=720447" title="Dolina Dolnej Wisły">
Dolina Dolnej Wisły

Dolina Dolnej Wisły (314.8) – kraina geograficzna oraz makroregion fizycznogeograficzny w północnej Polsce, obejmujący dolinę Wisły na odcinku od Pradoliny Toruńsko-Eberswaldzkiej w Bydgoszczy do delty w okolicach Gniewu.
Charakterystyka.
Dolina Dolnej Wisły jest obrębie podprowincji pojezierzy regionem odmiennym genetycznie i krajobrazowo. Szeroka dolina przecina wzniesienia pojezierzy rodzajem przełomu pomiędzy pradoliną Toruńsko-Eberswaldzką a równiną Żuław Wiślanych.
Odpływ wód wiślanych do zagłębienia Zatoki Gdańskiej powstał po wycofaniu się czoła lodowca fazy pomorskiej do zagłębienia bałtyckiego. Wtedy to Prawisła zmieniła kierunek na północny, tworząc w okolicach Bydgoszczy przełom. Przewężenie doliny w rejonie Fordonu jest zaadaptowaną później przez rzekę rynną lodowcową, a poszerzenia doliny – rozległymi obniżeniami wytopiskowymi, w których występowały płaty martwego lodu.
Od Bydgoszczy, gdzie Wisła opuszcza pradolinę, po Gniew, poniżej którego zaczyna się delta, długość doliny wynosi 120 km, a szerokość zmienia się w granicach 3–18  km w kotlinowatych rozszerzeniach. Najmniejsza szerokość dolina osiąga w przełomowym odcinku fordońskim: 3 km, 18 km w rejonie Grudziądza, 8 km koło Kwidzyna, zaś najczęściej spotykana szerokość wynosi 7–9 km.
Zbocza doliny osiągają wysokość względną 50–70 m, a ich nachylenie dochodzi nawet do 50°. Powierzchnie wysoczyznowe przylegające do górnych krawędzi doliny zalegają na zmiennych wysokościach, i tak: w bramie fordońskiej wznoszą się powyżej 90 m n.p.m., a z biegiem doliny ku północy oscylują często w granicach 80–100 m, obniżając się w obszarze wylotów dolin bocznych, gdzie schodzą przeważnie do wysokości 60 m w wyniku wzmożonej denudacji.
Zbocza doliny w rejonie dawnych meandrów rzeki są znacznie wystromione, natomiast pozostałe zbocza ulegały rozczłonkowaniu przez dolinki zboczowe pochodzenia erozyjnego i denudacyjnego oraz poddane były procesom grawitacyjnych ruchów masowych (obrywy, osuwiska, spełzywanie, spłukiwanie).
Średnie zwierciadło Wisły obniża się od 28 m n.p.m. w obszarze Fordonu, 20 m w rejonie Świecia, 18 m w Basenie Grudziądzkim, 9 m na obszarze Gniewa, do 7 m u początku delty na Cyplu Mątowskim.
W południowej części Doliny Dolnej Wisły zachowały się fragmenty systemu tarasowego. Terasy najlepiej zachowały się w Basenie Grudziądzkim, w pełnym dziewięciostopniowym zespole. Na wszystkich z nich, z wyjątkiem terasy zalewowej, wykształciły się wydmy śródlądowe, które osiągają wysokość do kilkunastu metrów.
W skład Doliny Dolnej Wisły wchodzą trzy jednostki morfogenetyczne:
Dno doliny charakteryzuje się płaskim rolniczym krajobrazem, który przecina gęsta sieć kanałów melioracyjnych. W dnie doliny zachowały się również relikty lasów łęgowych, a krajobraz kształtuje linia ziemnych wałów przeciwpowodziowych. W wielu miejscach znajdują się starorzecza. Na północ od Chełmna znajduje się pas śródlądowych wydm.
Strome zbocza DDW w wielu miejscach porasta grąd zboczowy, w skład którego wchodzą m.in.: dąb, grab, klon, lipa, buk. Najbardziej strome zbocza często się obrywają i tworzą pozbawione roślinności osuwiska (np. w okolicach Sartowic). W innych miejscach, wzdłuż zboczy i grzbietów rosną krzewy lub roślinność ciepłolubna (kserotermiczna). Zbocza doliny często przecinają jary i dolinki, które powstały w wyniku wypłukania przez wody wypływające ze źródeł i wysięków. W takich miejscach odnotowano stanowiska skrzypu olbrzymiego.
Strefa zboczowa doliny przechodzi w wysoczyznę morenową, która stanowi płaską lub falistą równinę. Urozmaicają ją doliny i parowy oraz oczka wodne powstałe w wyniku zaniku brył martwego lodu. Strefę zboczową porastają najczęściej mieszane lasy i bory o urozmaiconym charakterze.
Dolinę dzieli się na trzy mezoregiony: Dolinę Fordońską, Kotlinę Grudziądzką i Dolinę Kwidzyńską. W DDW wykształcone są kilkunastokilometrowe rozszerzenia zwane basenami: Unisławski, Świecko-Chełmiński i Grudziądzki oraz przewężenia doliny, m.in. Fordoński Przełom Wisły.
Historia geologiczna.
Obniżenie dolnego Powiśla, w które wcięła się współczesna Dolina Dolnej Wisły, nawiązuje do starszych kopalnych powierzchni geomorfologicznych rozwiniętych na seriach osadowych wieku kredowego, trzeciorzędowego, zlodowacenia południowopolskiego (interglacjał mazowiecki) i zlodowacenia środkowopolskiego (interglacjał eemski).
Obniżenie dolinne z interglacjału eemskiego pokryły osady zlodowacenia bałtyckiego, lecz nie zdołały całkowicie zatrzeć czy zamaskować tego obniżenia. Stworzyło to predyspozycję do przelania się wód z pradoliny na północ po wytopieniu się lodu lodowcowego.
Po wycofaniu lądolodu zlodowacenia bałtyckiego na północ, w obniżeniu dolnej Wisły pozostały masy martwego lodu. Wisła podczas postoju czoła lądolodu wzdłuż strefy marginalnej pomorskiej, płynąca ku zachodowi pradoliną Toruńsko-Eberswaldzką, przeszła w etap bifurkacji w momencie, kiedy dostatecznie głęboko wtopiła się rynna polodowcowa (dolina sandrowa Wdy i Mątawy) założona południkowo na linii Fordon – Chełmno. Zmiana kierunku przepływu wód poniżej Fordonu na północny została zapoczątkowana według R. Galona 12 tys. lat temu, w poziomie dzisiejszej terasy IX Kotliny Toruńskiej. Bifurkacyjny przepływ wód Wisły pod Fordonem polegał na tym, że część wód kierowała się na zachód pradoliną Noteci-Warty ku systemowi Odry, a część na północ ku Bałtykowi. W ten sposób, zdaniem R. Galona wody płynęły w poziomach teras od IX do VI.
Niska baza erozyjna (poziom kształtującego się Morza Bałtyckiego na etapie Jeziora Lodowego i Yoldiowego), spowodowała szybkie wcinanie się przełomowej doliny fordońskiej i ostateczne zaniknięcie odpływu na zachód na rzecz odpływu na północny wschód wprost ku Morzu Bałtyckiemu. Skierowanie się Wisły wyłącznie na północ nastąpiło według R. Galona ok. 11 tys. lat temu.
Gdy Wisła dokonała pod Fordonem przełomu i skierowała swoje wody na północ w obszar Zatoki Gdańskiej, zastała tu już gotowe doliny wód roztopowych, które wykorzystała i przemodelowała. Zaznaczyło się to rozcięciami i średnio trzykrotnym poszerzeniem włączanych odcinków dolinnych z lokalnego układu form odwodnienia do nowego układu, formowanego już przy udziale wód wiślanych.
Po całkowitym roztopieniu lodowca i połączeniu Bałtyku z oceanem (Morze Litorynowe), poziom wód się podwyższył, erozja ustała, a rozpoczęła się akumulacja osadów w dolinie Wisły. Rzeka zaczęła meandrować i tworzyć szerokie poziomy zalewowe. Podczas błądzenia rzeki zakolami po całej szerokości koryta, następowało podcinanie krawędzi i poszerzanie doliny. Nurt przybierał charakter roztokowy i anastomozujący, czyli formę wielu ramion opływających wiślane kępy zbudowane ze zdeponowanego rumowiska rzecznego. Efektem tych procesów jest gruba, sięgająca 18–20 m w Basenie Grudziądzkim, pokrywa aluwialna doliny. Te maksymalne miąższości aluwiów rzecznych znaczą równocześnie najniższy poziom erozyjny doliny kopalnej Wisły powiązanej profilem z położoną 80 m niżej od współczesnej ówczesną bazą erozyjną, którą stanowiło Morze Bałtyckie z okresu Yoldia.
Historia osadnictwa.
Prehistoria.
 W pierwszych wiekach naszej ery wzdłuż górnej Noteci i DDW wiódł szlak bursztynowy, którego istnienie potwierdziły liczne znaleziska archeologiczne.
Średniowiecze.
 W X w. dotarło w rejon dolnej Wisły chrześcijaństwo, czego dowodem są m.in. odnalezione w okolicach Kałdusa fundamenty wczesnoromańskiej bazyliki.
W czasie rozbicia dzielnicowego Pomorze Gdańskie było pod władaniem miejscowego rodu Święców. Pojezierze Chełmińskie należało do Mazowsza i było nękane najazdami Prusów, dlatego książę Konrad I mazowiecki sprowadził w rejon DDW Krzyżaków, którzy podbili nadwiślańskie plemiona.
W 1308 roku zakon krzyżacki dokonał nieprawnego zaboru lewobrzeżnego Pomorza wraz z grodami: Gdańskiem, Tczewem i Świeciem.
W traktacie pokojowym w Kaliszu (1343 r.) sporna ziemia została uznana za wieczystą jałmużnę ofiarowaną zakonowi przez króla polskiego.
Wyrazem znaczenia zaboru Pomorza Gdańskiego dla tworzenia państwa krzyżackiego był fakt przeniesienia w 1309 r. siedziby wielkiego mistrza z Wenecji do Malborka. Budowa zamku krzyżackiego w Malborku, rozpoczęta jeszcze w XIII w., nabrała nowego rozmachu i doprowadziła do powstania całego kompleksu militarno-gospodarczego po obu stronach dolnej Wisły.
W XIV w. rozwinęło się silne państwo krzyżackie, które lokowało w rejonie dolnej Wisły wiele miast. Dzięki temu obszar DDW obfituje w liczne średniowieczne zabytki, takie jak: zamki krzyżackie w Gniewie, Świeciu, Nowem oraz gotyckie kościoły w Chełmnie, Gniewie, Świeciu, Nowem, Grudziądzu. W średniowieczu zbudowano również kompleks katedralno-zamkowy w Kwidzynie.
W XV wieku toczyły się wojny Królestwa Polskiego z zakonem krzyżackim, których celem było utrzymanie kontroli nad ujściem Wisły, która już zaczynała odgrywać rolę drogi wywozowej dla produktów rolnych i leśnych z obszaru ziem polskich.
W wyniku wojny trzynastoletniej Polska odzyskała Pomorze Gdańskie z Gdańskiem, Powiśle z Malborkiem, Sztumem i Dzierzgoniem oraz Elbląg. Zakon krzyżacki został zepchnięty na wschodnie obszary swego państwa, a jego nową stolicą stał się Królewiec. Z miast nadwiślańskich jedynie Kwidzyn pozostał na terytorium krzyżackim, ale jako siedziba biskupa pomezańskiego nie mógł być wykorzystywany bezpośrednio do działań antypolskich w zakresie kontroli żeglugi na Wiśle. Taki układ sił politycznych przy ujściu Wisły przetrwał do 1772 r. mimo licznych wojen i prób zmiany tej sytuacji podejmowanych w XVII w.
System obronny dolnej Wisły.
Zalążkiem systemu obronnego szlaku wiślanego były pierwsze zamki krzyżackie: Chełmno, Kwidzyn i Elbląg. Następnie powstały zamki na lewym brzegu Wisły: w Tczewie i Gniewie.
W XV wieku podstawą systemu były zamki znajdujące się przy ujściach Wisły – w Gdańsku i Elblągu. Były to silne zamki komturskie, których zadaniem była kontrola żeglugi i handlu portowego. Aż do potopu szwedzkiego system obrony Doliny Dolnej Wisły opierał się na zamkach naprzemianległych, które znajdowały się w takich odległościach, że możliwa była między nimi komunikacja optyczna. Łańcuch ten stanowiły: Gniew – Kwidzyn – Nowe – Grudziądz – Świecie. Każdy z zamków posiadał wieżę obserwacyjną, która umożliwiała wizualną komunikację. Druga linia zamków biegła równolegle do Wisły, wzdłuż dróg lądowych po obydwu jej stronach. Po prawej stronie były to warownie: Dzierzgoń, Rogoźno i Radzyń, a po lewej – Sobowidz, Starogard, Osiek i Jasiniec.
Gospodarcze wykorzystanie dolnej Wisły.
Najstarszą formą eksploatacji Wisły było rybołówstwo, które na odcinku dolnej Wisły pojawiło się już w epoce kamiennej. Drugą ważną gałęzią gospodarki nadwiślańskiej była hodowla bydła. Najważniejsze znaczenie posiadała jednak dolna Wisła jako droga wodna. Wszystkie leżące nad nią miasta były ośrodkami portowymi. Handel rzeczny był w XVI-XVII wieku podstawą rozwoju gospodarczego miast w rejonie doliny dolnej Wisły.
Za „złoty okres” transportu wiślanego uznaje się 300 lat kontroli Polski nad ujściem Wisły (1466-1768). Apogeum jej przypada dokładnie w połowie tego okresu dziejowego w 1618 r., kiedy w porcie gdańskim zanotowano najwyższe ilości spławianych dolną Wisłą towarów. Na ten wywóz składało się przede wszystkim zboże (250 tys. ton), a nadto drewno, potaż i inne produkty służące okrętownictwu. Ujście Wisły było w tej epoce podstawowym źródłem zaopatrzenia Europy Zachodniej w te produkty. Wisła była wówczas najważniejszą gospodarczo rzeką świata. Taką liczbę przewozów, jaką notowano na Wiśle w końcu XVI i w pierwszej połowie XVII w. osiągnął np. Ren dopiero w 1830 r., a więc dwa wieki później. W latach 1740-1796 do portu gdańskiego wpływało ok. 1000 statków wiślanych rocznie, z czego blisko połowę stanowiły szkuty, a 20% komięgi.
W obrotach morskich z Gdańskiem dominowali wtedy Holendrzy – w połowie XVII wieku największa potęga morska świata. Ówczesne wpływy holenderskie odbiły się nie tylko w gospodarce, ale także w kulturze i architekturze Gdańska i Pomorza Gdańskiego. Ładunki kierowane dolną Wisłą do Gdańska pochodziły z całego dorzecza rzeki i jej dopływów, aż po Małopolskę, Podole, Wołyń i Ukrainę, a także ze słynących z gospodarki zbożowej regionów: Kujaw i Wielkopolski.
Handel spławny stanowił podstawę ówczesnej zamożności miast nadwiślańskich, gdyż część rynku zbożowego przypadała mieszczanom, którzy zakupywali ten towar od szlachty lub oferowali za stosowną opłatą usługę jego transportu do Gdańska.
Wśród miast położonych wzdłuż dolnej Wisły szczególnie zaktywizowane było kupiectwo Bydgoszczy, Świecia, Gniewu i Grudziądza. Kupcy zbożowi wyróżniali się w Bydgoszczy, Gniewie i Grudziądzu, zaś w Świeciu kupcy drzewni. Szczególnie rozwinął się w owym czasie Grudziądz, będący portem wywozowym dla ziemi chełmińskiej. Bydgoszcz stanowiła natomiast duże centrum handlowe, w którym magazynowano i obracano zbożem pochodzącym z Krajny i Wielkopolski.
O dużej roli, jaką odgrywały miasta nadwiślańskie w handlu spławnym, świadczą po dziś dzień zachowane we fragmentach zespoły spichlerzy, m.in. w Grudziądzu i Bydgoszczy.
Osadnictwo olęderskie.
W XVI wieku na Żuławach Wiślanych zostali osadzeni pierwsi osadnicy holenderscy (olędrzy). Przyczyn migracji można szukać w fakcie, że byli oni mennonitami i uchodzili przed prześladowaniami religijnymi. Z kolei dzięki swej umiejętności budowania tam i osuszania zalanych terenów byli chętnie sprowadzani i osadzani na terenach zalewowych.
W dolinie Wisły pierwsze skupienia osad olęderskich powstały w II połowie XVI wieku na nizinie sartowicko-nowskiej, a z czasem rozprzestrzeniły się na całym obszarze doliny dolnej Wisły. Gospodarka olęderska nastawiona była w dużej mierze na hodowlę; sprowadzano rasowe bydło holenderskie i tuczono woły przeznaczone na rynek gdański. Osadnicy budowali wały przeciwpowodziowe, kanały i rowy melioracyjne, które zachowały się po dzień dzisiejszy.
Wojny szwedzkie.
Podobnie jak dla większości miast w północnej Polsce, upadek gospodarczy przyniosły regionowi wojny ze Szwecją w XVII i XVIII w. Wśród szwedzkich priorytetów opanowania wybrzeży Bałtyku na pierwszy plan wysuwał się problem uzyskania kontroli nad portami wywozowymi: Gdańskiem i Elblągiem, w celu zawładnięcia dochodami z handlu wiślanego. Ziemie nad dolną Wisłą były głównym teatrem walk, jakie toczono w czasie wojny 1626–1629, zaś kolejne zniszczenia przyniósł potop szwedzki (1655–1660). Wojny te stały się katastrofą dla gospodarki polskiej i przyczyną wyludnienia kraju.
Rozbiory Polski.
Układ polityczny ustalony po wojnie trzynastoletniej trwał nad dolną Wisłą ponad 300 lat, chociaż w jego otoczeniu następowały istotne zmiany. Zmieniał się stosunek księstwa pruskiego do Polski: na skutek kolejnych faktów politycznych dawny lennik wyzwolił się z zależności i już jako Królestwo Prus zagroził całości ziem polskich.
Już w 1765 r. Fryderyk II ustanowił komorę celną w Kwidzynie i rozpoczął pobieranie od towarów spławianych Wisłą cła w wysokości 10% ich wartości.
W 1772 w I rozbiorze Polski tereny DDW włączono do Prus (z wyjątkiem Gdańska, przyłączonego do Prus w II rozbiorze). Na skutek ustanowionych wysokich ceł, pobieranych w komorze celnej w Fordonie i w Nowym Porcie, polski eksport drogą wiślaną gwałtownie się skurczył. Odcinek dolnej Wisły stał się drogą wodną niższej rangi, a jej porty: Gdańsk i Elbląg, uległy również degradacji.
Regulacja Wisły.
Władze pruskie od początku usiłowały włączyć dolną Wisłę do systemu dróg wodnych państwa pruskiego. Dla Prus Dolina Dolnej Wisły miała stać się pomostem wodnym łączącym dwa historyczne centra Prus: Berlin z Królewcem. Temu celowi służyła między innymi budowa Kanału Bydgoskiego oraz regulacja Noteci, które połączyły wschodnie i zachodnie połacie państwa śródlądową drogą wodną. Prace przy regulacji dolnej Wisły podjęto w 1847 r. od przebudowy węzła wodnego pod Białą Górą i budowy obwałowań w tym rejonie. Dalsze prace wykonywano do końca XIX w., a ich zakończeniem było ustabilizowanie nurtu rzeki na całym odcinku pruskim, przekopanie nowego ujścia Wisły pod Mikoszewem w latach 1889-1895 oraz odcięcie Nogatu, dokonane ostatecznie w latach 1912-1917.
Rozwój sieci komunikacyjnej.
Od połowy XIX wieku władze pruskie rozpoczęły budowę szlaków kolejowych łączących wschodnie i zachodnie prowincje państwa. 12 października 1857 r. otwarto pierwszy most na Wiśle w Tczewie, który umożliwił kolejowe połączenie Królewca z Berlinem, a w skali regionalnej – Prus Wschodnich i Zachodnich. Kolejne mosty na dolnej Wiśle powstały: w 1879 w Grudziądzu i w 1893 w Fordonie. Linie kolejowe Bydgoszcz – Gdańsk z jednej strony i Toruń – Malbork z drugiej uzupełniały komunikacyjną rolę Wisły na jej dolnym odcinku. Dzięki powstaniu tych linii nastąpiło zróżnicowanie rangi miast nadwiślańskich: wzrosło znaczenie Grudziądza, Kwidzyna, Malborka i Tczewa, natomiast takie miasta, jak Gniew, Nowe, Świecie i Chełmno, straciły swoją szansę rozwojową. Późniejsze dowiązywanie tych miasteczek do linii kolejowej było zabiegiem sztucznym i nie dającym większych korzyści. Dopiero rozwój motoryzacji i przeprowadzenie szosy o znaczeniu międzynarodowym przez Gniew, Nowe i Świecie pozwoliły włączyć te miasta do szerszych układów gospodarczych.
Dzieje w XX w..
Zgodnie z postanowieniami traktatu wersalskiego kończącego I wojnę światową, utworzono na obszarze Gdańska, Żuław i części wyżyn nowy twór polityczny pod nazwą Wolne Miasto Gdańsk. Pozostałe ziemie Pomorza Nadwiślańskiego podzielono między Polskę a Niemcy, przy czym o szczegółowym przebiegu granicy na Powiślu miał zadecydować plebiscyt ludności (11 lipca 1920 r.) Jego wyniki przesądziły o włączeniu Powiśla do Niemiec. Jedynie pięć wsi leżących po prawej stronie Wisły, naprzeciw Gniewa, zostało przyłączonych do Polski. W ten sposób dolina Wisły stała się granicą polityczną między dwoma państwami a przy Cyplu Mątowskim zbiegały się trzy granice, ponieważ obszar delty Wisły należał do Wolnego Miasta Gdańska.
Budowa nowej linii kolejowej z Bydgoszczy do Gdyni, z pominięciem Gdańska, oraz budowa portu gdyńskiego przyczyniły się do dalszej degradacji drogi wiślanej. Wybudowany tuż przed wojną most kolejowy pod Opaleniem został rozebrany, zyskały natomiast na znaczeniu mosty pod Fordonem i Grudziądzem, ponieważ łączyły ziemie polskie. Most kolejowy w Tczewie stał się jedynym mostem granicznym i stąd jego wielka rola strategiczna i polityczna w całym okresie międzywojennym, aż do kampanii wrześniowej włącznie. Cały bieg rzeki Wisły, od źródeł aż do ujścia znalazł się w granicach państwa polskiego po zakończeniu II wojny światowej w 1945 r.
Obecnie DDW leży na terenie dwu województw: pomorskiego i kujawsko-pomorskiego. Na terenach tego ostatniego utworzono Zespół Parków Krajobrazowych Chełmińskiego i Nadwiślańskiego, którego celem jest ochrona przyrody i walorów krajobrazowych. DDW została również włączona w europejską sieć ekologiczną Natura 2000, której podstawą prawną są dwie dyrektywy o ochronie dzikich ptaków.
Ochrona przyrody.
Natura 2000.
Od 2004 r. Dolina Dolnej Wisły jest częścią obszaru chronionego w sieci Natura 2000 jako obszar specjalnej ochrony ptaków.
Turystyka.
ważniejszymi zabytkami są:
Tereny DDW są miejscem uprawiania paralotniarstwa, turystyki rowerowej i pieszej. Towarzystwo Przyjaciół Dolnej Wisły we współpracy z Zespołem Parków Krajobrazowych Chełmińskiego i Nadwiślańskiego wytyczyło w 2001, a w 2006 r. odnowiło, czarny szlak rowerowy po Dolinie Dolnej Wisły: Cierpice – Solec Kujawski – Bydgoszcz – Świecie – Nowe – Gniew – Tczew – Kwidzyn – Grudziądz – Chełmno – Ostromecko – Zamek Bierzgłowski (447 km).
Przez tereny DDW przebiega lub zahacza wiele szlaków rowerowych i pieszych, którymi opiekują się: Regionalny Oddział PTTK „Szlak Brdy”, Miejski Oddział PTTK w Bydgoszczy, Miejski Oddział PTTK w Toruniu, Oddział PTTK w Grudziądzu, Oddział PTTK w Kwidzynie, Pomorskie Porozumienie Oddziałów PTTK w Gdańsku, Bydgoskie Towarzystwo Cyklistów i urzędy gmin.
Atrakcjami turystycznymi na terenie DDW są również obiekty przyrodnicze jak: jaskinia Bajka koło Gądecza, Czarcie Góry i osuwiska sartowickie koło Świecia, liczne starorzecza oraz rezerwaty przyrody.

</doc>
<doc id="720453" url="https://pl.wikipedia.org/wiki?curid=720453" title="Sedes Muzgó – Live">
Sedes Muzgó – Live

Sedes Muzgó – Live – wspólny album zespołów: Sedes i Defekt Muzgó nagrany podczas koncertów w 1992. Wydany przez wydawnictwo Silverton w lutym 1993.

</doc>
<doc id="720454" url="https://pl.wikipedia.org/wiki?curid=720454" title="Jan Kraśko">
Jan Kraśko

Jan Kraśko (ur. 1954) – polski tłumacz anglojęzycznej literatury sensacyjnej. Przełożył ponad 170 powieści, w tym autorstwa Johna Grishama, Roberta Ludluma, Toma Clancy'ego, Iana Fleminga.
Absolwent filologii angielskiej na Uniwersytecie Warszawskim.
Zanim zajął się zawodowo tłumaczeniem książek, pisał powieści sensacyjne pod własnym nazwiskiem oraz wspólnie z Elżbietą Zawadowską-Kittel pod pseudonimem "Jonathan Trench". Był także autorem słuchowisk radiowych oraz nauczycielem języka angielskiego w Zespole Szkół Elektronicznych w Warszawie. W 1990 roku ukazała się najpopularniejsza jego powieść, "Tunel", opowiadająca o akcji przeciw złodziejom dzieł sztuki w nieistniejącym jeszcze wtedy tunelu pod kanałem La Manche.
Jego żona Anna Kraśko spolszczyła w latach 1989–2003 kilkanaście książek, m.in. "Szklane jezioro" Maeve Binchy.
Powieści.
Wydane pod własnym nazwiskiem:
Wydane pod pseudonimem Jonathan Trench: (współautor: Elżbieta Zawadowska-Kittel) 

</doc>
<doc id="720457" url="https://pl.wikipedia.org/wiki?curid=720457" title="Jerzy Jan Połoński">
Jerzy Jan Połoński

Jerzy Jan Połoński (ur. 28 września 1979 w Krakowie) – polski reżyser, aktor, muzyk i artysta kabaretowy.
Życiorys.
Ukończył Państwowe Liceum Muzyczne w Katowicach, a następnie w 2002 roku filię PWST we Wrocławiu. W latach 1990–1998 aktor katowickiego Teatru GART, później w latach 1999–2002 aktor wrocławskiego teatru FRANT, następnie w latach 2001–2002 współpracował z Teatrem Polskim we Wrocławiu, potem od 2002 do 2005 aktor Teatru Groteska w Krakowie, a od 2008 roku Teatru WARSawy w Warszawie. Od 2015 roku wykładowca akademicki na wydziale reżyserii i wydziale aktorskim AST w Krakowie – wydziału lalkarskiego we Wrocławiu.
Przez cztery lata (2002–2006) związany z krakowską Formacją Chatelet. Od 2004 roku współpracuje z programami rozrywkowymi i kabaretowymi realizowanymi przez TVP2 oraz TVN. od 2006 roku reżyser spektakli teatralnych, telewizyjnych oraz widowisk muzycznych i galowych. Od stycznia 2015 r. do czerwca 2016 r. dyrektor artystyczny Teatru Maska w Rzeszowie, a od 1 września 2019 r. dyrektor artystyczny Teatru Miejskiego w Gliwicach.
Role teatralne.
W Teatrze Polskim we Wrocławiu:
W Teatrze Lalki, Maski i Aktora „Groteska” w Krakowie:
W Teatrze Konsekwentnym w Warszawie:
W Teatrze Roma w Warszawie:
W Operze na zamku w Szczecinie:
W Teatrze Miejskim w Gliwicach:
Reżyseria.
W Teatrze Lalek Arlekin im. H. Ryla w Łodzi
W Krakowskim Teatrze Variete
W Teatrze im. J.Osterwy w Lublinie
W Teatrze Muzycznym w Poznaniu
W Lubuskim Teatrze im. L. Kruczkowskiego w Zielonej Górze
W Teatrze Miejskim w Gliwicach
W Operze na zamku w Szczecinie
W Divadle im. Andreja Bagara w Nitrze – Słowacja
W Teatr Rampa na Targówku w Warszawie
W Teatrze im.J. Kochanowskiego w Opolu
W Teatrze Powszechnym w Łodzi:
W Teatrze Miniatura w Gdańsku:
W Europejskim Centrum Solidarności:
W Teatrze Konsekwentnym:
W Teatrze Capitol w Warszawie:
W Teatrze Rozrywki w Chorzowie:
W Teatrze Muzycznym im. D. Baduszkowej w Gdyni:
W Teatrze Plac Zabaw w Warszawie:
W Teatrze Dzieci Zagłębia im. J. Dormana w Będzinie:
W Teatrze im. H.Ch. Andersena w Lublinie:
W Teatrze Zagłębia w Sosnowcu
W Teatrze Lalki i Aktora w Wałbrzychu:
W Teatrze „Groteska” w Krakowie:
W Teatrze Maska w Rzeszowie:
W Teatrze PWST we Wrocławiu
Na Festiwalu „Pamiętajmy o Osieckiej” w Warszawie
Na Festiwalu Artystycznej Młodzieży Akademickiej FAMA w Świnoujściu:
Na Festiwalu Górskim w Lądku-Zdroju:
Życie prywatne.
Syn aktora Jerzego Połońskiego i Marty Połońskiej, brat wiolonczelisty Dominika Połońskiego. Żona Kamila. Ma trzech synów: Oskara, Mikołaja i Maksymiliana.

</doc>
<doc id="720463" url="https://pl.wikipedia.org/wiki?curid=720463" title="Rezerwat przyrody Czapliniec Werski">
Rezerwat przyrody Czapliniec Werski

Rezerwat przyrody Czapliniec Werski – zlikwidowany rezerwat przyrody o powierzchni 14,59 ha położony w gminie Rybno (powiat działdowski, województwo warmińsko-mazurskie) w okolicy wsi Wery na terenie Welskiego Parku Krajobrazowego. Nadleśnictwo Lidzbark.
Rezerwat został utworzony w 1982 roku w celu ochrony miejsc gnieżdżenia się czapli siwej. Obejmował fragment ok. 60-letniego drzewostanu sosnowego, w którym w 1981 r. znajdowała się kolonia czapli, licząca 44 gniazda. Spotkać tu było można wiele innych gatunków wodnych ptaków.
Na początku stycznia 2007 roku weszło w życie rozporządzenie nr 50 Wojewody Warmińsko-Mazurskiego z 13 grudnia 2006 r. likwidujące rezerwat „Czapliniec Werski”.

</doc>
<doc id="720469" url="https://pl.wikipedia.org/wiki?curid=720469" title="Dziegć">
Dziegć



</doc>
<doc id="720470" url="https://pl.wikipedia.org/wiki?curid=720470" title="Jan Stach (zoolog)">
Jan Stach (zoolog)

Jan Wacław Stach (ur. 8 marca 1877 w Rzeszowie, zm. 28 lipca 1975 w Krakowie) – polski zoolog, apterolog, paleoteriolog, profesor Uniwersytetu Jagiellońskiego, muzealnik, nauczyciel, działacz sportowy, członek honorowy Polskiego Towarzystwa Entomologicznego, członek rzeczywisty Polskiej Akademii Nauk, członek Polskiej Akademii Umiejętności, doctor honoris causa Uniwersytetu Jagiellońskiego (1947).
Kariera akademicka.
Ukończył studia zoologiczne na Uniwersytecie Jagiellońskim. Po studiach podjął pracę naukową na uniwersytecie i w 1900 roku obronił pracę doktorską. Stach należał do grona uczniów biologa, profesora Henryka Hoyera. W latach dwudziestych XX wieku kierował Muzeum Fizjograficznym w Krakowie. W 1951 roku Jan Stach uzyskał stanowisko profesora.
Nosorożec włochaty ze Staruni.
W 1929 roku Stach pełnił funkcję sekretarza Komisji Fizjograficznej PAN, która w sposób aktywny uczestniczyła w wykopaliskach w kopalni głębinowej ozokerytu na terenie wsi Starunia koło Stanisławowa. Odkryto wówczas między innymi jedyny na świecie kompletny (tzn. z zachowanym nie tylko szkieletem, ale i częściami miękkimi: częścią wnętrzności, mięśniami i skórą) egzemplarz wymarłego gatunku nosorożca "Coelodonta antiquitatis" (nosorożec włochaty) z epoki plejstocenu. Okaz ten znany jest w nauce jako tzw. "drugi nosorożec ze Staruni". Od strony naukowej pracami nad preparacją okazu kierował Jan Stach. Eksponat ten znajduje się obecnie w zbiorach Muzeum Przyrodniczego Instytutu Systematyki i Ewolucji Zwierząt PAN. 
Okres powojenny.
Po II wojnie światowej Komisja Fizjograficzna PAN została rozwiązana, a w jej miejsce powstał Komitet Fizjograficzny, w ramach którego nadal działało Muzeum Fizjograficzne (przemianowane z czasem na Muzeum Przyrodnicze, a obecnie działa jako Muzeum Przyrodnicze Instytutu Systematyki i Ewolucji Zwierząt PAN). Jan Stach został ponownie mianowany kierownikiem tego muzeum i równocześnie redaktorem naczelnym periodyku „Prace Muzeum Przyrodniczego PAU” (ze zmienionym później tytułem: „Acta monographica Musei Historiae Naturalis”). Stach publikował w nim sukcesywnie rozbudowaną i szczegółową monografię owadów bezskrzydłych. Jest to praca niezmiennie ceniona wśród specjalistów. Pierwsze cztery tomy ukazały się w latach 1947–1951, a kolejne (5–9) w latach 1954–1963 już jako edycje Oddziału Krakowskiego Instytutu Zoologicznego PAN.
Entomologia.
W dziedzinie entomologii profesor Stach był specjalistą w zakresie systematyki, taksonomii, morfologii, faunistyki, zoogeografii i filogenezy współczesnych i kopalnych Apterygota, głównie Collembola. Opracowanie profesora Stacha o owadach bezskrzydłych Tatr należy do kanonu podstawowych pozycji entomologicznych w tym zakresie.
Paleoteriologia.
Profesor Stach był także specjalistą w zakresie paleoteriologii. Po II wojnie światowej Stach rozpoczął opracowywanie szczątków kopalnych ssaków plioceńskich odkrytych w geologicznym rezerwacie przyrody Węże w gminie Działoszyn. Do najcenniejszych odkryć profesora Stacha należy zidentyfikowanie i opisanie wypreparowanych z brekcji kostnej zebranej w rezerwacie Węże kopalnych śladów wymarłego gatunku niedźwiedzia "Ursus wenzensis", zamieszkującego na terenie Polski w pliocenie. Formalny opis "U. wenzensis" został opublikowany w czasopiśmie „Acta Geologica Polonica” w 1959 roku.
Podsumowanie osiągnięć naukowych.
Do najważniejszych osiągnięć naukowych profesora Stacha można zaliczyć liczne redeskrypcje i opisy nowych taksonów (łącznie kilkadziesiąt rodzajów i ponad 270 gatunków), wprowadzenie taksonów wyższej rangi i uporządkowanie systematyki Collembola, opublikowanie ponad 70 prac, zgromadzenie bogatych zbiorów (liczące ok. 65 000 egzemplarzy) owadów, w tym kilkaset holotypów i paratypów. Nazwisko profesora zostało uwiecznione w epitetach gatunkowych lub nazwach rodzajowych wielu zwierząt, między innymi w nazwie dereniówka Stacha "Antispila stachjanella" n. sp, a także: "Stachiella" Keller, "Ianstachia" Bagnal, "Stachomys" Kowalski.

</doc>
<doc id="720472" url="https://pl.wikipedia.org/wiki?curid=720472" title="CD Olmedo">
CD Olmedo

Centro Deportivo Olmedo – ekwadorski klub piłkarski z siedzibą w mieście Riobamba.
Historia.
Klub założony został 11 listopada 1919 roku i gra obecnie w pierwszej lidze ekwadorskiej Primera división ecuatoriana.

</doc>
<doc id="720477" url="https://pl.wikipedia.org/wiki?curid=720477" title="Kraina podalpejska">
Kraina podalpejska

Kraina podalpejska – kraina zoogeograficzna w południowym skrawku Polski (Tatry), należąca do prowincji europejsko-zachodniosyberyjskiej, wchodzącej w skład Palearktyki.
Obszar należący do krainy podalpejskiej zaczyna się powyżej górnej granicy lasu. Żyją tu typowe gatunki jak: kozica, świstak tatrzański, nornik śnieżny, płochacz halny. Z powodu surowego klimatu liczba gatunków bezkręgowców jest dość mała.

</doc>
<doc id="720479" url="https://pl.wikipedia.org/wiki?curid=720479" title="PMD-6">
PMD-6

PMD-6 ("ПМД-6") – radziecka mina przeciwpiechotna fugasowego działania. Skonstruowana w latach 30. Po raz pierwszy użyta bojowo na przełomie lat 1939 i 1940 w czasie wojny zimowej. Masowo używana także podczas II wojny światowej, także przez saperów 1 i 2 Armii Wojska Polskiego. W wersji PMD-6M oficjalnie przyjęta do uzbrojenia Wojska Polskiego w połowie lat 50. i używana przynajmniej do końca lat 90.
Mina PMD-6 ma korpus drewniany, dwuczęściowy. W dolnej części korpusu znajduje się kostka trotylu. Przy jednym końcu dolnej części korpusu znajduje się oś części górnej, przy drugim otwór z zapalnikiem. Nadepnięcie na minę powoduje obrót górnej części korpusu, wypchnięcie przez jej krawędź zawleczki zapalnika uderzeniowego i eksplozję. Masa potrzebna do uruchomienia zapalnika jest stosunkowo niewielka (1-6 kg). Utrudnia to układanie i maskowanie min tego typu (duże ryzyko eksplozji). W czasie II wojny światowej produkowano wersję miny PMD-6 oznaczoną jako PMD-6F w której zamiast trotylu stosowano improwizowany materiał wybuchowy produkowany przez zmieszanie saletry amonowej z olejem napędowym (tzw. ANFO). Wersją powojenna jest mina PMD-6M wyposażona w sprężynę utrzymująca pokrywę w górnej pozycji oraz zmodyfikowany zapalnik MUW-2M (minnyj uniwersalnyj wzrywatiel).
Po drugiej wojnie światowej produkcję min o zbliżonej konstrukcji uruchomiono między innymi na Węgrzech (M49) i Czechosłowacji (PP-Mi-D).

</doc>
<doc id="720480" url="https://pl.wikipedia.org/wiki?curid=720480" title="Janusz Antoni Czyżewski">
Janusz Antoni Czyżewski

Janusz Antoni Czyżewski (ur. 28 maja 1910 w Warszawie, zm. 31 sierpnia 1995 tamże) – entomolog, inżynier, dyplom inżyniera uzyskał w 1952 r. na SGGW w Warszawie.
Zajmował się entomologią stosowaną: chorobami i szkodnikami roślin, oraz historią entomologii. Autor 80 publikacji, w większości dotyczących sylwetek wybitnych entomologów, autor książki "Choroby i szkodniki roślin ozdobnych".
Pochowany na cmentarzu Powązkowskim w Warszawie (kwatera 340-2-2).

</doc>
<doc id="720482" url="https://pl.wikipedia.org/wiki?curid=720482" title="Pawka Morozow">
Pawka Morozow



</doc>
<doc id="720484" url="https://pl.wikipedia.org/wiki?curid=720484" title="Lin Yutang">
Lin Yutang

Lin Yutang (ur. 10 października 1895, zm. 26 marca 1976) – chiński pisarz, publicysta, wynalazca i uczony, znany na Zachodzie dzięki przekładom chińskiej klasyki i wpływowym publikacjom o Chinach pisanych w języku angielskim. W Polsce ze względu na brak tłumaczeń pozostaje nieznany.
Życiorys.
Pochodził z prowincji Fujian, z okolic miasta Xiamen. Ten górzysty region wywarł duże wpływ na jego pisarstwo. Lin określał się chętnie jako "dziecko gór". Jego ojciec był aktywnym członkiem miejscowej społeczności protestanckiej.
Lin uzyskał tytuł bakałarza (bachelor) na Uniwersytecie Św. Jana w Szanghaju, a następnie uzyskał stypendium na Harvard University w USA.
Przed jego ukończeniem, przeniósł się jednak do Francji, a następnie do Niemiec, na Uniwersytecie w Lipsku uzyskał doktorat z zakresu sinologii. W latach 1923–1926 wykładał literaturę angielską na Uniwersytecie Pekińskim. Po powrocie do USA w 1931 r. zatrzymano go na krótko na Ellis Island.
Lin był aktywnym popularyzatorem klasycznej literatury chińskiej na Zachodzie, chętnie objaśniał również chińską filozofię życia. Zaangażował się również w opracowanie latynizacji języka chińskiego i stworzył własny system indeksowania chińskich znaków (por. klucze).
Interesował się również mechaniką, dzięki czemu wynalazł chińską maszynę do pisania, a także kilka gadżetów, m.in. szczoteczkę do zębów z dozownikiem pasty. Po 1928 r. żył głównie w USA, gdzie cieszył się popularnością dzięki swoim tłumaczeniom chińskiej klasyki. Jego książki do przykład budowania mostów między Wschodem i Zachodem. Lin był regularnie wymieniany wśród kandydatów do Literackiej Nagrody Nobla.
Międzynarodową sławę przyniosły mu już dwie pierwsze książki "Mój kraj i mój naród" ("My Country and My People", 吾國吾民, 1935) oraz "Sztuka życia" ("The Importance of Living", 生活的藝術, 1937). Napisane po angielsku błyskotliwym, przystępnym stylem objaśniały one ludziom Zachodu zawiłości chińskiej tradycji i kultury. Jego inne prace obejmują: "Between Tears and Laughter" (啼笑皆非, 1943), "The Importance of Understanding" (1960, przekłady fragmentów literatury chińskiej), "The Chinese Theory of Art" (1967). Był również autorem powieści "Moment in Peking" (京華煙雲, 1939) oraz "The Vermillion Gate" (朱門, 1953), a także słownika chińsko-angielskiego (Chinese-English Dictionary of Modern Usage, 當代漢英辭典, 1973).
Jego żona Lin Tsuifeng była autorką książek kucharskich, które przyczyniły się do popularyzacji kuchni chińskiej w USA. Lin Yutang napisał do jednej z tych książek przedmowę.
Lin Yutang został pochowany w swoim domu w Yangmingshan w Tajpej na Tajwanie. Mieści się tam obecnie muzeum prowadzone przez Soochow University.
Publikacje Lin Tsuifeng.
W jęz. angielskim.
1956: Cooking with the Chinese Flavor ("Prentice Hall") (co-written with Lin Hsiang Ju)
1960: Secrets of Chinese Cooking ("Prentice Hall") (co-written with Lin Hsiang Ju)
1972: Chinese Gastronomy ("Pyramid Publications; 1977 reprint, Harcourt Brace Jovanovich") (co-written with Lin Hsiang Ju, with an introduction by Dr. Lin Yutang)
1996 The Art of Chinese Cuisine ("Tuttle") (a retitled edition of the 1972 book Chinese Gastronomy, co-written with Lin Hsiang Ju, with an introduction by Dr. Lin Yutang)

</doc>
<doc id="720485" url="https://pl.wikipedia.org/wiki?curid=720485" title="PMD-7">
PMD-7

PMD-7 ("ПМД-7") – radziecka mina przeciwpiechotna bezpośredniego działania. Korpus drewniany, dwuczęściowy. W dolnej części korpusu znajduje się kostka trotylu. Przy jednym końcu dolnej części korpusu znajduje się oś części górnej, przy drugim otwór z zapalnikiem. Nadepnięcie na minę powoduje obrót górnej części korpusu, zgięcie przez jej krawędź zapalnika chemicznego i eksplozję. Masa potrzebna do uruchomienia zapalnika jest stosunkowo niewielka (1-5 kg). Utrudnia to układanie i maskowanie min tego typu (duże ryzyko eksplozji). Wersja PMD-7ts różni się budową dolnej części korpusu która nie jest zbijana z kilku deseczek, ale wykonana z pojedynczego kawałka drewna.

</doc>
<doc id="720490" url="https://pl.wikipedia.org/wiki?curid=720490" title="Jarosław Łomnicki">
Jarosław Łomnicki

Jarosław Ludomir Łomnicki (ur. 19 maja 1873 w Stanisławowie, zm. 14 kwietnia 1931 we Lwowie) – polski entomolog, geolog i paleozoolog.
Życiorys.
Dyrektor Muzeum Przyrodniczego im. Dzieduszyckich we Lwowie (1915–1931), inicjator utworzenia i Wiceprezes Polskiego Związku Entomologicznego (od 1924). W latach 1891–1897 studiował we Lwowie, Wiedniu i Krakowie. Prowadził badania nad owadami w zakresie faunistyki, taksonomii i bionomii kałużnicowatych, ryjkowcowatych, a także mrówkowatych. Opublikował około 45 publikacji entomologicznych, w tym część z zakresu koleopterologii.
Był mężem Zofii z Wasungów, z którą miał m.in. córkę Marię Bujakową.
Został pochowany na Cmentarzu Łyczakowskim (prawa aleja główna, pole 21).

</doc>
<doc id="720491" url="https://pl.wikipedia.org/wiki?curid=720491" title="Zenon Begier">
Zenon Begier

Zenon Begier (ur. 23 listopada 1935 w Obornikach, zm. 27 lipca 2019) – polski lekkoatleta, dyskobol.
Kariera sportowa.
Dwukrotnie startował w igrzyskach olimpijskich. W Rzymie (1960) był czternasty, a w Tokio (1964) szósty (z wynikiem 57,06 m).
Także dwa razy brał udział w mistrzostwach Europy. W Belgradzie 1962 nie zakwalifikował się do finału, a w Budapeszcie 1966 zajął 7. miejsce. Zwyciężył w zawodach Pucharu Europy w 1965. 40 razy reprezentował Polskę w meczach międzypaństwowych (6 zwycięstw indywidualnych).
Był dwukrotnym mistrzem Polski: w 1967 i 1970, dziewięciokrotnie zdobywał srebrne medale mistrzostw kraju. Był też rekordzistą Polski w 1965 (60,49 m). Jego rekord życiowy wynosi 60,50 m (1968).
Był zawodnikiem Warty Poznań i – od 1961 – Zawiszy Bydgoszcz, gdzie po zakończeniu kariery został trenerem.
Pochowany na Cmentarzu ewangelicko-augsburskim w Bydgoszczy (sektor K6, rząd 1, grób 3).

</doc>
<doc id="720492" url="https://pl.wikipedia.org/wiki?curid=720492" title="Polski Związek Entomologiczny">
Polski Związek Entomologiczny



</doc>
<doc id="720499" url="https://pl.wikipedia.org/wiki?curid=720499" title="Río Tercero">
Río Tercero

Río Tercero – miasto w Argentynie leżące prowincji Córdoba, 99 km od miasta Córdoba.
Według spisu z roku 2001 miasto liczyło 44 715 mieszkańców, a w roku 2005 - 47 200 mieszkańców.
Río Tercero założone zostało 9 września 1913 roku.
Miasto jest siedzibą klubu piłkarskiego 9 de Julio Río Tercero.

</doc>
<doc id="720500" url="https://pl.wikipedia.org/wiki?curid=720500" title="TMB-2">
TMB-2

TMB-2 ("ТМБ-2") – radziecka przeciwgąsienicowa mina przeciwpancerna. Mina zbudowana zawiera niewielką ilość metalu (korpus jest tekturowy, płyta naciskowa szklana) i z tego powodu trudnowykrywalna przez wykrywacze saperskie. Wadą miny jest niewielki nacisk konieczny do spowodowania eksplozji (11,8 kg).

</doc>
<doc id="720501" url="https://pl.wikipedia.org/wiki?curid=720501" title="TMSB">
TMSB

TMSB ("ТМСБ") – radziecka przeciwgąsienicowa mina przeciwpancerna. Mina zbudowana zawiera niewielką ilość metalu (korpus jest tekturowy, płyta naciskowa szklana) i z tego powodu trudnowykrywalna przez wykrywacze saperskie. Wadą miny jest niewielki nacisk konieczny do spowodowania eksplozji (11,8 kg). Mina TMSB ma budowę zbliżoną do miny TMB-2.

</doc>
<doc id="720503" url="https://pl.wikipedia.org/wiki?curid=720503" title="Efektywność Kaldora-Hicksa">
Efektywność Kaldora-Hicksa

Efektywność Kaldora-Hicksa – jedna z metod oceny ekonomicznej efektywności alokacji zasobów. W myśl jej kryteriów rozwiązanie jest efektywne (to znaczy prowadzi do wzrostu efektywności), gdy w wyniku jego zastosowania jeden podmiot zyskuje więcej, niż traci inny, a jednocześnie istnieje (przynajmniej teoretycznie) sposób kompensacji strat przez podmiot zyskujący na rzecz podmiotu tracącego. Jeżeli w danej sytuacji (przy określonej alokacji zasobów) wprowadzenie takiego rozwiązania jest niemożliwe (to znaczy każda zmiana alokacji będzie powodować, że zyski będą mniejsze od strat) wówczas obecna alokacja jest efektywna w sensie Kaldora-Hicksa.
Nazwa metody pochodzi od nazwisk ekonomisty Nicholasa Kaldora oraz laureata Nagrody Nobla w dziedzinie ekonomii Johna Hicksa.
"Efektywność Kaldora-Hicksa jest rozwinięciem i uogólnieniem efektywności Pareta. Gdyby doszło do faktycznej kompensacji strat wynik alokacji byłby efektywny również w sensie Pareta. W tym znaczeniu każda alokacja efektywna w sensie Pareta jest efektywna również według kryterium Kaldora-Hicksa, lecz nie każda sytuacja efektywna z punktu widzenia Kaldora-Hicksa jest efektywna w sensie Pareta".
Ze względu na mniej ścisłe kryteria oceny efektywności rozwiązań w porównaniu z kryterium Pareta efektywność Kaldora-Hicksa uważana jest za kryterium bardziej praktyczne. Efektywność Pareta nie dopuszcza sytuacji, w której którykolwiek z podmiotów straci na wprowadzeniu rozwiązania. W praktyce takie sytuacje są niezwykle rzadkie, zwłaszcza w gospodarce rynkowej, gdzie ze względu na dobrowolność transakcji do wymiany dóbr dochodzi wyłącznie przy obopólnej korzyści podmiotów wymiany. W praktyce najczęściej mamy do czynienia z sytuacją, w której wprowadzenie jakiegoś rozwiązania polepszy sytuację części podmiotów, kosztem innych. Kryterium Kaldora-Hicksa bierze pod uwagę takie sytuacje i dopuszcza stratę jednego podmiotu pod dwoma warunkami: zysk innych podmiotów jest większy od tej straty oraz istnieje przynajmniej teoretyczna możliwość pełnej kompensacji strat. Wówczas nadwyżka korzyści nad kosztami kompensacji stanowi poprawę sytuacji jednego podmiotu bez pogorszenia sytuacji drugiego, co stanowi kryterium efektywności Pareta i jednocześnie jest miarą wzrostu dobrobytu społecznego związanego z wprowadzeniem tego rozwiązania.
Przykład.
Załóżmy, że z jednego litra mleka można wyprodukować jeden jogurt. Producenci skupują 100 litrów mleka od rolników po administracyjnej cenie minimalnej wynoszącej 4 zł. Jogurty sprzedają natomiast po 10 zł, uzyskując przychód 1.000 zł, z czego 400 zł to koszty surowca.
Zyski poszczególnych grup kształtują się następująco:
Rząd rozważa zniesienie ceny minimalnej na mleko. Rachunek ekonomiczny wskazuje na to, że
Na podstawie tych przesłanek rząd postanawia znieść cenę minimalną na mleko. Cena mleka spada do 2 zł, ale producenci skupują teraz 150 litrów mleka aby zaspokoić zwiększony popyt. Cena jogurtów spada do 8 zł, a producenci tym razem sprzedają 150 jogurtów. Zyski obu grup wyglądają obecnie następująco:
Widać wyraźnie, że rolnicy stracili 100 zł, podczas gdy producenci zyskali 300 zł w stosunku do sytuacji w której istniała cena minimalna na mleko. Producenci zyskali więcej niż stracili rolnicy, czyli według kryterium Kaldora-Hicksa jest to rozwiązanie efektywne.
Z punktu widzenia kryterium Pareto sytuacja ta nie jest optymalna, ponieważ rolnicy tracą na zniesieniu ceny minimalnej. Jednak kryterium Kaldora-Hicksa daje większe możliwości podmiotom polityki gospodarczej, zwłaszcza w sytuacji gdy zysk producentów jest większy od straty rolników. Rząd musi znaleźć sposób, by zrekompensować rolnikom straty.
Załóżmy, że rząd po zniesieniu ceny minimalnej wprowadzi podatek w wysokości 1 zł od kubka jogurtu i obciąży nim producentów. Oznacza to, że zysk producentów zmniejszy się do 750 zł, a rząd odnotuje przychód z tytułu podatku wynoszący 150 zł. Jeżeli rząd przeznaczy ten przychód na subsydia produkcyjne dla rolników, wówczas wystarczy to na pokrycie ich strat. Nawet zakładając, że 20% transferowanej kwoty zostanie przeznaczone na administrację, to wciąż zostanie 120 zł na rekompensaty. Po zniesieniu ceny minimalnej i wprowadzeniu podatku 1 zł od jogurtu rozkład zysków przedstawia się następująco:
Widać więc, że zarówno producenci, jak i rolnicy zyskali na wprowadzonych rozwiązaniach. Ich zyski są większe o odpowiednio 20 zł i 150 zł. Jednocześnie cena jogurtu dla konsumenta spadła o 20%.
Większe zyski producentów od strat rolników wraz z możliwością kompensacji decydują o tym, że zniesienie ceny minimalnej według Kaldora-Hicksa jest rozwiązaniem efektywnym. Aby było również efektywne według Pareta należałoby dodatkowo wprowadzić podatek z przeznaczeniem na subsydia.
Należy podkreślić, że przykład ma charakter teoretyczny. Rzeczywiste wprowadzenie opisanego podatku i przeznaczenie pieniędzy z niego na subsydia, pokrycie kosztów ściągania tego podatku i pokrycie kosztów dystrybucji subsydiów, doprowadziłoby do dalszego spadku ceny mleka i równocześnie spadku zysków rolników, niż gdyby takiego podatku nie wprowadzono. Przedstawiony model jest również skrajnie uproszczony i pomija m.in. inne źródła popytu na mleko niż producenci jogurtów, czy stabilność początkowych cen, a jego jedynym celem jest przybliżenie wyłącznie omawianego zagadnienia.

</doc>
<doc id="720508" url="https://pl.wikipedia.org/wiki?curid=720508" title="FWD">
FWD



</doc>
<doc id="720509" url="https://pl.wikipedia.org/wiki?curid=720509" title="Bellefontaine (Ohio)">
Bellefontaine (Ohio)

Bellefontaine – miasto w Stanach Zjednoczonych, w hrabstwie Logan, w stanie Ohio.
Liczba mieszkańców w 2000 roku wynosiła 13 119.

</doc>
<doc id="720513" url="https://pl.wikipedia.org/wiki?curid=720513" title="Parma (Ohio)">
Parma (Ohio)

Parma – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 85 766.
W mieście większość stanowią Polacy i Ukraińcy, a afroamerykanie stanowią tu tylko 3% społeczności.
Miejsce urodzenia amerykańskiego wrestlera, występującego w WWE, The Miza.

</doc>
<doc id="720515" url="https://pl.wikipedia.org/wiki?curid=720515" title="RWD (ujednoznacznienie)">
RWD (ujednoznacznienie)



</doc>
<doc id="720519" url="https://pl.wikipedia.org/wiki?curid=720519" title="Adiuwant">
Adiuwant

 

</doc>
<doc id="720522" url="https://pl.wikipedia.org/wiki?curid=720522" title="Mina nierozbrajalna">
Mina nierozbrajalna

Mina nierozbrajalna – mina lądowa wyposażona w zapalnik powodujący eksplozje w przypadku próby jego usunięcia, lub zapalnik będący integralną częścią miny i niemożliwy do zdemontowania. Miny nierozbrajalne mogą być usuwane z pola minowego wyłącznie poprzez niszczenie na miejscu.

</doc>
<doc id="720523" url="https://pl.wikipedia.org/wiki?curid=720523" title="TM-46">
TM-46

TM-46 ("ТМ-46") – radziecka przeciwgąsienicowa mina przeciwpancerna.
TM-46 ma korpus tłoczony z blachy stalowej zawierający 5,3 kg trotylu. W centralnej części miny znajduje się zapalnik i ładunek 200 g trotylu przenoszący wybuch od zapalnika do ładunku głównego. Mina TM-46 była jedną z pierwszych radzieckich min przystosowanych do układania przy pomocy saperskich ustawiaczy min holowanych za samochodami ciężarowymi. Odmianą tej miny jest mina TMN-46 wyposażona w dodatkowe gniazdo zapalnika w bocznej ścianie miny. Wkręca się w nie zapalnik naciągowy połączony przy pomocy odciągu z ziemią co sprawia, że mina TMN-46 jest miną nieusuwalną.
Mina mogła być ustawiana ręcznie lub przy pomocy ustawiacza MLG-60.

</doc>
<doc id="720527" url="https://pl.wikipedia.org/wiki?curid=720527" title="Adiuwant (rolnictwo)">
Adiuwant (rolnictwo)

Adiuwant (łac. "adiuvare" – pomagać, wspierać), wspomagacz – substancja pomocnicza znajdująca się w środkach ochrony roślin obok substancji aktywnej lub też dodawana do cieczy roboczej, poprawiająca jej skuteczność biologiczną poprzez modyfikacje właściwości fizycznych oraz chemicznych cieczy roboczej.
Funkcję adiuwanta spełniają np. środki powierzchniowo czynne (surfaktanty), oleje roślinne czy mineralne z dodatkiem emulgatora oraz nawozy mineralne jak siarczan amonu. Mechanizm działania adiuwanta zależy od jakości jego komponentów, składu i dawki. Adiuwanty są dedykowane do poszczególnych grup środków ochrony. Niewłaściwe zastosowanie środka ochrony roślin z adiuwantem może ograniczyć jego działanie lub spowodować uszkodzenia roślin.
Do adiuwantów zalicza się:
Dodatek adiuwanta umożliwia obniżenie dawki środków ochrony roślin, jednak ze względu na powstające odporności agrofagów nie jest to w każdej sytuacji zalecane.
Zgodnie z prawem polskim, adiuwanty nie podlegają żadnym regulacjom oraz kontroli.
Do adiuwantów należy np. Adbios, Adpros, Atpol, Atpolan, Olejan, Olemix.

</doc>
<doc id="720528" url="https://pl.wikipedia.org/wiki?curid=720528" title="Rezerwat przyrody Wyspa na Jeziorze Przywidz">
Rezerwat przyrody Wyspa na Jeziorze Przywidz

Rezerwat przyrody Wyspa na Jeziorze Przywidz – leśny rezerwat przyrody na Pojezierzu Kaszubskim, położony na terenie gminy Przywidz (powiat gdański). Został utworzony w 1954 roku, a jego powierzchnia wynosi 4,55 ha (akt powołujący podawał 4,48 ha). Rezerwat obejmuje porośniętą lasem bukowo-dębowym wyspę na Jeziorze Przywidzkim Wielkim. Niektóre drzewa osiągają wiek ponad 180 lat.
Rezerwat leży na gruntach Skarbu Państwa w zarządzie Nadleśnictwa Kolbudy. Nadzór nad rezerwatem sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2006 roku, obszar rezerwatu objęty jest ochroną ścisłą.
Najbliższe miejscowości to Przywidz i Gromadzin.

</doc>
<doc id="720533" url="https://pl.wikipedia.org/wiki?curid=720533" title="Rezerwat przyrody Jeziorka Chośnickie">
Rezerwat przyrody Jeziorka Chośnickie

Rezerwat przyrody Jeziorka Chośnickie – torfowiskowy rezerwat przyrody na Pojezierzu Kaszubskim położony na terenie gminy Parchowo w województwie pomorskim. Został utworzony w 1985 roku. Zajmuje powierzchnię 213,36 ha (akt powołujący podawał 213,59 ha). Rezerwat obejmuje kopułowe torfowisko wysokie typu bałtyckiego, siedem jezior dystroficznych zarastających płem torfowców oraz okoliczne bory bagienne.
Jeziorka Chośnickie są miejscem bytowania żurawia i wielu innych gatunków ptaków, m.in. orzechówki, dzięcioła czarnego, puchacza.
Siedliska przyrodnicze występujące w rezerwacie chronione są dodatkowo w obszarze Natura 2000 „Jeziorka Chośnickie” (kod obszaru: PLH220012).
Rezerwat jest udostępniony dla celów edukacyjnych i turystycznych, urządzono w nim krótką ścieżkę dydaktyczną.
Najbliższe miejscowości to Chośnica i Kistowo.

</doc>
<doc id="720534" url="https://pl.wikipedia.org/wiki?curid=720534" title="Zenon Żebrowski">
Zenon Żebrowski

Zenon Żebrowski (), właściwie Władysław Żebrowski (ur. ok. 1898 w Surowem, zm. 24 kwietnia 1982 w Tokio) – misjonarz, franciszkanin konwentualny.
Rodzina.
Pochodził z rodziny chłopskiej.
Spokrewniony z Tadeuszem Żebrowskim – ambasadorem PRL w Tokio.
Życiorys.
W 1924 pracował w Przasnyszu w fabryczce żydowskiej. Podczas uroczystości odpustowych w Rostkowie, po kazaniu wygłoszonym przez ojca pasjonistę zainteresował się życiem zakonnym. Przebywał jeszcze krótko w Płocku i Warszawie. W 1925 wstąpił do zakonu franciszkanów w Grodnie, przybierając imię Zenon. Uczestniczył w wydawaniu „Rycerza Niepokalanej”, kierował budową klasztoru w Niepokalanowie.
W 1930 wraz z Maksymilianem Kolbem wyjechał na misje do Japonii. Współpracował w tworzeniu misji katolickiej w Nagasaki (Klasztor Franciszkanów w Nagasaki). Po zakończeniu II wojny światowej zajął się organizowaniem sierocińców dla japońskich dzieci i zakładaniem osiedli dla bezdomnych. Cieszył się ogromnym zaufaniem i szacunkiem Japończyków (nazywany był przez nich bratem Zeno od jap. słowa "zennō" – wszechmocny). W 1969 został odznaczony przez cesarza Orderem Świętego Skarbu IV klasy, a w 1979 u podnóża góry Fudżi wzniesiono jego pomnik autorstwa Adolfa Ryszki i Togashi Hajime. Rząd Polski uhonorował go w 1976 Złotą Odznaką Orderu Zasługi PRL.
W 1998 wzniesiono pomnik br. Zenona w Czarni na Kurpiach, jego rodzinnej parafii; w 2002 otwarto tam Muzeum im. Brata Zenona Żebrowskiego.
W latach 2017–2018 został zrealizowany film dokumentalny w reżyserii Marty Sokołowskiej o latach spędzonych w Japonii przez Brata Zenona. Film nosi tytuł Zeno-San.
Upamiętnienie.
W 1976 Rada Państwa PRL przekazała przez Polską Ambasadę w Tokio Złotą Odznakę Orderu Zasługi dla brata Zeno.
W 1999 powstał film animowany "Zeno Kagiri Naki Ai ni". W 2019 Marta Sokołowska wyreżyserowała film dokumentalny "Zeno-San". Powstał też musical o bracie Zenonie pt. Wszyscy ludzie są równi. Telewizja Niepokalanów wyprodukowała film dokumentalny Niespokojna dusza w reżyserii Doroty Górskiej.
W 2002 w Czarni otwarto Muzeum im. Brata Zenona Żebrowskiego. Przed kościołem w Czarni stoi pomnik przedstawijący zakonnika z japońskim chłopcem z dziewczynką w kurpiowskim stroju. Pod pomnikiem jest napis "Miłość bez granic""." Zakonnik jest upamiętniony w Muzeum św. Maksymiliana w Niepokalanowie.
Zenon Żebrowski jest patronem szkół podstawowych w Wykrocie i Surowem. W 2018 Związek Kurpiów wydał wierszowaną historia brata Zeno z rysunkami dzieci ze szkoły w Wykrocie.
Patronuje ulicy w Ostrołęce.
W 2017 Miejska Biblioteka Publiczna im. W. Gomulickiego w Ostrołęce oraz Stowarzyszenie Przyjaciół Bibliotek i Książki poświęciły mu spotkanie regionalnego klubu „Przy Studziennej”. W 2022 Noc Poezji podczas Myszynieckich Nocy w Dzwonnicy była poświęcona bratu Zeno w 40 rocznicę śmierci.
W Tokio poświęcono mu dwie wystawy.
Poświęcono mu pracę doktorską. Iwona Merklejn przeanalizowała obraz działalności brata Zeno w japońskiej prasie.

</doc>
<doc id="720540" url="https://pl.wikipedia.org/wiki?curid=720540" title="Henryk Mierzecki">
Henryk Mierzecki

Henryk Mierzecki (ur. 30 marca 1891 we Lwowie, zm. 4 września 1977 w Warszawie - polski lekarz dermatolog.
We Lwowie ukończył gimnazjum i studia medyczne na Uniwersytecie. W 1919 uzyskał stopień doktora medycyny. W 1921 został asystentem prof. Włodzimierza Łukasiewicza w Klinice Dermatologicznej Uniwersytetu Jana Kazimierza. W 1924 rozpoczął samodzielne badania naukowe, ogłaszając wyniki swoich badań na posiedzeniach towarzystw naukowych oraz na zjazdach krajowych i zagranicznych.
W czasie okupacji pracował w wytwórni kosmetyków w Warszawie. W 1945 habilitował się na Uniwersytecie Jagiellońskim z medycyny społecznej i przemysłowej. W 1949 został kierownikiem kliniki Dermatologicznej we Wrocławiu.
Napisał ponad 130 prac naukowych. Od 1964 był ekspertem Światowej Organizacji Zdrowia, był aktywnym członkiem Polskiego Towarzystwa Lekarskiego i Polskiego Towarzystwa Dermatologicznego, był też członkiem Komisji Medycyny Pracy PAN oraz Międzynarodowej Komisji Medycyny Pracy w Genewie.
Spoczywa na cmentarzu ewangelicko-augsburskim (aleja 29, grób 60).

</doc>
<doc id="720543" url="https://pl.wikipedia.org/wiki?curid=720543" title="9 de Julio Río Tercero">
9 de Julio Río Tercero

Club Sportivo 9 de Julio − argentyński klub piłkarski z siedzibą w mieście Río Tercero, leżącym w prowincji Córdoba.
Historia.
Klub założony został 11 sierpnia 1927 roku i gra obecnie w czwartej lidze argentyńskiej Torneo Argentino B.

</doc>
<doc id="720544" url="https://pl.wikipedia.org/wiki?curid=720544" title="Club Sportivo 9 de Julio">
Club Sportivo 9 de Julio



</doc>
<doc id="720548" url="https://pl.wikipedia.org/wiki?curid=720548" title="Kaldor-Hicks">
Kaldor-Hicks



</doc>
<doc id="720550" url="https://pl.wikipedia.org/wiki?curid=720550" title="Romuald Jończy">
Romuald Jończy

Romuald Jończy (ur. 1973 w Strzelcach Opolskich) – profesor nauk ekonomicznych, specjalista z zakresu ekonomii rozwoju, ekonomii międzynarodowej, rynku pracy, polityki ekonomicznej, marketingu i ekonomii środowiska. Znany w Polsce badacz problematyki migracji oraz zatrudnienia, wyludnienia oraz "drenażu mózgów". Przyrodnik - hobbysta.
Wykształcenie i kariera naukowa.
Jako szkołę średnią ukończył Technikum Leśne w Tułowicach w woj. opolskim. W 1997 roku ukończył studia na kierunku ekonomia i specjalności marketing na Wydziale Ekonomicznym Uniwersytetu Opolskiego. W 1999 roku obronił pracę doktorską, a w czerwcu 2004 uzyskał stopień doktora habilitowanego nauk ekonomicznych (jako najmłodsza osoba w historii Opolszczyzny, jak i Akademii Ekonomicznej we Wrocławiu). Laureat szeregu prestiżowych nagród przyznanych za prace naukowe i eksperckie ze strony środowiska naukowego, samorządowego i gospodarczego. Praca habilitacyjna "Migracje zarobkowe ludności autochtonicznej z województwa opolskiego. Studium ekonomicznych determinant i konsekwencji" uzyskała prestiżowe wyróżnienia m.in. Nagrodę Indywidualną Ministra Edukacji Narodowej i Sportu.
Drugą Indywidualną Nagrodę Ministra Nauki i Szkolnictwa Wyższego uzyskał za opublikowaną w 2010 roku monografię profesorską pt. "Migracje zagraniczne z obszarów wiejskich województwa opolskiego po akcesji Polski do Unii Europejskiej. Wybrane aspekty ekonomiczne i demograficzne". Za pracę tą uzyskał też inne prestiżowe wyróżnienia - m.in. nagrodę marszałka województwa opolskiego za najważniejszą pracę naukową w regionie opolskim w latach 2007-2010 i honorowy tytuł „Professor Opoliensis”. Spośród sześciu dotychczasowych laureatów tego wyróżnienia jest pierwszym ekonomistą i najmłodszym z laureatów. W styczniu 2012 roku uhonorowany "Srebrnym Laurem Kompetencji i Umiejętności" za "wkład w rozwój gospodarki rynkowej oraz kształcenie na potrzeby firm". W roku 2016 nagrodzony Złotym Medalem ”Pro aequo et bono” – Zasłużonego dla Rynku Nieruchomości.
Praca zawodowa.
W latach 1997-2007 był związany z Uniwersytetem Opolskim. Obecnie pracuje jako profesor zwyczajny Uniwersytetu Ekonomicznego we Wrocławiu kierując Katedrą Ekonomii i Badań nad Rozwojem. Dodatkowo - od 2013 roku wykłada jako profesor zwyczajny/profesor wizytujący w Instytucie Bezpieczeństwa Wewnętrznego PWSZ w Nysie. Od 2008 do 2012 roku był też kierownikiem Katedry Ekonomii Rozwoju i Polityki Ekonomicznej Politechniki Opolskiej oraz w latach 2004 - 2012 profesorem Szkoły Wyższej im. Bogdana Jańskiego w Warszawie. Jest również członkiem Prezydium Komitetu Badań nad Migracjami Polskiej Akademii Nauk, członkiem Komitetu Nauk Demograficznych PAN oraz ekspertem m.in. Kancelarii Prezydenta RP, Zarządu Województwa Opolskiego oraz Narodowego Centrum Nauki. Jest też przewodniczącym Rady Naukowej Domu Współpracy Polsko-Niemieckiej, W dydaktyce specjalizuje się w mikro- i makroekonomii, teorii rozwoju zrównoważonego i rynku pracy. Poza tym jako ekspert i wykładowca przygotowywał ekspertyzy, dokumenty strategiczne, opracowania i wykłady m.in. dla Zarządu Województwa Opolskiego, Wojewódzkiego Urzędu Pracy w Opolu, Miasta Wrocławia i Agencji Rozwoju Aglomeracji Wrocławskiej, Urzędu Wojewódzkiego w Opolu, Fundacji Współpracy Polsko-Niemieckiej, Głównego Urzędu Statystycznego, Niemieckiego Towarzystwa Oświatowego, Urzędu Marszałkowskiego Województwa Opolskiego, szeregu organizacji młodzieżowych, i jednostek samorządów regionalnych.
Organizował bądź współorganizował kilka międzynarodowych konferencji naukowych poświęconych problematyce pracy, migracji i rozwoju zrównoważonego w Polsce. Jego dorobek naukowy, publicystyczny i ekspercki obejmuje ponad 300 polskich i obcojęzycznych publikacji (książek, opracowań, artykułów naukowych, referatów, ekspertyz i innych) w tym 14 monografii naukowych, kilku podręczników i skryptów oraz kilkunastu prac zespołowych pod jego redakcją (2019). Wyniki jego badań ekonomicznych i społecznych dotyczących migracji zarobkowych, otwartego rynku pracy i zrównoważonego rozwoju były prezentowane i cytowane przez wszystkie ważniejsze centralne środki masowego przekazu m.in.: czasopisma "Gazeta Wyborcza", "Tygodnik Powszechny", "Rzeczpospolita", "Polityka", "Trybuna", "Newsweek", "Przegląd, "Ozon", I Program Polskiego Radia, TVP, TVN, BBC, "Le Monde", ZDF, Deutsche Welle i West Deutsche Rundfunk i in.. Regularnie są również prezentowane w regionalnej prasie, radiu i telewizji.
Aktualnie prowadzi badania diagnostyczne i prognostyczne dotyczące międzynarodowego rynku pracy związane z procesami swobodnych migracji zarobkowych i wpływem tych procesów na bezrobocie, zatrudnienie i rozwój w województwie opolskim, śląskim i dolnośląskim. Nowymi, szerzej analizowanymi zagadnieniami badawczymi są: problem zatrudnienia absolwentów studiów, dopasowanie oferty uczelni do potrzeb rynku pracy, "drenaż mózgów" i drenaż młodzieży z kraju zwłaszcza z jego obszarów peryferyjnych, a także poakcesyjny rozwój obszarów wiejskich, sytuacja absolwentów studiów na rynku pracy oraz zatrudnienie cudzoziemców w Polsce.
Życie prywatne.
Zajmuje się hobbystycznie hodowlą zwierząt i roślin. Posiada jedną z największych w Polsce hodowli żółwi greckich.

</doc>
<doc id="720552" url="https://pl.wikipedia.org/wiki?curid=720552" title="Rezerwat przyrody Jar Reknicy">
Rezerwat przyrody Jar Reknicy

Rezerwat przyrody Jar Reknicy – leśny rezerwat przyrody na wschodnim skraju Pojezierza Kaszubskiego, w gminie Kolbudy (powiat gdański, województwo pomorskie). Znajduje się na zachód od wsi Kolbudy i przylega od północy do drogi wojewódzkiej nr 221. Został ustanowiony zarządzeniem Ministra Leśnictwa i Przemysłu Drzewnego z dnia 15 grudnia 1980 roku (M.P. 1980 nr 30 poz. 171).
Rezerwat zajmuje 66,11 ha (akt powołujący podawał 67,19 ha). Na terenie rezerwatu, oprócz lasu podlegającego Nadleśnictwu Kolbudy (leśnictwo Ostróżki), znajduje się 2,33 ha rzeki Reknicy w zarządzie Marszałka Województwa Pomorskiego. 
Siedliska przyrodnicze występujące w rezerwacie chronione są dodatkowo poprzez powołany w identycznych granicach obszar Natura 2000 „Dolina Reknicy” (kod obszaru: PLH220008); ponadto teren ten leży w granicach Przywidzkiego Obszaru Chronionego Krajobrazu.
Nadzór nad rezerwatem sprawuje Regionalny Konserwator Przyrody w Gdańsku.
Ochrona.
Rezerwat został założony w celu ochrony naturalnego przełomowego odcinka Reknicy o dużych walorach krajobrazowych i urozmaiconej rzeźbie terenu – rzeka wije się zakolami wśród licznych źródlisk w głębokim wąwozie między Czapielskiem a młynem w Kolbudach. Dodatkowo chroniony jest las mieszany z 100–140 letnimi drzewami (głównie buki, dęby i jawory, często o średnicy pow. 1 m), łącznie z drzewami pomnikowymi. Ponadto na tym terenie rosną unikatowe gatunki roślin zielnych. Na terenie rezerwatu występują stanowiska roślin chronionych oraz roślin rzadkich na niżu.
Na mocy obowiązującego planu ochrony ustanowionego w 2016 roku, ochroną ścisłą objęto 26,05 ha powierzchni rezerwatu, pozostałe 40,06 ha objęto ochroną czynną.

</doc>
<doc id="720558" url="https://pl.wikipedia.org/wiki?curid=720558" title="Dławica sercowa">
Dławica sercowa



</doc>
<doc id="720559" url="https://pl.wikipedia.org/wiki?curid=720559" title="Józef Śreniowski">
Józef Śreniowski

Józef Śreniowski (ur. 5 lutego 1947 r. w Łodzi) – działacz opozycji demokratycznej w PRL, członek Komitetu Obrony Robotników, członek założyciel KSS „KOR”, społecznik, analityk.
Życiorys.
Syn Stanisława Śreniowskiego (1912-1957), historyka prawa, profesora Uniwersytetu Łódzkiego i Krystyny Śreniowskiej, historyka, profesora Uniwersytetu Łódzkiego.
Z wykształcenia socjolog i etnograf. Usunięty ze studiów za organizowanie strajku studenckiego na Uniwersytecie Łódzkim w Marcu ’68.
Wszedł do Komitetu Obrony Robotników w listopadzie 1976 r., razem z Bogdanem Borusewiczem i był jednym z trzydziestu ośmiu członków KOR.
Członek założyciel Komitetu Samoobrony Społecznej „KOR”. Członek redakcji wychodzącego w latach 1977-1981 poza cenzurą "Robotnika" (wraz z Henrykiem Wujcem), współautor (z Janem Lityńskim) opublikowanej w lipcu 1979 r. "Karty Praw Robotniczych".
W 1979 r. doprowadził w Łodzi do porozumienia działaczy różnych odłamów opozycji, m.in. KPN i pisma "Puls" - wspólnie podejmowali akcje w obronie ludzi represjonowanych.
W stanie wojennym internowany, ucieka z więzienia w Łowiczu i ukrywa się przez ponad dwa lata. Schronił się w Krakowie, gdzie założył jedną z największych podziemnych drukarni prasowych w kraju.
Aresztowany 22 października 1984. Skazany na dwa lata i cztery miesiące więzienia, z czego odsiedział dwa lata (w więzieniach w Braniewie i Łęczycy), prowadził głodówki protestacyjne m.in. w obronie księdza Sylwestra Zycha (Braniewo) i Czesława Bieleckiego (Łęczyca), dostarczał informacje z więzień prasie podziemnej m.in. "Biuletynowi Łódzkiemu". Po wyjściu pracuje jako cieśla i rolnik, w latach 90. – prywatny przedsiębiorca, krótko bezrobotny, obecnie analityk danych. Członek Stowarzyszenia Wolnego Słowa, członek założyciel Towarzystwa Gospodarczego Polska-Ukraina i przewodniczący sądu koleżeńskiego Towarzystwa.
23 września 2006 r. odznaczony przez Prezydenta RP Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="720565" url="https://pl.wikipedia.org/wiki?curid=720565" title="Włóczkowie">
Włóczkowie

Włóczkowie (łac. "defuitatores lignorum") – dawni flisacy, którzy zajmowali się spławianiem drewna na Wiśle. 
Jako grupa zawodowa pojawili się w XIV wieku, a pierwsze wzmianki o krakowskich flisakach pochodzą z dokumentu króla Kazimierza Wielkiego z 1363. W XV i XVI wieku, włóczkowie stworzyli kongregację; w XVI wieku posiadali już własną pieczęć i statut. Z roku 1624 pochodzi pierwszy znany statut włóczków; kolejny, obowiązujący do końca I Rzeczypospolitej pochodzi z 1633. Z tego samego roku datuje się przywilej króla Władysława IV potwierdzający prawo spławiania drewna przez włóczków.
Godłem włóczków był orzeł w koronie trzymający w jednej łapie topór, a w drugiej osękę (według innych źródeł godłem był orzeł nad skrzyżowanymi wiosłami). Siedzibą włóczków był obszar między prawym brzegiem Rudawy a Wisłą (Zwierzyniec). Kongregacja włóczków nie była cechem, ponieważ działała poza obszarem gminy miejskiej i nie podlegała jej władzom, lecz bezpośrednio wielkorządcy na Wawelu. Spławianie drewna – istotnego surowca dla kopalń w Wieliczce i Bochni znajdowało się pod wyłączną zwierzchnością monarchy. Włóczkowie mieli monopol na spław drewna aż do ogrodów królewskich (dziś: rejon Mostu Dębnickiego w Krakowie).
Zgodnie z legendą, to zwierzynieccy włóczkowie obronili Kraków przed Tatarami podczas ich najazdu w 1287. Aby nie doprowadzić do starć w nocy, Tatarzy podjęli decyzję o postoju w nadwiślańskich zaroślach niedaleko podkrakowskiej wsi Zwierzyniec, a następnego dnia zamierzali zdobyć łupy w grodzie Kraka; po jakimś czasie zasnęli. Włóczkowie którzy mieli swoją osadę nieopodal piaszczystego brzegu Wisły zauważyli obecność Tatarów, uzbroili się w ciężkie wiosła i napadli na śpiących bojowników z Azji. Na pamiątkę tego wydarzenia do czasów obecnych obchodzona jest zabawa ludowa zwana Pochodem Lajkonika.
Nazwa „włóczkowie” wzięła się od „włóczenia” drewna po wodzie; jest to nazwa lokalna. Imieniem włóczków nazwano jedną z ulic na Półwsiu Zwierzynieckim.

</doc>
<doc id="720568" url="https://pl.wikipedia.org/wiki?curid=720568" title="Santa Monica Place">
Santa Monica Place

Santa Monica Place jest centrum handlowym w Santa Monica w Kalifornii. Zostało zaprojektowane przez architekta Franka Gehry. Położone jest na południowym końcu sławnej Third Street Promenade i dwie przecznice od plaży i Santa Monica Pier. Całkowita powierzchnia handlowa wynosi 475,000 sq ft.
Centrum otworzono w roku 1980, w miejscu przyległym do starego centrum handlowego na Trzeciej ulicy ("Third Street Mall"), w latach 1991 i 1996 zostało odnowione. Składa się z ponad 90 sklepów, wśród nich największy Macy's, zajmujący 152,000 stóp kwadratowych na trzech poziomach. W budynku jest wiele restauracji i kino (ArcLight Movie Theatre).
Santa Monica Place kilkakrotnie był miejscem akcji filmów kinowych i telewizyjnych, między innymi i Beverly Hills 90210.

</doc>
<doc id="720570" url="https://pl.wikipedia.org/wiki?curid=720570" title="Rezerwat przyrody Dolina Kłodawy">
Rezerwat przyrody Dolina Kłodawy

Rezerwat przyrody Dolina Kłodawy – leśny rezerwat przyrody położony na terenie gminy Trąbki Wielkie w województwie pomorskim. Został utworzony w 1999 roku. Zajmuje powierzchnię 10,36 ha, jego otulina zaś liczy 14,85 ha. Obszar chroniony to długi na 1,6 km odcinek przełomu Kłodawy przez wzgórza morenowe wraz z łęgiem jesionowo-olszowym porastającym dno doliny oraz fragmentami lasu grądowego porastającym jej zbocza.
Ochronie podlega głównie rzadka roślinność leśna. Na terenie rezerwatu stwierdzono występowanie 216 gatunków roślin naczyniowych, w tym gatunków objętych ochroną ścisłą (kruszczyk szerokolistny, tojad dzióbaty i wawrzynek wilczełyko). Do występujących tu gatunków górskich i podgórskich należą: tojad dzióbaty, żebrowiec górski, przetacznik górski, świerząbek orzęsiony. Inne rzadkie w regionie gatunki to: dzwonek pokrzywolistny, łuskiewnik różowy, perłówka jednokwiatowa, kokorycz pusta.
Rezerwat znajduje się na terenie Nadleśnictwa Kolbudy. Nadzór sprawuje Regionalny Konserwator Przyrody w Gdańsku. Na mocy obowiązującego planu ochrony ustanowionego w 2012 roku, obszar rezerwatu objęty jest ochroną czynną.
W identycznych granicach co rezerwat utworzono obszar siedliskowy sieci Natura 2000 „Dolina Kłodawy” PLH220007.
Najbliższe miejscowości to Kleszczewo i Trąbki Wielkie.

</doc>
<doc id="720572" url="https://pl.wikipedia.org/wiki?curid=720572" title="Abbott (marka samochodów)">
Abbott (marka samochodów)

Abbott – marka samochodów produkowanych w USA w latach 1909-1918. 
Firma została założona w 1909 w Detroit i sprzedawała swoje samochody pod marką Abbott-Detroit. Samochody te były wyposażone w silniki czterocylindrowe produkowane przez firmę Continental oraz ośmiocylindrowe produkowane przez Herschell-Spillman. 
W 1916 produkcję przeniesiono do Cleveland, a samochody zaczęto sprzedawać pod marką Abbott. W kwietniu 1918 wytwórnia zbankrutowała i produkcji samochodów zaprzestano.

</doc>
<doc id="720573" url="https://pl.wikipedia.org/wiki?curid=720573" title="Obniżenie Ząbkowickie">
Obniżenie Ząbkowickie

Obniżenie Ząbkowickie – obniżenie w południowo-zachodniej Polsce na Przedgórzu Sudeckim stanowiące mikroregion Obniżenia Otmuchowskiego w województwie dolnośląskim.
Lokalizacja.
Obniżenie Ząbkowickie położone jest w północno-zachodniej części Obniżenia Otmuchowskiego. W centralnej części obniżenia położona jest miejscowość Ząbkowice Śląskie. Od wschodniej strony obniżenie graniczy z szeroką i płaską Wysoczyzną Ziębicką, od północy z bezleśnymi Wzgórzami Szklarskimi a od południa z Pradoliną Nysy Kłodzkiej i Przedgórzem Paczkowskim, w kierunku zachodu i południowego zachodu Obniżenie Ząbkowic przechodzi w płaskie Obniżenie Stoszowic i Masyw Grochowej.
Opis.
Obniżenie Ząbkowickie jest tektoniczną niecką położoną na wysokości 267 m n.p.m., która będąc podjednostką Obniżenia Otmuchowskiego stanowi teren o podobnym charakterze. Jest to obszar wyżynny pogórza niskiego w kształcie zbliżonym do prostokąta z szeroką doliną Budzówki o kierunku południowo-wschodnim, od której odbiega kilka ramion dolin potoków dopływających. Obniżenie stanowi tektoniczną nieckę o urodzajnych glebach, co ma decydujący wpływ na rolniczy charakter ziemi tego terenu.
Budowa.
Obniżenie zajmuje północno-wschodni fragment niecki śródsudeckiej, na oderwanym i wypiętrzonym fragmencie formacji skalnej Masywu Czeskiego, obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd obniżenie otrzymało w okresie epoki lodowej, kiedy to lądolód skandynawski naniósł w doliny i obniżenia grubą warstwę osadów. W podłożu obniżenia występują utwory metamorfiku niemczańsko-kamienieckiego, które przykryte są warstwą osadów czwartorzędowych a także osadów polodowcowych.
Krajobraz.
Krajobraz obniżenia przedstawia krajobraz wyżynny. Najwyższe wzniesienia terenu nie przekraczają 300 m n.p.m. Cały obszar jest, lekko pofałdowany, łagodnie poprzecinany korytami potoków. Jest to teren bezleśny, znacznie zaludniony o charakterze rolniczym. Całość obszaru zajmują pola uprawne. Krajobraz przeobrażony, znacznie zurbanizowany. Obszar obniżenia jest ciekawy krajobrazowo, o wspaniałych widokach. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń.
Gleby.
Na większości obszaru obniżenia występują gleby lessowe ilaste, są to gleby urodzajne należące do kompleksu pszenno-buraczanego.
Klimat.
Obniżenie leży w obszarze występowania klimatu przedgórskiego. Występuje tu klimat umiarkowany ciepły i umiarkowany wilgotny. Średnia roczna temperatura wynosi od 7 do 8 °C, średnia temp. lipca waha się między 17 a 18 °C a średnia temp. stycznia między -3 do - 2 °C. Roczne usłonecznienie wynosi 1400 godzin, z tego w półroczu ciepłym 1100 godzin. Okres wegetacyjny rozpoczyna się w kwietniu i trwa około 213-217 dni. Roczna suma opadów wynosi około 650 mm z tego suma opadów w okresie wegetacyjnym wynosi około 440 mm. Pokrywa śnieżna zalega przez 50 - 60 dni. Roczna wilgotność względna wynosi 78%. Położenie fizyczno-geograficzne obniżenia oraz okoliczne wzgórza osłaniające obniżenie sprawiają, że na terenie obniżenia przeważają wiatry zachodnie i południowo-zachodnie.
Wody.
Obniżenie należy do zlewiska Morza Bałtyckiego, położone jest w dorzeczu Odry. Największą rzeką jest Budzówka lewostronny dopływy Nysy Kłodzkiej zbierająca wraz ze swoimi dopływami wody z obniżenia.
Miejscowości.
W centrum obniżenia położone jest miasto Ząbkowice Śląskie, a w obrębie jego obszaru leżą większe wsie: Bobolice, Zwrócona, Stolec, Strąkowa, Braszowice, Olbrachcice Wielkie, Tarnów.
Sieć komunikacyjna.
Przez obniżenie przechodzą szlaki komunikacyjne:
W przeszłości przez obniżenie prowadził historyczny szlak handlowy - szlak bursztynowy łączący Śląsk z Czechami.
Turystyka.
Przez obniżenie prowadzą: szlaki turystyczne i trasy rowerowe

</doc>
<doc id="720574" url="https://pl.wikipedia.org/wiki?curid=720574" title="Lovran">
Lovran

Lovran – wieś w Chorwacji, w żupanii primorsko-gorskiej, w gminie Lovran. W 2011 roku liczyła 3336 mieszkańców.
Jest jednym z najwcześniej zasiedlonych miejsc na wschodnim wybrzeżu Istrii. We wczesnym średniowieczu był jednym z najważniejszych nad północnym Adriatykiem ośrodkiem stoczniowym. W 1915 roku w Lovranie zmarł Stanisław Witkiewicz.

</doc>
<doc id="720575" url="https://pl.wikipedia.org/wiki?curid=720575" title="Tzmo">
Tzmo



</doc>
<doc id="720577" url="https://pl.wikipedia.org/wiki?curid=720577" title="Wolec">
Wolec

Wolec – kastrowany buhaj, sprzedawany w wieku powyżej 30 miesięcy, osiągają 420–460 kg masy ciała poubojowej. Mięso tej kategorii zwierząt rzeźnych jest towarem szczególnie cenionym.

</doc>
<doc id="720591" url="https://pl.wikipedia.org/wiki?curid=720591" title="Winterbach (Badenia-Wirtembergia)">
Winterbach (Badenia-Wirtembergia)

Winterbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Schorndorf. Leży nad rzeką Rems, ok. 12 km na wschód od Waiblingen, przy drodze krajowej B29 i linii kolejowej Stuttgart–Aalen), w Schurwaldzie.
Współpraca.
Miejscowość partnerska:

</doc>
<doc id="720592" url="https://pl.wikipedia.org/wiki?curid=720592" title="Tadeusz Kudelski">
Tadeusz Kudelski

Tadeusz Kudelski (ur. 3 lipca 1954 w Lubnie, zm. 18 maja 1999 na Mount Evereście) – polski himalaista.
Życiorys.
Mieszkał w Gorzowie Wielkopolskim. W 1978 roku ukończył Zamiejscowy Wydział Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu. W czasie studiów był zawodnikiem w sekcji lekkoatletycznej uczelnianego klubu Sportowego AZS AWF Gorzów. W tym czasie rozwijał działalność wspinaczkową. Wstąpił do Akademickiego Klubu Alpinistycznego i Klubu Wysokogórskiego w Poznaniu. Był nauczycielem wychowania fizycznego. W 1980 roku wziął udział w pierwszej swojej wyprawie w Himalaje, rok później w trzymiesięcznej wyprawie w Andy. W maju 1999 brał udział w wyprawie na Mount Everest organizowanej przez Ryszarda Pawłowskiego. Jako dwunasty Polak stanął w dniu 18 maja około godziny 14. na szczycie najwyższej góry Ziemi, skąd m.in. wraz z Jackiem Masełko nadał relację dla Radia Zet. Złe warunki zmusiły wyprawę do szybkiego zejścia, w trakcie którego Tadeusz Kudelski zaginął, prawdopodobnie spadając pomiędzy Pierwszym a Drugim Uskokiem. Jego ciała do 2015 roku nie odnaleziono. Pośmiertnie odznaczony Złotym Krzyżem Zasługi (1999).

</doc>
<doc id="720593" url="https://pl.wikipedia.org/wiki?curid=720593" title="Układ wrotny">
Układ wrotny



</doc>
<doc id="720595" url="https://pl.wikipedia.org/wiki?curid=720595" title="Hadar">
Hadar



</doc>
<doc id="720596" url="https://pl.wikipedia.org/wiki?curid=720596" title="Großerlach">
Großerlach

Großerlach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Sulzbach. Leży ok. 30 km na północny wschód od Waiblingen, przy drodze krajowej B14, w Lesie Szwabsko-Frankońskim.

</doc>
<doc id="720598" url="https://pl.wikipedia.org/wiki?curid=720598" title="I liga argentyńska w piłce nożnej (1981)">
I liga argentyńska w piłce nożnej (1981)

W sezonie 1981 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1981 został Boca Juniors, a wicemistrzem Argentyny Metropolitano został klub Ferro Carril Oeste.
Mistrzem Argentyny Nacional w sezonie 1981 został klub River Plate, natomiast wicemistrzem Argentyny Nacional – Ferro Carril Oeste.
Do Copa Libertadores 1982 zakwalifikowały się dwa kluby:
Campeonato Metropolitano 1981.
Mistrzem Argentyny Metropolitano w sezonie 1981 został klub Boca Juniors, natomiast wicemistrzem Argentyny Metropolitano – Ferro Carril Oeste. Do drugiej ligi spadły dwa ostatnie w tabeli kluby – San Lorenzo de Almagro i CA Colón. Na ich miejsce awansowały 3 kluby: Racing Córdoba, Nueva Chicago Buenos Aires i CA Argentino de Quilmes. W ten sposób pierwsza liga została powiększona z 18 do 19 klubów.
Końcowa tabela Metropolitano 1981.
Mistrz Campeonato Metropolitano 1981 Boca Juniors zapewnił sobie udział w Copa Libertadores 1982. Z ligi spadły dwa ostatnie w tabeli kluby San Lorenzo de Almagro i CA Colón.
Campeonato Nacional 1981.
W Campeonato Nacional wzięło udział 28 klubów – 17 klubów biorących udział w mistrzostwach Metropolitano oraz 11 klubów z prowincji. Prowincjonalna jedenastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1980. W sezonie 1981 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Boca Juniors, Estudiantes La Plata, Ferro Carril Oeste, CA Huracán,
Independiente, Instituto Córdoba, Newell’s Old Boys, CA Platense, Racing Club de Avellaneda, Rosario Central, River Plate, San Lorenzo de Almagro, Sarmiento Junín, Talleres Córdoba, Unión Santa Fe, CA Vélez Sarsfield.
Do pierwszej ligi mistrzostw Nacional w sezonie 1981 zakwalifikowały się następujące kluby z prowincji: Atlético Tucumán, Belgrano Córdoba, Gimnasia y Esgrima Jujuy, Gimnasia y Esgrima Mendoza, Gimnasia y Tiro Salta, Guaraní Antonio Franco Posadas, Huracán San Rafael, Loma Negra Olavarría, Racing Córdoba, San Lorenzo Mar del Plata, San Martín Tucumán.
W fazie grupowej 28 uczestników podzielono na 4 grupy po 7 klubów. Ponieważ liczba klubów w każdej grupie była nieparzysta, więc zawsze któryś z klubów musiałby pauzować. By tego uniknąć, w każdej z kolejek "wolne kluby" z grup A, B, C i D grały ze sobą według schematu: "wolny klub" z grupy A z "wolnym klubem" z grupy C oraz "wolny klub" z grupy B z "wolnym klubem" z grupy D.
Kolejka 1.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 2.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 3.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 4.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 5.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 6.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 7.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 8.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 9.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 10.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 11.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 12.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 13.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 14.
Grupa A
Grupa B
Grupa C
Grupa D
Mecze międzygrupowe A-C, B-D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1981 został klub River Plate, natomiast wicemistrzem Argentyny turnieju Nacional został Ferro Carril Oeste. Jako mistrz Argentyny turnieju Nacional klub River Plate zapewnił sobie udział w Copa Libertadores 1982.

</doc>
<doc id="720600" url="https://pl.wikipedia.org/wiki?curid=720600" title="Spiegelberg (Badenia-Wirtembergia)">
Spiegelberg (Badenia-Wirtembergia)

Spiegelberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Sulzbach. Leży nad rzeką Lauter, ok. 27 km na północ od Waiblingen, w Lesie Szwabsko-Frankońskim.
Dzielnice.
Dauernberg, Großhöchberg, Jux, Kurzach, Nassach, Spiegelberg i Vorderbüchelberg.

</doc>
<doc id="720601" url="https://pl.wikipedia.org/wiki?curid=720601" title="Otwarty układ krwionośny">
Otwarty układ krwionośny



</doc>
<doc id="720604" url="https://pl.wikipedia.org/wiki?curid=720604" title="Sulzbach an der Murr">
Sulzbach an der Murr

Sulzbach an der Murr – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, siedziba związku gmin Sulzbach. Leży nad rzeką Murr, ok. 25 km na północny wschód od Waiblingen, przy drodze krajowej B14 i linii kolejowej Stuttgart–Gaildorf, w Lesie Szwabsko-Frankońskim.

</doc>
<doc id="720606" url="https://pl.wikipedia.org/wiki?curid=720606" title="Kaisersbach">
Kaisersbach

Kaisersbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład wspólnoty administracyjnej Welzheim. Leży ok. 27 km na północny wschód od Waiblingen, w Lesie Szwabsko-Frankońskim.

</doc>
<doc id="720624" url="https://pl.wikipedia.org/wiki?curid=720624" title="Miejskie Przedsiębiorstwo Komunikacyjne w Poznaniu">
Miejskie Przedsiębiorstwo Komunikacyjne w Poznaniu

Miejskie Przedsiębiorstwo Komunikacyjne w Poznaniu Sp. z o.o. (MPK Poznań Sp. z o.o.) – spółka powstała 28 czerwca 2000 roku w wyniku przekształcenia zakładu budżetowego o nazwie „Miejskie Przedsiębiorstwo Komunikacyjne w Poznaniu”. Jej tradycje sięgają roku 1880, kiedy w Poznaniu powstał pierwszy tramwaj konny. Jest jednoosobową spółką miasta Poznania (jedyny właściciel i 100% udziałowiec).
Historia.
Początki.
Historia poznańskiej komunikacji miejskiej rozpoczyna się 30 lipca 1880 roku, gdy uroczyście otwarto linię tramwaju konnego łączącego dworzec kolejowy na ówczesnym przedmieściu Jeżyce ze Starym Rynkiem. Trasa ta w krótkim czasie została wydłużona przez Chwaliszewo na Ostrów Tumski. Jeszcze w tym samym roku linię przejęło Poznańskie Towarzystwo Kolei Konnej ("Posener Pferde-Eisenbahn-Gesellschaft"), które uzyskało monopol na rozbudowę i eksploatację miejskiej sieci tramwajowej.
Kolejnym środkiem transportu publicznego stała się uruchomiona w 1891 roku linia omnibusu. Te konne pojazdy przewoziły pasażerów na trasie z obecnego dworca kolejowego, znajdującego się wówczas na przedmieściu, a w sezonie letnim do podpoznańskich osad wypoczynkowych.
W dniu 6 marca 1898 roku tramwaj konny zastąpiono tramwajem elektrycznym. Jeszcze przed wybuchem I wojny światowej sieć uległa znacznej rozbudowie, zarówno w śródmieściu, jak i na peryferiach miasta, docierając do Łazarza i Górczyna, Wildy, Sołacza oraz ul. Garbary, a od 1911 roku także na prawy brzeg Warty.
XX wiek.
W dwudziestoleciu międzywojennym tramwaj docierał do kolejnych, nowych dzielnic miasta, takich jak Ogrody, Dębiec, Grunwald oraz Golęcin i Winiary. Z drugiej strony likwidowano trasy w wąskich uliczkach najstarszej części Poznania.
W listopadzie 1925 roku wprowadzono w mieście komunikację autobusową na trasach, gdzie mała liczba pasażerów sprawiała, że budowa tramwaju byłaby nieuzasadniona ekonomicznie.
Z podobnych przyczyn powstała w 1930 roku pierwsza w kraju i jedyna aż do 1939 roku linia trolejbusowa łącząca Śródkę z ul. Wiejską na Głównej.
W okresie okupacji niemieckiej pojawił się w Poznaniu w 1943 roku tramwaj wodny, a w 1944 roku autobusy napędzane gazem, a co za tym idzie niezużywające benzyny koniecznej do prowadzenia przez Niemcy wojny, produkowane przez firmę Büssing.
Podczas bitwy o Poznań większość majątku poznańskiego przewoźnika uległo zniszczeniu. W związku z tym autobusy powróciły na ulice w 1946 roku, trolejbusy i tramwaje, i to jedynie na lewym brzegu, w 1947 roku.
W kolejnych latach zmieniał się też stopniowo układ sieci tramwajowej w mieście. Na prawy brzeg tabor szynowy powrócił w 1952 roku, a aż do 1985 roku budowano stopniowo linie omijające starówkę, a z czasem i centrum miasta, a także wydłużano linie do bardziej oddalonych miejsc.
W latach PRL, począwszy od 1956 roku, MPK zarządzało także komunikacją taksówkową. Rewolucją dla pasażerów było także wprowadzenie stosowanej do dziś bezkonduktorskiej obsługi przejazdów.
2 czerwca 1962 roku w tramwaju linii 11 pojawił się pierwszy biletomat (również w Polsce) wyprodukowany przez Poznańską Fabrykę Wodomierzy i Gazomierzy "Powogaz". Do 1967 roku każdy wagon był wyposażony w automat biletowy. MPK zmieniło politykę biletową po 9 latach - usunięto wszystkie biletomaty do 1 lipca 1976 roku.
W latach 60. stopniowo likwidowano linie trolejbusowe, zastępujące je autobusami, aż do ostatecznej likwidacji tego środka transportu w mieście, co miało miejsce 29 marca 1970 roku. W tym samym czasie intensywnie rozwijano sieć połączeń autobusowych, które w latach 50. XX wieku dotarły do wszystkich peryferyjnych obszarów miasta, a pod koniec tej samej dekady zaczęły docierać do podpoznańskich miejscowości. Rozwój ten polegał także na wprowadzaniu coraz bardziej pojemnych pojazdów, włącznie z autobusami przegubowymi w 1966 roku. W 1980 roku otwarto Trasę Winiarską prowadzącą od Winiar do Piątkowa.
Kolejne poważne zmiany przyniosła transformacja gospodarcza. W 1993 roku gruntownie zmieniono układ tras tramwajowych i autobusowych. W kolejnym, 1994 roku, wprowadzono bilety czasowe, zaś władze miasta uchwaliły generalny plan zagospodarowania przestrzennego, który zakłada, że podstawą komunikacji w mieście ma być tramwaj. Z tą decyzją wiąże się między innymi przyznawanie na skrzyżowaniach bezwzględnego pierwszeństwa tymże pojazdom.
W okresie pomiędzy 1996 a 1997 rokiem radykalnie odmłodzono tabor autobusowy, zakupując 122 nowoczesne niskopodłogowe autobusy marek MAN i Neoplan.
Kolejną poważną zmianą w komunikacji miejskiej, zwłaszcza dla Piątkowa i Winograd, stało się otwarcie planowanej od lat trasy Poznańskiego Szybkiego Tramwaju, który jest długim na 6,1 km odcinkiem bezkolizyjnego torowiska.
W 1998 roku powstał system nadzoru nad pojazdami w czasie rzeczywistym, który pozwala tak korygować czasy przejazdów, aby pojazdy jak najbardziej trzymały się rozkładu jazdy. Dla samego przedsiębiorstwa ważnym momentem stał się 2000 rok, gdy MPK Poznań stało się spółką prawa handlowego.
XXI wiek.
Począwszy od 2001 roku rozpoczęto także modernizację taboru tramwajowego, podpisując kontrakt na 14 niskopodłogowych tramwajów Siemens Combino.
Na początku XXI wieku zrewolucjonizowano także system opłat za przejazdy, uruchamiając w 2002 roku opłaty przez SMS, zaś w 2003 roku zastępując papierowe bilety okresowe kartą elektroniczną, znaną jako KOMKarta. W 2002 roku podjęto także próbę zwiększenia bezpieczeństwa w pojazdach oraz zabezpieczenia ich przed wandalami, wprowadzając stopniowo do pojazdów MPK monitoring.
24 czerwca 2008 roku Rada Miasta Poznania podjęła uchwałę, w wyniku której od 1 października 2008 roku doszło do zmian w funkcjonowaniu komunikacji na terenie miasta. MPK zostało pozbawione funkcji organizatora transportu zbiorowego i zarządcy infrastruktury torowo-sieciowej oraz przystanków, pętli i dworców autobusowych. Zadania te oraz sprzedaż i kontrolę biletów przejęła nowo utworzona jednostka budżetowa Zarząd Transportu Miejskiego. MPK jako operator wewnętrzny gminy zajmuje się natomiast wyłącznie prowadzeniem przejazdów na podstawie umowy zawartej z miastem.
16 stycznia 2010 roku MPK Poznań wycofało ostatnie wysokopodłogowe autobusy marki Ikarus 280 (podtypy .26 i .70A) z regularnego ruchu liniowego.
25 listopada 2010 roku podpisano umowę z firmą Solaris Bus &amp; Coach na zakup 40 nowoczesnych, komfortowych niskopodłogowych i klimatyzowanych tramwajów Solaris Tramino S105P (kontrakt rozszerzony potem o kolejne 5 sztuk), w przetargu startowała także bydgoska PESA oraz firma CAF z Hiszpanii.
28 grudnia 2010 roku MPK Poznań po 130 latach opuściło zabytkową zajezdnię tramwajową przy ulicy Gajowej. O godzinie 6:47 z zajezdni wyjechał ostatni liniowy wagon, Beijnes 3G o numerze taborowym "#805".
23 kwietnia 2011 roku do Poznania dotarł pierwszy Solaris Tramino S105P, który otrzymał numer "#515".
4 czerwca 2011 roku oficjalnie wycofano z eksploatacji wagony Beijnes 3G.
5 września 2011 roku na poznańskim Franowie rozpoczęto budowę nowej zajezdni tramwajowej, która pomieści większość taboru tramwajowego MPK Poznań.
11 sierpnia 2012 roku otwarto trasę tramwajową na Franowo.
W czerwcu 2013 roku MPK zakończyło eksploatację jedynego egzemplarza średniopodłogowego Ikarusa 435.05D. Autobus obecnie jest własnością warszawskiego Klubu Miłośników Komunikacji Miejskiej (KMKM).
W grudniu 2014 roku zakończono eksploatację zajezdni tramwajowej przy ulicy Madalińskiego. Obecnie stacjonuje tam historyczny tabor tramwajowy, zaś docelowo w dawnej zajezdni ma być Muzeum Komunikacji Miejskiej.
20 grudnia 2018 roku rozpoczęto eksploatację tramwajów Moderus Gamma LF02AC.
10 listopada 2019 oficjalnie wycofano z eksploatacji wagony Düwag GT8, w ruchu liniowym pozostały 3 sztuki Düwag GT8ZR kursujące w szczycie w dni robocze.
Przedmiot działalności.
Przedmiotem działalności spółki jest przede wszystkim prowadzenie publicznego transportu tramwajowego – w granicach miasta Poznania oraz transportu autobusowego – w granicach miasta Poznania oraz kilku podpoznańskich gmin. MPK prowadzi również przewóz osób koleją wąskotorową – Kolej Parkowa Maltanka. Wewnętrzną kontrolę funkcjonowania systemu komunikacyjnego oraz rolę interwencyjną w przypadku nagłych zdarzeń (wypadków, awarii technicznych) prowadzi Nadzór ruchu MPK Poznań.

</doc>
<doc id="720625" url="https://pl.wikipedia.org/wiki?curid=720625" title="Gomeisa">
Gomeisa

 
Gomeisa ("Beta Canis Minoris", "β CMi") – druga pod względem jasności gwiazda w gwiazdozbiorze Małego Psa, znajdująca się w odległości ok. 162 lat świetlnych od Słońca.
Właściwości fizyczne.
Gomeisa jest gwiazdą zmienną typu γ Cas, której jasność zmienia się w przedziale od 2,84 do 2,92m. Jej średnia jasność to 2,89m, zaś jasność absolutna wynosi -0,59m. Gwiazda należy do typu widmowego B8 Ve. Jest biało-niebieskim karłem (gwiazdą ciągu głównego). Masa tej gwiazdy ponad trzykrotnie przewyższa masę Słońca, jest czterokrotnie większa od niego i świeci 258 razy jaśniej. Temperatura na powierzchni wynosi 11 500 K. Gomeisa bardzo szybko obraca się wokół własnej osi – jeden obrót zajmuje jej około doby, zaś prędkość liniowa na równiku to 250 km/s, czyli 125 razy więcej niż w przypadku Słońca.

</doc>
<doc id="720629" url="https://pl.wikipedia.org/wiki?curid=720629" title="Drążek (taniec)">
Drążek (taniec)



</doc>
<doc id="720633" url="https://pl.wikipedia.org/wiki?curid=720633" title="Maltańska Kolej Dziecięca">
Maltańska Kolej Dziecięca



</doc>
<doc id="720638" url="https://pl.wikipedia.org/wiki?curid=720638" title="Indosant">
Indosant



</doc>
<doc id="720641" url="https://pl.wikipedia.org/wiki?curid=720641" title="Janusz Koniusz">
Janusz Koniusz

Janusz Koniusz (ur. 1 lutego 1934 w Sosnowcu, zm. 29 marca 2017) – polski poeta, prozaik, dramaturg, publicysta.
Życiorys.
Ukończył studia polonistyczne na Uniwersytecie im. Adama Mickiewicza w Poznaniu. Przez dziesięciolecia związany z Zieloną Górą, gdzie mieszkał i pracował. Współorganizator i długoletni sekretarz Lubuskiego Towarzystwa Kultury w Zielonej Górze. Należał do Klubu Literackiego LTK (1961–1970). Członek Związku Literatów Polskich od 1961 i Polsko-Niemieckiego Stowarzyszenia Pisarzy Regionu Nadodrza (od 1992). Współzałożyciel, kierownik literacki i w latach 1980–1990 redaktor naczelny czasopisma „Nadodrze”.
W latach 1948–1956 był członkiem ZMP, od 1948 roku należał do PZPR, był m.in. członkiem i zastępcą członka Komitetu Wojewódzkiego PZPR w Zielonej Górze. W czasach PRL odznaczony m.in.: Krzyżem Oficerskim i Kawalerskim Orderu Odrodzenia Polski. W 2011 roku został odznaczony brązowym medalem „Zasłużony Kulturze Gloria Artis” w dziedzinie literatury.
Opublikował kilkanaście tomików poezji, kilka zbiorów opowiadań i słuchowisk radiowych. Był autorem dwóch książek, w których opisuje swoje kontakty ze znanymi pisarzami i poetami (m.in. Władysławem Broniewskim i Julianem Przybosiem): "Kamień z serca" i "Wiązania pamięci". Autor spektaklu telewizyjnego "Czwartek" (1977).
Wiersze i opowiadania Koniusza były tłumaczone na języki: białoruski, czeski, górnołużycki, litewski, niemiecki, rosyjski, rumuński i szwedzki.
Prace redakcyjne.
Był redaktorem wielu zbiorów i antologii:
Laur im. Janusza Koniusza.
W 2019 Zarząd Oddziału Związku Literatów Polskich w Zielonej Górze ogłosił laur, którego patronem jest Janusz Koniusz. Jest to nagroda kulturalna przyznawana pisarzom, krytykom literatury, naukowcom, wydawcom związanych z ziemią lubuską i osobom działającym na rzecz lubuskiego środowiska literackiego. Jest przyznawana w formie statuetki i dyplomu, wręczana w trakcie gali literackiej w Muzeum Ziemi Lubuskiej w Zielonej Górze. 

</doc>
<doc id="720657" url="https://pl.wikipedia.org/wiki?curid=720657" title="MPK Poznań">
MPK Poznań



</doc>
<doc id="720666" url="https://pl.wikipedia.org/wiki?curid=720666" title="Owariola">
Owariola

Owariola, rureczka jajnikowa ("ovariolum") – u owadów, pojedynczy, żeński gruczoł rozrodczy, podstawowa jednostka strukturalna jajników.
Są to rurki (cewki) jajnikowe, które budują pojedynczy jajnik w liczbie od 2 (niektóre chrząszcze) do 300 tys. (królowe termitów). Każda owariola otoczona jest blaszką podstawną "(tunica propria)" oraz osłoną nabłonkową "(tunica externa)", w której leżą komórki mięśniowe i końcowe odcinki tchawek.
W owarioli można wyróżnić 4 regiony:
Ponadto można dokonać następującego podziału owariol:

</doc>
<doc id="720667" url="https://pl.wikipedia.org/wiki?curid=720667" title="Fidelis Andria 2018">
Fidelis Andria 2018

Società Sportiva Fidelis Andria 1928, włoski klub sportowy, mający swą siedzibę w Andrii, w Apulii. Klub został założony w 1971, jako A.S Fidelis Andria. W sezonie 2006/2007, Andria BAT gra w Serie C. Przez wiele lat drużyna grała w Serie B (ostatni raz w 1999 roku) i Serie C1. Barwy strojów to biały i niebieski.
BAT oznacza skrót od Barletta-Andria-Trani, czyli trzech włoskich miast. Lokalne drużyny postanowiły połączyć siły i założyć jeden duży klub, który reprezentowałby cały region, a nie jedno miasto. W ten sposób klub ma dużo większe szanse na lepsze wyniki w lidze. Innym przykładem takiego klubu włoskiego jest U.C. AlbinoLeffe - powstał po połączeniu klubów z miast Albino i Leffe. Jeżeli chodzi o kluby zagraniczne, dobrym przykładem jest FC Midtjylland z Danii.

</doc>
<doc id="720668" url="https://pl.wikipedia.org/wiki?curid=720668" title="Tetrafluoroetylen">
Tetrafluoroetylen



</doc>
<doc id="720669" url="https://pl.wikipedia.org/wiki?curid=720669" title="Czterochlorek etylenu">
Czterochlorek etylenu



</doc>
<doc id="720671" url="https://pl.wikipedia.org/wiki?curid=720671" title="Bob Casey Jr.">
Bob Casey Jr.

Bob Casey Jr., właśc. Robert Patrick Casey Jr. (ur. 13 kwietnia 1960 w Scranton, Pensylwania) – amerykański polityk Partii Demokratycznej, Generalny Audytor (1997-2005) a następnie stanowy Skarbnik (od 2005) stanu Pensylwania, senator USA 1 klasy stanu Pensylwania (od 2007).
Wykształcenie i praktyka zawodowa.
Urodził się w rodzinie irlandzkich katolików. Ukończył "College of the Holy Cross". Wstąpił do katolickiej organizacji "Jesuit Volunteer Corps", a piątą klasę spędził w "Gesu School" w Filadelfii i następnie "The Catholic University of America", gdzie uzyskał tytuł doktora prawa. W latach 1991-1997 prowadził praktykę zawodową.
Działalność polityczna.
W 1996 został wybrany w wyborach na głównego biegłego rewidenta stanu Pensylwania ("Pennsylvania State Auditor General") i pełnił ten urząd przez dwie kadencje. W 2002 ubiegał się o partyjną nominację w wyborach na gubernatora stanu Pensylwania. W prawyborach przegrał jednak z byłym burmistrzem Filadelfii, który ostatecznie wygrał wybory. W 2004 wygrał wybory na stanowego Skarbnika (odpowiednika Sekretarza Skarbu w rządzie stanowym). Zdobył najwięcej głosów w całej historii tych wyborów.
Senat Stanów Zjednoczonych.
W 2006 po raz pierwszy wystartował w wyborach do Senatu USA. W prawyborach 16 maja 2005 otrzymał aż 85%. Jego rywalem był urzędujący senator Rick Santorum (republikanin). Casey wygrał, zdobywając 2.345.082 głosów (58,7%) przy 1.652.486 (41,3%) Santorum. Bob Casey jest pierwszym od 1962 demokratycznym senatorem z Pensylwanii, który rozpocznie własną kadencję. 4 stycznia 2007 złożył ślubowanie i objął urząd senatora jako 1890 senator w historii.
Jego ojciec Bob Casey Sr., był 42. gubernatorem stanu Pensylwania. Wraz z żoną Terese (małżeństwem są od 1985) mają czwórkę córek: Elyse, Caroline, Julia, i Marena.

</doc>
<doc id="720673" url="https://pl.wikipedia.org/wiki?curid=720673" title="2,4,5-T">
2,4,5-T



</doc>
<doc id="720676" url="https://pl.wikipedia.org/wiki?curid=720676" title="Explorator">
Explorator

Explorator (kod ) – popularnonaukowy kwartalnik (przez pewien czas wydawany nieregularnie) poświęcony tajemnicom historii (głównie II wojny światowej), zajmujący się poszukiwaniami zaginionych skarbów, opisujący ich odkrycia lub historie skarbów i miejsc z nimi powiązanych. Czasopismo wydawane jest od roku 1994, przez pierwsze lata jako rocznik, następnie po przerwie jako nieregularnie jako kwartalnik. Wydawcą jest Przedsiębiorstwo A.N.T. z siedzibą w Obornikach Śląskich.

</doc>
<doc id="720678" url="https://pl.wikipedia.org/wiki?curid=720678" title="Charakterystyka statyczna (automatyka)">
Charakterystyka statyczna (automatyka)

Charakterystyka statyczna – w automatyce, zależność między sygnałem wyjściowym formula_1 a sygnałem wejściowym formula_2 w stanie ustalonym.
W odróżnieniu od wykresów charakterystyk dynamicznych (skokowej, impulsowej), wykres charakterystyki statycznej nie jest zależny od czasu, nie można na jej podstawie odczytać sposobu dojścia do stanu ustalonego (np. występowanie oscylacji).
Natomiast charakterystyka statyczna nominalna to charakterystyka statyczna uzyskana, gdy zakłócenia posiadają ściśle określone wartości podane w normach (polskich lub branżowych), noszące nazwę warunków odniesienia.
Wyznaczanie.
Transmitancja operatorowa.
Dla dynamicznego modelu liniowego opisanego transmitancją operatorową:
Charakterystykę statyczną można wyznaczyć:
Model zmiennych stanu.
Dla modelu opisanego równaniami stanu czasu ciągłego:
Z warunku na stan ustalony układu:
otrzymujemy:

</doc>
<doc id="720681" url="https://pl.wikipedia.org/wiki?curid=720681" title="Grosserlach">
Grosserlach



</doc>
<doc id="720685" url="https://pl.wikipedia.org/wiki?curid=720685" title="Zrzutka (jeździectwo)">
Zrzutka (jeździectwo)

Zrzutka (strącenie przeszkody) – błąd zawodnika lub konia w czasie konkursu w skokach przez przeszkody. Błąd polega na strąceniu górnego elementu (przynajmniej jeden koniec drąga nie spoczywa w podtrzymującej "łyżce") lub wywróceniu całości przeszkody na parkurze. Zrzutka jest karana 4 punktami karnymi, a w konkursach na szybkość: 4 sekundami karnymi (w rozgrywkach: 3 sekundami).
Za zrzutkę nie uważa się zrzucenia któregoś z pozostałych drągów lub innych elementów (poza górnymi), dotknięcia ani przesunięcia jakiejkolwiek części przeszkody lub chorągiewek.
Jeśli strącenie przeszkody nastąpi przy okazji odmowy skoku lub innego nieposłuszeństwa konia skutkującego punktami karnymi, kara za zrzutkę nie jest doliczana do wyniku: przeszkoda musi być odbudowana, nim jeździec zacznie kontynuować przejazd, a skok musi zostać ponowiony.

</doc>
<doc id="720687" url="https://pl.wikipedia.org/wiki?curid=720687" title="Cassino Calcio 1924">
Cassino Calcio 1924

ASD Nuova Cassino 1924 - włoski klub piłkarski, mający swą siedzibę w Cassino. Klub powstał w 1924 roku, jako SS Cassino. Sukcesem drużyny jest awans z Serie D/G do Serie C2.

</doc>
<doc id="720694" url="https://pl.wikipedia.org/wiki?curid=720694" title="Nić końcowa (embriologia)">
Nić końcowa (embriologia)

Nić końcowa, filament terminalny – struktura wchodząca w skład owarioli owadów. 
Nici końcowe łączą się z sobą, tworząc więzadło, którego zadaniem jest zaczepienie jajnika w ciele tłuszczowym samicy.

</doc>
<doc id="720698" url="https://pl.wikipedia.org/wiki?curid=720698" title="Probenecyd">
Probenecyd

Probenecyd – organiczny związek chemiczny z grupy benzenosulfonamidów, lek urykozuryczny (zwiększający wydalanie kwasu moczowego) stosowany w leczeniu dny moczanowej i hiperurykemii.
Mechanizm działania.
Probenecyd hamuje transport kwasów organicznych przez barierę nabłonkową, powodując zahamowanie reabsorpcji kwasu moczowego. Takie działanie na cewkę nerkową może przyczynić się do odwrotnego efektu w przypadku wielu leków (metabolity NLPZ związane z kwasem glukuronowym, metotreksat) – zahamowanie sekrecji nerkowej przyczynia się do wzrostu ich stężenia w osoczu.
Probenecyd hamuje także transport kwaśnych metabolitów monoamin i niektórych leków (np. penicyliny) przez barierę krew–mózg do osocza. Zmniejsza wydalanie z żółcią środków stosowanych w diagnostyce, a także ryfampicyny, przez co wzrasta jej stężenie w osoczu.
Farmakokinetyka.
Wchłania się w 100% z przewodu pokarmowego. Szczytowe stężenie w osoczu osiąga po 2–4 godzinach od doustnego podania. Około 90% leku wiąże się z albuminami. Probenecyd wydzielany jest głównie przez kanalik proksymalny i w procesie filtracji nerkowej.
Działania niepożądane.
Do objawów przedawkowania należą pobudzenie OUN, drgawki i niewydolność oddechowa (może być przyczyną zgonu).
Użycie pozamedyczne.
Bywa używany przez sportowców w celu zamaskowania zażywania anabolików.

</doc>
<doc id="720703" url="https://pl.wikipedia.org/wiki?curid=720703" title="Nóżka owarialna">
Nóżka owarialna

Nóżka owarialna, pedicel ("pedicellus") – końcowa struktura owarioli owadów, zapewniająca jej kontakt z jajowodem bocznym. Jest zbudowana z pojedynczej warstwy komórek o znacznie zwężonym świetle.

</doc>
<doc id="720705" url="https://pl.wikipedia.org/wiki?curid=720705" title="Dęboróg II">
Dęboróg II

Dęboróg II (st.rus. Duboroh) – polski herb szlachecki pochodzenia litewskiego (dziś głównie występujący na terytorium Białorusi i Ukrainy), z nobilitacji, odmiana herbu Dęboróg.
Opis herbu.
W polu zielonym pień naturalny z trzema sękami, z zaćwieczonymi dwoma rogami jelenia złotymi, prawy o siedmiu, lewy o sześciu rosochach. 
W klejnocie pięć piór strusich (pierwotnie jedno pióro). 
Taki blazon jest w akcie nobilitacyjnym Ofanasowiczów, RPADA w Moskwie zawiera następujący blazon: 
Według "Album armorum"..., s. 111 herb w pierwotnej wersji wyglądał tak: 
Najwcześniejsze wzmianki.
Nadany Filipowi Ofanasowiczowi (synowi Ofena), komornikowi królewskiemu i jego bratankowi - Siemionowi Fedorowiczowi 24 lutego 1562.
Legenda herbowa.
Herb ten nadał swojemu łowczemu w 1562 r. król Zygmunt August, który będąc na łowach zobaczył pień z wbitymi weń rogami jelenia. Oddany łowczy przyniósł królowi ten dziwny pieniek i odtąd zyskał przydomek „Dęboróg” i nadanie herbu.
Symbolika mityczna herbu.
Rogi jelenia nawiązują do postaci Akteona, zamienionego właśnie w jelenia. Pień dębowy (a ogólniej – drzewo) można interpretować jako jedną z form nawiązania do kobiety – bogini Artemidy. W takim ujęciu herb Dęboróg jest jednym z wielu ikonograficznych przedstawień tego greckiego mitu. Dębowy pień jest częstym motywem wielu herbów, np. Nieczuji (i jej odmian), Godziemby, Dębu, Czelepały (Czelepoli), itp. Legendy związane ze wspomnianymi herbami kładą nacisk na zaklęte w drzewie dębowym nadprzyrodzone moce opiekuńcze. Stąd m.in. wywodzi się nazwa "Ostrzew", czyli rodzaj oręża, świerczka, metalowego przedmiotu z ostrymi kolcami rzucanego pod nogi nieprzyjacielskim koniom. Herb Dęboróg może więc być późniejszą wersją Ostrzewia czy Nieczuji. 
Herbowni.
Bylczyc (Bylczicz) Filon, Prokop, Ofan (Iwan) i Stanisław z majątku Bylczyce (Grodno, 1562).
Bylczyński, Dęboróg, Dowskurd, Ficki (niektóre rodziny), Gabriałowicz, Gabryałowicz, Gabryjałowicz, Ganiewicz, Gezgołd, Giezgołd, Hancewicz, Honcewicz, Honckiewicz, Mileński, Starzyński, Turowicz, Wieliński.

</doc>
<doc id="720709" url="https://pl.wikipedia.org/wiki?curid=720709" title="Pedicel">
Pedicel



</doc>
<doc id="720712" url="https://pl.wikipedia.org/wiki?curid=720712" title="Zatoka Gdańska (spis fauny)">
Zatoka Gdańska (spis fauny)

Dotychczas stwierdzono w wodach Zatoki Gdańskiej 74 gatunki ryb.
strunowce "Chordata".
promieniopłetwe "Actinopterygii".
jesiotrokształtne "Acipenseriformes".
jesiotrowate "Acipenseridae"
węgorzokształtne "Anguilliformes".
węgorzowate "Anguillidae"
śledziokształtne "Clupeiformes".
śledziowate "Clupeidae"
sardelowate "Engraulididae"
karpiokształtne "Cypriniformes".
karpiowate "Cyprinidae"
szczupakokształtne "Esociformes".
szczupakowate "Esocidae"
stynkokształtne "Osmeriformes".
stynkowate "Osmeridae"
łososiokształtne "Salmoniformes".
łososiowate "Salmonidae"
dorszokształtne "Gadiformes".
dorszowate "Gadidae"
belonokształtne "Beloniformes".
belonowate "Belonidae"
ciernikokształtne "Gasterosteiformes".
ciernikowate "Gasterosteidae"
igliczniokształtne "Syngnathiformes".
igliczniowate "Syngnathidae"
skorpenokształtne "Scorpaeniformes".
kurkowate "Triglidae"
głowaczowate "Cottidae"
lisicowate "Agonidae"
dennikowate "Liparidae"
okoniokształtne "Perciformes".
okoniowate "Percidae"
węgorzycowate "Zoarcidae"
ostropłetwcowate "Pholididae"
dobijakowate "Ammodytidae"
babkowate "Gobiidae"
makrelowate "Scombridae"
włócznikowate "Xiphiidae"
flądrokształtne "Pleuronectiformes".
skarpiowate "Bothidae"
flądrowate "Pleuronectidae"
solowate "Soleidae"
Kategorie zagrożeń w Zatoce Gdańskiej: EX – wyginął, E – ginący, V – narażony na wyginięcie, R – rzadki, RR – bardzo rzadki, O – niezagrożony, ? – występowanie wątpliwe

</doc>
<doc id="720713" url="https://pl.wikipedia.org/wiki?curid=720713" title="US Catanzaro 1929">
US Catanzaro 1929

Unione Sportiva Catanzaro 1929 – włoski klub piłkarski, założony w 1929 roku, mający swą siedzibę w Catanzaro, w Kalabrii. Pierwszą nazwą klubu było Catanzarese. W 1946 roku, tuż po II wojnie światowej, klub zmienił nazwę na Unione Sportiva Catanzaro (U.S Catanzaro). Obecnie klub występuje pod nazwą Football Club Catanzaro gra w Serie C.

</doc>
<doc id="720719" url="https://pl.wikipedia.org/wiki?curid=720719" title="Cascada">
Cascada

Cascada – niemieckie trio, tworzące muzykę hard dance oraz euro dance, założone w 2004. W skład zespołu wchodzą: wokalistka Natalie Horler i producenci Manian i Yanou.
Zespół zdobył popularność dzięki przebojom, takim jak „Miracle”, „Everytime We Touch”, „Truly Madly Deeply”, „What Hurts the Most”, „Evacuate the Dancefloor” czy „Pyromania”. Debiutancki album "Everytime We Touch" jest największym sukcesem komercyjnym zespołu. Łącznie sprzedał ponad 30 mln swoich płyt na całym świecie oraz 15 mln plików cyfrowych. W 2013 reprezentował Niemcy z piosenką „Glorious” w finale 58. Konkursu Piosenki Eurowizji.
Historia zespołu.
W wieku 18 lat Natalie Horler pracowała w studiach muzycznych dla różnych DJów. W tym czasie poznała Yanou oraz Maniana, którzy zaproponowali jej współpracę. Pierwotnie wydawali utwory pod szyldem Cascade, jednak z powodu wytoczenia sprawy sądowej przez producenta muzycznego o pseudonimie Kaskade zmienili nazwę na Cascada. W 2004 nagrali debiutanckie single: „Miracle” i „Bad Boy”, które zostały wydane pod szyldem wytwórni Andorfine Records. Utwory przykuły uwagę amerykańskiej wytwórni muzyki dance Robbins Entertainment, z którymi wynegocjowali kontrakt. W 2004 wytwórnia wydała re-edycję singla „Miracle”, na którym znalazły się też utwory „Everytime We Touch”, zawierający sample z piosenki Maggie Reilly o tym samym tytule, i „How Do You Do!”, będący coverem przeboju grupy Roxette.
W 2006 wydali pierwszy album studyjny pt. "Everytime We Touch", który promowali singlem „Miracle”. Utwór trafił na pierwsze miejsce list przebojów we Francji. Drugi, tytułowy singiel z albumu, zyskał międzynarodowy sukces, trafiając na wysokie miejsca wielu list przebojów w Europie i do pierwszej dziesiątki amerykańskiej listy "Billboard". Singiel zdobył certyfikat złotej i platynowej płyty w USA. W międzyczasie zaczęli tworzyć pod szyldem własnej wytwórni Zooland, dzięki któremu wydali kolejne międzynarodowe single: „Truly Madly Deeply”, będący coverem utworu zespołu Savage Garden, „Kids in America” (Kim Wild) oraz „A Neverending Dream” (grupy X-Perience). Wydali też kilka singli regionalnych, m.in. w Szwecji czy w Niemczech. Album "Everytime We Touch" trafił na pierwsze miejsce listy najczęściej kupowanych płyt w Irlandii, był wysoko notowany również w USA i Wielkiej Brytanii. Za płytę odebrali World Music Award dla „najlepiej sprzedającego się na świecie niemieckiego artysty”. Również w 2006 wydali składankę pt. "The Remix Album", 
zawierającą remiksy największych hitów w dorobku zespołu.
W 2007 wydali drugi album studyjny pt. "Perfect Day". Pierwszym singlem był utwór „What Hurts the Most”, cover pioseki Rascal Flatts, który trafił do pierwszej dziesiątki list przebojów. W 2008 wydali reedycję singla z b-side’m, coverem przeboju Wham! „Last Christmas”. Zaprezentowali także dwa nowe utwory promujące płytę: „What Do You Want from Me?” oraz „Because the Night” (Patti Smith) oraz piosenki „Faded” i „Perfect Day”, które były notowane głównie na listach amerykańskich muzyki dance. Na płycie znalazły się także covery piosenek „Sk8er Boi” Avril Lavigne i „Just Like a Pill” Pink.
W 2009 wydali trzeci album studyjny pt. "Evacuate the Dancefloor". Promowali go tytułowym singlem, z którym zadebiutowali na pierwszym miejscu brytyjskiej listy przebojów i dotarli do czołówki notowań w Australii, Belgii, Francji, Nowej Zelandii, Norwegii. W ramach trasy promocyjnej wystąpili w Berlinie jako support Britney Spears podczas jej trasy koncertowej "". Pozostałymi singlami z albumu zostały utwory „Fever” i „Dangerous”.
W 2011 wydali czwarty album studyjny pt. "Original Me", który promowali singlem „Pyromania”, który znalazł się na trzecim miejscu holenderskiej listy przebojów i na 11. miejscu we Francji, a także singlami „Night Nurse” i „San Francisco”, który był często porównywany do „California Gurls” Katy Perry z 2010. We wrześniu wydali utwór „Au Revoir”, który znalazł się na 31. miejscu australijskiej listy przebojów. W tym samym miesiącu wytwórnia Robbins Entertainment poinformowała o zakończeniu współpracy z trio.
5 marca 2012 zaprezentowali teledysk do singla „Summer of Love”. Klip został nakręcony na Teneryfie. W kwietniu wydali album kompilacyjny pt. "Back on the Dancefloor", na której znalazł się utwór „Summer of Love”, największe przeboje grupy oraz remiksy. W lipcu opublikowali singiel „The Rhythm of the Night”, będący coverem przeboju grupy Corona, do którego nakręcili teledysk. W listopadzie wydali świąteczny album pt. "It's Christmas Time", na którym gościnnie zagrał David Horler. Na płycie znalazło się 11 znanych utworów świątecznych w wykonaniu formacji oraz premierowa piosenka „Somewhere at Christmas Time”.
Pod koniec 2012 znaleźli się na liście finalistów programu Norddeutscher Rundfunk "Unser Song fur Malmö", do którego zgłosili z utworem „Glorious” autorstwa Andresa Ballinasa i Tony'ego Cornellisena. 14 lutego 2013 wystąpili w finale eliminacji i, zdobywsy łącznie 30 punktów (maksymalną notę 12 pkt od telewidzów, 10 pkt od jurorów oraz 8 pkt od internautów), zwyciężyli, zostając reprezentantami Niemiec w 58. Konkursie Piosenki Eurowizji organizowanym w Malmö. Po finale selekcji pojawiły się informacje o plagiacie przeboju Loreen „Euphoria”, czemu zaprzeczył jej twórca, . Utwór dopuszczono do udziału w 58. Konkursie Piosenki Eurowizji. W międzyczasie, tj. 29 marca wydali składankę przebojów pt. "The Best of Cascada". Utwór „Glorious” znalazł się w gronie faworytów do zwycięstwa Konkursu Piosenki Eurowizji w rankingach fanów oraz Stowarzyszenia Miłośników Eurowizji (OGAE). 18 maja wystąpili w finale konkursu i zajęli 21. miejsce, zdobywszy 18 punktów. Podczas występu Horler miała na sobie cekinową sukienkę projektu Katji Convents. Po finale konkursu wydali singiel „The World Is In My Hands”. W listopadzie wydali cyfrowo album studyjny pt. "Acoustic Sessions", na którym umieścili akustyczne wersje swoich przebojów.
Od 2014 wydają regularnie nowe single: „Blink” (2014) i „Madness” (2014, nagrany z gościnnym udziałem Trisa), „Reason” (2015) i „Run” (2018). W 2016 pojawili się gościnnie w utworze Cassiano „Praise You”.

</doc>
<doc id="720726" url="https://pl.wikipedia.org/wiki?curid=720726" title="Funkcje rynku">
Funkcje rynku

Funkcje rynku – w gospodarce każdego państwa rynek pełni szereg istotnych funkcji. 

</doc>
<doc id="720727" url="https://pl.wikipedia.org/wiki?curid=720727" title="Cuauthemoc Blanco">
Cuauthemoc Blanco



</doc>
<doc id="720729" url="https://pl.wikipedia.org/wiki?curid=720729" title="Kult (film 2006)">
Kult (film 2006)

Kult (ang. "The Wicker Man") – horror koprodukcji amerykańsko-niemiecko-kanadyjskiej z 2006 roku w reżyserii Neila LaBute, w którym główne role grają Nicolas Cage oraz Ellen Burstyn. Film jest remakiem brytyjskiego filmu z 1973 roku, będącego z kolei adaptacją powieści Anthony’ego Shaffera.
Opis fabuły.
Na listowną prośbę swojej byłej narzeczonej Willow Woodward (Kate Beahan) szeryf Edward Malus (Cage) rozpoczyna śledztwo w sprawie zaginięcia dziewczynki – jej córki Rowan – i wyjeżdża do małej amerykańskiej miejscowości na wyspie u północno-zachodniego wybrzeża Stanów Zjednoczonych. Miejscowość tę zamieszkuje społeczeństwo matriarchalne. Kobiety są nastawione do przybyłego wrogo. Nieliczni mężczyźni są cisi i małomówni. Jak się wkrótce okazuje mieszkańcy są wyznawcami tajemniczego pogańskiego kultu i uprawiają związane z nim praktyki.

</doc>
<doc id="720730" url="https://pl.wikipedia.org/wiki?curid=720730" title="Atletico Roma">
Atletico Roma

AS Atletico Roma Football Club (w skrócie Atletico Roma) – włoski klub piłkarski, mający swoją siedzibę w stolicy kraju - Rzymie.
Historia.
Chronologia nazw:
Piłkarski klub A.S. Cisco Calcio Roma został założony w Rzymie w 2005 roku w wyniku fuzji klubów Cisco Lodigiani Roma i Cisco Calcio, który powstał w 1998 jako Cisco Tor Sapienza. Zespołowi udało się w krótkim czasie dotrzeć do kategorii Eccellenza, ale w sezonie 2001/02 firma Cisco porzuciła "Tor Sapienza" i kupiła "G.S. Collatino" amatorski klub założony w 1968 roku z siedzibą w pobliżu Centocelle w Rzymie. Nowy klub otrzymał nazwę Cisco Collatino, a w 2003 zmienił nazwę na Cisco Calcio Roma. W sezonie 2004/05 zespół występował w Serie D.
W 2005 po utworzeniu klub zajął miejsce Lodigiani w Serie C2. W sezonie 2005/06 zajął 6.miejsce w grupie C. W następnym sezonie po zajęciu drugiego miejsca w grupie B, zakwalifikował się do rundy play-off, ale przegrał w finale z Reggianą. Sezon 2007/08 zakończył na 9.pozycji, a w 2009 był szóstym w grupie. W sezonie 2009/10 zajął trzecie miejsce w grupie C Lega Pro Seconda Divisione i awansował do Lega Pro Prima Divisione. Przed sezonem 2010/11 zmienił nazwę na Atletico Roma FC. Po zajęciu trzeciego miejsca w grupie B, zakwalifikował się do rundy play-off, ale przegrał w finale z Juve Stabia. 19 lipca 2011 klub niespodziewanie został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Stadio Flaminio w Rzymie, który może pomieścić 32000 widzów.

</doc>
<doc id="720731" url="https://pl.wikipedia.org/wiki?curid=720731" title="Dezyderia Clary">
Dezyderia Clary

Dezyderia Clary (szw. Desideria; ur. 8 listopada 1777 w Marsylii jako Eugénie Bernardine Désirée Clary, zm. 17 grudnia 1860 w Sztokholmie) – królowa Szwecji i Norwegii w latach 1818–1844 jako żona Karola XIV Jana, pierwszego przedstawiciela dynastii Bernadotte na szwedzkim tronie. Była matką króla Szwecji, Oskara I, a także – przez pewien czas – narzeczoną Napoleona Bonapartego. W Szwecji nazywana była Desiderią, czego nienawidziła.
Biografia.
Urodziła się 8 listopada 1777 roku w Marsylii jako córka zamożnego marsylskiego hurtownika jedwabiu François Clary (1725–1794) oraz jego drugiej żony, Françoise Rose Somis (1737-1815). Otrzymała imiona Bernardyna Eugenia Dezyderia (fr. Bernardine Eugénie Désirée). Miała ośmioro rodzeństwa, a przy tym zarówno ona, jak i jej siostry, otrzymała olbrzymi jak na owe czasy posag w wysokości 100 000 franków.
Eugenia – wówczas posługiwała się jeszcze tym imieniem – początkowo uczyła się w jednym z klasztorów. Później, w wyniku wybuchu rewolucji francuskiej, w czasie której zamknięto wiele kościołów i klasztorów, powróciła do domu i tam pobierała dalsze nauki.
W wieku siedemnastu lat zaręczyła się z generałem Napoleonem Bonapartem. Zaraz po śmierci ojca, która miała miejsce w 1794 roku, jej starsza siostra – Julia – chcąc chronić majątek rodzinny i życie brata, wyszła za mąż za wpływowego urzędnika rewolucyjnej prefektury w rodzinnym mieście, Józefa Bonapartego, brata Napoleona. W wyniku tego małżeństwa Dezyderia wraz z matką opuściły Francję i przeniosły się – wraz z nowożeńcami – do Włoch. W tym czasie zaręczyny kobiety z Napoleonem okazały się nietrwałe i Bonaparte poślubił w 1796 roku wpływową bywalczynię paryskich salonów politycznych, arystokratkę Józefinę de Beauharnais. Do końca życia zachował jednak sympatię do swojej byłej narzeczonej.
W 1796 roku Clary poznała we Włoszech generała Leonarda Duphota, komendanta wojsk francuskich. Zaręczyła się z nim, ale do zawarcia małżeństwa nie doszło – Duphot zginął w czasie zamieszek 30 grudnia 1797, dzień przed planowaną datą ślubu.
W tymże 1797 roku kobieta przeniosła się do Paryża i poznała tam generała Jana-Baptystę Bernadotte’a, którego poślubiła 17 sierpnia 1798 roku podczas świeckiej ceremonii w Sceaux. Niecały rok po ślubie, 4 lipca 1799 roku, urodziła swoje jedyne dziecko – Oskara.
W 1804 roku mąż Dezyderii został marszałkiem Francji. W tym czasie przygotowywano się do koronacji Napoleona na cesarza Francuzów. Z tej okazji mąż Dezyderii obdarował ją rubinową biżuterią. Oprócz tego – ze względu na swoją pozycję we Francji –Bernadotte otrzymał szczególną rolę: niósł łańcuch, który w trakcie ceremonii Napoleon nałożył sobie na szyję. Od tamtej pory przez niemal dekadę kobieta zapobiegała konfliktom pomiędzy byłym narzeczonym a mężem.
W 1810 roku Bernadotte został wybrany następcą tronu Szwecji i adoptowany przez bezdzietnego króla Karola XIII. Dezyderia nie chciała opuścić ukochanej Francji i opóźniała swój wyjazd do nowej ojczyzny. Ostatecznie 22 grudnia 1810 roku przyjechała z jedynym synem do Sztokholmu. Nie odnalazła się jednak na szwedzkim dworze – nie odpowiadał jej zimny klimat, przeszkadzała jej także nieznajomość języka francuskiego w wyższych sferach. W przeciwieństwie do męża – nie przeszła na panujący w Szwecji luteranizm i do końca życia pozostała katoliczką, chociaż nie była za bardzo religijna. Zaledwie pół roku po przyjeździe do Sztokholmu Dezyderia zdecydowała się powrócić do Paryża, zostawiając Oskara u ojca. W następnych latach utrzymywała kontakt z mężem jedynie poprzez częstą korespondencję. Przed 1823 rokiem widziała się z mężem tylko raz, w 1814 roku, gdy zwycięscy alianci wkroczyli do Paryża po upadku Napoleona. Na koronacje męża obiema koronami (1818) nie pojechała. Do Szwecji przeniosła się dopiero w 1823 roku z okazji ślubu syna z Józefiną, córką Eugeniusza de Beauharnais. Zmuszona była do tego m.in. złą sytuacją finansową (niezwykle oszczędny Bernadotte nie chciał przekazywać jej apanaży do Paryża, zaś rząd szwedzki nalegał, by osiedliła się w kraju). 21 sierpnia 1829 roku została koronowana na królową Szwecji w kościele św. Mikołaja w Sztokholmie (szw. Storkyrkan). Ze względu na to, że nie zmieniła swojego wyznania, nigdy nie została koronowana na królową Norwegii.
W Szwecji Dezyderia spędziła resztę życia, ale czuła się źle: nie odpowiadał jej chłodny klimat i bardzo sztywna, odziedziczona przez Bernadotte’a po poprzednikach z rodu Holstein-Gottorp, etykieta dworska, a więc prowadziła dość samotnicze życie, śpiąc w dzień i krążąc po swym pałacu w nocy. Jej tryb niezwykły tryb życia opisuje anegdota, wedle której pewnej nocy zobaczył ją jeden ze strażników pałacowych, kiedy stała na zamkowym balkonie. Gdy wrócił on do swojej żony, miał powiedzieć jej, że jest leniwa – w porównaniu z królową Dezyderią, która wstała kilka godzin przed wschodem słońca. Tak naprawdę Dezyderia wówczas nie położyła się jeszcze spać.
Dezyderia nie mieszkała z mężem w Pałacu Królewskim, lecz osobno w pałacu Rosersberg pod miastem Sigtuna, 34 km od Sztokholmu. Obowiązki pierwszej damy królestwa przekazała od początku synowej. Otaczała się głównie Francuzami, ochmistrzynią jej dworu była hrabina Tascher de la Pagerie z rodziny cesarzowej Józefiny. Nie pozostawała przez cały czas w Rosersbergu, ale odbywała częste podróże po Szwecji i Norwegii. Szczególnie wzruszona była wiwatami w Malmö, gdzie prosta ludność wołała na ulicy, jak się Dezyderii wydawało, "Vive la reine", o czym napisała do siostry w liście z 11 września 1827, wyrażając zdziwienie, że mówią tu na ulicy po francusku, którego nie znają na salonach. W rzeczywistości sprawa miała się tak, że panowała akurat susza i ludność, poinstruowana przez władze, by wyznać królowej swoje troski, wołała "vi vill ha regn" ("chcemy deszczu)", co w dialekcie skańskim brzmi łudząco jak "vive la reine".
Dezyderia przeżyła męża oraz syna i zmarła w 83. roku życia, dręczona ciężkim artretyzmem. Siedem lat przed śmiercią, w czerwcu 1853, chciała odbyć w towarzystwie młodszego wnuka Oskara ostatnią podróż do ukochanej Francji korwetą parową z Karlskrony, ale zawróciła do Sztokholmu. Bojąc się morza, zapytała jednego z marynarzy po francusku (nigdy, tak jak i Bernadotte, nie nauczyła się szwedzkiego), czy spodziewany jest dziś sztorm. Szwed, który znał tylko dwa słowa po francusku, odpowiedział "Oui, Madame", co Dezyderii wystarczyło, by zawrócić.
17 grudnia 1860 królowa pojechała do Sztokholmu na przedstawienie sztuki Calderóna „Życie jest snem”, o nazwie nieomal symbolicznej dla jej własnego losu. Wracając do zamku królewskiego, zasłabła i zmarła na schodach pałacowych. Pochowana została według rytuału rzymskokatolickiego, jako jedyna – oprócz swej synowej Józefiny – ze wszystkich monarchów i monarchiń szwedzkich spoczywających w sztokholmskim Riddarholmskyrkan. Są tam pogrzebani prawie wszyscy królowie Szwecji do Gustawa V. Większość swego majątku przeznaczyła na renty dla swej służby. W Rosersbergu nikt więcej po jej śmierci nie zamieszkał, była tam przez wiele lat szkoła oficerska artylerii, zaś obecnie pałacem dysponuje zarząd szwedzkich Służb Ratowniczych ("Räddningsverket").

</doc>
<doc id="720734" url="https://pl.wikipedia.org/wiki?curid=720734" title="Germarium">
Germarium

Germarium – obszar owarioli owadów, w którym znajdują się oogonia i oocyty wczesnomejotyczne (w czasie leptotenu, zygotenu i pachytenu profazy I podziału mejotycznego). Tu mają miejsce podziały mitotyczne oogoniów. U podstawy germarium (przy granicy z witelarium) znajduje się strefa zawierająca komórki mezodermalne zwane komórkami prefolikularnymi.

</doc>
<doc id="720738" url="https://pl.wikipedia.org/wiki?curid=720738" title="Centrum Egzaminów Medycznych">
Centrum Egzaminów Medycznych

Centrum Egzaminów Medycznych (CEM) – państwowa jednostka budżetowa podległa Ministrowi Zdrowia. Została utworzona zarządzeniem Ministra Zdrowia z dnia 31 lipca 2001. Mieści się w Łodzi, w zespole budynków Instytutu „Centrum Zdrowia Matki Polki”.
Centrum z mocy prawa zajmuje się organizacją egzaminów państwowych dla osób wykonujących zawody medyczne, m.in.:

</doc>
<doc id="720741" url="https://pl.wikipedia.org/wiki?curid=720741" title="Studia podyplomowe">
Studia podyplomowe

Studia podyplomowe – inna niż studia wyższe i szkoła doktorska forma kształcenia, przeznaczona dla kandydatów posiadających kwalifikacje co najmniej pierwszego stopnia. By rozpocząć studia podyplomowe, należy posiadać dyplom studiów licencjackich, inżynierskich lub magisterskich. Różnice w wymaganiach formalnych każda uczelnia określa indywidualnie.
Studia podyplomowe w Polsce.
Po ich zakończeniu otrzymuje się świadectwo ukończenia studiów podyplomowych (nie jest to dyplom). Program kształcenia studiów podyplomowych wymagać może złożenia przez słuchacza pracy końcowej lub egzaminu końcowego. W Polsce dostępne są studia podyplomowe dofinansowywane ze środków Unii Europejskiej, w ramach Europejskiego Funduszu Społecznego.
Wymagania do podjęcia studiów podyplomowych w Polsce.
Do podjęcia studiów podyplomowych potrzebny jest dyplom ukończenia studiów I stopnia (licencjat, inżynier) lub II stopnia (magister). Nie ma wymogu, by kierunek I lub II stopnia był zgodny z podejmowanym programem studiów podyplomowych.
Studia podyplomowe w Niemczech.
Niemiecka ustawa o szkolnictwie wyższym rozróżnia:

</doc>
<doc id="720745" url="https://pl.wikipedia.org/wiki?curid=720745" title="Realgar">
Realgar

Realgar – minerał z gromady siarczków. Należy do grupy minerałów rzadkich. Zbudowany jest z tetrasiarczku tetraarsenu, As4S4.
Nazwa pochodzi od arab. رهج الغار "rahdż al-ghar" – „pył (proszek) kopalniany”.
Charakterystyka.
Właściwości.
Zazwyczaj tworzy kryształy o pokroju krótkosłupkowym z wyraźnymi zbrużdżeniami. Występuje w skupieniach drobnoziarnistych, zbitych, ziemistych, proszkowych, naciekowych. Ładnie wykształcone kryształy spotyka się w druzach mineralnych. Jest kruchy, strugalny, przeświecający.
Występowanie.
Powstaje w wyniku niskotemperaturowych procesów hydrotermalnych. Jest składnikiem osadów gorących źródeł i ekshalacji wulkanicznych (fumarola). Współwystępuje z aurypigmentem, antymonitem.
Realgar występuje w:
Także w: Argentynie, Australii, Boliwii, Bułgarii, Kanadzie, Chile, Czechach, Macedonii Północnej, Gruzji, Indonezji, Irlandii, Japonii, Kazachstanie, Kirgistanie, Meksyku, Peru, Papui-Nowej Gwinei, Maroku, Rumunii, RPA, Hiszpanii, Sudanie, Szwajcarii, Szwecji (Värmland), Turcji, Uzbekistanie, na Ukrainie, Słowacji, Węgrzech, we Francji i we Włoszech.

</doc>
<doc id="720746" url="https://pl.wikipedia.org/wiki?curid=720746" title="Fredrikson">
Fredrikson



</doc>
<doc id="720748" url="https://pl.wikipedia.org/wiki?curid=720748" title="Stena Line">
Stena Line

Stena Line – operator promów działający między innymi w krajach skandynawskich, Wielkiej Brytanii, Irlandii, Niemczech i Polsce. Stena Line jest częścią firmy Stena AB, która należy do grupy Stena Sphere, skupiającej także firmy Stena Metall AB i Stena Sessan AB. W Polsce firma obsługuje połączenie Gdynia–Karlskrona, z którego w 2015 skorzystało 592 tys. podróżnych (wzrost o 5% w stosunku do 2014).
Historia.
Firmę Stena Line założył w 1962 r. Sten Allan Olsson, kiedy przejął firmę Skagenlinjen, obsługującą połączenie promowe pomiędzy Szwecją a Danią. W kolejnych latach firma poszerzyła swoją ofertę, w 1961 r. o połączenie Göteborg-Kilonia, natomiast w 1979 o Oslo-Frederikshavn.
W 1972 r. firma była jedną z pierwszych w Europie, w której uruchomiono bazujący na komputerze system rezerwacji dla klientów biznesowych. W latach 80. Stena Line przejęła dwóch skandynawskich i jednego holenderskiego operatora promowego.
Kolejne połączenie uruchomiono w 1989 r., kupując firmę SMZ Crown Line Holland, która połączyła Hoek van Holland z Harwich.
W 1990 r. Stena Line dwukrotnie zwiększyła swoją wielkość nabywając brytyjską firmę Sealink British Ferries, dzięki której zaczęła oferować swoje usługi promowe pomiędzy Irlandią a Wielką Brytanią. W 1996 Stena Line wprowadziła na niektóre trasy nowe statki typu katamaran HSS (Highspeed Sea Service). W 2000 firma nabyła szwedzkiego operatora promowego Scandlines AB.
Linia Hoek van Holland – Harwich.
8 stycznia 2007 z linii Hoek van Holland – Harwich został wycofany super szybki katamaran HSS Discovery z powodu zbyt wysokich kosztów utrzymania. Dwa dotychczas pływające promy – "MF Stena Britannica" i "MF Stena Hollandica" – zostały zmodernizowane w niemieckiej stoczni Lloyd Werft w Bremerhaven.
Stena Line w Polsce.
Pierwsze połączenie powstało w 1995 r., kiedy to w maju w swój pierwszy rejs z Karlskrony do Gdyni wyruszył prom "Lion Queen", wtedy obsługiwane przez linie promowe "Lion Ferry". W następnym roku ilość przewozów między Gdynią i Karlskroną znacząco wzrosła, przekraczając wstępne oczekiwania dotyczące zarówno ilości pasażerów, jak i transportu frachtowego. W 1997 prom "Lion Queen" został zastąpiony przez prom "Lion Europe", który był wówczas największym liniowym promem pasażerskim pływającym na Morzu Bałtyckim. W tym czasie liczba przewożonych samochodów osobowych wzrosła o 69%, towarów o 55%, a pasażerów o 45%.
W 1998 r. Stena Line przejęła całkowicie kontrolę nad linią Gdynia-Karlskrona, reorganizując poszczególne linie promowe, które stały się niezależnymi podmiotami, prom "Lion Europe" zmienił wtedy nazwę na "Stena Europe". Powstał też nowy terminal promowy na wyspie Verkö w Karlskronie, który stał się najnowocześniejszym terminalem w całym basenie Morza Bałtyckiego. W tym okresie znacznie wzrosła liczba podróżujących po stronie polskiej, 43% wszystkich podróżujących to byli Polacy. Kolejne inwestycje w terminale miały miejsce w 2001 r. Terminal promowy w Karlskronie został przebudowany nakładem 20 milionów koron, natomiast Port Gdynia zainwestował ponad 26 milionów złotych w budowę nowej infrastruktury. W tym samym roku linia została wzbogacona o nowy prom "Stena Traveller" oraz został pobity nowy rekord przewozu pasażerów, który wyniósł ponad 300 000 osób, co uczyniło Stena Line liderem na rynku przewozów pasażerskich między Polską i Szwecją, a linia po raz pierwszy od czasu, gdy przejął ją koncern Stena Line przyniosła zysk.
W 2002 r. na trasę został wprowadzony kolejny prom, "Stena Baltica", który razem ze "Stena Traveller" pływał między Gdynią i Karlskroną. W 2004 r. po wejściu Polski do Unii Europejskiej Szwedzi odkryli Polskę jako cel wypraw na zakupy. Wzrost popularności podróżowania pomiędzy Szwecją a Polską spowodował, że prom "Stena Traveller" został zastąpiony przez "Stena Nordica", co sprawiło, że liczba miejsc pasażerskich wzrosła o około 60%, a frachtowych o 30%.
W roku 2005 w Karlskronie i w Gdyni wybudowano nowe rampy, które ułatwiły proces załadunku i rozładunku promów. Przebudowano też prom "Stena Baltica" kosztem 235 milionów koron szwedzkich. Była to najwyższa kwota, jaką dotychczas zainwestował koncern Stena Line w przebudowę promu.
6 maja 2007 wprowadzono trzeci prom na linię Gdynia – Karlskrona, co wynikało z zanotowanego w pierwszym kwartale 2007 roku znacznego wzrostu popytu na przewozy pasażerskie i frachtowe. W porównaniu do 2006 roku z linii skorzystało 15% więcej pasażerów, 29% więcej samochodów osobowych i 11% więcej jednostek frachtowych. Nowy prom o nazwie "Finnarrow" został wyczarterowany od firmy Finnlines na trzy lata. Wprowadzenie nowej jednostki pozwoliło na powiększenie zdolności przewozowych linii o 60%.
4 listopada 2010 wycofano z obsługi linii prom "Finnarrow", który został zastąpiony większym promem "MF Stena Vision". Natomiast 1 lipca 2011 z eksploatacji został wycofany prom "Stena Baltica", a na jego miejsce pojawił się bliźniaczy do "MF Stena Vision" prom "MF Stena Spirit". Oba promy przeszły remont w stoczni. Nowe nazwy promów zostały wyłonione w drodze konkursu. Wcześniej obie jednostki pływały na linii Göteborg–Kilonia. W 2013 do bliźniaczych jednostek dołączył prom ładunkowy Stena Baltica. Dzięki bardzo dynamicznym rozwojowi linii, w 2017 na trasę wszedł czwarty prom – MF Gute.
16 października 2017 firma powiększyła swoją działalność na szlaku Polska-Szwecja, otwierając nową linię promową na trasie Gdynia → Nynäshamn. Połączenie obsługuje prom MF Elizabeth Russ.
W październiku 2018 roku rozpoczęto eksploatację kolejnego promu na linii Gdynia – Karlskrona; czwartą jednostką na tej trasie jest Stena Nordica.

</doc>
<doc id="720749" url="https://pl.wikipedia.org/wiki?curid=720749" title="Otoczenie bliższe">
Otoczenie bliższe



</doc>
<doc id="720754" url="https://pl.wikipedia.org/wiki?curid=720754" title="Herbert Feigl">
Herbert Feigl

Herbert Feigl (ur. 14 grudnia 1902 w Libercu, zm. 1 czerwca 1988 w Minneapolis) – austriacki filozof, pozytywista i członek Koła Wiedeńskiego.
Życiorys.
Urodził się w żydowskiej rodzinie, jako syn tkacza w Libercu w Bohemii (wówczas Austro – Węgry, obecnie Czechy); matka była entuzjastką sztuki i amatorską pianistką. Jego najważniejszym "intelektualnym bohaterem" był Albert Einstein, którego szczególną teorię względności czytał w wieku 16 – 17 lat.
W 1921 roku rozpoczął studia na wydziałach matematyki, fizyki i filozofii na Uniwersytecie w Monachium, ale z powodu rozpowszechniającego się na niemieckich uniwersytetach antysemityzmu wyjechał do Austrii. Od 1922 słuchał na Uniwersytecie Wiedeńskim wykładów Moritza Schlicka, Hansa Hahna, Hansa Thirringa i Karla Bühlera. W 1924 dzięki osobistemu zaangażowaniu Schlicka zaproszony został do udziału w pracach fizyków, matematyków i filozofów, późniejszych członków Koła Wiedeńskiego. 
W 1927 roku uzyskał tytuł doktora filozofii, broniąc dysertacji "Zufall und Gesetzt. Versuch einer naturerkenntnistheoretischen Klärung des Wahrscheinlichkeits– und Induktionsproblem", poświęconej epistemologicznej analizie roli prawdopodobieństwa i indukcji w naukach przyrodniczych. Podstawowe tezy tej pracy opublikował w 1930 na łamach pisma "Erkenntnis", redagowanego przez Rudolfa Carnapa i Hansa Reichenbacha. Nie uznawał tworzącej się wtedy teorii kwantowej i opozycji determinizmu i indeterminizmu.
W latach 1927 – 1930 pracował na stanowisku docenta w Volkskochschulen zur Existenzsicherung w Wiedniu oraz w Dessau (dziś Dessau-Roßlau). Dzięki staraniom International Rockefeller Fellowship przebywał przez okres ok. 9 miesięcy na Uniwersytecie Harvarda, gdzie poznał m.in. fizyka Percy’ego Williamsa Bridgmana, filozofa Williarda Van Orman Quine’a i psychologa Stanleya Smitha Stevensa. W 1931 roku poślubił Marię Kaspar, z którą wyemigrował do Stanów Zjednoczonych i osiedlił się w stanie Iowa, obejmując posadę w katedrze filozofii Uniwersytetu Iowa. W 1933 roku urodził się jego syn, Eric Otto, a Feigl awansował na stanowisko "assistant professor" – profesorem na tym uniwersytecie został w roku 1938. W 1940 po raz kolejny przebywał przez pewien czas na Uniwersytetach Harvarda i Columbia; w tym samym czasie zaczął też pracę na Uniwersytecie Minnesota na stanowisku profesora filozofii. 
Od 1947 roku prowadził badania nad metodologicznymi aspektami psychologii, m.in. nad problemem psychofizycznym. 
W 1949 wydał w Nowym Jorku razem z Wilfridem Sellarsem "Readings in Philosophical Analysys". W 1953 utworzył "Minnesota Center for the Philosophy of Science". Wydawał także czasopismo "Philosophical Studies" (razem z Mayem Broedbackiem, Johnem Hospersem, Paulem Meehlem), a z Broedbackiem redagował "Readings in the Philosophy of Science". Udzielał się także jako wykładowca: w 1946 i 1953 prowadził gościnnie wykłady w Berkeley, w 1958 na University of Hawaii, a w latach 1964 – 1965 m.in. w Meksyku, Australii i Austrii. 
Pełnił funkcję przewodniczącego "American Philosophical Association", wiceprzewodniczącego "American Association for the Advancement of Science", był też członkiem komitetu wydawniczego "International Encyclopedia of Unified Science", wydanej w latach 1938 – 1968, członkiem "Western Division of the American Philosophical Association", "Governing Board of the Philosophy of Science Association" i "U.S. National Comitee of the International Union for the Philosophy of Science". 
Był uczestnikiem i organizatorem wielu konferencji dotyczących historii filozofii i filozofii nauki odbywających się w Europie i w USA. Razem z Rudolfem Carnapem, Karlem Popperem i Paulem Feyerabendem przyczynił się do utworzenia "Instytutu Wyższych Studiów" w Wiedniu i "Forum" w Alpbach. 
Herbert Feigl przeszedł na emeryturę w 1971 roku i zmarł na raka 1 czerwca 1988 w Minneapolis.
Poglądy.
Poglądy Feigla nie różnią się zbytnio od ogólnych poglądów filozoficznych wypracowanych przez Koło Wiedeńskie, w którym uczestniczył do roku 1930. Po swojej przeprowadzce do USA chętnie głosił takie zapatrywania i pozostał im wierny do końca życia. Jego wkład do filozofii skupiał się wokół czterech kwestii:
Kwestia indukcji i prawdopodobieństwa.
Według Feigla w rzeczywistości możliwe jest jedynie obserwowanie skończonych ciągów zdarzeń i na mocy indukcji wnioskowanie o ich prawdopodobieństwie. Indukcja jest więc potrzebna do uzasadnienia prawdopodobieństwa, ale prawdopodobieństwo nie jest potrzebne do uzasadnienia indukcji. Prawdopodobieństwo zajścia zdarzenia ma sens empiryczny tylko wtedy, gdy jest rozumiane jako względna częstotliwość jego występowania w pewnej klasie zdarzeń. 
Kwestia stosunku umysłu do ciała ("body – mind problem").
W tej kwestii Feigl rozwinął poglądy Moritza Schlicka uzupełniając je poglądami Bertranda Russella. Teoria identyczności zdarzeń mentalnych i neurofizjologicznych powinna być według niego uzasadniana tak samo, jak każda teoria naukowa, czyli poprzez jej moc eksplanatywną dla faktów doświadczalnych. Na początku jego teoria nie była poważana z powodu opozycjonistycznego stosunku do popularnego wówczas behawioryzmu, lecz potem znalazła uznanie szczególnie wśród psychologów i analityków psychologii. 
Kwestia realizmu.
Wobec tego zagadnienia Feigl zajmował stanowisko bardziej realistyczne niż przedstawiciele instrumentalistycznych i operacjonalistycznych wersji pozytywizmu; sam określał je nazwą "naukowego realizmu" lub "realizmu semantycznego". Sądził, iż terminów teoretycznych takich jak np. "siła", "foton" i "gen" prawie nigdy nie można określać używając tylko i wyłącznie pojęć obserwacyjnych, a mogą one odnosić się do przedmiotów rzeczywistych. Pogląd ten określił też mianem "realizmu strukturalnego", uwidaczniając w ten sposób możliwość ujęcia jedynie strukturalnych cech teorii naukowych. 
Kwestia empiryzmu.
To właśnie od Feigla i Alberta Blumberga pochodzi określenie wiedeńskiego neopozytywizmu "empiryzmem logicznym" ("Logical Positivism. A New Movement in European Philosophy. Journal of Philosophy", 1931). Do końca życia nie przekonały go argumenty Willarda Van Ormana Quine’a o niemożności wyraźnego odgraniczenia terminów teoretycznych od terminów obserwacyjnych. Starał się być wierny ideom upadającego wówczas rekonstrukcjonizmu logicznego. Nie popierał poglądów Paula Feyerabenda mówiących o potrzebie oddzielenia filozofii nauki od praktyki badawczej. Uważał, że testowanie i porównywanie różnych teorii jest możliwe z powodu istnienia dedukcyjnych relacji pomiędzy prawami przyrody i teoriami oraz z powodu relatywnej niezmienności i, w określonym przybliżeniu, ścisłości i trwałości wielu praw empirycznych. 
Pod koniec życia opowiadał się za "kryterium sensu", łagodząc w ten sposób swoje stanowisko na temat empiryzmu. Według tego wyznacznika wiele twierdzeń metafizyki i teologii jest sensownych, ale nie ma powodów by myśleć, iż są prawdziwe. Sądził także, iż niemożliwe jest stworzenie języka niezależnego od teorii. 
Najważniejsze dzieła.
Dysertacja Feigla wydana została pt. "Zufall und Gesetz. Drei Dissertationen unter Schlick" przez R. Hallera i Th. Bindera (A 1999). Feigl był także wydawcą lub współwydawcą dzieł: "The Foundations of Science and the Concepts of Psychology and Psychoanalysis" (Minneapolis, 1956), "Concepts, Theories and the Mind – Body Problem" (Minneapolis, 1958), "Scientific Explanation, Space and Time" (Minneapolis, 1962) i "New Leadings in Philosophical Analysis" (Nowy Jork, 1972). 
"Teorie und Erfahrung in der Physik".
Książka ta (pol. "Teoria i poznanie w fizyce") była pierwszym dużym dziełem Feigla. Zawarte w niej elementy filozofii nauki mieszczą się między skrajnym empiryzmem a skrajnym racjonalizmem. Feigl stwierdza, iż struktury fizyki (hipotezy, prawa, teorie) nie reprezentują bezpośrednio i poglądowo rzeczywistości fizycznej i nie sprowadzają się do związków formalnych, ponieważ nie mają charakteru wyłącznie matematycznego. 
Wątpi w nieodzowność kantowskich form "a priori" (podstawowe prawa geometrii, porządek czasowy, zasada przyczynowości i substancji) w wiedzy przyrodniczej. Dąży do nietraktowania wiedzy przyrodniczej jako raz na zawsze ustalonej w sposób "a priori". Odrzuca skrajny konwencjonalizm, zauważając zalety umiarkowanego konwencjonalizmu, szczególnie w zagadnieniu dotyczącym powiązania teorii z doświadczeniem, którego rozwiązanie można porównać do propozycji przedstawianych przez empiryzm.
Feigl włącza się do tendencji dążącej do aksjomatyzowania teorii fizycznych. Uznając pozytywistyczne odgraniczenie kontekstu odkrycia od uzasadnienia podkreśla określony przez obiektywne prawdopodobieństwo sposób uzasadniania teorii. Znajduje się też pod oddziaływaniem tendencji pozytywistycznej; mimo zauważania obecności założeń pozaempirycznych i metafizycznych w teoriach fizykalnych opowiada się za ich wyłączeniem z fizyki. Spośród teorii popiera te, w których takich założeń jest mniej lub te, w których nie występują one wcale. 
Podkreśla temporalność wiedzy syntetycznej, uwydatniając zalety empiryczne i pozaempiryczne w procesie wyboru teorii. Neguje całkowitą redukcję dotychczasowych teorii przez ewolucję naukową, czyli zastępowanie starych założeń nowymi. Pod wpływem Karla Poppera, Hansa Reichenbacha i Edgara Zilsela opowiada się za realizmem, odrzucając jednocześnie koncepcje fenomenalizmu.

</doc>
<doc id="720760" url="https://pl.wikipedia.org/wiki?curid=720760" title="Augustyn Jancik">
Augustyn Jancik

Augustyn Jancik (ur. 21 sierpnia 1898 w Lipinach, zm. 12 sierpnia 1970 w Świętochłowicach) – powstaniec śląski, żołnierz września i Polskich Sił Zbrojnych.
W I powstaniu śląskim brał udział w akcji pod Szybem Marcina. W II powstaniu śląskim, jako dowódca plutonu w kompanii Franciszka Lazara, brał udział w rozbrajaniu niemieckiej policji. W III powstaniu śląskim brał udział w szturmie na Leśnicę i walkach pod Górą świętej Anny.
W sierpniu 1939 został zmobilizowany i przydzielony do 11 pp w Tarnowskich Górach. Przez Rumunię i Jugosławię dostał się do armii polskiej we Francji. Po klęsce pod Dunkierką dostał się do armii angielskiej.
Po wojnie działał w organach samorządowych.

</doc>
<doc id="720764" url="https://pl.wikipedia.org/wiki?curid=720764" title="Estadio Agustín „Muquita” Sánchez">
Estadio Agustín „Muquita” Sánchez

Estadio Agustín „Muquita” Sánchez to wieloużytkowy stadion znajdujący się w mieście La Chorrera w Panamie. Na tym stadionie swoje mecze rozgrywa drużyna piłkarska San Francisco F.C. Stadion posiada 3000 miejsc siedzących.

</doc>
<doc id="720765" url="https://pl.wikipedia.org/wiki?curid=720765" title="Estadio Agustin &quot;Muquita&quot; Sanchez">
Estadio Agustin &quot;Muquita&quot; Sanchez



</doc>
<doc id="720766" url="https://pl.wikipedia.org/wiki?curid=720766" title="Otoczenie dalsze">
Otoczenie dalsze



</doc>
<doc id="720768" url="https://pl.wikipedia.org/wiki?curid=720768" title="Grizzlys Wolfsburg">
Grizzlys Wolfsburg

Grizzlys Wolfsburg - niemiecki klub hokejowy z siedzibą w Wolfsburgu (Dolna Saksonia), występujący od sezonu 2007/08 w rozgrywkach DEL.
Trenerem zespołu od 1998 do 2005 był Słowak Štefan Mikeš.

</doc>
<doc id="720769" url="https://pl.wikipedia.org/wiki?curid=720769" title="Trisiarczek diarsenu">
Trisiarczek diarsenu

Trisiarczek diarsenu (), – nieorganiczny związek chemiczny z grupy siarczków, sól kwasu siarkowodorowego i arsenu na III stopniu utlenienia. Występuje jako żółty lub żółtopomarańczowy bardzo miękki minerał aurypigment, krystalizujący w układzie jednoskośnym. Jest surowcem przemysłu chemicznego, dawniej był także używany do wyrobu farb. Jego złoża występują głównie w Peru i w Kurdystanie.

</doc>
<doc id="720770" url="https://pl.wikipedia.org/wiki?curid=720770" title="Nicholas Kaldor">
Nicholas Kaldor

Nicholas Kaldor, (ur. 12 maja 1908 w Budapeszcie, zm. 30 września 1986 w Papworth Everard) – jeden z czołowych ekonomistów z Cambridge okresu powojennego; z pochodzenia Węgier. W 1939 roku wraz z późniejszym laureatem Nagrody Nobla Johnem Hicksem opracował kryteria porównywania dobrobytu i mierzenia efektywności alokacji zasobów, które szerzej znane są jako efektywność Kaldora-Hicksa.
Kaldor kształcił się w Budapeszcie, Berlinie oraz w London School of Economics, gdzie ostatecznie został wykładowcą. Po odbyciu służby wojskowej w czasie II wojny światowej otrzymał wysokie stanowisko przy Europejskiej Komisji Gospodarczej. Do roku 1963 był również doradcą laburzystowskich rządów Wielkiej Brytanii oraz innych krajów, opracowując wstępne propozycje wprowadzenia podatku od wartości dodanej (w Polsce pod nazwą podatek od towarów i usług).
W 1966 roku został profesorem ekonomii na Uniwersytecie Cambridge. W 1974 Kaldorowi nadano szlachecki tytuł Barona Kaldor of Newnham.

</doc>
<doc id="720775" url="https://pl.wikipedia.org/wiki?curid=720775" title="Estadio Aristocles „Toco” Castillo">
Estadio Aristocles „Toco” Castillo

Toco Castillo – wielofunkcyjny stadion znajdujący się w mieście Santiago de Veraguas w Panamie. Wcześniej był używany jako stadion na którym swoje mecze rozgrywała drużyna piłkarska Atletico Veraguense Veraguas, która obecnie korzysta ze stadionu Estadio Municipal de Veraguas. Stadion posiada 2000 miejsc siedzących.

</doc>
<doc id="720777" url="https://pl.wikipedia.org/wiki?curid=720777" title="Ryszard Nowak (ur. 1962)">
Ryszard Nowak (ur. 1962)

Ryszard Aleksander Nowak (ur. 12 września 1962 w Nowym Sączu) – polski polityk, samorządowiec, poseł na Sejm IV kadencji, od 2006 do 2018 prezydent Nowego Sącza.
Życiorys.
Wychował się w licznej rodzinie (pięcioro sióstr i trzech braci) w Przetakówce. Z zawodu jubiler-złotnik i technolog żywienia zbiorowego, ukończył później studia na Wydziale Pedagogicznym Wyższej Szkoły Społeczno-Ekonomicznej. Przez 15 lat śpiewał, pod batutą Kazimierza Plewy, w chórze przy bazylice św. Małgorzaty.
W latach 1998–2001 zasiadał w radzie miejskiej Nowego Sącza, będąc członkiem zarządu miasta. Od 1993 należał do Porozumienia Centrum, następnie przystąpił do Prawa i Sprawiedliwości.
W latach 2001–2005 sprawował mandat posła na Sejm IV kadencji wybranego z listy PiS w okręgu nowosądeckim. Zasiadał w Komisji Ochrony Środowiska, Zasobów Naturalnych i Leśnictwa, Komisji Rolnictwa i Rozwoju Wsi, Parlamentarnym Zespole ds. Energetyki oraz Międzyparlamentarnej Grupie Polsko-Słowackiej i Polsko-Ukraińskiej.
26 listopada 2006 w II turze wyborów pokonał Piotra Lachowicza z PO różnicą 47 głosów, zostając prezydentem Nowego Sącza. W 2010 i w 2014 uzyskiwał reelekcję na kolejne kadencje – odpowiednio w I i w II turze. W lipcu 2018 zrezygnował z członkostwa w Prawie i Sprawiedliwości po tym, jak komitet polityczny PiS zdecydował o starcie na prezydenta Nowego Sącza w wyborach w tym samym roku niepopieranej przez niego Iwony Mularczyk. Nie ubiegał się o reelekcję w wyborach samorządowych w tym samym roku.
Był prezesem Stowarzyszenia Nasza Sądecczyzna (2000–2005) oraz wiceprezesem MKS Sandecja (1999–2004), członek Katolickiego Stowarzyszenia „Civitas Christiana”. Został również prezesem Stowarzyszenia na rzecz Rozwoju Nowego Sącza oraz Stowarzyszenia STOPIL, zajmującym się lokalnymi inicjatywami gospodarczymi. Ryszard Nowak jest żonaty, ma dwoje dzieci.
Odznaczenia.
W 2017 został odznaczony przez prezydenta Andrzeja Dudę Krzyżem Kawalerskim Orderu Odrodzenia Polski.

</doc>
<doc id="720778" url="https://pl.wikipedia.org/wiki?curid=720778" title="Wincenty z Lerynu">
Wincenty z Lerynu

Wincenty z Lerynu (ur. w Toul, zm. ok. 450 w Lerynie) – mnich, ojciec Kościoła, teolog i pisarz wczesnochrześcijański, święty Kościoła katolickiego, prawosławnego i anglikańskiego. Starokatolicyzm przyjmuje go za jednego ze swych patronów. Brat świętego Lupusa z Troyes.
Życiorys.
Informacje na temat biografii św. Wincentego z Lerynu są bardzo skąpe. 
Na pewno wiadomo, że Wincenty urodził się w mieście Toul, w północno-wschodniej części współczesnej Francji. Był bratem Lupusa z Troyes. Po odbyciu służby w wojsku udał się do klasztoru Leryn na wyspie Saint-Honorat, gdzie złożył śluby zakonne, a w końcu został opatem. W roku 434 pod pseudonimem „Peregrinus” napisał swój najsłynniejszy traktat "Commonitorium".
Sformułował następujące kryterium chrześcijańskiej prawowierności: 
Kryterium to stało się zasadą w myśl której postęp w pogłębianiu wiary ma być rozwinięciem nauki odziedziczonej po przodkach nie zaś zmianą.
Na temat zagadnienia relacji łaski a woli człowieka zajmował stanowisko św. Jana Kasjana i bronił jego poglądów. Stanowisko zostało nazwane terminem «synergia».
Od czasów reformacji „Pamiętnik” był wydawany kilkakrotnie w różnych językach.
Mimo iż po śmierci nie otoczono go czcią, wpisany został do martyrologiów przez Molanusa, a później Cezarego Baroniusza, który umieścił go tam pod dniem 24 maja.
Bibliografia.
Dzieło Wincentego:

</doc>
<doc id="720779" url="https://pl.wikipedia.org/wiki?curid=720779" title="Tytus Jaszkowski">
Tytus Jaszkowski

Tytus Jaszkowski (ur. 4 stycznia 1870 w Ostrowie Wielkopolskim, zm. 14 marca 1963 w Lipinach, obecnie dzielnica Świętochłowic) – działacz narodowy, powstaniec śląski. Założyciel i prezes gniazda Towarzystwa Gimnastycznego „Sokół” w Królewskiej Hucie (obecnie Chorzów).
Życiorys.
Urodził się w rodzinie robotniczej, jako syn mistrza malarskiego.
W 1892 przeniósł się na Górny Śląsk do Królewskiej Huty. Był organizatorem ognisk „Sokoła” w Bytomiu, Katowicach, Chorzowie i Świętochłowicach. Z racji swej działalności w „Sokole” objęty inwigilacją policji, m.in. oskarżony o domniemaną zniewagę władz pruskich. Działał na rzecz narodu polskiego na ziemiach zaboru pruskiego. Założyciel Straży Obywatelskiej dla Górnego Śląska oraz Związku Wojackiego, zrzeszającego kombatantów polskich z okresu I wojny światowej.
Od 1919 mieszkał w Lipinach, obecnie dzielnicy Świętochłowic, współorganizował placówki Polskiej Organizacji Wojskowej. Członek pierwszego składu Rady Ludowej w Lipinach. Podczas III powstania śląskiego członek miejscowej Komendy Placu. Założyciel Związku Obrony Kresów Zachodnich, działacz Związku Powstańców Śląskich. Po wybuchu II wojny światowej, mając 69 lat zgłosił się do miejscowej kompanii samoobrony powstańczej. Mimo zaawansowanego wieku brał udział w walkach o obronę Świętochłowic i Lipin, podczas okupacji współpracował z ruchem oporu.
Odznaczenia.
Śląski Krzyż Powstańczy.

</doc>
<doc id="720786" url="https://pl.wikipedia.org/wiki?curid=720786" title="Balsam">
Balsam

Balsam (łac. "balsamum") – naturalny roztwór żywic w olejkach eterycznych, wydzielany przez drzewa w przewodach żywicznych. Używany w przemyśle kosmetycznym (do pielęgnacji ciała), farmaceutycznym, ma też zastosowanie techniczne (np. balsam z jodły balsamicznej używany jest w mikroskopii).
Balsam do ciała.
Balsam do ciała to preparat miejscowy o niskiej lepkości, przeznaczony do stosowania na skórę. Natomiast kremy i żele mają wyższą lepkość, zwykle z powodu mniejszej zawartości wody.

</doc>
<doc id="720787" url="https://pl.wikipedia.org/wiki?curid=720787" title="Stade de Omdurman">
Stade de Omdurman

Stade de Omdurman – wielofunkcyjny stadion znajdujący się w mieście Omdurman, w Sudanie. Na tym stadionie swoje mecze rozgrywa drużyna piłkarska Al-Mourada Omdurman. Obiekt może pomieścić 14 000 osób.

</doc>
<doc id="720788" url="https://pl.wikipedia.org/wiki?curid=720788" title="HKm Zvolen">
HKm Zvolen

HKm Zwoleń – słowacki klub hokejowy z siedzibą w Zwoleniu.
Został założony w 1936 roku, zaś w słowackiej ekstraklasie występuje od 1996 roku.

</doc>
<doc id="720789" url="https://pl.wikipedia.org/wiki?curid=720789" title="Stade Port Sudan">
Stade Port Sudan

Stade Port Sudan to wielofunkcyjny stadion znajdujący się w mieście Port Sudan, w Sudanie. Na tym stadionie swoje mecze rozgrywają dwie drużyny piłkarskie: Hay al-Arab Port Sudan i Al Hilal. Stadion może pomieścić 7000 osób.

</doc>
<doc id="720794" url="https://pl.wikipedia.org/wiki?curid=720794" title="Trasa im. Majora Sucharskiego">
Trasa im. Majora Sucharskiego



</doc>
<doc id="720798" url="https://pl.wikipedia.org/wiki?curid=720798" title="Stade Al-Amal Atbara">
Stade Al-Amal Atbara

Stade Al-Amal Atbara – wielofunkcyjny stadion znajdujący się w mieście Atbara, w Sudanie. Na tym stadionie swoje mecze rozgrywa drużyna piłkarska Amal Atbara. Stadion może pomieścić 4000 osób.

</doc>
<doc id="720803" url="https://pl.wikipedia.org/wiki?curid=720803" title="Alfabet walijski">
Alfabet walijski

Alfabet walijski – alfabet oparty na alfabecie łacińskim, służący do zapisu języka walijskiego. Składa się z 28 następujących liter:
A
B
C
Ch
D
Dd
E
F
Ff
G
Ng
H
I
L
Ll
M
N
O
P
Ph
R
Rh
S
T
Th
U
W
Y
W alfabecie walijskim nie ma takich liter jak J, K, Q, V, X oraz Z.

</doc>
<doc id="720805" url="https://pl.wikipedia.org/wiki?curid=720805" title="Jeremiada">
Jeremiada



</doc>
<doc id="720806" url="https://pl.wikipedia.org/wiki?curid=720806" title="Stade Al-Merghani Kassala">
Stade Al-Merghani Kassala

Stade Al-Merghani Kassala to wielofunkcyjny stadion znajdujący się w mieście Kassala, w Sudanie. Na tym stadionie swoje mecze rozgrywa drużyna piłkarska Al-Merrikh, 16-krotny triumfator Ligi Sudańskiej, którego obecnym trenerem jest znany z prowadzenia reprezentacji Togo Otto Pfister. Stadion może pomieścić 11000 osób.

</doc>
<doc id="720808" url="https://pl.wikipedia.org/wiki?curid=720808" title="Fauna Zatoki Gdańskiej">
Fauna Zatoki Gdańskiej



</doc>
<doc id="720812" url="https://pl.wikipedia.org/wiki?curid=720812" title="Cutting Crew">
Cutting Crew

Cutting Crew – brytyjski zespół muzyczny utworzony w 1985 roku w Londynie, grający muzykę z pogranicza pop rocka i new wave.
Kariera.
Pierwszy album grupy, "Broadcast", wydany w 1986 roku, był pierwszym albumem w USA nagranym przez Virgin Records Richarda Bransona. Zawierał m.in. utwór "(I Just) Died in Your Arms", który stał się najpopularniejszym singlem Cutting Crew. Zdobył on pierwsze miejsce na liście przebojów w USA i czwarte w Wielkiej Brytanii. Utwór został później wykorzystany w grze komputerowej "".
W 1987 roku grupa Cutting Crew otrzymała nominację do nagrody Grammy.

</doc>
<doc id="720813" url="https://pl.wikipedia.org/wiki?curid=720813" title="Claire McCaskill">
Claire McCaskill

Claire McCaskill (ur. 24 lipca 1953 w Rolla, Missouri) – amerykańska polityk Partii Demokratycznej, senator 1 klasy ze stanu Missouri (od 2007).
Wykształcenie i praca zawodowa.
W 1978 ukończyła "University of Missouri–Columbia", gdzie studiowała politologię (do 1975), a następnie prawo (do 1978). Po skończeniu studiów odbyła roczny staż w Sądzie apelacyjnym w Kansas City, a następnie jako prokurator specjalizując się w podpaleniach. W latach 1989-91 prowadziła prywatną praktykę adwokacką.
Działalność polityczna.
Od 1982 była członkiem stanowej Izby Reprezentantów ("Missouri House of Representatives"), będąc pierwszą kobietą prawnikiem sprawującym ten urząd w tym stanie. W 1988 opuściła Izbę by wystartować w wyborach na prokuratora hrabstwa Jackson ("Jackson County Prosecutor"), jednak zrezygnowała z partyjnych prawyborów.
W 1990 została wybrana do "Jackson County Legislature" (uchwałodwaczy organ samorządowy), ale po dwóch latach zrzekła się mandatu, zostając prokuratorem hrabstwa (jako pierwsza kobieta). W 1996 ponownie wybrano ją na czteroletnią kadencję.
W 1998 zrezygnowała z urzędu, zostając drugą kobietą (po swojej poprzedniczce) Głównym biegłym rewidentem stanu Missouri ("Missouri State Auditor"). W 2002 wybrana na drugą kadencję.
W 2004 spróbowała swoich sił w wyborach na gubernatora. W prawyborach (4 kwietnia 2004) pokonała urzędującego gubernatora Boba Holdena (co w tym stanie zdarzyło się po raz pierwszy, by urzędujący gubernator przegrał w prawyborach). W wyborach przegrała jednak Mattem Bluntem (dotychczasowym stanowym sekretarzem stanu). Była to pierwsza porażka McCaskill w wyborach powszechnych w całej 20-letniej karierze politycznej.
Senat Stanów Zjednoczonych.
Claire McCaskill nie straciła swojej pozycji po nieudanej kampanii gubernatorskiej. W 2006 łatwo pokonała partyjnych rywali i stanęła do pojedynku z urzędującym republikańskim senatorem Jimem Talentem. Na miesiąc przed wyborami byli gośćmi programu "Meet the Press" telewizji NBC. 8 listopada 2006 w głosowaniu powszechnym pokonała Talenta uzyskując 50% poparcie (przy 47% Talenta). Kadencję senatorską rozpoczęła 4 stycznia 2007.
Życie prywatne.
Obecnie (od kwietnia 2002) jej mężem jest biznesmen Joseph Shepard z Saint Louis i stała się macochą na czwórka dzieci Sheparda. Kiedy McCastill startowała w wyborach gubernatorskich w 2004 Shepard wpłacił na jej kampanię 1,6 milionów dolarów.
Wcześniej (do 1995) McCastill była zamężna z Davidem Exposito, z którym ma syna i dwoje córek. O rozwód wystąpiła będąc prokuratorem hrabstwa. Exposito w grudniu 2005 został zamordowany w Kansas City.

</doc>
<doc id="720815" url="https://pl.wikipedia.org/wiki?curid=720815" title="Stade Al-Taka Kassala">
Stade Al-Taka Kassala

Stade Al-Taka Kassala to wielofunkcyjny stadion znajdujący się w mieście Kassala, w Sudanie. Na tym stadionie swoje mecze rozgrywa drużyna piłkarska Taka Kassala. Stadion posiada 3000 miejsc siedzących.

</doc>
<doc id="720817" url="https://pl.wikipedia.org/wiki?curid=720817" title="Feliks Maniura">
Feliks Maniura

Feliks Maniura (ur. 24 lipca 1884 w Lipinach, zm. 1915 pod Warszawą) – działacz narodowy.
Założyciel „Sokoła” w Lipinach w 1901 wraz z Franciszkiem Kowolem. Nauczał języka polskiego, przytaczał lektury polskich wieszczy. Założył także bibliotekę. Maniura zginął na froncie rosyjskim, pod Warszawą w 1915. Na wieść o jego śmierci Augustyn Świder napisał "„Treny po przyjacielu F.M.”"

</doc>
<doc id="720818" url="https://pl.wikipedia.org/wiki?curid=720818" title="Muzykoterapia">
Muzykoterapia

Muzykoterapia – dziedzina posługująca się muzyką lub jej elementami w celu przywracania zdrowia lub poprawy funkcjonowania osób z różnorodnymi problemami natury emocjonalnej, fizycznej lub umysłowej (np. zaburzenia depresyjne, zaburzenia nerwicowe, zaburzenie osobowości; zob. też psychopatologia, dobrostan subiektywny).
Tradycje stosowania muzyki w terapii sięgają już czasów plemiennych, kiedy szaman w czasie rytuałów leczniczych stosował śpiew, grę na instrumentach i taniec (zob. ekstaza w religiach naturalnych). Obecnie jest to dziedzina oparta na podstawach naukowych, w której muzykoterapeuta w procesie kształcenia musi przyswoić wiedzę z zakresu wielu dyscyplin naukowych (m.in. psychologia, medycyna, pedagogika, psychoterapia).
Środki oddziaływania.
Podstawowym środkiem oddziaływania w muzykoterapii jest dźwięk – muzyka, która często jest wyzwalaczem i katalizatorem przeżyć i emocji. Ze względu na techniki stosowane obecnie w muzykoterapii zasadniczo wyróżnia się podział na:
Równolegle istnieje rozróżnienie, bazujące na metodach i podejściach:
Potocznie mianem muzykoterapii określa się niekiedy również terapię zajęciową, w której muzyka, śpiew, czy gra na instrumentach odgrywają podstawową rolę (przyjętym na świecie warunkiem nazywania takich zajęć „muzykoterapią” jest posiadanie przez osobę je prowadzącą odpowiednich kwalifikacji do wykonywania zawodu muzykoterapeuty).
W sesji muzykoterapii może uczestniczyć każda osoba, bez względu na poziom jej umiejętności muzycznych, stopień niepełnosprawności ruchowej lub intelektualnej (np. otępienie starcze) lub inny rodzaj zaburzeń. Przeciwwskazania odnoszą się jedynie do osób cierpiących na tzw. "epilepsję muzykogenną" oraz w przypadkach "ostrych stanów psychotycznych".
Dla terapeuty oraz dla efektywności terapii liczy się przede wszystkim sam proces, zaangażowanie uczestników. Z tego też względu śpiewu czy improwizacji muzycznych, powstających w czasie sesji muzykoterapii, nigdy nie ocenia się w kategoriach artystycznych czy estetycznych.
Modele muzykoterapii.
Współcześnie na świecie istnieje kilka głównych modeli muzykoterapii, m.in.:
W Polsce najbardziej znane są metody:
Elementy sesji muzykoterapii.
Przebieg sesji muzykoterapii zależny jest przede wszystkim od osoby, z którą muzykoterapeuta pracuje, jej potrzeb, problemów i deficytów, celu oraz zastosowanego modelu muzykoterapii.
Badania roli poszczególnych elementów były prowadzone od dawna. H. Helmholtz i S. Gurney stwierdzili m.in. że:
Cele muzykoterapii.
Muzyka wpływa na:
Celem terapii jest:
Profesjonalizacja muzykoterapii w Polsce.
W 2012 roku rozpoczęto certyfikację muzykoterapeutów, prowadzoną przez powołane w tym celu Polskie Stowarzyszenie Muzykoterapeutów (PSMT). Proces certyfikacji został opracowany i jest kierowany przez PSMT przy wsparciu Komisji Edukacji i Szkolenia Muzykoterapeutów Światowej Federacji Muzykoterapii ("World Federation of Music Therapy", WFMT, "Commission on Education and Training"). Ma na celu wyłonienie i rekomendowanie instytucjom państwowym, prywatnym, placówkom terapeutycznym, leczniczym, edukacyjnym muzykoterapeutów dobrze wykonujących swoją pracę. W skład Komisji Certyfikacyjnej, działającej zgodnie z regulaminem opublikowanym na stronie internetowej stowarzyszenia, wchodzą uznani specjaliści z zakresu muzykoterapii z Polski i zagranicy.

</doc>
<doc id="720819" url="https://pl.wikipedia.org/wiki?curid=720819" title="Isaac de Bankolé">
Isaac de Bankolé

Isaac de Bankolé (ur. 12 sierpnia 1957 w Abidżanie) – francusko-amerykański aktor filmowy pochodzący z Wybrzeża Kości Słoniowej. Zwycięzca Césara w kategorii najbardziej obiecujący aktor za rolę Lemmy’ego w komedii "Black Mic-Mac" (1986).
Ukończył studia matematyczne na Uniwersytecie Paryskim. W filmie debiutował w połowie lat 80., ma na koncie szereg różnorodnych ról w filmach europejskich (głównie francuskich) i amerykańskich. Współpracował z Jimem Jarmuschem na planie takich filmów jak "Noc na Ziemi" (1991), "Ghost Dog: Droga samuraja" (1999) i "Kawa i papierosy" (2003). Pojawia się w superprodukcjach ("Miami Vice", "Casino Royale") oraz serialach telewizyjnych. Przez kilka lat był związany z Cassandrą Wilson. Używa również imienia Isaac.

</doc>
<doc id="720820" url="https://pl.wikipedia.org/wiki?curid=720820" title="Beyond Good &amp; Evil">
Beyond Good &amp; Evil

Beyond Good &amp; Evil – komputerowa przygodowa gra akcji z 2003 roku, wyprodukowana i opublikowana przez Ubisoft na konsole PlayStation 2, Xbox, GameCube oraz komputery osobiste. Jej fabuła koncentruje się na przygodach Jade, biegłej w sztukach walki dziennikarki śledczej, która współpracuje z ruchem oporu, by odkryć sięgający całej planety spisek Obcych. Gracz kontroluje Jade oraz jej sojuszników, rozwiązując zagadki, walcząc z wrogami oraz zbierając dowody w postaci zdjęć fotograficznych.
Michel Ancel, twórca serii "Rayman", planował, iż "Beyond Good &amp; Evil" będzie pierwszą częścią trylogii. Gra została wyprodukowana przez 30 pracowników Ubisoft Pictures pod kryptonimem "Project BG&amp;E", a jej proces produkcji trwał ponad trzy lata. Jednym z głównych celów obranych podczas produkcji gry było zapewnienie graczom zarówno sensownej opowieści, jak i sporej wolności poruszania się wewnątrz świata przedstawionego, choć "Beyond Good &amp; Evil" przybiera względnie linearną strukturę. Podczas targów Electronic Entertainment Expo w 2002 roku gra została przyjęta negatywnie, co sprowokowało deweloperów, aby zmienić część mechaniki gry, w tym projekt postaci Jade. Ancel próbował także dostosować proces produkcji tak, aby gra była atrakcyjna dla potencjalnych konsumentów.
"Beyond Good &amp; Evil" spotkała się z powszechnym uznaniem. Krytycy gry chwalili jakość animacji, świat przedstawiony, fabułę oraz "design", lecz krytykowali występujące w dziele Ancela problemy techniczne i system walki. "Beyond Good &amp; Evil" została nominowana do nagrody Game Developers Choice Awards dla najlepszej gry roku 2004. Choć początkowo była uznawana za komercyjną porażkę, z upływem czasu stała się grą kultową. W 2011 roku na platformach Xbox Live Arcade oraz PlayStation Network ukazała się zremasterowana wersja "Beyond Good &amp; Evil", przystosowana do odbiorników telewizyjnych obsługujących rozdzielczość Full HD. Prequel dzieła Ancela, "Beyond Good and Evil 2", jest w trakcie produkcji.
Rozgrywka.
"Beyond Good &amp; Evil" jest przygodową grą akcji, zawierającą w sobie elementy mechaniki takie jak rozwiązywanie zagadek oraz skradanie się. Gracz z perspektywy trzeciej osoby kontroluje protagonistkę imieniem Jade. Może ona biec, skradać się, przeskakiwać przeszkody, wspinać się po drabinach, także pchać lub niszczyć drzwi. Kierując Jade, gracz infiltruje szereg wrogich instalacji, aby dowiedzieć się prawdy o wojnie z zagrożeniem ze strony Obcych.
Gracz, operując wewnątrz świata gry, rozwiązuje zagadki i zabija Obcych, aby uzyskać dostęp do stref zawierających potencjalny materiał dowodowy. Jade używa takich narzędzi, jak kij Daï-jo do walki wręcz, dyski rzucane podczas walki na dystans oraz aparat fotograficzny. Wskaźnik zdrowia Jade, reprezentowany przez serca, spada wtedy, gdy bohaterka zostanie zraniona przez wrogów. Ów wskaźnik może ulec regeneracji, gdy gracz zakupi fikcyjne przedmioty reprezentujące żywność. Jeśli bohaterka straci wszystkie punkty życia, gra rozpoczyna się od ostatniego punktu kontrolnego.
W pewnych momentach postęp w grze jest możliwy wyłącznie we współpracy z innymi postaciami. Są one sterowane przez komputer, a gracz może nimi kierować wyłącznie za pomocą poleceń pojawiających się w określonym momencie. Przykładowo, gracz może nakazać im przeprowadzenie „potężnego ataku”, który powoduje, że wrogowie podskakują w powietrzu lub tracą równowagę, co czyni ich wrażliwymi na atak ze strony Jade.
Aparat fotograficzny Jade może nie tylko służyć do zbierania dowodu i wykonywania zleceń, lecz również do robienia zdjęć gatunków zwierząt i sprzedawania ich w zamian za walutę. Aparat Jade ma również możliwość skanowania obiektów, co pozwala jej zebrać dodatkowe informacje na temat otoczenia. Zdobywszy specjalną rękawicę „żyrodyskową” ["Gyrodisk Glove"], Jade może za pomocą aparatu fotograficznego zarówno atakować wrogów, jak i aktywować urządzenia z dystansu. "Beyond Good &amp; Evil" uzupełniają również minigry oraz dodatkowe misje, które w świecie przedstawionym oferują postacie niezależne.
Do podróży po świecie gry, a także do udziału w wyścigach oraz innych minigrach, gracz może używać poduszkowca. Później zdobywa statek kosmiczny „Beluga”. Poduszkowiec może zostać podpięty do statku kosmicznego. Oba pojazdy wymagają ulepszeń, aby gracz dotarł do kolejnych stref i czynił dalsze postępy w trakcie gry. Za ulepszenia płaci się perłami zdobytymi w trakcie gry za wykonywanie misji, eksplorację poszczególnych stref, kolekcjonowanie katalogów ze zwierzętami lub handlem zdjęciami je przedstawiającymi.
Fabuła.
Miejsce akcji, bohaterowie.
"Beyond Good &amp; Evil" rozgrywa się w roku 2435 na planecie Hillys, osadzonej na krańcu galaktyki. Architektura miasta, wokół którego dzieje się akcja gry, przypomina swym stylem europejską prowincję. Sam świat przedstawiony miesza ze sobą elementy nowoczesne (obecność e-maili oraz kart kredytowych) oraz przynależne do konwencji "science fiction" i "fantasy" (statki kosmiczne, antropomorficzne zwierzęta żyjące wraz z ludźmi). Na początku gry Hillys zostaje oblężona przez Obcych nazywanych „DomZ”, którzy porywają różne istoty i/albo wysysają z nich siły żywotne, by wykorzystać je jako energię, albo czynią z nich niewolników. Zanim zacznie się właściwa akcja gry, do władzy dochodzi dyktatura wojskowa zwana „Alpha Sections”, obiecując obronę populacji przed zagrożeniem. Jednakże mimo publicznych zapewnień Alpha Sections okazuje się nieskuteczna w walce z DomZ. Podziemny ruch oporu, IRIS Network, podejmuje walkę z Alpha Sections, uznając ją za sprzymierzeńca DomZ.
Główną protagonistką "Beyond Good &amp; Evil" jest młoda reporterka Jade (dubbing – Jodi Forrest). Jade mieszka w latarni morskiej na wyspie, która jest zarazem domem dla dzieci osieroconych w wyniku ataków DomZ. Pey'j (David Gasman), postać o wyglądzie knura, jest wujem Jade i jej obrońcą. W trakcie misji Jade asystuje Double H, zakonspirowany działacz IRIS. Secundo, bot sztucznej inteligencji wbudowany w urządzenie wykorzystywane przez Jade, daje jej wskazówki i gromadzi zrobione przez nią zdjęcia. Do głównych przeciwników w grze należą odpowiedzialny za inwazję Wielki Kapłan DomZ ["DomZ High Priest"] oraz dowodzący Alpha Sections generał Kehck, który posługuje się propagandą, aby pozyskać wsparcie mieszkańców Hillys, pomimo że sam porywa obywateli, aby dostarczyć ich DomZ.
Streszczenie.
Jade i Pey'j opiekują się dziećmi z Hillys osieroconymi w wyniku działań DomZ. Gdy medytują z jedną z sierot na świeżym powietrzu, rozbrzmiewa syrena DomZ. Jade spieszy się, aby włączyć zasilanie osłony. Odkrywa, że zabrakło jej kredytów na pokrycie kosztów ochrony. Latarnia morska jest narażona na zniszczenie przez deszcz meteorów. Jeden z meteorów DomZ rozbija się przed latarnią morską. Potwory DomZ porywają wszystkie dzieci. Jade ma za zadanie walczyć z intruzami, aby uwolnić sieroty. Następnie spogląda w dziurę pozostawioną przez meteor i zostaje złapana przez potwora DomZ. Ratuje ją Pey'j, po czym razem z nim pokonuje ona potwora. Alpha Sections przybywają po fakcie na miejsce walki.
Secunda znajduje dla Jade zatrudnienie w branży fotograficznej, dzięki czemu może ona zapłacić za ponowne włączenie zasilania dla osłony. Praca polega na skatalogowaniu wszystkich gatunków zwierząt na Hillys na potrzeby muzeum nauki. Następnie Jade kontaktuje się z „człowiekiem w czerni”, aby zbadać i sfotografować stworzenie, co do którego istnieje przypuszczenie, że jest wtyką na usługach DomZ. Po pokonaniu tejże kreatury „mężczyzna w czerni” zdejmuje garnitur, a z jego czarnej limuzyny wylatuje taksówka. Mężczyzna ujawnia, że faktycznie pracuje dla sieci IRIS. 
Jade zostaje zwerbowana przez sieć IRIS Network, która podejrzewa, że Alpha Sections odpowiadają za porwania na całej planecie. Pierwszym celem dochodzenia prowadzonego przez Jade jest fabryka racji żywnościowych prowadzona przez Alpha Sections. Dziennikarka odkrywa dowody handlu ludźmi organizowanego przez DomZ pod zwierzchnictwem Alpha Sections. Po drodze ratuje Double H, porwanego i torturowanego przez DomZ. Pey'j zostaje uprowadzony przez DomZ i przewieziony do opuszczonej rzeźni, gdzie wraz z innymi ofiarami ma zostać wysłany do bazy na księżycu Hillys, Selene. Podjąwszy nieudaną próbę ratunku swego mentora, Jade dowiaduje się, że w rzeczywistości Pey'j był tajnym szefem IRIS Network.
Jade dowiaduje się, że Alpha Sections zostały opanowane i zmanipulowane przez DomZ. Używając Belugi, statku, którym Pey'j zwykł podróżować do Hillys, Jade i Double H udają się do księżycowej bazy DomZ. Tam Jade znajduje Pey'j, martwego po wielotygodniowych torturach, lecz jej osobliwa wewnętrzna moc przywraca go do życia. Uratowawszy Pey'j, zniszczywszy statek dowodzenia Kehcka, Jade transmituje jej reportaż końcowy i wywołuje rewolucję, po czym konfrontuje się z Najwyższym Kapłanem DomZ. Dowiaduje się, że jej ludzka postać skrywa w sobie moc skradzioną przed wiekami, aby Najwyższy Kapłan, który musi gromadzić energię ducha, aby przeżyć, umarł z głodu. Najwyższy Kapłan odkrył zastępczą energię pośród dusz wszystkich uprowadzonych z Hillys, dlatego też porywa Pey'j i Double H, aby zmusić Jade do poddania się mu. Wykorzystując swą ukrytą moc, Jade jest w stanie zniszczyć Najwyższego Kapłana, choć wówczas niemal całkowicie traci kontrolę nad swoją duszą, a następnie odradza się i ratuje uprowadzonych mieszkańców Hillys.
Produkcja.
Za powstanie "Beyond Good &amp; Evil" odpowiadał Michel Ancel, twórca gry komputerowej "Rayman" pracujący dla francuskiego studia Ubisoft Montpellier. "Beyond Good &amp; Evil" powstawała pod nazwą "Project BG&amp;E", a jej proces produkcyjny trwał ponad trzy lata. Udział w pracach nad grą brało 30 pracowników studia. Dyrektor generalny Ubisoftu, Yves Guillemot, objął projekt oficjalnym wsparciem i regularnie przeprowadzał oględziny w studiu. Pracując przedtem kilka lat nad serią "Rayman", Ancel pragnął zrealizować zupełnie świeży projekt. We wspomnieniach twierdził, że celem obranym przy produkcji "Beyond Good &amp; Evil" było „umieszczenie na jednej płycie całego uniwersum – gór, planet, miasteczek. Pomysł polegał na tym, aby gracz mógł poczuć się jak odkrywca pewien absolutnej wolności”.
Drugim celem przyjętym w trakcie projektowania "Beyond Good &amp; Evil" było stworzenie pełnej znaczeń opowieści przy zachowaniu wolności gracza. Ancel twierdził, że linearna rozgrywka była potrzebna, aby utrzymać w ryzach opowieść; pomiędzy fragmentami fabuły gracz miał doświadczać wolności. Projektant dążył również do tego, aby swym rytmem gra przypominała film, a jednocześnie angażowała graczy i dawała im przyjemność. Twórcy gry czerpali inspirację z filmów Hayaa Miyazakiego, polityki oraz mediów, szczególnie zaś na nich wpłynęło pokłosie ataków terrorystycznych 11 września 2001 roku. Tworząc główną bohaterkę, Ancel wzorował się na swojej żonie, przy czym jego celem było zaprojektowanie postaci, z którą gracze mogliby się zidentyfikować.
"Beyond Good &amp; Evil" po raz pierwszy została zademonstrowana na targach Electronic Entertainment Expo w 2002 roku, gdzie spotkała się z negatywnym odbiorem. Początkowo gra była zamierzona jako ambitniejsza artystycznie i miała przypominać utwory takie jak "Ico", lecz została poddana znaczącej obróbce, która miała uczynić ją bardziej atrakcyjną pod względem komercyjnym. O ile Jade początkowo była nastolatką, jej postać została zaprojektowana na nowo, aby bohaterka wydawała się potężniejsza i bardziej pasowała do swojego zawodu. Skrócono także czas gry, usuwając z niej długie momenty eksploracji, ponieważ ten aspekt rozgrywki przypominał Ancelowi nielubianą przezeń grę "". Zmiany wpłynęły na demoralizację ekipy odpowiedzialnej za grę, a Ancel przyznał, że końcowa gra przypominała raczej "sequel" aniżeli poprawioną wersję. Zanim gra została wydana, w kinach oferowano jej grywalne zapowiedzi.
Ścieżka dźwiękowa.
Ścieżkę dźwiękową do "Beyond Good &amp; Evil" napisał Christophe Héral, zatrudniony przez Ancela ze względu na swoje doświadczenie w filmie. Reżyser Hubert Chevillard, z którym Ancel w przeszłości pracował, zaznajomił go z Héralem jako swoim byłym współpracownikiem przy filmie telewizyjnym "Pantin, la pirouette" (2000). Héralowi asystowała Laetitia Pansanel, która rozpisała poszczególne utwory na orkiestrę, a także jego brat Patrice Héral, odpowiedzialny za część efektów specjalnych oraz wokal.
Ścieżka dźwiękowa składa się z wielu języków oraz dźwięków instrumentalnych z całego świata. Do utworu „Propaganda”, który rozbrzmiewa w barze Akuda, wybrano bułgarskie pieśni, aby swym brzmieniem przypominały sowiecką propagandę w trakcie zimnej wojny. W utworze tym zawarta jest rozmowa telefoniczna między Héralem a jego bułgarską przyjaciółką, która miała ukazywać kontrolę sprawowaną przez rząd nad mediami. Dodatkowo w „Propagandzie” zawarte są arabskie instrumenty smyczkowe oraz hinduska perkusja. Początkowo zamiast owego utworu miała występować w grze piosenka „Funky Mullah”, jednak Héral zastąpił ją utworem „Propaganda”. Twierdził przy tym, że zarejestrowany 8 września 2001 roku „Funky Mullah” będzie niestosowny w świetle ataków terrorystycznych z 11 września. Piosenka „Fun and Mini-games”, grająca podczas wyścigów oraz innych minigier, zawiera śpiew w hiszpańskim języku. Natomiast motyw DomZ powstał na bazie fikcyjnego języka z charakterystycznym drżącym „r”. Metalowe efekty dźwiękowe z utworu „Metal Gear DomZ”, granego podczas walk z "bossami", Héral zarejestrował, gdy syn jego sąsiada bawił się złomem. Głosy pojawiające się w mieście Hyllis Héral nagrał osobiście. Muzyka do gry nigdy nie została wydana w formie albumu, ale Ubisoft udostępnił wszystkie utwory za darmo w Internecie. Ścieżka dźwiękowa stanowiła część serii międzynarodowych koncertów Video Games Live.
Wersja w wysokiej rozdzielczości.
Odrestaurowana wersja "Beyond Good &amp; Evil" w rozdzielczości full HD została wykonana przez Ubisoft Shanghai oraz opublikowana na Xbox Live Arcade w marcu 2011 roku, natomiast na PlayStation Network – w czerwcu 2011 roku. Zawiera ulepszone modele postaci oraz poprawiony tekstury, jak również zmodyfikowaną ścieżkę dźwiękową. Dodano do niej również system osiągnięć, trofeów oraz rankingów online. Wersja w wysokiej rozdzielczości jest wstecznie kompatybilna z Xbox One, a pomiędzy 16 sierpnia a 1 września 2016 roku była dostępna za darmo dla abonentów usługi Gold. 21 września 2012 roku Ubisoft wydał "Beyond Good &amp; Evil HD" w wersji pudełkowej – wraz z grami "Outland" oraz "From Dust" – w Europie.
Odbiór.
Zanim gra się ukazała, jeszcze podczas wystawy magazyny „Official U.S. PlayStation Magazine” and „ wyróżniły ją na targach Electronic Entertainment Expo w 2003 roku i uznały ją za jeden z najlepszych wystawionych utworów.
"Beyond Good &amp; Evil" spotkała się z pozytywnymi recenzjami krytyków. Dobrze oceniano jej oprawę graficzną. Recenzując wersję na konsolę GameCube, Lisa Mason z magazynu „Game Informer” porównała estetykę całej gry do „tradycyjnych przerywników filmowych w grach fabularnych”, a efekty specjalne oraz animacja postaci oceniła jako „znakomite”. Z drugiej strony, Jon Hicks z pisma „PC Format” napisał, że o ile część efektów była znakomita, jego zdaniem oprawa graficzna cechowała się brakiem widowiskowości, wynikającym z konsolowych korzeni gry. 1UP.com oraz „Official U.S. PlayStation Magazine” wskazywały również błędy techniczne takie jak obniżająca się w pewnych momentach liczba klatek na sekundę.
Dan Toose z pisma „Sydney Morning Herald” chwalił miejsce akcji "Beyond Good &amp; Evil" jako „mroczne, barokowe oraz przyziemne, dalekie od przeraźliwie wymuskanej akcji gier z serii "Final Fantasy"”. Całą grę opisał jako „bardzo europejskie ujęcie gatunku gier fabularnych” oraz „jako jedną z najlepszych gier przygodowych ostatnich lat”. Star Dingo z magazynu „GamePro” stwierdził natomiast, że gra jest tematycznie zbyt wszechstronna i nie ujumuje istoty jej tytułu. Wśród innych zarzutów stawiano również problemy ze sterowaniem postaci oraz zbyt płytką mechanikę. Mason uznała sterowanie za użyteczne, lecz zbyt uproszczone, wyrażając rozczarowanie niewielkimi możliwościami bohaterki. Kevin Rice z magazynu „PC Gamer” uznał większość rozgrywki za nietuzinkową, lecz stwierdził, że sekwencje wyścigów nie sprawiały mu przyjemności, a walka była najsłabszym elementem gry. Magazyn „Edge” ocenił mechanikę gry za wybrakowaną, co było zdaniem jego redakcji konsekwencją okrojenia całości przez Ancela.
"Beyond Good &amp; Evil" okazała się komercyjną porażką. Gra wydana w okresie świątecznym 2003 roku cieszyła się niewielkim zainteresowaniem, a sprzedawcy szybko obniżyli jej cenę o około 80%. Redakcja „Official U.S. PlayStation Magazine” przypisała słabą sprzedaż gry przesyconemu rynkowi, uznając "Beyond Good &amp; Evil" za rozczarowanie pod względem komercyjnym. Z perspektywy czasu Ancel zauważył, że w owym czasie konsumenci byli przywiązani przede wszystkim do ustabilizowanych marek oraz gier widowiskowych pod względem technologicznym. Reżyser gry stwierdził, że rynek gier komputerowych nie był przyjazny dla "Beyond Good &amp; Evil", a dopiero z czasem została ona doceniona. Ponadto, jak pisała dalej redakcja „Official U.S. PlayStation Magazine”, do porażki gry przyczyniła się nieporadność marketingowa Ubisoftu. Częściowo słaba sprzedaż dzieła Ancela i spółki wynikała z tego, że Ubisoft nie wiedział, jak ją wypromować. W tym samym czasie bowiem Ubisoft bardziej niż na promocji "Beyond Good &amp; Evil" skupiał się na wydaniu gry "". Jakkolwiek dyrektorka europejskiego oddziału Ubisoftu, Alaine Corre, zauważyła znaczący wzrost popularności gry w wersji z 2011 roku, nie mógł on zrekompensować pierwotnej słabej sprzedaży. Z powodu klęski komercyjnej zawieszone zostały prace nad trylogią, której częścią miała być "Beyond Good &amp; Evil".
Sequel.
Ancel twierdził, że zamierza wyprodukować "sequel" gry "Beyond Good &amp; Evil". Na otwarciu konferencji Ubidays w 2008 roku Ubisoft zapowiedział, że powstanie kontynuacja gry. "Beyond Good and Evil 2" jest wciąż w stanie produkcji, jakkolwiek prace nad nim zostały wstrzymane, by zespół mógł się skupić na "Rayman Origins". Michel Ancel napomknął, iż Jade będzie miała zupełnie inny wygląd. 4 października 2016 roku Ancel zapowiedział, że "Beyond Good and Evil 2" znajduje się w fazie preprodukcji, a dwa dni później Ubisoft potwierdził tę informację.

</doc>
<doc id="720821" url="https://pl.wikipedia.org/wiki?curid=720821" title="Venice (Los Angeles)">
Venice (Los Angeles)

Venice − dzielnica znajdująca się w regionie Westside należącym do miasta Los Angeles. Znane jest ze swoich kanałów wodnych, plaż i Ocean Front Walk, dwuipółmilowej, wyłącznie pieszej promenady, której nieodłączną część stanowią różni artyści, jak na przykład muzycy czy malarze, oraz sprzedawcy pamiątek. Podczas letnich miesięcy deptak jest aktywnie wykorzystywany, ale tradycja ta przeniosła się również na zimowe weekendy. Jest on ważną atrakcją turystyczną w Południowej Kalifornii i zachowuje swą popularność dzięki temu, że jest atrakcyjnym miejscem na spacery lub jazdę na rowerze. Był stałym miejscem dla powojennych poetów z Los Angeles oraz innych artystów i służył jako ważne centrum kulturalne miasta.
Graniczy z Oceanem Spokojnym na południowym zachodzie, z Marina del Rey na południowym wschodzie, z Culver City na wschodzie, z sąsiadującym z Los Angeles Mar Vista na północnym wschodzie i z miastem Santa Monica na północy.
Historia.
Zostało założone przez potentata z branży tytoniowej, Abbota Kinneya w 1905 jako kurort plażowy, 14 mil na zachód od Los Angeles. On i jego wspólnik Francis Ryan zakupili dwie mile ziemi nad oceanem na południe od Santa Monica w 1891. Wybudowali miejscowość wypoczynkową na północy oraz posesję zwaną Ocean Park, w późniejszym okresie przemianowaną właśnie na Santa Monica. Po śmierci Ryana, Kinney i jego nowi wspólnicy kontynuowali budowę na wspomnianych wykupionych wcześniej terenach. Po rozpadnięciu się współpracy w 1904, Kinney na bagnistych terenach na zachód od swojej posesji, zamierzał wybudować kurort nadmorski, podobny do swojego imiennika we Włoszech.
Zostało oficjalnie otwarte, 4 lipca 1905 roku, Kinney wykopał wiele mil kanałów w celu odwodnienia terenów bagiennych leżących na jego terenach, wybudował 370-metrowe molo, restaurację na statku oraz salę taneczną, skonstruował brodzik z morską wodą i wybudował ulicę biznesową w stylu architektury weneckiej. Turyści, zwykle przyjeżdżali kolejką elektryczną Pacific Eletric Railway z Los Angeles i Santa Monica, a następnie wybierali się miniaturowymi kolejkami i gondolami na wycieczkę po mieście. Ale największą atrakcją Venice była jej milowa, zwężająca się plaża. Domki oraz pola namiotowe były dostępne do wynajęcia.
Popularność miasta wzrastała. Przyłączyło się ono do okolicznych ośrodków mieszkaniowych i zmieniło swoją oficjalną nazwę z Ocean Park na Venice w 1911. Liczba ludności (3119 mieszkańców w 1910) wkrótce przekroczyła 10 000. Miasto przyjmowało natomiast od 50 000 do 150 000 turystów w weekendy.
Atrakcje na Molu Kinneya zostały jeszcze bardziej pokierowane na rozrywkę do 1910 roku, gdy Kolejka Widokowa Venice, Akwarium, Kołowrotek Virginia, Derby Wyścigowe oraz inne miejsca, takie jak budki z grami, zostały przyłączone. Podczas, gdy okolice biznesowe zostały przydzielone zaledwie trzem jednoblokowym ulicom, a Ratusz Miejski był oddalony o milę, inne, konkurencyjne okręgi biznesowe zostały rozbudowane. Spowodowało to kłótliwą atmosferę polityczną. Kinney, mimo wszystko, rządził twardą ręką i pozostawił wyżej wspomniane miejsca wedle pierwotnych planów. Gdy zmarł w listopadzie 1920 roku, Venice stało się cięższe do rządzenia. Molo zostało spalone sześć miesięcy później, w grudniu 1920, a prohibicja (nałożona poprzedniego stycznia) była wielokrotnie naruszana, co wpędzało miasto w kłopoty finansowe.
Rodzina Kinneya szybko odbudowała swoje molo, by mogło być alternatywą dla mola Ocean Park Pickering Pier i nowego Sunset Pier. Gdy zostało ono otwarte, miało dwie kolejki górskie (roller-coastery), nowe Derby Wyścigowe, Arkę Noego, zjeżdżalnie i wiele innych atrakcji. W 1925, wraz z przyłączeniem trzech nowych, wysokiego Smoczego Zjazdu, Domu Zabaw i Latającego Cyrku, stało się ono najlepszym rozrywkowym molem na Zachodnim Wybrzeżu. Wiele setek tysięcy turystów odwiedzało je w weekendy. W 1923 Charles Lick wybudował molo Lick Pier na ulicy Navy Street w Venice, przyłączone do Ocean Park Pier na Pier Avenue w Ocean Park. Zaplanowano wybudowanie jeszcze jednego mola w Venice w 1925 na ulicy Leona Street (dziś Washington Street).
Ku publicznej uciesze, Kinney wynajął lotników do wykonywania powietrznych akrobacji nad plażą. Jeden z nich, lotnik filmowy oraz właściciel lotniska w Venice, B. H. DeLay urzeczywistnili pierwsze oświetlane lotnisko w Stanach Zjednoczonych na DeLay Field (poprzednio znanym jako Ince Field). Zapoczątkował on również pierwszą policję powietrzną w kraju po tym, jak próba zainicjowania ratownictwa wodnego skończyła się niepowodzeniem. DeLay ponadto wykonał wiele innowatorskich w skali świata akrobacji filmowych w Venice.
Do 1925, politycy w Venice stali się krnąbrni. Ich drogi, systemy wodne i ściekowe bardzo potrzebowały naprawy oraz rozbudowy, aby nadążyć za wzrastającą liczbą ludności. Kiedy zaproponowano przyłączenie Venice do Los Angeles, zarząd powierników opowiedział się za powstrzymaniem wyborów. Siły tych za i tych przeciw byli niemal wyrównane, ale wielu mieszkańców Los Angeles, którzy przenieśli się do Venice, by zagłosować, zmieniło losy referendum. Venice stało się częścią Los Angeles w listopadzie 1925 roku.
Los Angeles przystąpiło do przemiany Venice na swój własny wizerunek. Uznano, że miasto potrzebuje więcej ulic oraz mniej kanałów i wiele z nich wybrukowano w 1929 po trzyletniej batalii sądowej prowadzonej przez mieszkańców terenów położonych w pobliżu kanałów. Chcieli zamknięcia trzech rozrywkowych mol w Venice, ale musieli poczekać aż umowa dzierżawy pierwszego z nich wygasła w 1946.
W 1929, odkryto ropę na południe od Washington Street, na półwyspie Venice Peninsula. W ciągu dwóch lat, 450 szybów naftowych objęto obszarem wydobywczym i rozpoczęto wydobywanie bezwartościowych zanieczyszczeń pozostałymi drogami wodnymi. Był to krótkotrwały boom, podyktowany potrzebą dochodu społeczności, która ucierpiała podczas Wielkiego Kryzysu. Szyby naftowe produkowały ropę do lat siedemdziesiątych.
Z wyjątkiem nowych stacji policji i straży pożarnej w 1930, miasto wydało niewiele po przyłączeniu się do Los Angeles. Nie wybrukowano części Pacific Avenue do 1954, kiedy to fundusze hrabstwa i stanu stały się osiągalne. Niskie czynsze za wyniszczone domki letniskowe przyciągały głównie europejskich imigrantów (w tym znaczną część przetrwałych z Holocaustu) oraz młodych artystów, poetów i pisarzy.
Venice i sąsiadująca Santa Monica przez dekadę były gospodarzami parku Pacific Ocean Park, rozrywkowego i pełnego frajdy mola, zbudowanego na szczycie starego Lick Pier i Ocean Park Pier przez CBS i klub Los Angeles Turf Club. Zostało ono otwarte w lipcu 1958 roku, w Santa Monica. Zachowało stare kolejki górskie i historyczną karuzelę, ale przekształciło dawne mini-teatry i mniejsze budowle na molo, na atrakcje o tematyce wodnej i przestrzennej zaprojektowane przez hollywoodzkich specjalistów od efektów specjalnych. Odwiedzający mogli podróżować w przestrzeni na kolejce Flight to Mars, zwiedzić Świat w kolejce Around the World in 80 Turns, zejść poniżej morza w Diving Bells albo Neptune's Kingdom, odbyć fantastyczną wyprawę wewnątrz Tales of the Arabian Nights na kolejce Flying Carpet, odwiedzić świat piratów na Davy Jones' Locker, a także odwiedzić tropikalny raj i wulkan, jadąc kolejką na wyspie Mystery Island. Były tam też kolejki pełne emocji, jak Whirlpool, Flying Fish, wyścig samochodowy, przejażdżka gondolą, na safari oraz przestrzeń poświęcona dzieciom nazwana Fun Forest. Pokazy lwa morskiego wykonywano w cyrku morskim Sea Circus.
Od czasu, gdy frekwencja w parku zaczęła maleć, ze względu konkurencji ze strony Disneylandu oraz parków Knott's Berry Farm i Marineland, został on sprzedany po dwóch sezonach i odziedziczony przez nowych właścicieli, którzy powstrzymali park od podupadnięcia. Podczas, gdy Santa Monica przebudowywała okoliczne rejony w celu wybudowania wysokich apartamentowców i nowych mieszkań, dojazd do parku stał się trudny dla stałych klientów i został on zmuszony do ogłoszenia bankructwa w 1967. Park uległ serii podpaleń, poczynając od roku 1970 i został zburzony w 1974. Inną starzejącą się atrakcją lat sześćdziesiątych był park Aragon Ballroom, w którym przez długi czas nagrywano musical telewizyjny "The Lawrence Welk Show" oraz show Spade'a Colleya, a w późniejszym okresie klub Cheetah Club, w którym występowały kapele rokowe, takie jak The Doors, Blue Cheer i wiele innych. Został on spalony w pożarze z roku 1970. Okolica wokół Pacific Ocean Park w południowej części Santa Monica jest znana jako "Dogtown". Jest to błędne przekonanie, że Dogtown znajduje się w Venice. Oryginalny sklep surfingowy i skateboardingowy wciąż można znaleźć na ulicy Main Street w Santa Monica. Venice i Santa Monica były domem dla pionierów skateboardingu, Z-Boys, którzy zostali przedstawieni w filmie dokumentalnym, "Dogtown and Z-Boys". Mało znanym faktem jest, że Pacific Ocean Park znajdował się właściwie całkowicie w Santa Monica – zaczynał się na końcu bulwaru Ocean Park Boulevard i ciągnął się do miejsca, w którym Venice spotykało się z Santa Monica.
Producent Roger Corman został właścicielem wytwórni filmowej Concorde/New Horizons Studio, na Main Street, gdzie nakręcono wiele filmów. Wytwórnia została zrównana z ziemią, by wybudować lofty dla Venice Art Lofts i Dogtown Station.

</doc>
<doc id="720822" url="https://pl.wikipedia.org/wiki?curid=720822" title="Glaukofan">
Glaukofan

Glaukofan – minerał z gromady krzemianów zaliczany do grupy amfiboli. Należy do grupy minerałów bardzo rzadkich spotykanych tylko w niektórych rejonach Ziemi.
Nazwa pochodzi od gr. "glaukos" = niebieski i "fanos" = pojawiać się i nawiązuje do barwy tego minerału.
Właściwości.
Tworzy kryształy o pokroju słupkowym lub igiełkowym; wrosłe. Bardzo rzadko tworzy zbliźniaczenia. Występuje w skupieniach ziarnistych, włóknistych i promienistych. Jest kruchy, przeświecający, w cienkiej płytce wykazuje silny pleochroizm w odcieniach niebieskawych i zielonawych.
Występowanie.
Jest składnikiem skał metamorficznych, m.in. łupków glaukofanowych. Najczęściej współwystępuje z takimi minerałami jak: chloryt, muskowit, biotyt, paragonit, jadeit, epidot, granat, albit, kwarc. 
Miejsca występowania: Włochy, Szwajcaria, Francja, Grecja, Ukraina, Kazachstan, USA, Japonia. 
W Polsce występuje w Karkonoszach i Górach Kaczawskich.

</doc>
<doc id="720823" url="https://pl.wikipedia.org/wiki?curid=720823" title="Stade Wad Medani">
Stade Wad Medani

Stade Wad Medani – wielofunkcyjny stadion znajdujący się w mieście Wad Madani, w Sudanie. Na tym stadionie swoje mecze rozgrywa drużyna piłkarska Al-Ittihad Wad Medani. Stadion posiada 5000 miejsc siedzących.

</doc>
<doc id="720824" url="https://pl.wikipedia.org/wiki?curid=720824" title="Silvia Night">
Silvia Night



</doc>
<doc id="720825" url="https://pl.wikipedia.org/wiki?curid=720825" title="Imogen Cunningham">
Imogen Cunningham

Imogen Cunningham (ur. 12 kwietnia 1883 w Oregonie, zm. 24 czerwca 1976 w San Francisco) – amerykańska fotografka.
Życiorys.
Studiowała chemię na Uniwersytecie Waszyngtońskim, opłacając naukę z pensji sekretarki. Ukończyła także studia fotochemiczne w Dreźnie. W 1907 r., po zakończeniu studiów, rozpoczęła dwuletnie praktyki u Edwarda C. Curtisa, a w 1910 założyła studio portretowe w Seattle. W 1913 opublikowała artykuł, zachęcający kobiety do podejmowania kariery fotograficznej, zatytułowany "Photography as a Profession for Women""."
Razem z mężem, Roiem Partridgem i innymi artystami była założycielką i członkinią grupy f/64.
Jej główne obiekty fotografii to ludzie i rośliny domowe.
Miała troje dzieci.

</doc>
<doc id="720826" url="https://pl.wikipedia.org/wiki?curid=720826" title="Umowa adhezyjna">
Umowa adhezyjna

Umowa adhezyjna – kategoria umów, których najważniejsze warunki określa jeden z kontrahentów, zwykle ekonomicznie silniejszy, występujący często w pozycji monopolistycznej, drugi natomiast może je zaakceptować i przystąpić do umowy lub zrezygnować z jej zawarcia. Cechą umów adhezyjnych jest ich powtarzalność, masowość i w zasadzie jednakowa treść.
Typowymi kontraktami adhezyjnymi są umowy zawierane przez konsumentów z przedsiębiorcą, który posługuje się ogólnymi warunkami umów. Przykładem może być np. zawarcie umowy ubezpieczenia samochodu lub kupna produktu w dużym sklepie (w małych sklepikach może istnieć możliwość targowania się – a zatem możliwość zmiany warunków umowy).

</doc>
<doc id="720827" url="https://pl.wikipedia.org/wiki?curid=720827" title="Władysław Żebrowski">
Władysław Żebrowski



</doc>
<doc id="720832" url="https://pl.wikipedia.org/wiki?curid=720832" title="Szylele">
Szylele



</doc>
<doc id="720834" url="https://pl.wikipedia.org/wiki?curid=720834" title=".exe">
.exe



</doc>
<doc id="720835" url="https://pl.wikipedia.org/wiki?curid=720835" title=".pdf">
.pdf



</doc>
<doc id="720840" url="https://pl.wikipedia.org/wiki?curid=720840" title="Thomas Starzl">
Thomas Starzl

Thomas Earl Starzl (ur. 11 marca 1926 w Le Mars, zm. 4 marca 2017 w Pittsburghu) – amerykański lekarz, nazywany „ojcem współczesnej transplantologii”.
Życiorys.
Urodził się w Le Mars w stanie Iowa. Jego ojciec pochodził z Czechosłowacji, a matka z Irlandii. W 1952 uzyskał jednocześnie dyplomy ukończenia dwóch kierunków studiów w Northwestern University Medical School: medycyny i neurofizjologii. Po studiach przez 4 lata odbywał staż w Johns Hopkins Hospital w Baltimore. W latach 1962-1980 pracował w Uniwersytecie Kolorado () w Denver. Od roku 1981 do 2012 zatrudniony był na Uniwersytecie w Pittsburghu.
Był pierwszą osobą na świecie, która dokonała udanego przeszczepu wątroby. Miało to miejsce 23 lipca 1967 roku (pierwszą nieudaną próbę podjął, także jako pierwszy na świecie, 1 marca 1963 roku).
Został doktorem "honoris causa" 21 uniwersytetów w USA i na świecie, oraz laureatem wielu nagród takich jak m.in.:
Był też autorem ponad 1600 publikacji zamieszczonych w profesjonalnych czasopismach, 4 książek oraz 100 rozdziałów w podręcznikach.

</doc>
<doc id="720844" url="https://pl.wikipedia.org/wiki?curid=720844" title="Ribeckit">
Ribeckit

Riebeckit – minerał z gromady krzemianów, zaliczany do grupy amfiboli. Należy do grupy minerałów rzadkich, rozpowszechnionych tylko w niektórych rejonach Ziemi.
Nazwa pochodzi od nazwiska niemieckiego podróżnika Emila Riebecka (1853–1885).
Właściwości.
Zazwyczaj tworzy kryształy o pokroju słupkowym, pręcikowym, igiełkowym. Występuje w skupieniach ziarnistych, włóknistych, promienistych. Niektóre skupienia charakteryzują się wykształceniem azbestowym. Jest kruchy, przeświecający, łatwy do formowania, nie rozpuszcza się w kwasach; często zawiera glin, magnez, tytan. Jest minerałem skałotwórczym. Występuje w towarzystwie biotytu, nefelinu, albitu. 
Występowanie.
Minerał kwaśnych, alkalicznych skał magmowych bogatych w sód np.: granitów alkalicznych, ryolitów sodowych, sjenitów nefelinowych.
Miejsca występowania: RPA, Tanzania, Nigeria, USA – Kolorado, Oklahoma, Rosja – Płw. Kola, Mongolia, Francja, Hiszpania, Finlandia, Ukraina.
W Polsce znany z bezkwarcowych keratofirów okolic Bolkowa na Dolnym Śląsku oraz trachybazaltów Gór Suchych.

</doc>
<doc id="720845" url="https://pl.wikipedia.org/wiki?curid=720845" title="Fatalna godzina">
Fatalna godzina

Fatalna godzina – polski film fabularny z 1914 roku. Jest znany również pod alternatywnym tytułem Doktor Murski. Film nie zachował się do dnia dzisiejszego.

</doc>
<doc id="720846" url="https://pl.wikipedia.org/wiki?curid=720846" title="Stadion Al-Hilal">
Stadion Al-Hilal

Stadion Al-Hilal (Arabski: إستاد الهلال) to wielofunkcyjny stadion znajdujący się w mieście Omdurman, w Sudanie. Na tym stadionie swoje mecze rozgrywa drużyna piłkarska Al-Hilal Omdurman. Stadion został oddany do użytku 4 grudnia 1965, może pomieścić aż 45000 widzów. Mecz otwarcia na tym stadionie zespół Al-Hilal rozegrał z reprezentacją Ghany. Spotkanie zakończyło się remisem 1:1.

</doc>
<doc id="720849" url="https://pl.wikipedia.org/wiki?curid=720849" title="Thomas E. Starzl">
Thomas E. Starzl



</doc>
<doc id="720854" url="https://pl.wikipedia.org/wiki?curid=720854" title="Włodzimierz Jasiński">
Włodzimierz Jasiński

Włodzimierz Bronisław Jasiński (ur. 12 czerwca 1873 we Włocławku, zm. 17 kwietnia 1965 w Tuchowie) – polski duchowny rzymskokatolicki, rektor Wyższego Seminarium Duchownego w Łodzi w latach 1926–1930, biskup diecezjalny sandomierski w latach 1930–1934, biskup diecezjalny łódzki w latach 1935–1946, od 1946 arcybiskup tytularny Drizipary.
Życiorys.
Urodził się 12 czerwca 1873 we Włocławku. Ukończył miejscową szkołę realną. W latach 1890–1895 studiował w miejscowym seminarium duchownym. Na prezbitera został wyświęcony 13 października 1895 we Włocławku przez biskupa kujawsko-kaliskiego Aleksandra Kazimierza Bereśniewicza. Dalsze studia odbył eksternistycznie w Akademii Duchownej w Petersburgu, gdzie w 1913 na podstawie pracy "Opinie wychowawcze F.W. Foerstera w świetle nauki katolickiej" uzyskał stopień kandydata nauk teologicznych.
Pracował jako wikariusz w Tuliszkowie, Służewie, Kaliszu i Opatówku, a także jako rektor w Aleksandrowie Kujawskim i Kaliszu. W 1906 został prefektem Szkoły Handlowej w Kaliszu. W latach 1915–1918 był proboszczem parafii św. Bartłomieja w Koninie i dziekanem dekanatu konińskiego. Następnie w latach 1918–1926 zajmował stanowiska proboszcza parafii św. Jakuba w Piotrkowie Trybunalskim i dziekana dekanatu piotrkowskiego. W tym czasie przyczynił się do wyremontowana kościoła farnego i erygowania w mieście drugiej parafii – św. Jacka. W 1915 został ustanowiony kanonikiem honorowym, a w 1919 kanonikiem gremialnym Kapituły Kaliskiej, zaś w 1921 otrzymał godność prałata domowego Jego Świątobliwości. Był aktywnym działaczem oświatowym i społecznym. Należał do Polskiej Macierzy Szkolnej, organizował szkolnictwo średnie w Kaliszu i Koninie. Działał w Kaliskim Towarzystwie Dobroczynności. W latach 1917–1918 zasiadał w Radzie Miejskiej w Koninie, a w 1918 został wybrany do Rady Stanu. W 1925 został inkardynowany do diecezji łódzkiej, do której przyłączono część diecezji włocławskiej. Został radcą kurii biskupiej w Łodzi. W 1926 objął urząd rektora łódzkiego seminarium duchownego, w którym ponadto wykładał homiletykę. W 1927 został prezesem Towarzystwa Kultury Katolickiej. Pełnił funkcję sekretarza generalnego I Eucharystycznego Kongresu Eucharystycznego Diecezjalnego, który odbył się w Łodzi w 1928. W diecezji tworzył struktury Akcji Katolickiej.
21 sierpnia 1930 papież Pius XI mianował go biskupem diecezjalnym diecezji sandomierskiej. Sakrę biskupią przyjął 5 października 1930 w katedrze św. Stanisława Kostki w Łodzi. Konsekrował go kardynał Aleksander Kakowski, arcybiskup metropolita warszawski, w asyście Mariana Leona Fulmana, biskupa diecezjalnego lubelskiego, i Wincentego Tymienieckiego, biskupa diecezjalnego łódzkiego. Na swoje zawołanie biskupie wybrał słowa „"Recta recte"”. Ingres do katedry w Sandomierzu odbył 12 października 1930. Jako ordynariusz sandomierski zarządził renowację kościoła katedralnego, w wyremontowanym Domu Długosza utworzył muzeum diecezjalne, w 1931 przeprowadził w Radomiu Diecezjalny Kongres Eucharystyczny, a także założył tygodnik religijno-społeczny „Siewca Prawdy”.
30 listopada 1934 papież Pius XI przeniósł go na urząd biskupa diecezjalnego diecezji łódzkiej. Ingres do katedry w Łodzi odbył 27 stycznia 1935. Przeprowadził reorganizację kurii biskupiej i sądu biskupiego. Kontynuował budownictwo sakralne zapoczątkowane przez poprzednika, ponadto erygował 20 parafii. Jego staraniem w katedrze urządzono kryptę biskupów łódzkich. Przyczynił się do rozbudowania gmachu seminarium duchownego o trzypiętrowe skrzydło, otynkowania całego budynku i założenia w nim centralnego ogrzewania. Założył Instytut Wyższej Kultury Religijnej oraz muzeum diecezjalne. W zakresie pomocy społecznej ustanowił Stowarzyszenie Rzymskokatolickich Kas Pożyczek Bezprocentowych Diecezji Łódzkiej, ponadto w diecezji kontynuowały działalność powstałe z inicjatywy jego poprzednika Biskupi Komitet Kolonii Letnich oraz Biskupi Komitet Pomocy dla Najbiedniejszych Doraźny Posiłek. Utrzymywał dobre stosunki z władzami sanacyjnymi. W 1939 otrzymał poparcie ministra Józefa Becka na urząd arcybiskupa warszawskiego.
Po wybuchu II wojny światowej, mimo grożącego niebezpieczeństwa, wraz z biskupem pomocniczym Kazimierzem Tomczakiem pozostał w Łodzi. Patronował Okręgowemu Łódzkiemu Komitetowi Społecznemu Niesienia Pomocy Żołnierzom i ich Rodzinom. Po zajęciu Łodzi przez wojska niemieckie władze okupacyjne osadziły go w areszcie domowym, ale już w październiku 1939 umożliwiły mu wykonywanie obowiązków duszpasterskich. Stolicy Apostolskiej przekazywał informacje o sytuacji w Generalnej Guberni. Wraz z pracownikami kurialnymi w maju 1941 został wywieziony przez Niemców do domu rekolekcyjnego w Szczawinie, a w sierpniu 1941 do klasztoru reformatorów w Bieczu w diecezji tarnowskiej. Interwencje przedstawicieli Watykanu w sprawie jego powrotu do diecezji okazały się nieskuteczne. Dopiero w listopadzie 1944 w następstwie zbliżenia się frontu uzyskał zgodę na wyjazd do Piotrkowa Trybunalskiego, gdzie wznowił rządy.
Do Łodzi powrócił w lutym 1945. Wzywał diecezjan do zakładania oddziałów Caritasu i niesienia pomocy potrzebującym. Wobec komunistycznych władz wykazywał ugodową i lojalną postawę. Do wiernych zwracał się z apelem o udział w referendum w 1946 i wyborach do Sejmu Ustawodawczego w 1947, a po zwycięstwie obozu rządowego w wyborach (jako jedyny ordynariusz w Polsce) zarządził bicie w kościelne dzwony. Z miejscowymi funkcjonariuszami, w tym z szefem łódzkiego Urzędu Bezpieczeństwa Mieczysławem Moczarem, pozostawał w dobrych stosunkach. Stanowisko wykazywane wobec władz ludowych stało się powodem konfliktu z innymi biskupami, w związku z którym we wrześniu 1946 napisał list do papieża z informacją, że ze względu na stan zdrowia nie może dalej zarządzać diecezją. Oczekiwał, choć nie ujął tego w liście, wyznaczenia mu do pomocy biskupa koadiutora, jednak prawdopodobnie z inicjatywy prymasa Augusta Hlonda papież Pius XII 20 grudnia 1946 zwolnił go z pełnienia obowiązków biskupa diecezjalnego łódzkiego i jednocześnie podniósł go do godności arcybiskupa tytularnego Drizipary. W marcu 1947 przeniósł się do klasztoru redemptorystów w Tuchowie w diecezji tarnowskiej.
W Episkopacie Polskim należał do Komisji Głównej, Komisji Szkolnej i Komisji Papieskiej do Spraw Wykonywania Konkordatu. W 1947 był współkonsekratorem w czasie sakry biskupa pomocniczego tarnowskiego Karola Pękali.
Zmarł 17 kwietnia 1965 w Tuchowie. Początkowo został pochowany w miejscowym kościele. 10 marca 1968 trumnę z jego zwłokami złożono w podziemiach łódzkiej katedry.
Odznaczenia i wyróżnienia.
Postanowieniem prezydenta RP Ignacego Mościckiego z 11 listopada 1936 został odznaczony Krzyżem Komandorskim Orderu Odrodzenia Polski.
W 1935 otrzymał tytuł honorowego obywatela Sandomierza.
W 1924 wygrał plebiscyt „Dnia Piotrkowskiego” na najpopularniejszego i najwybitniejszego mieszkańca.

</doc>
<doc id="720862" url="https://pl.wikipedia.org/wiki?curid=720862" title="Stranraer">
Stranraer

Stranraer (gael. "An t-Sròn Reamhar") – miasto w południowo-zachodniej Szkocji w hrabstwie Dumfries and Galloway (historycznie w Wigtownshire), położone nad zatoką Loch Ryan, u nasady półwyspu Rhins of Galloway. W 2011 roku liczyło 10 593 mieszkańców.
Miasto portowe z przywilejem targowym rozwinęło się jako główny ośrodek handlu w zachodniej części regionu Galloway. Dawniej ważny port promowy, obsługujący połączenia do Irlandii Północnej (w 2011 roku przystań promowa została przeniesiona do pobliskiego Cairnryan).
Do głównych zabytków należą Castle of St John – wieża rycerska z XVI wieku, North West Castle – XIX-wieczny hotel, dawniej dom odkrywcy Johna Rossa oraz Stranraer Museum – muzeum mieszczące się w dawnym ratuszu z XVIII wieku.

</doc>
<doc id="720864" url="https://pl.wikipedia.org/wiki?curid=720864" title="Tighina">
Tighina



</doc>
<doc id="720871" url="https://pl.wikipedia.org/wiki?curid=720871" title="Stefan I (biskup lubuski)">
Stefan I (biskup lubuski)

Stefan I (zm. 4 kwietnia 1156?) – drugi po Bernardzie biskup lubuski. 
Zachowały się dwie lub trzy wzmianki źródłowe dotyczące tego ordynariusza:
Być może do niego odnosi się też wpis w Roczniku kapitulnym krakowskim rejestrujący pod rokiem 1156 śmierć biskupa o imieniu Stefan bez podania jego diecezji.
Dla określenia politycznej roli Stefana I biskupa lubuskiego istotna jest pierwsza wzmianka źródłowa. Na dokumencie wystawionym przez księcia Bolesława Kędzierzawego wymieniony jest obok komesa Jaksy, prawdopodobnego inicjatora działań zmierzających do obrony polskich interesów w księstwie Sprewian. Zatem, spotkanie we Wrocławiu mogło być poświęcone uzgodnieniu współdziałania polskich czynników politycznych i kościelnych na tym obszarze oraz wyznaczeniu biskupstwu lubuskiemu jakiejś roli w jego chrystianizacji.

</doc>
<doc id="720876" url="https://pl.wikipedia.org/wiki?curid=720876" title="Sarah Chang">
Sarah Chang

Sarah Chang (ur. 10 grudnia 1980 w Filadelfii) – amerykańska skrzypaczka.
Częściowa dyskografia.
Nagrania dla EMI Classics:

</doc>
<doc id="720878" url="https://pl.wikipedia.org/wiki?curid=720878" title="Stade de Al-Merrikh">
Stade de Al-Merrikh

Stade de Al-Merrikh to wielofunkcyjny stadion znajdujący się w mieście Omdurman, w Sudanie. Został oddany do użytku w roku 1965. Na tym stadionie swoje mecze rozgrywa drużyna Al-Merrikh. Stadion posiada 42 000 miejsc siedzących.

</doc>
<doc id="720880" url="https://pl.wikipedia.org/wiki?curid=720880" title="Zgnilizna strzały">
Zgnilizna strzały

Zgnilizna strzały - wada drewna, występująca w środkowej części pnia drzew. Wywołują ją różne grzyby rozkładającą tkankę drzewa. Porażone drewno przybiera bardzo różnorodne zabarwienia, w zależności od gatunków drzewa i grzyba.
Zewnętrznym objawem zgnilizny strzały jest często huba (owocnik grzyba), lub dziupla. Przydatność drewna porażonego przez zgniliznę zależy przede wszystkim od jej rodzaju, a także od wielkości i rozmieszczenia. Drewno ze zgnilizną miękką występującą na całym przekroju podłużnym drewna, albo rozrzuconą na powierzchni przekroju poprzecznego nie nadaje się do produkcji sortymentów użytkowych.

</doc>
<doc id="720884" url="https://pl.wikipedia.org/wiki?curid=720884" title="Zgnilizna rozrzucona">
Zgnilizna rozrzucona

Zgnilizna rozrzucona, zgnilizna rozproszona – wada drewna, forma występowania zgnilizn na przekroju poprzecznym pnia drzew. Występuje w postaci rozrzuconych plam, widocznych zarówno w wewnętrznych jak i zewnętrznych warstwach drewna.
W źle składowanym drewnie plamy te łączą się, zajmując cały przekrój czoła. Zgniliznę rozrzuconą spotyka się przeważnie w drewnie gatunków beztwardzielowych, obniża ona wyraźnie jego wytrzymałość. Z technologicznego punktu widzenia jest najgorszą formą występowania zgnilizn.
Wymiary plam nieregularnie rozrzuconych określa się szacunkowo w procentach lub ułamkowo do powierzchni czoła.

</doc>
<doc id="720885" url="https://pl.wikipedia.org/wiki?curid=720885" title="TRC (Formaty plików komputerowych)">
TRC (Formaty plików komputerowych)

TRC ( – ślad) – format (rozszerzenie) plików zawierających źródło informacji debugowania kolejnych wykonań programu opisane przez podstawowe parametry wykonania. Format ten używany w systemach DOS czy Oracle jako "plik zrzutu", jak również w wielu urządzeniach pomiarowych plik zapisu analizy zmiennych danych graficznych (parametry sygnału oscyloskopów etc.).

</doc>
<doc id="720887" url="https://pl.wikipedia.org/wiki?curid=720887" title="Nokia 6680">
Nokia 6680

Nokia 6680 – model telefonu komórkowego firmy Nokia.

</doc>
<doc id="720888" url="https://pl.wikipedia.org/wiki?curid=720888" title="Crossyt">
Crossyt

Crossyt (krossyt) – minerał z gromady krzemianów, zaliczany do grupy amfiboli. Prawdopodobnie jest minerałem pośrednim pomiędzy glaukofanem a riebeckitem.
Nazwa pochodzi od nazwiska Charlesa Whitmana Crossa (1854–1949), geologa i podróżnika pochodzącego z USA.
Charakterystyka.
Właściwości.
Tworzy kryształy o pokroju słupkowym, igiełkowym. Występuje w skupieniach zbitych, ziarnistych włóknistych, promienistych.
W cienkiej płytce wykazuje wybitny pleochroizm w odcieniach fioletowoszarych, niebieskich i bladożółtawych.
Występowanie.
Występuje w skałach metamorficznych ukształtowanych w warunkach niskich temperatur i ciśnień. Rzadki składnik niektórych łupkow krystalicznych. Współwystępuje w towarzystwie albitu.
Miejsca występowania:
Zobacz też.
krzemiany, glaukofan, riebeckit, amfibole.

</doc>
<doc id="720891" url="https://pl.wikipedia.org/wiki?curid=720891" title="Borek (powiat krapkowicki)">
Borek (powiat krapkowicki)

Borek () – wieś w Polsce położona w województwie opolskim, w powiecie krapkowickim, w gminie Krapkowice.
Nazwa.
W swojej historii Borek zwany był też jako Boreck (1784 r.) i Waldwinkel. 1 czerwca 1948 r. nadano miejscowości, wówczas administracyjnie związanej ze Ściborowicami i należącej do powiatu prudnickiego, polską nazwę "Borek".
Historia.
Najwcześniejsza wzmianka o miejscowości pochodzi z 1720 r., a pierwszym, powstałym w niej budynkiem, miała być leśniczówka. W 1730 r. istniał już folwark, który w 1784 r. należał do von Oppersdorffów. Za ich czasów miejscowość przeżywała okres rozbudowy.
Religia.
Katolicy przynależą do parafii rzymskokatolickiej w Komornikach.
Osoby związane z miejscowością.
Piotr Miczka (ur. 22 lutego 1942 r. w Borku, zm. 3 marca 2020 r. w Brożcu) – wieloletni samorządowiec, wójt gminy Walce w latach 1994–2006.

</doc>
<doc id="720892" url="https://pl.wikipedia.org/wiki?curid=720892" title="Gela Calcio">
Gela Calcio

Gela Calcio - włoski klub sportowy mający swą siedzibę w Gela, na Sycylii. Klub został założony w 1975 roku, a ponownie reaktywowany w 2006. W sezonie 2005-2006 Gela grała w Serie C1/B, lecz w wyniku bankructwa została zdegradowana do Serie C2/C.

</doc>
<doc id="720893" url="https://pl.wikipedia.org/wiki?curid=720893" title="Eva Angelina">
Eva Angelina

Eva Angelina (ur. 14 marca 1985 w Huntington Beach) – amerykańska aktorka pornograficzna pochodzenia kubańskiego, chińskiego angielskiego i irlandzkiego.
Życiorys.
Wczesne lata.
Urodziła się w Huntington Beach w stanie Kalifornia. Pierwsze dwa lata życia spędziła w Madrycie w Hiszpanii. Kiedy miała osiem lat, jej ojciec został wynajęty przez szwajcarskie wojsko, by zbudować samoloty dla kraju. W Szwajcarii spędziła dwa lata. Wychowywała się potem w Orange, gdzie uczyła się w Foothill High School.
Przyznała w jednym z wywiadów, że w wieku 13 lat zaczęła kręcić amatorskie filmy pornograficzne ze swoim udziałem.
Kariera.
Karierę w branży pornograficznej rozpoczęła w czerwcu 2003 roku, w wieku osiemnastu lat w serii "Shane's World" z Mr. Pete w produkcjach: "Teens Revealed 3", "Santeria", "Deep Throat This 18", "College Invasion 2" i "College Invasion 3". W filmach nosiła okulary korekcyjne, ponieważ miała słaby wzrok. W maju 2004 na krótko wycofała się z branży. Zaczęła pracować we włoskiej restauracji w Valencii i wróciła do szkoły w tym samym mieście.
Powróciła na ekran w filmie "Elite" (2005). Stała się szczególnie popularna w USA i Hiszpanii. Mając 21 lat już trzykrotnie została wybrana największą gwiazdką wytwórni: Fox (luty, 2006), Hustler (listopad, 2005) i Genesis (październik, 2005).
W 2010 miesięcznik „Maxim” nazwał ją jedną z dwunastu najlepszych gwiazd porno.
W swojej karierze zdobyła wiele prestiżowych nagród.
Wystąpiła też w filmach dokumentalnych: "Undivided: The Preston and Steve Experience" (2011) Seana McKnighta, "By Any Means Necessary" (2015) Trevora Clarka Thalina i "X-Rated: The Greatest Adult Movies of All Time" (2015) Bryna Pryora.
W 2007 i 2011–2017 pracowała dla Kink.com w scenach sadomasochistycznych, takimi jak uległość, głębokie gardło, rimming, cunnilingus, kobieca ejakulacja, fisting analny i pochwowy, pegging, gang bang, bukkake, fetysz stóp, plucie i bicie. Były to serie "Bound Gang Bangs", "Dungeon Sex", "Hogtied", "Sex and Submission", "Whipped Ass", "Wired Pussy" z Jamesem Deenem, Marco Banderasem, Ryanem Drillerem, Karlo Karrerą, Tonym Martinezem, Alexem Gonzem, Sandrą Romain, Renae Cruz, Gianną Lynn, Markiem Davisem, Regan Reese i Claire Adams. 
W 2012 była nominowana do branżowej nagrody AVN Award w kategorii najlepsza scena seksu z podwójną penetracją z Jamesem Deenem i Jordanem Ashem w filmie Brazzers "Pornstars Punishment 2" (2010). Z kolei produkcja Elegant Angel "Evalutionary 2" (2012) w reż. Williama H. Nutsacka przyniosła jej dwie nominacje do AVN Award w kategorii najlepsza scena seksu z podwójną penetracją z Jamesem Deenem i Mr. Pete oraz najlepsza scena triolizmu z Lily Carter i Mickiem Blue. 
Życie prywatne.
Poza planem filmowym spotykała się z Nickiem Manningiem i Voodoo (2005). 22 grudnia 2007 poślubiła Danny’ego Mountaina, z którym ma córkę Silvi (ur. 8 grudnia 2008). Jednak w roku 2009 doszło do rozwodu. Po urodzeniu córki, w 2008 roku przestała występować w filmach porno, ale powróciła do branży w roku 2009, występując w takich filmach jak "Evalutionary" czy "Deviance".

</doc>
<doc id="720894" url="https://pl.wikipedia.org/wiki?curid=720894" title="Kim Benedix Petersen">
Kim Benedix Petersen



</doc>
<doc id="720898" url="https://pl.wikipedia.org/wiki?curid=720898" title="Agata Fisz">
Agata Fisz

Agata Fisz (ur. 13 maja 1973 w Chełmie) – polska samorządowiec, w latach 2006–2018 prezydent Chełma.
Życiorys.
Ukończyła studia na Wydziale Inżynierii Budowlanej i Sanitarnej Politechniki Lubelskiej. Pracowała w chełmskim urzędzie miasta, jako prezes Chełmskiego Towarzystwa Budownictwa Społecznego i w Lubelskiej Wojewódzkiej Dyrekcji Inwestycji.
Była przewodniczącą komitetu wyborczego SLD-UP w Chełmie, w 2002 z jego ramienia uzyskała mandat radnej tego miasta. W drugiej turze wyborów samorządowych w 2006 została wybrana na stanowisko prezydenta Chełma, kandydując jako przedstawicielka lokalnego komitetu związanego z SLD. W 2010 i w 2014 uzyskiwała reelekcję – odpowiednio w pierwszej i w drugiej turze głosowania. W 2018 w pierwszej turze zajęła pierwsze miejsce z wynikiem 43,5% głosów, jednak w drugiej turze przegrała z Jakubem Banaszkiem, uzyskując 49,1% głosów. Została natomiast w tych samych wyborach wybrana na radną miejską w Chełmie. W kwietniu 2019 została pełnomocnikiem zarządu ds. inwestycji i rozwoju w Miejskim Przedsiębiorstwie Gospodarki Komunalnej we Włodawie.

</doc>
<doc id="720905" url="https://pl.wikipedia.org/wiki?curid=720905" title="Góra Józefowa">
Góra Józefowa



</doc>
<doc id="720910" url="https://pl.wikipedia.org/wiki?curid=720910" title="Józef Wawrzyniec Krasiński">
Józef Wawrzyniec Krasiński

Józef Wawrzyniec Krasiński herbu Ślepowron (ur. 10 sierpnia 1783 w Zegrzu, zm. 14 października lub 19 października 1845 w Krakowie) – literat i pamiętnikarz, mistrz dworu królewskiego Mikołaja I Romanowa w 1830 roku, senator-kasztelan Królestwa Polskiego (kongresowego) w 1829 roku, major Armii Księstwa Warszawskiego, wolnomularz.
Był synem Kazimierza i Anny Ossolińskiej. 27 września 1809 zawarł związek małżeński z Emilią Ossolińską, z którą miał pięcioro dzieci: Stanisława Aleksego, Karola Joachima, Adama Henryka i Paulinę żonę Ludwika Górskiego i Mariannę.
Po wybuchu insurekcji przeniósł się z rodzicami do Zamościa gdzie uczęszczał przez 2 lata do liceum. W 1802 osiedlił się w rodzinnych Radziejowicach. Na krótko wyjechał na studia uniwersyteckie w Lipsku. Od 1806 służył w Wojsku Polskim zgłaszając się na ochotnika do 5 pułku piechoty. Od 16 czerwca 1808 kierował w randze majora administracją gwardii narodowej w Warszawie. W 1810 organizował gwardię narodową i spisy wojskowe w departamentach krakowskim i radomskim, 15 grudnia 1811 r. otrzymał dymisję z gwardii na własne żądanie, mianowany został członkiem komisji obrachunkowej sprawdzającej rachunki wojskowe. W 1812 powrócił do wojska i jako adiutant gen. Karola Kniaziewicza uczestniczył w wojnie przeciw Rosji. W sierpniu 1812 awansował na podpułkownika 1 pułku strzelców konnych. Przy boku Kniaziewicza, a następnie Józefa Zajączka uczestniczył w odwrocie wojsk polskich. W toku walk o przeprawę przez Berezynę uniósł z pola bitwy rannych kolejno Zajączka i Kniaziewicza i pomagał przy ich transportowaniu do Wilna. Wraz z Kniaziewiczem przybył do Zegrza, a następnie schronił się do Krakowa i Galicji; 31 marca 1813 r. otrzymał definitywną dymisję z wojska. W 1816 został członkiem Dyrekcji Teatrów Warszawskich, a później senatorem-kasztelanem (od 1829) i ochmistrzem dworu polskiego cara Mikołaja I. Tytuł hrabiowski uzyskał w 1820. wybrano go także marszałkiem sejmiku błońskiego, z ramienia którego posłował na sejmy 1820 i 1825. W okresie powstania listopadowego w stopniu pułkownika dowodził 1 pułkiem gwardii narodowej w Warszawie. Po upadku powstania wyjechał do Krakowa. Opracował i wydał "Przewodnik dla podróżujących w Polsce i Rzeczypospolitej Krakowskiej" wydany w 1821. Pozostawił po sobie "Pamiętniki od r. 1790–1831" drukowane w Bibliotece Warszawskiej.
Jako senator podpisał 25 stycznia 1831 roku akt detronizacji Mikołaja I Romanowa.
Odznaczony Złotym Krzyżem Virtuti Militari w 1810 i Krzyż Kawalerski Legii Honorowej w 1812 oraz Orderem Świętego Stanisława I klasy w 1826 roku. Zmarł w Krakowie, pochowany został w kościele parafialnym w Zegrzu.

</doc>
<doc id="720911" url="https://pl.wikipedia.org/wiki?curid=720911" title="Alphonsus de Spina">
Alphonsus de Spina

Alphonsus de Spina – średniowieczny pisarz, jako pierwszy w 1467 roku wydał drukowany traktat o czarnoksięstwie "Fortalicium Fidei".
Wyróżniał się od innych artystów w swojej epoce umiarkowaną pozycją w kwestii czarów, np. uważał on loty czarownic za złudzenie. Jego dzieło roi się od antysemickich przypowieści. Oceniał, że mniej więcej jedna trzecia początkowej liczby aniołów stała się diabłami. Był on nawróconym Żydem, który został franciszkaninem. Następnie został spowiednikiem Jana Kastylijskiego, co pociągnęło za sobą następne awanse. Został profesorem uniwersytetu w Salamance, a tuż przed śmiercią został nominowany na biskupa Thermopolis.

</doc>
<doc id="720912" url="https://pl.wikipedia.org/wiki?curid=720912" title="FC Giugliano 1928">
FC Giugliano 1928

FC Giugliano 1928, włoski klub piłkarski mający swą siedzibę w Giugliano in Campania w Kampanii. Klub został założony w 1928 roku. Obecnie drużyna gra w Serie C. Barwy klubowe to żółty i niebieski.

</doc>
<doc id="720913" url="https://pl.wikipedia.org/wiki?curid=720913" title="Isaach De Bankole">
Isaach De Bankole



</doc>
<doc id="720914" url="https://pl.wikipedia.org/wiki?curid=720914" title="Polski Związek Bilardowy">
Polski Związek Bilardowy

Polski Związek Bilardowy swoje istnienie datuje od roku 1992, rejestrację uzyskał w 1993 r. Pierwszym prezesem był Janusz Kuśnierz. Rozegrano wtedy pierwsze współczesne oficjalne Bilardowe Mistrzostwa Polski, które odbyły się w Katowickim "Spodku", gdzie spotkało się 64 pionierów sportu bilardowego. Historycznym zwycięzcą został Krzysztof Kutacha. Powstanie Związku bardzo zaktywizowało środowisko. W ciągu pierwszych dwóch lat w szeregi PZBil wstąpiło ok. 50 klubów i 500 zawodników. W 1994 roku PZBil został członkiem the European Pocket Billiard Federation. W marcu 1995 roku Walne Zgromadzenie wybrało nowe władze. Prezesem został Marcin Krzemiński, który przewodził Związkowi do dnia 15 maja 2007 roku. Od tego dnia na Prezesem Zarządu był Grzegorz Kędzierski. W 2021roku nowym prezesem Został wybrany Dariusz Kobacki . W chwili obecnej w skład Zarządu wchodzi Dariusz Kobacki - prezes Grzegorz Kędzierski - wiceprezes Arkadiusz Sząszor - wiceprezes Izabela Gajek - Sekretarz Generalny. 
Głównymi celami określonymi przez Zgromadzenie było doprowadzenie do uznania Związku przez UKFiT, profesjonalizacja życia sportowego oraz utworzenie zaplecza juniorskiego. Efekty pracy przyszły bardzo szybko. UKFiT "przyjął" PZBil już trzy miesiące później. Ruszyła ogólnopolska liga bilardowa, w której gra obecnie blisko 60 zespołów. W ciągu trzydziestu lat Związek wydał licencje dla ponad 5.000 zawodników oraz ponad 200 klubów. W szkołach od 1997 roku przy wsparciu ministerstwa doposażono i uruchomiono prawie 200 sportowych sekcji bilardowych. Przez Uczniowskie Kluby Sportowe "przeszło" ponad 30.000 dzieci. Zawodnicy PZBil zdobyli w tym czasie ponad 250 medali w głównych imprezach na świecie i Europie. W tym bogatym dorobku są medale mistrzostw świata : złoty Szewczyka Wojciecha w 10 bil ( 2022) , srebrny Wiktora Zielińskiego w 8 bil ( 2022) oraz srebrny w parach Karol Skowerski - Wojciech Szewczyk ( 2012 ) ponad 100 medali zdobytych w mistrzostwach Europy seniorów (G.Gronowska, R.Babica, M. Roter, K.Stawarz, T.Kapłan, M.Śniegocki, K.Skowerski, M. Skoneczny, K.Wesołowska, A. Skoneczny, I. Łącka, O. Czupryńska, B. Rozwadowski, W. Trajdos, P. Kudlik, M. Czarnecki, M. Fortuńśki, K. Juszczyszyn, M. Ząbek, S. Batkowski, D. Macioł. W. Szewczyk ) w tym 30 złotych. Kilkukrotnie zwyciężał w pucharach świata w trikach bilardowych Bogdan Wołkowski. W roku 2002 przekroczyliśmy barierę sportową. Nasz reprezentant Karol Skowerski stanął na podium mistrzostw świata juniorów na Tajwanie. Rok później na najważniejszej imprezie juniorskiej Łopotko i Śniegocki zdobyli ponownie brązowe medale MŚ juniorów, a dwa lata później Adam Skoneczny. Absolutną dominację w juniorach pokazaliśmy w 2011 roku, kiedy to nasi reprezentanci zdobyli w mistrzostwach świata dwa złota, wśród chłopców Marek Kudlik oraz dziewcząt Oliwia Czupryńska. Dodatkowo srebro wywalczył Konrad Piekarski. W kategorii juniorów mistrzem świata został również Daniel Macioł - w 2015 roku. Dominik Jastrząb - 2021 Szymon , Dominika Pawełczyk - 2021, Szymon Kural - 2022. W swojej kolekcji medale srebrne i brązowe maja jeszcze - Krystian Ćwikła, Kamil Sząszor i Wiktor Zieliński .
Kolejny przełomowy moment nastąpił w 2012 roku. We wrześniu nasz duet Karol Skowerski - Wojciech Szewczyk zdobył pierwszy historyczny medal w mistrzostwach świata seniorów. Było to srebro wywalczone w turnieju par World Cup of Pool na Filipinach. Po raz kolejny w annałch na stałe zapisał się Karol Skowerski, który w październiku 2012 roku wygrał jeden z najbardziej prestiżowych turniejów na świecie World Pool Masters. Dodatkowo w finale pokonał innego reprezentanta Polski Mateusza Śniegockiego. Od tego momentu nasi zawodnicy regularnie zaczęli przywozić medale z Mistrzostw Europy seniorów, a w roku 2022 rozpoczęły się regularne świetne wyniki w imprezach światowych 
Polska była organizatorem Światowej Ligi Bilardowej, World Pool Masters, mistrzostw świata juniorów i osób na wózkach inwalidzkich, finałów Mistrzostw Europy oraz Klubowego Pucharu Europy. W 2023 roku Polski Związek Bilardowy wspólnie z firmą Matchroom zorganizował w Kielcach mistrzostwa świata zawodowców w 9 bil transmitowane do blisko 50 krajów na całym świecie. Związek uzyskał także status członka wspierającego Polskiego Komitetu Olimpijskiego. W latach 2005-2012 roku w ścisłym Zarządzie Europejskiej Federacji Bilardowej zasiadał Marcin Krzemiński. Od 2012 roku jest on w ścisłym Zarządzie Światowej Konfederacji Sportów Bilardowych. W roku 2022 do Zarządu Europejskiej Federacji Bilardowej wybrany został Grzegorz Kędzierski.
BIURO ZARZĄDU:.
Polski Związek Bilardowy
25-547 Kielce 
ul. Warszawska 155
tel. +48 797 328 693
HISTORIA BILARDA.
Pierwszą publikacją o bilardzie był wydany w Londynie w 1674 r. traktat "Gracz doskonały". Autorem tej pozycji był Charles Cotton. Wielu współczesnym Polakom do dzisiaj bilard niestety kojarzy się z grą wyższych sfer. Fala amerykańskich filmów przemocy wkomponowała stół bilardowy w grono rekwizytów walki. Obraz ten poważnie utrudnia rozwój tej gry. Pamiętajmy jednak, że prawdziwy bilard, to zajęcie dla dżentelmenów i dam narzucający grającym kulturę zachowania i stroju. Bilard dzisiaj to także dyscyplina sportu, która być może już w najbliższym czasie będzie rozgrywana na Igrzykach Olimpijskich. Co niesie ze sobą gra na zielonym suknie? Z pewnością uczy precyzji i koncentracji. Pobudza wyobraźnię i zmusza do przewidywania. Chcąc nie chcąc przypomina prawa fizyki i geometrii. Rygorystyczny regulamin sportowy narzuca konieczność etycznego postępowania, a sportowe współzawodnictwo uczy pracowitości i aktywności. Bilard ma jeszcze jedną ważną cechę. Ze względu na swój charakter jest sportem rodzinnym. Mogą w nim uczestniczyć zarówno młodzi jak i starsi, zdrowi razem z tymi, którym w życiu nie dane było posiąść pełnej sprawności fizycznej, mały z dużym, chudy z grubym. A co najważniejsze - wszyscy mają równe szanse. Światowe doświadczenia pokazały, że bilard jest dobrym narzędziem w rehabilitacji osób niepełnosprawnych, a także płaszczyzną integracji środowiskowej
Pewnie mało kto sobie zdaje sprawę z tego, że bilard jest dość starym sportem. Dowody na jego istnienie są z XV wieku, ale niektórzy sugerują, że bilard powstał już w starożytności. Są też takie zdania jak to, że bilard pochodzi z Bliskiego Wschodu, a nawet Chin. Szekspir swoim bohaterom z powieści kazał grać w bilard, w starożytnej Aleksandrii. To wszystko owiane jest legendami i nie ma jednoznacznych dowodów na prawdziwy wiek i miejsce powstania gry bilard. Pewne jednak jest to, że w średniowiecznej Europie na przełomie XIII i XIV wieku, gdy polowania, turnieje rycerskie i bale dworskie przestały wystarczać mieszkańcom pałaców i zamków, zaczęto poszukiwać innych rozrywek. Wśród zabaw organizowanych w XIII wieku w ogrodach i parkach znalazła się gra, w której uczestnicy za pomocą zakrzywionego kija wbijali kule pomiędzy słupki. Przewrotna aura nie pozwalała kontynuować tej zabawy pod otwartym niebem. Przywędrowały wiec kije i kule pod dach. Parkiety pałacowe i kunsztowne meble zaczęły przeżywając ciężki okres. Podczas zaciętych pojedynków rozgrywanych przez arystokracje  i duchowieństwo obijano zabytkowe komody i stoły. Pękały wspaniale wazy i salonowe tynki, co niezbyt cieszyło gospodarzy obiektów. W 1469 r. nadworny stolarz francuskiego dworu Henry de Vigne otrzymał od Króla Ludwika XI polecenie rozwiązania tego problemu. Przedsiębiorczy rzemieślnik zaprojektował i wykonał stół, którego blat otoczony był bandami. Powstanie stołu wymusiło kolejne zmiany. Stracił racje bytu zakrzywiony kij, gdyż łatwiej było uderzać kule (bile) prostym kijem. Surowy dotychczas blat stołu pokryto materiałem, co produkt Vigna jeszcze bardziej oddaliło od typowych stołów biesiadnych. Drewniane blaty, wykonane z kości słoniowej bile toczyły się więc znacznie ciszej, co grę czyniło mniej męcząca. Z każdym rokiem bilard stawał się coraz powszechniejszy. Pamiętać należy, że pierwszą licencję sali bilardowej wydano dawno temu, bo w 1475 r. z rąk króla Ludwika XI arystokrata Jacques Tourne Bride otrzymał pierwszą licencję sali bilardowej. Jednym z wielkich pasjonatów gry był kardynał Richelieu, znany nam szerzej z powieści "Trzej muszkieterowie". Ogromne serce i zapal poświęcił bilardowi słynny władca Francji Ludwik XIV. W młodości spędzał przy stole wiele godzin dziennie. Niezbyt zadowoleni byli z tego nauczyciele króla, którzy bezskutecznie próbowali nakłonić władcę do zajęć lekcyjnych. Jak podają źródła, w wieku 14 lat "Król Słońce" niezbyt dobrze czytał, za to wspaniale grał w bilard. W tamtym okresie rozwój gry następował nie tylko we Francji. Równolegle jak grzyby po deszczu pojawiły się stoły na Wyspach Brytyjskich. Mówi się także o bilardzie w Hiszpanii, Niederlandach i Chinach. Własny rodzaj gry powstał w Rosji za czasów Piotra I, zwany dzisiaj "Ruską piramidą". Kilka wieków później Anglicy przewieźli stoły do Ameryki, gdzie bilard zrobił chyba największą karierę. Wśród znanych europejskich intelektualistów miłośnikiem gry w bilard był niemiecki filozof, profesor logiki i metafizyki Immanuel Kant, żyjący na przełomie XVIII i IXI wieku. Pan profesor po zakończonych zajęciach często przychodził do cukierni położonej obok uczelni, gdzie zażywał bilardowych rozkoszy. Jak głęboko ta gra może wciągnąć udowodnił kapitan armii napoleonskiej Mingaud, wynalazca w 1823 r. skórzanej końcówki przyklejanej na kij bilardowy. Osadzony w wiezieniu otrzymał za dobre sprawozdanie prawo gry na znajdującym się tam stole bilardowym. Rozgrywając mecz z nieznanym bliżej przeciwnikiem zaangażował się tak mocno, ze poprosił dyrektora wiezienia o wyrażenie zgody na przedłużenie pobytu za kratkami o osiem dni.
Tak naprawdę kapka skórzana przyjęła się dopiero na początku XIX wieku. Jej rozkwit zawdzięcza Anglikowi J. Carry, który zastosował kredowanie kapki, co umożliwiło nadawanie bilom rotacji. Bile kiedyś robione były z drewna, a dokładnie z sęków i korzeni drzew o twardym drewnie, zadany kształt uzyskiwano przez obróbkę. Bile takie miały dużo wad. Bile te były wrażliwe na zmiany temperatury i wilgoci. Później zastosowano bile z kości słoniowej, ale te tak samo jak bile drewniane miały skłonność do tracenia swego kształtu, tracenia koloru, a przede wszystkim były bardzo drogie. Rozwój bilarda hamowała produkcja bil. Kamienne były zbyt ciężkie, drewniane zbyt nietrwałe, a te z kości słoniowej  zbyt drogie. Do wyrobu jednego kompletu takich bil potrzebowano aż 4 kły, czyli musiały zginąć aż dwa słonie. Przełomem był rok 1868 w którym amerykański wynalazca J. W. Hyatt wyprodukował bile z mieszaniny nitrocelulozy, kamfory i alkoholu. Później wprowadzono bile z mieszanki glinkowej, celuloidu, a nawet z metalu. Masowa produkcja bil rozpoczęła się w latach dwudziestych minionego wieku, po wprowadzeniu sztucznych żywic fenolowych. Wtedy też nastąpił prawdziwy rozkwit sal bilardowych. Dzisiejsze bile robione są z tworzywa sztucznego z dodatkiem żywicy, są bardzo wytrzymale, nie odkształcają się, a co najważniejsze mają doskonałą sprężystość i dzięki temu możemy określić gdzie po zderzeniu się potoczą. Bile do pool bilarda mają 57,2 mm średnicy i ważą około 170 gramów. Kolory bil są zawsze takie same: 1 - żółta, 2 - niebieska, 3 - czerwona, 4 - fioletowa lub różowa, 5 - pomarańczowa, 6 - zielona, 7 - brązowa, 8 - czarna. Bile kolorowe w paski są w tej samej kolejności, czyli: 9 - żółty pasek, 10 - niebieski pasek, 11 - czerwony pasek itd. Żeby łatwiej było rozpoznać po kolorze bile powyżej 8,  należy do numeru od 1 do 7 dodać 8 i da nam to kolor bili z paskiem np. 2 (nieb.) + 8 (czarny) = 10 - niebieski z paskiem.
W dawnej Polsce umiejętność gry w bilard także należała do dobrego tonu. W Korpusie kadetów Stanislawa Augusta Poniatowsiego młodzi oficerowie uczestniczyli  w zajęciach gry w bilard. Niestety nie wiadomo jak radził sobie w grze absolwent tej szkoły Tadeusz Kościuszko. Pierwsze próby powołania Polskiego Związku Bilardowego datowane są na okres dwudziestolecia międzywojennego. Główną odmianą w którą wtedy grywano był oczywiście karambol. W bilard grano wtedy w bogatych restauracjach i najlepszych prywatnych hotelach. Po upaństwowieniu restauracji wyrzucono z nich stoły, a w hotelach nałożono bardzo wysoki i nieopłacalny podatek od stołów bilardowych. Sportowy Związek reaktywowano w 1947 roku. Niestety nie na długo. Sport ten nie pasował to obyczajowości związanej z kreowanym stylem życia klasy robotniczej. Gdzie niegdzie pozostawiono tylko stoły "z grzybkiem". Kolejne 40 lat to niechlubny okres regresu. Do roku 1992 udało się rozegrać tylko trzykrotnie Bilardowe Mistrzostwa Polski.
MEDALIŚCI MISTRZOSTW ŚWIATA I EUROPY.
Medaliści Mistrzostwa Świata mężczyzn
World Pool Masters
Mistrzostwa świata w parach
Mistrzostwa Europy mężczyzn
Mistrzostwa Europy kobiet
Mistrzostwa świata osbób na wózkach inwalidzkich
Mistrzostwa świata juniorów
Mistrzostwa świata juniorek
Mistrzostwa Europy juniorów młodszych
Mistrzostwa Europy juniorów starszych
Mistrzostwa Europy juniorek
Mistrzostwa Europy Old Boys

</doc>
<doc id="720917" url="https://pl.wikipedia.org/wiki?curid=720917" title="Isaac De Bankolé">
Isaac De Bankolé



</doc>
<doc id="720923" url="https://pl.wikipedia.org/wiki?curid=720923" title="Barakzai">
Barakzai



</doc>
<doc id="720931" url="https://pl.wikipedia.org/wiki?curid=720931" title="Krokus (rzutnik)">
Krokus (rzutnik)



</doc>
<doc id="720950" url="https://pl.wikipedia.org/wiki?curid=720950" title="Razorback2">
Razorback2

Razorback2 - były dwoma serwerami sieci eDonkey, które zasłynęły z możliwości obsługi miliona równocześnie podłączonych do nich użytkowników, co znaczy, że ich maksymalna pojemność wynosiła 1,3 miliona użytkowników i indeksowały ok. 170 milionów plików.
Zablokowanie i przejęcie przez policję.
21 lutego 2006 serwery znajdujące się w belgijskim centrum przetwarzania danych zostały zablokowane i przejęte przez belgijską policję, a ich operator mieszkający w Szwajcarii został aresztowany. Stało się to po wydaniu zezwolenia na konfiskatę mienia centrum przetwarzania danych w Zaventem koło Brukseli przez lokalny sąd, po licznych skargach ze strony MPAA.
W przeszłości główny administrator serwera deklarował chęć stworzenia czarnej listy z zawartością serwera chronioną prawami autorskimi, która byłaby rozszerzana po skargach ich posiadaczy, jednak nikt nie zainteresował się tą propozycją.

</doc>
<doc id="720952" url="https://pl.wikipedia.org/wiki?curid=720952" title="Katar sienny">
Katar sienny

Katar sienny, alergiczny nieżyt nosa, ANN – alergiczne lub sezonowe zapalenie błony śluzowej nosa, definiowane jako objawowe zapalenie błony śluzowej nosa wywołane reakcją IgE-zależną. Wskutek reakcji organizmu na alergen (głównie pyłki roślin) immunoglobuliny dróg oddechowych powodują uwalnianie drażniącej błonę śluzową nosa histaminy przez mastocyty i bazofile. Odnośnie do kataru siennego używa się też pojęcia pyłkowica, które obejmuje alergiczne lub sezonowe zapalenie błony śluzowej nosa i spojówek wraz z dolegliwościami towarzyszącymi, jak napady astmy oskrzelowej, alergiczne reakcje skóry lub układu pokarmowego. Innymi funkcjonującymi w obiegu określeniami schorzenia są: alergia pyłkowa, gorączka sienna, uczulenie sienne. Alergiczny nieżyt nosa występuje zarówno u niemowląt, jak i u dzieci starszych. Towarzyszy astmie u 50–70% pacjentów, a jego występowanie w populacji ogólnej ocenia się na 5–15%. Nieżyt pyłkowy nosa ujawnia się pomiędzy 7 a 14 rokiem życia. Do 6 roku życia istnieje zwiększone ryzyko wystąpienia astmy, po 6 roku życia występuje głównie ryzyko rozwoju alergicznego nieżytu nosa.
Klasyfikacja.
Wyróżnia się dwa podstawowe rodzaje schorzenia – czynnikiem różnicującym jest czas utrzymywania się objawów:
Objawy.
Objawy te występują u alergików, przeważnie w okresie kwitnienia roślin (od lutego do sierpnia), gdyż okresy pylenia roślin mają bezpośredni wpływ na sezonowość występowania objawów. Sezony pylenia roślin są dostępne w opracowywanych przez stacje monitoringu aerobiologicznego kalendarzach pylenia roślin.
Objawy alergicznego nieżytu nosa zależą od jego postaci. W przypadkach ostrych, zależnych od sezonowego działania alergenu, objawy pojawiają się nagle (zatkanie nosa, wodnisty wyciek, kichanie, bólów głowy, niekiedy wysoka ciepłota). W innych postaciach objawy zazwyczaj są mniej nagłe, przy czym niedrożność nosa i wyciek mogą okresowo nasilać się lub utrzymywać jednostajnie przez dłuższy czas. Symptomy tego schorzenia bywają sprzężone z upośledzeniem słuchu spowodowanym obrzękiem ujść gardłowych trąbek Eustachiusza (trąbka słuchowa) oraz niekiedy z objawami ze strony zatok przynosowych. 
W badaniu przedmiotowym, wziernikowanie jam nosowych wykazuje zazwyczaj błonę śluzową bladoróżową lub bladosiną, obrzękniętą, wodnistą, błyszczącą, pokrytą przezroczystą wydzieliną śluzową. Niekiedy u starszych dzieci w okresie pokwitania stwierdzić można obecność polipów. Zdjęcia rentgenowskie zatok przynosowych u dzieci z alergicznym nieżytem błony śluzowej nosa przedstawiają różnorodny obraz. Występuje różnej intensywności zacienienie zatok: całkowite, częściowe lub obwodowe (okrężne). Niekiedy można też stwierdzić widoczny na zdjęciu płyn lub cień odpowiadający tworom polipowatym bądź ropnie.
Wydzielina z nosa w przypadku kataru alergicznego często utrzymuje się tygodniami, miesiącami, a nawet trwa cały rok. Jeśli początkowo wodnista i przejrzysta wydzielina z czasem gęstnieje i mętnieje oraz nabiera żółtawego lub zielonkawego koloru, mamy do czynienia z katarem infekcyjnym związanym z przeziębieniem. Trwa on zwykle tydzień lub dwa, a następnie ustępuje.
Sezonowy alergiczny nieżyt nosa jest jedną z najczęściej występujących chorób w krajach wysokorozwiniętych. Wpływa ona na obniżenie jakości życia ze względu na objawy ze strony układu oddechowego i narządu wzroku, jak też zaburzenia snu, ogólne przemęczenie, czy problemy z koncentracją.
Przyczyny.
Błona śluzowa nosa podlega ciągłym wpływom zarówno bodźców zewnętrznych (bakterie, wirusy, alergeny, czynniki drażniące, zmiany temperatury ciśnienia i wilgotności), jak i wewnętrznych (hormonalnych, neurogennych). Odpowiedzią na działające bodźce jest przekrwienie, obrzęk i wzmożone wydzielanie z błony śluzowej nosa. Dzięki zdolnościom adaptacyjno-regulacyjnym procesy te przebiegają u osób zdrowych praktycznie bezobjawowo. Natomiast u osób nadwrażliwych, błona śluzowa nosa reaguje niekiedy tak silnie, że utrudnia prowadzenie normalnego trybu życia. Spowodowane jest to znaczną liczbą czynników, które jednocześnie oddziałują na błonę śluzową nosa. Każdy z nich może wywołać reakcję ze strony błony śluzowej nosa na drodze różnych mechanizmów (zapalnych, immunologicznych, odruchowych), często ze sobą współistniejących.
Powstanie kataru siennego uwarunkowane jest dwoma czynnikami: predyspozycją genetyczną, a także kontaktami z alergenem,
inicjującym objawy chorobowe. Czynnikami etiologicznymi są najczęściej alergeny wziewne. Uczulenie sienne jest wywoływane w przeważającej liczbie przypadków przez pyłki roślinne. Pozostałymi alergenami mogą być roztocze, spory pleśniowe, pierze, sierść zwierząt, ale też alergeny pokarmowe, lateks, zanieczyszczenia powietrza czy leki. Procesy patofizjologiczne prowadzące do powstania ANN są złożone i nie do końca wyjaśnione. Patomechanizm alergicznego nieżytu nosa polega głównie na kontakcie alergenu z komórkami tucznymi, które występują w błonie śluzowej. Komórki te posiadają na swojej powierzchni przeciwciała: immunoglobuliny E (IgE). W chwili kontaktu z alergenem ulegają one aktywacji i wydzielają zawarte w komórkach przekaźniki, a także czynne biologicznie substancje (prostaglandyny, leukotrieny). Uwolnione przekaźniki powodują rozszerzenie naczyń krwionośnych, zwiększając ich przepustowość, oraz pobudzają gruczoły śluzowe do wydzielania dużej ilości śluzu.
Największe znaczenie dla rozwoju typowych objawów ANN ma histamina: działając za pośrednictwem receptora H1, jest odpowiedzialna (sama lub wspólnie z innymi mediatorami) za pojawienie się świądu, kichania, produkcji obfitej ilości surowiczej wydzieliny. Objawy te pojawiają się szybko, zwykle w ciągu kilku minut od momentu ekspozycji na alergen. Inne mediatory pochodzące z mastocytów, szczególnie czynnik aktywujący płytki i leukotrieny, powodują rozwój późnej (zapalnej) fazy, w tym pojawiania się obrzęku błony śluzowej z upośledzeniem drożności i blokadą nosa.
Patogeneza.
W przebiegu alergicznego zapalenia błony śluzowej nosa można wyróżnić kilka faz:

</doc>
<doc id="720954" url="https://pl.wikipedia.org/wiki?curid=720954" title="Aisin Gioro">
Aisin Gioro

Aisin Gioro (mandż. ) – nazwisko rodowe jednej z rodzin mandżurskich. Jej członkowie w latach 1644-1912 rządzili Chinami jako dynastia Qing. Należała do klanu Gioro, w skład którego wchodziły także m.in. rodziny Silin Gioro, Irgen Gioro, Tongyan Gioro.
Nazwisko Aisin Gioro przybrał w 1612 roku Nurhaczy. Sam uważał siebie za potomka dżurdżeńskiego władcy Möngke Temüra (1370-1433), zaś imię Aisin (mandż. "złoty"; chiń. 金, "Jīn") miało nawiązywać do dżurdżeńskiej dynastii Jin (1115-1234).

</doc>
<doc id="720969" url="https://pl.wikipedia.org/wiki?curid=720969" title="Alamgir II">
Alamgir II

Alamgir II (ur. 6 czerwca 1699 w Multanie, zm. 29 listopada 1759 w Delhi) – władca Państwa Wielkich Mogołów, panował w Indiach w latach 1754-1759, był synem Dżahandara Szaha.

</doc>
<doc id="720973" url="https://pl.wikipedia.org/wiki?curid=720973" title="Intoksykacja">
Intoksykacja



</doc>
<doc id="720974" url="https://pl.wikipedia.org/wiki?curid=720974" title="Daniel Zawadzki">
Daniel Zawadzki

Daniel Zawadzki (ur. 24 sierpnia 1974 w Koninie) – polski aktor telewizyjny, filmowy i teatralny.
Życiorys.
W 1998 roku zadebiutował w roli chłopaka w sztuce Edwarda Albee "Trzy wysokie kobiety" na scenie Wrocławskiego Teatru Współczesnego im. Edmunda Wiercińskiego. Studiował na wrocławskim Wydziale Aktorskim Państwowej Wyższej Szkoły Teatralnej, którą ukończył w 1999 roku, a rok później obronił dyplom. W 2000 roku związał się na stałe z Teatrem Rampa na Targówku w Warszawie.
W latach 2000–2002 był prezenterem młodzieżowego programu telewizyjnego TVP1 "Rower Błażeja". Debiutował na kinowym ekranie w dramacie Mariusza Trelińskiego "Egoiści" (2000) u boku Olafa Lubaszenki, Jana Frycza i Magdaleny Cieleckiej. Użyczył również głosu w serialu animowanym "Maska". W 2004 zastąpił Jana Wieczorkowskiego i przyjął rolę Michała Chojnickiego w telenoweli TVP1 "Klan".

</doc>
<doc id="720975" url="https://pl.wikipedia.org/wiki?curid=720975" title="ASD Igea 1946">
ASD Igea 1946

ASD Igea 1946 – włoski klub piłkarski z siedzibą w Barcellona Pozzo di Gotto na Sycylii.
Historia.
Klub został założony w 1946 roku przez markiza Carlo Stagno Villadicaniego d'Alcontresa jako "Igea Virtus Barcellona" i rozpoczął rywalizację na IV poziomie rozgrywkowym. W latach 1947–1951 występował w Serie C. W 1963 roku, po śmierci markiza, stowarzyszenie rozwiązano, by po roku reaktywować je pod nazwą "AS Nuova Igea". W 1993 roku klub połączył się z innym zespołem z Barcellona Pozzo di Gotto i przyjął nazwę "FC Igea Virtus Barcellona". W latach 2000–2010 występował na profesjonalnym poziomie w Serie C2. W sezonie 2001/02 FC Igea zajęła drugą lokatę w grupie C, do dało jej udział w fazie play-off, w której uległa w dwumeczu Foggia Calcio (0:1 i 2:4). W sezonie 2009/10 zarządzanie klubem sprawowało kolejno pięć różnych podmiotów, co odbiło się negatywne na jego stabilności finansowej i organizacyjnej. Po oddaniu trzech kolejnych spotkań walkowerem, gmina Barcellona Pozzo di Gotto zdecydowała się pokryć koszty podróży na ostatni mecz ligowy przeciwko AC Monopoli, by uniknąć przez to karnego relegowania z rozgrywek. Po zakończeniu sezonu władze klubu ostatecznie ogłosiły bankructwo.
Latem 2010 roku założono klub Atletico Igea, mający na celu kontynuowanie lokalnych tradycji piłkarskich. Równolegle utworzono AS Calcio Giovanile Igea, z zamiarem przejęcia tytułu sportowego FC Igea Virtus do udziału w rozgrywkach ligowych. Wskutek braku zgody Lega Nazionale Dilettanti w sezonie 2010/11 zespół pozostał nieaktywny. W 2011 roku po fuzji AS Calcio Giovanile Igea oraz ASD Trappitello di Taormina, powstało stowarzyszenie sportowe "ASD Igea Virtus Barcelona", które uzyskało akceptację kibiców i władz miasta. Zespół przystąpił do rywalizacji w Prima Categoria, z której uzyskał w sezonie 2011/12 awans do Promozione, a także wygrał Prima Categoria Coppa Sicilia. W 2013 roku nastąpiło połączenie z Atletico Igea, które rywalizowało wówczas w Eccellenzie pod nazwą ASD Nuova Igea.
W 2016 roku ASD Igea Virtus uzyskała promocję do Serie D. W sezonie 2017/18 wygrała fazę play-off w grupie I, jednak z przyczyn regulaminowych nie otrzymała promocji do Serie C. Po sezonie 2018/19 zespół spadł do Eccellenzy. W celu spłaty narastających wierzytelności, za kwotę 30 tys. euro sprzedano licencję SSD Milazzo 1937 i rozwiązano klub. W konsekwencji tego APD Terme Vigliatore (Promozione) w czerwcu 2019 roku przeniósł się do Barcellona Pozzo di Gotto i zmienił nazwę na "ASD Igea 1946", by kontynuować w ten sposób sportową tradycję stowarzyszenia.
Stadion.
Klub rozgrywa swoje mecze na Stadio Carlo Stagno d'Alcontres, noszącym imię jego założyciela – Carlo Stagno Villadicaniego d'Alcontresa. Pojemność obiektu wynosi około 7000 miejsc.

</doc>
<doc id="720981" url="https://pl.wikipedia.org/wiki?curid=720981" title="Pelin">
Pelin

Pelin – imię męskie pochodzenia łacińskiego, utworzone z gr. przymiotnika "pélinos" — "ciemny, czarny, Murzyn". Patronem tego imienia jest św. Pelin, biskup Brindisi, zm. w 361 r., pod rządami Juliana Apostaty. 
Pelin imieniny obchodzi 5 grudnia.
Żeński odpowiednik: Pelina

</doc>
<doc id="720982" url="https://pl.wikipedia.org/wiki?curid=720982" title="Pelina">
Pelina

Pelina – imię żeńskie; żeński odpowiednik imienia Pelin. Jego patronem jest św. Pelin, zm. w 361 r., pod rządami Juliana Apostaty. 
Pelina imieniny obchodzi 5 grudnia.

</doc>
<doc id="720984" url="https://pl.wikipedia.org/wiki?curid=720984" title="Służba">
Służba



</doc>
<doc id="720987" url="https://pl.wikipedia.org/wiki?curid=720987" title="AS Melfi">
AS Melfi

Associazione Sportiva Melfi, włoski klub piłkarski, mający swą siedzibę w Melfi. Klub został założony w 1929 roku. Melfi w sezonie 2007/2008 gra w Serie C2/C. Barwy klubowe to żółty i zielony.

</doc>
<doc id="720991" url="https://pl.wikipedia.org/wiki?curid=720991" title="Woru">
Woru

Woru (tadż.: Ворӯ) – miejscowość i dżamoat w Tadżykistanie, w dystrykcie Pandżakent w wilajecie sogdyjskim. Populacja: 9968.

</doc>
<doc id="720993" url="https://pl.wikipedia.org/wiki?curid=720993" title="Droga wojewódzka nr 919">
Droga wojewódzka nr 919

Droga wojewódzka nr 919 (DW919) – droga wojewódzka w zachodniej części województwa śląskiego o długości 36 km łącząca Racibórz z Sośnicowicami. Droga przebiega przez 2 powiaty: raciborski (gmina Nędza, gmina Kuźnia Raciborska), gliwicki (gmina Sośnicowice). DW919 jest główną drogą łączącą powiat raciborski z autostradą A4 w kierunku GOP oraz z Gliwicami.

</doc>
<doc id="720995" url="https://pl.wikipedia.org/wiki?curid=720995" title="Jerzy Leszczyński">
Jerzy Leszczyński

Jerzy Leszczyński (ur. 6 lutego 1884 w Warszawie, zm. 9 lipca 1959 tamże) – polski aktor teatralny i filmowy, reżyser.
Życiorys.
Urodził się 6 lutego 1884 roku w Warszawie, ówcześnie na terenie Imperium Rosyjskiego. Pochodził z rodziny o tradycjach aktorskich. Był wnukiem aktorki Anny Leszczyńskiej, synem pary aktorskiej: Bolesława Leszczyńskiego i Honoraty Leszczyńskiej z Rapackich. Jego pierwszą żoną była aktorka Anna Belina, a drugą – aktorka teatralna i gwiazda kina międzywojennego Leokadia Pancewicz.
Uczęszczał do Klasy Dramatycznej przy Warszawskim Towarzystwie Muzycznym, ale jej nie ukończył. Na scenie zadebiutował w 1902 roku w warszawskim teatrze ogródkowym „Bagatela”. W 1903 roku wyjechał do Krakowa i tam z przerwami występował do 1916 roku, a następnie przeniósł się do Warszawy. W trakcie pobytu w Krakowie członek zwyczajny Klubu Sportowego „Cracovia”.
Podczas II wojny światowej wystąpił w jednej roli w Teatrze Miasta Warszawy ("Theater der Stadt Warschau"). Po tym występie, gdy zorientował się w charakterze tej sceny, więcej z jawnymi teatrami nie współpracował. Pracował jako kelner w kawiarniach Café Bodo oraz U aktorek. Po upadku powstania warszawskiego ponownie znalazł się w Krakowie, gdzie od marca 1945 do 1949 roku występował w Teatrze im. Juliusza Słowackiego. W latach 1949–1959 był aktorem Teatru Polskiego w Warszawie.
Wyreżyserował m.in. takie spektakle teatralne jak: "Śluby panieńskie" Aleksandra Fredry w Teatrze Narodowym w Warszawie (1926), w Teatrze Kameralnym TUR w Krakowie (1947), w Teatrze Ziemi Opolskiej w Opolu (1950) i w Teatrze im. Adama Mickiewicza w Częstochowie w Częstochowie (1952), "Mąż z grzeczności" Adolfa Abrahamowicza i Ryszarda Ruszkowskiego w Teatrze Miejskim im. Juliusza Słowackiego w Krakowie (1945), "Zemsta" Aleksandra Fredry w Teatrze Wojska Polskiego w Łodzi (1946), w Teatrze Rozmaitości w Warszawie (1948) i w Teatrze Ziemi Opolskiej w Opolu (1949), "Grube ryby" Michała Bałuckiego w Teatrze Śląskim im. Stanisława Wyspiańskiego w Katowicach (1946), "Damy i huzary" Aleksandra Fredry w Teatrze Ziemi Rzeszowskiej w Rzeszowie (1950), "Radcy pana radcy" Michała Bałuckiego w Teatrze Ludowym w Warszawie (1952) oraz "Nora" Henryka Ibsena w Teatrze im. Wojciecha Bogusławskiego w Kaliszu (1955).
W 1956 roku, w cyklu "Mistrzowie polskiej sceny", powstał biograficzny film dokumentalny poświęcony Jerzemu Leszczyńskiemu. W filmie wystąpili: Elżbieta Barszczewska, Aleksander Dzwonkowski, Władysław Hańcza, Kazimierz Opaliński i Leon Pietraszkiewicz. Był autorem wspomnień "Z pamiętnika aktora" (Warszawa, Czytelnik, 1958).
Leszczyński zmarł w 1959 roku w Warszawie i został pochowany na cmentarzu Powązkowskiem (Aleja Zasłużonych-1-99).

</doc>
<doc id="720997" url="https://pl.wikipedia.org/wiki?curid=720997" title="Soleczniki Małe">
Soleczniki Małe

Soleczniki Małe (lit. "Šalčininkėliai") – wieś w rejonie solecznickim, 620 mieszk. (2001 r.). We wsi kościół św. Jerzego z 1834.
Koło tej miejscowości zakończył swój rekordowy lot Tadeusz Góra, który to na szybowcu PWS-101 pokonał 577,8 km, startując z Bezmiechowej w Bieszczadach. Za ten wyczyn jako pierwszemu człowiekowi na świecie Międzynarodowa Federacja Lotnicza FAI przyznała Medal Lilienthala.
Za II RP siedziba wiejskiej gminy Soleczniki.

</doc>
<doc id="721006" url="https://pl.wikipedia.org/wiki?curid=721006" title="Cymbelin">
Cymbelin

Cymbelin () – komedia autorstwa Williama Shakespeare’a, napisana około 1609 roku. Krytycy zazwyczaj porównują ją do dzieł takich jak "Perykles, książę Tyru". Pomimo że w "Pierwszym Folio" została umieszczona razem z tragediami, obecnie uznaje się ją za komedię. Postać Cymbelina jest oparta na autentycznym władcy, Cunobelinusie, który władał Brytanią jeszcze przed rzymską inwazją. Mimo wysokich ocen, Cymbelin stracił w ostatnim czasie popularność. Wielu badaczy uważa, że dzieło to, napisane już pod koniec kariery Szekspira, jest swego rodzaju żartem, parodiującym jego wcześniejsze prace.
Pierwsza inscenizacja i publikacja.
Tylko jeden spektakl jest udokumentowany: miał miejsce w środę wieczorem, 1 stycznia 1634. Oprócz niego, znane są jeszcze inscenizacje z roku 1761.
Utwór nie był publikowany przed wydaniem Pierwszego Folio 1623. 
Przegląd treści.
Posthumus, człowiek nisko urodzony, ale o wielu zaletach, w sekrecie poślubił Imogenę, córkę króla Cymbelina. Ten, rozzłoszczony na wieść o tym, wygnał Posthumusa z królestwa. Iachimo, żołnierz armii rzymskiej, zakłada się z Posthumusem o to, że uda mu się nakłonić Imogen do cudzołóstwa. Imogena, która dowiaduje się o tym od sługi Posthumusa, wyjeżdża na zachodnie wybrzeże Brytanii. Tam poznaje dwóch mężczyzn. Nie wie jednak, że w rzeczywistości są jej braćmi. Okłamują ją, mówiąc, że Belarius, król Brytanii, konspirował z Rzymianami, przez co musiał go obalić Cymbelin. W odwecie, Belarius porwał synów Cymbelina, aby ci nie mogli zasiąść na tronie. Książęta byli wychowani przez opiekunkę, którą nazywali matką. 
Zawiła i ciężka do przyswojenia fabuła jest uważana za jeden z elementów komediowych. Każda z postaci dodaje do niej coś od siebie, przez co ta staje się niezrozumiała.
Imogena jest jedną ze stosunkowo niewielu znaczących kobiecych postaci w sztukach Szekspira. Badacze uważają, że Imogena jest odpowiedniczką Innogen, żoną Leonarta z Wiele hałasu o nic. 
Zdaniem naukowców z Yale, przy pisaniu tego dzieła Szekspir miał współpracownika, gdyż w Cymbelinie pojawiają się sceny, które nie są w żaden sposób podobne do innych, napisanych przez tego autora.
Linki zewnętrzne.
Dwa polskie XIX-wieczne przekłady "Cymbelina" wraz z omówieniami ich strategii i recepcji dostępne są w repozytorium cyfrowym "Polski Szekspir UW" .

</doc>
<doc id="721007" url="https://pl.wikipedia.org/wiki?curid=721007" title="SS Monopoli 1966">
SS Monopoli 1966

ASD Liberty Monopoli, włoski klub piłkarski mający swą siedzibę w Monopoli (Apulia). Klub został reaktywowany w 2003 roku, jako AC Monopoli, zaś w 2010 jako Liberty Monopoli. Obecnie gra w Serie C.

</doc>
<doc id="721008" url="https://pl.wikipedia.org/wiki?curid=721008" title="Badania jakościowe">
Badania jakościowe



</doc>
<doc id="721014" url="https://pl.wikipedia.org/wiki?curid=721014" title="Wrzody żołądka">
Wrzody żołądka



</doc>
<doc id="721015" url="https://pl.wikipedia.org/wiki?curid=721015" title="Kenneth Anger">
Kenneth Anger

Kenneth Anger właśc. Kenneth Wilbur Anglemyer (ur. 3 lutego 1927 w Santa Monica) – amerykański reżyser, scenarzysta, aktor, pisarz, okultysta, producent i montażysta filmowy.
Wychowywał się w pobliżu centrum filmowego Hollywood na zachodnim wybrzeżu USA. Gdy miał osiem lat zadebiutował na dużym ekranie rolą księcia w hollywoodzkiej produkcji "Sen nocy letniej". Swój pierwszy film nakręcił, gdy miał dziewięć lat. Większość jego filmów jest o tematyce okultystycznej. Ponieważ dla amerykańskich widzów były zbyt brutalne i odważne, więc większość swoich filmów nakręcił w Europie, szczególnie we Francji. Jest znaną osobą należącą do Kościoła Szatana a także autorem książki "Hollywood Babylon", która przedstawia tajemnice gwiazd amerykańskiego kina.
Anger jest jednym z pierwszych amerykańskich producentów filmowych, którzy jawnie wypowiedzieli się odnośnie swojej orientacji homoseksualnej.

</doc>
<doc id="721021" url="https://pl.wikipedia.org/wiki?curid=721021" title="Rafael Correa">
Rafael Correa

 
Rafael Vicente Correa Delgado (ur. 6 kwietnia 1963 w Guayaquil) − ekwadorski ekonomista i polityk, minister finansów od kwietnia do sierpnia 2005, prezydent Ekwadoru od 15 stycznia 2007 do 24 maja 2017.
Edukacja.
Rafael Correa w 1987 ukończył ekonomię na Universidad Catolica Santiago de Guayaquil. Następnie przez rok pracował w centrum pomocy społecznej salezjanów w prowincji Cotopaxi.
Correa kształcił się również za granicą. W 1991 ukończył nauki ekonomiczne na "Universite Catholique de Louvain" w Belgii. W 1999 ukończył ekonomię na Uniwersytecie w Illinois, a w 2001 zdobył tytuł doktora ekonomii. Oprócz języka hiszpańskiego, zna także język francuski, angielski oraz język keczua.
Minister Finansów.
Od kwietnia do sierpnia 2005 Correa zajmował stanowisko ministra finansów w gabinecie prezydenta Alfredo Palacio. W czasie czterech miesięcy urzędowania głosił hasła redukcji ubóstwa i zapewnienia ekonomicznej samodzielności najbiedniejszym grupom społecznym. Correa sceptycznie wypowiadał się na temat swobodnej wymiany handlowej z USA. Odrzucał zalecenia Międzynarodowego Funduszu Walutowego i działał na rzecz wzmocnienia współpracy ekonomicznej z innymi krajami Ameryki Łacińskiej.
Correa zrezygnował ze stanowiska ministra w sierpniu 2005 po odmowie udzielenia przez Bank Światowy Ekwadorowi pożyczki oraz po kryzysie związanym ze sprzedażą państwowych obligacji. Po odejściu z rządu zachował jednak wysoki poziom społecznego poparcia, stając się jednym z najbardziej popularnych polityków w Ekwadorze.
Kampania prezydencka.
Po wycofaniu się z obozu rządowego Correa założył własną partię Alianza PAIS (Sojusz PAIS). Z jej ramienia rozpoczął kampanię prezydencką przed wyborami w październiku 2006. W swoim programie wyborczym wyróżnił pięć podstawowych celów: reforma konstytucyjna, rewolucja moralna, reforma ekonomiczna, reforma edukacji i służby zdrowia oraz godność, suwerenność i integracja Ameryki Łacińskiej.
Correa obiecywał również reformę przemysłu naftowego, mającą zapewnić większe dochody skarbowi państwa. Protestował przeciw dominacji i zaangażowaniu Stanów Zjednoczonych w sprawy latynoamerykańskie. Sprzeciwiał się podpisaniu porozumienia handlowego z USA i wprowadzeniu dolara amerykańskiego jako oficjalnej jednostki monetarnej w Ekwadorze. Obiecywał likwidację amerykańskiej bazy wojskowej w Mancie, liczącej 400 żołnierzy.
W I turze wyborów generalnych 15 października 2006 zajął drugie miejsce (22,84%), ustępując pierwszeństwa bananowemu magnatowi Álvaro Noboi (26,83%). W II turze wyborów, 26 listopada 2006, Correa uzyskał 56,7% głosów, a jego kontrkandydat 43,3%. 5 stycznia 2007 został zaprzysiężony na stanowisku prezydenta Ekwadoru. W uroczystości uczestniczyło większość szefów państw Ameryki Południowej, a także prezydent Iranu Mahmud Ahmadineżad oraz następca tronu Hiszpanii, książę Filip.
Prezydent (I kadencja 2007-2009).
Polityka ekonomiczna i dług państwowy.
Rafael Correa w swoim przemówieniu inauguracyjnym 15 stycznia 2007 stwierdził, że część długu zagranicznego Ekwadoru jest „bezprawna” ponieważ została zaciągnięta przez reżim wojskowy. W kolejnych dniach minister finansów ogłosił, że Ekwador byłby skłonny do spłacenia tylko 40% swego zadłużenia, wynoszącego w sumie 11 mld USD. Prezydent Correa opowiedział się za renegocjacją warunków spłaty długu oraz odrzucił zasady Konsensusu Waszyngtońskiego. Prezydent zagroził również zerwaniem współpracy z Bankiem Światowym oraz Międzynarodowym Funduszem Walutowym, a w kwietniu 2007 wydalił z Ekwadoru przedstawiciela Banku Światowego.
12 grudnia 2008 prezydent Correa ogłosił zawieszenie spłacania przez Ekwador zadłużenia zagranicznego, które raz jeszcze nazwał „bezprawnym”.
Polityka zagraniczna.
W marcu 2008 w Ameryce Południowej doszło do wybuchu kryzysu dyplomatycznego między Ekwadorem a Kolumbią, spowodowanego wejściem kolumbijskich wojsk na terytorium Ekwadoru w pościgu za partyzantami FARC. Kolumbia oskarżyła prezydenta Correę o powiązania z partyzantami oraz udzielanie im wsparcia politycznego i militarnego. W odpowiedzi prezydent Correa odwołał ambasadora w Bogocie oraz rozkazał wojskom zająć pozycje na granicy z Kolumbią.
W lutym 2009 doszło do napięć w stosunkach Ekwadoru ze Stanami Zjednoczonymi. Prezydent Correa wydalił z Ekwadoru dwóch amerykańskich dyplomatów. Administrację amerykańską oskarżył o mieszanie w sprawy wewnętrzne kraju i wpływanie na decyzję o mianowaniu nowego szefa antynarkotykowej jednostki policji.
Zgromadzenie Konstytucyjne i nowa konstytucja.
W lutym 2007 Rafael Correa przedstawił plan zorganizowania ogólnokrajowego referendum w sprawie zwołania Zgromadzenia Konstytucyjnego, którego celem miało być opracowanie projektu nowej konstytucji. W marcu 2007, za poparciem prezydenta, Komisja Wyborcza zdjęła z urzędu 57 deputowanych Kongresu Narodowego (parlament) i mianowała na ich miejsce nowe osoby. Dzięki temu Kongres Narodowy przegłosował projekt zorganizowania referendum. W referendum, które odbyło się 15 kwietnia 2007, 81,7% wyborców poparło ideę powołania Zgromadzenia Konstytucyjnego.
30 września 2007 w Ekwadorze odbyły się wybory do Zgromadzenia Konstytucyjnego, w których prezydencki Sojusz PAIS zdobył 80 z 130 mandatów. W listopadzie 2007 Zgromadzenie Konstytucyjne rozwiązało Kongres Narodowy z powodu rzekomej korupcji jego członków.
W lipcu 2008 Zgromadzenie Konstytucyjne przedstawiło i przyjęło projekt nowej konstytucji, która rozszerzała kompetencje głowy państwa, m.in. dopuszczając powtórną elekcję prezydenta oraz dając mu prawo rozwiązania parlamentu w ciągu pierwszych trzech lat jego kadencji. W referendum konstytucyjnym, które odbyło się 28 września 2008 64% wyborców poparło nową ustawę zasadniczą. Konstytucja weszła w życie w 2009.
Reelekcja.
Po wejściu w życie nowej konstytucji, w Ekwadorze 26 kwietnia 2009 odbyły się wybory prezydenckie. Prezydent Rafael Correa wziął udział w wyborach w tandemie razem z wiceprezydentem Lenínem Moreno. Correa odniósł zdecydowane zwycięstwo już pierwszej turze wyborów, zdobywając prawie 52% głosów i tym samym zapewnił sobie reelekcję na stanowisku prezydenta kraju. Drugi z kandydatów, Lucio Gutiérrez uzyskał niecałe 28% głosów.
10 sierpnia 2009 Rafael Correa został oficjalnie zaprzysiężony na drugą kadencję. W uroczystej ceremonii wzięli udział m.in. prezydent Argentyny Cristina Fernández de Kirchner, prezydent Boliwii Evo Morales, prezydent Kuby Raúl Castro oraz prezydent Wenezueli Hugo Chávez. W swoim przemówieniu Correa obiecał kontynuację „rewolucji socjalistycznej”, walkę z ubóstwem, inwestowanie w programy pomocy najuboższym oraz podniesienie poziomu edukacji i poziomu życia rdzennych mieszkańców kraju.
30 września 2010 w Ekwadorze doszło do wybuchu buntu służb mundurowych sprzeciwiających się polityce oszczędnościowej prezydenta Correi.
Ponownie wziął udział w wyborach prezydenckich 17 lutego 2013, w których zajął pierwsze miejsce z wynikiem 57,2% głosów, pokonując Guillermo Lasso (22,7% głosów) oraz Lucio Gutiérreza (6,7% głosów).

</doc>
<doc id="721023" url="https://pl.wikipedia.org/wiki?curid=721023" title="II wojna Brytyjczyków z Sikhami">
II wojna Brytyjczyków z Sikhami

II wojna Brytyjczyków z Sikhami prowadzona była pomiędzy królestwem Sikhów w Pendżabie i Brytyjską Kompanią Wschodnioindyjską w latach 1847-1848. Jej rezultatem było włączenie królestwa Sikhów oraz aneksja Pendżabu, w rezultacie której powstała Północno-Zachodnia Prowincja Pograniczna.
Sytuacja poprzedzająca wojnę.
Warunki pokoju z Lahaur upokarzały i były niezwykle uciążliwe dla królestwa Sikhów w Pendżabie. Faktycznie królestwo było pośrednio rządzone przez Brytyjską Kompanię Wschodnioindyjską. Maharadża wprowadzony na tron przez Kompanię (był to jeden z warunków traktatu pokojowego) niewiele znaczył, a był nim rezydent Kompanii w Lahaur Henry Lawrence. II wojna wybuchła w wyniku buntu sikhijskiej armii w Multan w kwietniu 1848, buntu skierowanemu przeciwko nieuczciwym rządom Kompanii Wschodnioindyjskiej.
Przebieg zdarzeń.
Multan – ośrodek buntu – był pod oblężeniem od sierpnia 1848 i padł w styczniu 1849. Nocna bitwa pod Chillianwala 13 stycznia 1849 nie była rozstrzygająca. Decydująca bitwa stoczona została pod Gujrat. Resztki armii sikhijskiej poddały się w Rawalpindi 14 marca.
Następstwa.
Królestwo sikhijskie zostało zaanektowane przez Brytyjską Kompanię Wschodnioindyjską. Bunt dał Kompanii pretekst do aneksji bogatego królestwa i uwieńczenia sukcesem ich ambitnego planu włączenia północnych Indii pod brytyjskie panowanie.

</doc>
<doc id="721028" url="https://pl.wikipedia.org/wiki?curid=721028" title="Ratusz w Chełmży">
Ratusz w Chełmży

Ratusz w Chełmży – neogotycki ratusz, znajdujący się przy ul. Hallera w Chełmży.
Historia.
Wraz z rozwojem przestrzennym i demograficznym miasta w połowie XIX wieku zaszła konieczność budowy nowego budynku dla chełmżyńskiego magistratu. W 1857 roku władze miejskie zakupiły kamienicę przy ul. Hallera 2, na pewien czas lokując w niej swoją siedzibę. W 1897 roku kamienica ta została zburzona, a na jej miejscu w latach 1897-1900 wzniesiono zaprojektowany przez Reinharda Uebricka z Torunia stojący do dziś ratusz.
Inwestycję zrealizowały w większości firmy mające swoje siedziby w Chełmży. Mury wzniosła firma Eugena Trenkla i Carla Ulmera, prace szklarskie wykonali J. Rawecki i A. Nathaniel, meble dostarczyła firma K. Schella z Torunia. Wnętrza oświetlono neogotyckimi żyrandolami i lichtarzami dostarczonymi przez firmę Oskara Falbe z Berlina, zegar ratuszowy natomiast wykonała firma F. Weule’a. Nad wejściem do sali posiedzeń umieszczono herb miasta oraz napis "Sparen bei Zeit bringt gewinn. Zur unzeit sparen bringt Verlust" („Oszczędzanie przyniesie zysk. Trwonienie przyniesie stratę”). Planowaną rozbudowę budynku przerwał wybuch I wojny światowej.
Architektura.
Ratusz w Chełmży jest neogotyckim budynkiem wzniesionym na planie prostokąta. Budynek posiada dwie reprezentacyjne fasady, jedną od strony ul. Hallera i drugą od strony rynku. W narożniku południowo-wschodnim znajduje się czworoboczna wieża, której ostatnie kondygnacje są poszerzone w stosunku do podstawy. Fasada od strony ul. Hallera jest ozdobiona dwoma trójkątnymi szczytami, podobne szczyty są w elewacjach bocznych. Obecnie ratusz jest siedzibą władz miejskich Chełmży.

</doc>
<doc id="721041" url="https://pl.wikipedia.org/wiki?curid=721041" title="Plac Niepodległości w Łodzi">
Plac Niepodległości w Łodzi

Plac Niepodległości w Łodzi – plac znajdujący się na południowym końcu ulicy Piotrkowskiej, na osiedlu Górniak. Stanowi jeden z węzłów komunikacyjnych tras tramwajowych północ-południe, miejsce licznych punktów handlowo-usługowych oraz miejsce rekreacji. Do placu dochodzą ulice: Pabianicka, Rzgowska, Sieradzka, Skargi i Zarzewska. Razem z placem Wolności stanowią dwa główne punkty orientacyjne w geografii miasta.
Historia.
Koncepcja założenia placu targowego przy ówczesnej południowej granicy miasta narodziła się w 1902 roku. Wynikała ona z chęci przeniesienia handlu z Górnego Rynku (dzisiejszy plac Reymonta) na nowe bardziej obszerne miejsce. Na nowy rynek przeznaczono duży plac, należący do spółki "Leonhardt, Woelker i Girbardt", specjalizującej się w produkcji wyrobów wełnianych.
Przed II wojną światową plac nosił imię "Leonarda." Podczas okupacji niemieckiej – "Leonhardtstrasse", zaś po odzyskaniu niepodległości w 1945 roku zmieniono nazwę na obecną.
W sierpniu 2008 roku, w związku z projektem ŁTR, rozpoczęła się gruntowna przebudowa placu, zarówno w zakresie torowiska, jak i zieleni miejskiej oraz małej architektury.
Węzeł komunikacyjny.
Plac pełni rolę ważnego węzła komunikacji publicznej Łodzi. Niegdyś głównym przystankiem był ten położony na południowym krańcu placu, naprzeciwko domu towarowego "Uniwersal". Obecnie główny przystanek położony jest wzdłuż ulicy Piotrkowskiej.
W 1943 otwarto krańcówkę tramwajów podmiejskich do Pabianic i Tuszyna. Pozostałością po dawnej krańcówce jest parterowy budynek naprzeciwko domu towarowego.
Podczas budowy ŁTR wszystkie przystanki zostały przebudowane. Powstał jeden duży węzeł komunikacyjny, gdzie obecnie zatrzymują się tramwaje linii 2AB, 3B, 7, 11, 15, Z oraz autobusy linii 50AB, 68, 72AB, 92ABC, Z11, Z41. Na placu znajduje się także pętla autobusowa (stanowiąca początek trasy dla linii 50AB, 68, 92ABC i Z41) oraz tramwajowa, która liniowo jest obecnie wykorzystywana jako początek trasy dla linii 7 w weekendy; stanowi także pętlę awaryjną.
Centrum handlowo-usługowe.
Od strony zachodniej do placu przylegają hale Rynku Górnego wraz z targowiskiem ("Hala Górniak"). Od południa jest ograniczony Domem Towarowym "Uniwersal", który został otwarty w 1967 roku i był pierwszym budynkiem w mieście mającym ruchome schody. W zachodniej, niższej części domu towarowego funkcjonował bar "Rarytas". W listopadzie 2009 roku "Uniwersal" został zamknięty, przeszedł trzyletnią przebudowę, celem zaadaptowania na biurowiec. Po przebudowie w parterze znajdują się sklepy i punkty usługowe, a na piętrach biura.
Zieleniec.
Północna część placu stanowi skwer, otoczony niskim ogrodzeniem ceglanym i drzewami z parterową roślinnością w środku. W centralnym punkcie skweru usytuowano fontannę – pomnik świętej Faustyny Kowalskiej autorstwa braci Kamila i Mariusza Drapikowskich z Gdańska. Przedstawia dwumetrową postać Świętej Faustyny, która przyklęka na postumencie o wymiarach 6 × 6 m. Z wyciągniętej ręki wypływa woda, przypominając promienie łaski z obrazu Jezusa Miłosiernego. Odsłonięcie i poświęcenie pomnika nastąpiło podczas uroczystości odpustowej 5 października 2008 roku, w 70-lecie śmierci Św. Faustyny. Nieopodal pomnika położony jest kościół parafialny pw. św. Faustyny Kowalskiej, wybudowany w drugiej połowie lat 90.
W pobliżu.
Tuż za Placem Niepodległości, na południe, położony jest park im. Legionów (w tym zabytkowa, pofabryczna część tego parku – dawny park im. Hibnera) oraz przyległe do niego zakłady włókiennicze Arelan (dawne zakłady "Leonhardt, Woelker i Girbardt"). Południowo-wschodni kraniec placu sąsiaduje z dawną fabryką braci Stolarow.
Nieco na północ znajduje się Plac Reymonta, oddzielony od Placu Niepodległości kilkoma kamienicami (w tym dawnym domem Jana Starowicza) i wybudowanym pod koniec lat 90. XX wieku budynkiem Pekao S.A. Wielu łodzian mylnie nazywa te oba place wspólnie placem Niepodległości.

</doc>
<doc id="721046" url="https://pl.wikipedia.org/wiki?curid=721046" title="Divine">
Divine

Harris Glenn Milstead (ur. 19 października 1945 w Towson w stanie Maryland w USA, zm. 7 marca 1988 w Los Angeles) – amerykański aktor i piosenkarz, znany jako drag queen Divine.
Elementy biograficzne.
Jego rodzicami byli Bernard i Diana Frances Milstead. W wieku 12 lat przeprowadził się z całą rodziną do Lutherville na przedmieściach Baltimore. Jego przyjaciel John Waters, jednocześnie reżyser większości filmów z Divine, mieszkał w jego bezpośrednim sąsiedztwie (sześć domów dalej).
Kariera filmowa.
Milstead wystąpił w kilkunastu filmach. Był członkiem grupy aktorów zwanej "Dreamlanders", którzy pojawiali się w wielu wczesnych produkcjach Johna Watersa, takich jak "Pink Flamingos", "Female Trouble", "Polyester" i "Hairspray". W 1986 roku za rolę w filmie "Lust in the Dust" Paula Bartela został nominowany do Złotej Maliny w kategorii Najgorszy aktor.
Divine był także bohaterem dokumentu "Divine Trash" Steve’a Yeagera o życiu i twórczości Johna Watersa.
Oprócz kontrowersyjnych ról, Milstead zajmował się także muzyką. W latach osiemdziesiątych jego piosenki były hitami w Europie, Ameryce i Australii. Najwyższą pozycję uzyskała, w Wielkiej Brytanii, piosenka „You Think You’re A Man”, która w programie "Stock, Aitken and Waterman" zajęła 16. pozycję.
Śmierć.
W 1988 roku Divine został wybrany do podwójnej roli matki Peggy Bundy i jej wuja Otto w nowym serialu telewizji FOX "Married With Children" (w Polsce emitowany jako "Świat według Bundych"), jednak niespodziewanie zmarł w Hollywood na przedmieściach Los Angeles. Aktor zmarł w wieku 42 lat podczas snu. Jako przyczynę zgonu podano zaburzenie oddychania spowodowane otyłością. W chwili śmierci Milstead ważył 160 kilogramów. Producenci serialu "Świat według Bundych" wysłali na jego pogrzeb kwiaty i humorystyczną kartkę, na której napisali: „Jeśli nie chciałeś grać, wystarczyło COŚ powiedzieć!”. Odcinek 22 w 2 sezonie tego serialu został poświęcony osobie Divine. Podczas pogrzebu w Towson w kondukcie żałobnym uczestniczyło kilka tysięcy jego fanów.
Dyskografia.
Albumy
Single

</doc>
<doc id="721047" url="https://pl.wikipedia.org/wiki?curid=721047" title="HC Czeskie Budziejowice">
HC Czeskie Budziejowice

HC Czeskie Budziejowice (czes. HC České Budějovice) – czeski klub hokejowy z siedzibą w Czeskich Budziejowicach.
W rozgrywkach czeskiej Tipsport Extraliga występował od sezonu 1993/94 do 2003/04 oraz od 2005/06 do 2012/2013. W połowie 2013 opuścił rozgrywki w wyniku konfliktu sponsorskiego i administracyjnego. Jego miejsce przejął klub Mountfield Hradec Králové.

</doc>
<doc id="721048" url="https://pl.wikipedia.org/wiki?curid=721048" title="HC Ceske Budejovice">
HC Ceske Budejovice



</doc>
<doc id="721058" url="https://pl.wikipedia.org/wiki?curid=721058" title="Leutenbach (Badenia-Wirtembergia)">
Leutenbach (Badenia-Wirtembergia)

Leutenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Winnenden. Leży ok. 10 km na północ od Waiblingen.
Dzielnice.
Heidenhof, Gollenhof, Leutenbach, Nellmersbach i Weiler zum Stein.

</doc>
<doc id="721061" url="https://pl.wikipedia.org/wiki?curid=721061" title="Schwaikheim">
Schwaikheim

Schwaikheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Winnenden. Leży ok. 6 km na północ od Waiblingen.

</doc>
<doc id="721065" url="https://pl.wikipedia.org/wiki?curid=721065" title="Pierwsze Folio">
Pierwsze Folio

Pierwsze Folio (ang. "First Folio") – współczesna nazwa nadana pierwszemu opublikowanemu zbiorowi dzieł Williama Shakespeare’a; jego pełny tytuł brzmi: Mr. William Shakespeares Comedies, Histories, &amp; Tragedies ("Komedie, kroniki i tragedie pana Williama Szekspira"). Wydano go w formacie folio, zawierał 36 dzieł. Został przygotowany w 1623 roku przez przyjaciół pisarza, kilka lat po jego śmierci. 
Pierwsze Folio jest jedynym zachowanym tekstem około 20 dzieł, a także ważnym źródłem dla tych opublikowanych wcześniej. Zawiera teksty prawie wszystkich (oprócz "Peryklesa, księcia Tyru" i "Dwóch szlachetnych krewnych") sztuk, za których autora uważa się Szekspira, pozbawione jest jednak jego poematów. 
Uważa się, że wydrukowano około 1000 egzemplarzy oryginału, którego cena wynosiła jednego funta (w obecnych czasach równowartość ok. 170 USD). Do dzisiaj przetrwało 228 z nich. Jest jedną z najbardziej wartościowych książek: na aukcji sprzedano jeden z egzemplarzy za 5,6 mln funtów.
Zawartość.
Komedie 
Kroniki
Tragedie

</doc>
<doc id="721067" url="https://pl.wikipedia.org/wiki?curid=721067" title="Alfdorf">
Alfdorf

Alfdorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży nad rzeką Lein, ok. 30 km na wschód od Waiblingen, w Lesie Szwabsko-Frankońskim.
Dzielnice.
Alfdorf, Pfahlbronn i Vordersteinenberg

</doc>
<doc id="721069" url="https://pl.wikipedia.org/wiki?curid=721069" title="First Folio">
First Folio



</doc>
<doc id="721074" url="https://pl.wikipedia.org/wiki?curid=721074" title="Berglen">
Berglen

Berglen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Winnenden. Leży ok. 12 km na wschód od Waiblingen.
Współpraca.
Miejscowość partnerska:

</doc>
<doc id="721078" url="https://pl.wikipedia.org/wiki?curid=721078" title="Imperium Durrani">
Imperium Durrani

Imperium Durrani – afgańskie państwo historyczne, którego terytorium obejmowało duży obszar współczesnego Afganistanu oraz Pakistanu, część wschodniego Iranu i zachodnich Indii. W latach 1747-1823 oraz 1839-1842 było monarchią rządzoną przez Ahmeda Szaha Durrani i jego potomków, którzy pochodzili z linii Sadozai grupy Abdali lub Durrani.
Lista władców.
powrót Durrani po rządach dynastii Barakzai

</doc>
<doc id="721080" url="https://pl.wikipedia.org/wiki?curid=721080" title="Solcza (ujednoznacznienie)">
Solcza (ujednoznacznienie)



</doc>
<doc id="721083" url="https://pl.wikipedia.org/wiki?curid=721083" title="Kernen im Remstal">
Kernen im Remstal

Kernen im Remstal – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży nad rzeką Rems, ok. 5 km na południe od Waiblingen.
Współpraca.
Miejscowości partnerskie:

</doc>
<doc id="721087" url="https://pl.wikipedia.org/wiki?curid=721087" title="Korb (Badenia-Wirtembergia)">
Korb (Badenia-Wirtembergia)

Korb – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr, wchodzi w skład związku gmin Winnenden. Leży ok. 3 km na wschód od Waiblingen, przy drodze krajowej B14.
Współpraca.
Miejscowości partnerskie:

</doc>
<doc id="721090" url="https://pl.wikipedia.org/wiki?curid=721090" title="Osiedle Sudeckie">
Osiedle Sudeckie

Osiedle Sudeckie ("Osiedle Przodowników Pracy") - część miasta Świebodzice.
Jest to osiedle mieszkaniowe zabudowane głównie blokami spółdzielczymi.
Na terenie osiedla są też 3 bloki nr 1, 2 i 3 zarządzane przez miasto. Pozostałe natomiast przez spółdzielnię mieszkaniową.
Wcześniejsza nazwa - "Osiedle Przodowników Pracy".

</doc>
<doc id="721091" url="https://pl.wikipedia.org/wiki?curid=721091" title="Centrum Demokratyczne i Społeczne">
Centrum Demokratyczne i Społeczne

"Centro Democrático y Social", CDS) było hiszpańską centrową partią polityczną, istniejącą od 1982 do 2005 roku.
Historia.
Założenie.
CDS zostało założone 29 sierpnia 1982 roku przez Adolfo Suáreza, który był głównym architektem transformacji Hiszpanii w kierunku demokracji po śmierci Francisco Franco i pełnił funkcję premiera od 1976 do 1981. Zwolennicy CDS postrzegali te ugrupowanie jako kontynuacja Unii Centrum Demokratycznego (UCD).
Po rezygnacji z szefowania rządowi i UCD w styczniu 1981, Suárez postanowił dalej działać wewnątrz ugrupowania. Kiedy nie udało mu się ponownie objąć przewodnictwa w partii w sierpniu 1982 roku założył CDS. Nowe centrystyczne ugrupowanie w październiku tego samego roku ugrupowanie to wypadło kiepsko, otrzymując tylko 2 miejsca w parlamencie.
Krytyka PSOE.
W 1986 roku popularność zwiększyła się gwałtownie. W wyborach w lipcu tego roku, CDS potroiło swój stan posiadania, zdobywając 9.2% głosów. Wielu z tych, którzy głosowali poprzednio na UCD, teraz oddało głos na CDS. W czasie kampanii wyborczej Suárez podkreślał swoje doświadczenie jako szefa rządu, krytykował PSOE za niespełnienie obietnic wyborczych z 1982, opowiadał się za niezależną polityką zagraniczną i postulował reformy ekonomiczne, które poprawią sytuację najbiedniejszych. Przyciągnęło to głosy wielu zawiedzionych przez rządy PSOE.
Podczas wyborów municypalnych i regionalnych z lipca 1987 r. CDS zyskała najwięcej głosów w porównaniu z poprzednimi wyborami. Suárez wzywał do zmniejszenia zależności od USA i opowiadał się za większą rolą państwa w sferze świadczeń socjalnych. Przysporzyło to CDS popularności, zwłaszcza pośród zawiedzionych konserwatywną ekonomiką rządu Gonzaleza.
Połączenie z AP.
Od 1988 roku partia był członkiem Międzynarodówki Liberalnej. 25 marca 1995 roku powstała Unia Centrowa (UC) – federacja złożona z CDS i pomniejszych ugrupowań liberalnych i ekologicznych. Z tego też powodu od listopada 1995 partia nazywana była UC-CDS. Jednak w październiku powróciła do pierwotnej nazwy. Kongres partii w 2005 roku, za przewodnictwa Teresy Gómez-Limón zdecydował o połączeniu się z Partią Ludową (PP). W momencie połączenia CDS liczyło sobie ok. 3 tys. członków. Ugrupowanie to zakończyło oficjalnie swą działalność 18 lutego 2006 r.

</doc>
<doc id="721096" url="https://pl.wikipedia.org/wiki?curid=721096" title="Weseli biedacy">
Weseli biedacy

Weseli biedacy (jid. "Frejliche Kabconim") – polski film fabularny z 1937 roku w języku jidysz, wyprodukowany w wytwórni Kinor. Scenariusz został zamówiony u Mojżesza Brodersona, związanego z kabaretem Ararat, w filmie wystąpili komicy Araratu, Szymon Dżigan i Izrael Szumacher. Producentami filmu zostali Wincenty Tenenbaum i Saul Goskind. "Weseli biedacy" (niekiedy opatrywani podtytułem "Z nędzy do pieniędzy") przygotowywani byli jako komercyjna komedia, mająca przynieść twórcom zarobek. Zrezygnowano ze zdjęć w studio, kręcąc ujęcia w prywatnych mieszkaniach. Sceny plenerowe nagrywano w Brzezinach i okolicy. Premiera odbyła się 24 marca 1937 roku w warszawskim kinie Fama (ul. Przejazd 9). Film nie cieszył się dużym wzięciem wśród dystrybutorów, gdyż jego dość krótki metraż (62 minuty) zmuszał do uzupełniania pokazów o dodatkowe materiały filmowe.
Opis fabuły.
Akcja toczy się w małym żydowskim miasteczku w Polsce. Miejscowy zegarmistrz i jego przyjaciel, krawiec, prowadzą filozoficzne rozmowy, szczególnie podczas spacerów. Podczas jednej z przechadzek ich uwagę zwraca tłusta plama na polu. Po dokładnym zbadaniu okazuje się, że to ropa. Bohaterowie snują plany dotyczące eksploatacji domniemanego złoża. Niestety, nie wiedzą, że wcześniej przejeżdżał tędy wóz wiozący nieszczelną kadź z naftą. Mimo że bohaterowie zamierzają wszystko utrzymać w tajemnicy, za sprawą żony jednego z nich dowiaduje się o tym całe miasteczko. Okoliczni mieszkańcy nagabują ich, chcąc przyłączyć się do interesu. Lokalny bogacz deklaruje inwestycję swojego kapitału w przedsięwzięcie naftowe, a amerykański turysta rozpoczyna starania o koncesję. Krawiec z zegarmistrzem próbując zorganizować pieniądze na ten cel, planują małżeństwo swoich dzieci – jeden z nich dzięki temu zaoszczędzi na posagu. Jednak w tym czasie córka zegarmistrza, dowiadując się o tym planie, ucieka z domu z wędrownym aktorem, kradnąc plany naftowego biznesu. Bohaterowie wyjeżdżają na jej poszukiwanie. W tym czasie również nie mogą odpędzić się od chętnych do ropy - nagabywani przez wędrownego sprzedawcę tłuką wszystkie butelki w sklepie jego kuzyna, przez co trafiają do szpitala psychiatrycznego. Gdy w końcu z niego wychodzą, okazuje się, że bogaty Amerykanin przebywający w tych okolicach w poszukiwaniu żony wykupił miejscowe pola. Po usilnych poszukiwaniach złóż, rozwiewają się wszelkie nadzieje spragnionych szybkiego zarobku - pod ziemią znajdują się tylko kamienie. Nie zniechęca ich to jednak, snują teraz plany uruchomienia kamieniołomu.

</doc>
<doc id="721099" url="https://pl.wikipedia.org/wiki?curid=721099" title="Remshalden">
Remshalden

Remshalden – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży nad rzeką Rems, ok. 12 km na wschód od Waiblingen, przy drodze krajowej B29.

</doc>
<doc id="721103" url="https://pl.wikipedia.org/wiki?curid=721103" title="Ferdi Sabit Soyer">
Ferdi Sabit Soyer

Ferdi Sabit Soyer (ur. 5 marca 1952 w Nikozji) – turecki polityk, premier nieuznawanej Tureckiej Republiki Cypru Północnego od 25 kwietnia 2005 do 5 maja 2009, przewodniczący Tureckiej Partii Republikańskiej (CTP, "Cumhuriyetçi Türk Partisi").
Życiorys.
Ferdi Sabit Soyer urodził się w Nikozji w 1952. Studiował medycynę w Turcji, jednak z powodów politycznych nie ukończył edukacji. W czasie studiów współtworzył Federację Studentów Turków Cypryjskich (KOGEF).
Po powrocie na Cypr, Soyer zaangażował się w działalność ruchu niepodległościowego Turków cypryjskich. Został członkiem Tureckiej Partii Republikańskiej, zajmując z czasem stanowisko jej sekretarza generalnego.
W 1985 wszedł w skład Zgromadzenia Republiki (parlamentu), w którym z przerwą w latach 1990-1993, zasiada do chwili obecnej. 
W latach 1994-1996, po zawiązaniu koalicji przez CTP z Partią Demokratyczną, Soyer zajmował stanowisko ministra rolnictwa, zasobów naturalnych i energii.
25 kwietnia 2005 został mianowany premierem Cypru Północnego, objęciu przez Mehmeta Alego Talata urzędu prezydenta. 21 maja 2005 został wybrany przewodniczącym Tureckiej Partii Republikańskiej.
W kwietniu 2009 Turecka Partia Republikańska poniosła porażkę w wyborach parlamentarnych i musiała oddać władzę. 5 maja 2009 na czele nowego rządu stanął po raz trzeci Derviş Eroğlu z Partii Jedności Narodowej.

</doc>
<doc id="721104" url="https://pl.wikipedia.org/wiki?curid=721104" title="CA El Linqueño">
CA El Linqueño

Club Atlético El Linqueño – argentyński klub piłkarski z siedzibą w mieście Lincoln, leżącym w prowincji Buenos Aires.
Historia.
Klub założony został 6 czerwca 1915 roku i gra obecnie w czwartej lidze argentyńskiej Torneo Argentino B.

</doc>
<doc id="721107" url="https://pl.wikipedia.org/wiki?curid=721107" title="Club Atlético El Linqueño">
Club Atlético El Linqueño



</doc>
<doc id="721108" url="https://pl.wikipedia.org/wiki?curid=721108" title="Rudersberg (Badenia-Wirtembergia)">
Rudersberg (Badenia-Wirtembergia)

Rudersberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Leży ok. 18 km na północny wschód od Waiblingen, w Lesie Szwabsko-Frankońskim.
Współpraca.
Miejscowość partnerska:

</doc>
<doc id="721112" url="https://pl.wikipedia.org/wiki?curid=721112" title="Tercjusz">
Tercjusz

Tercjusz — imię męskie pochodzenia łacińskiego, od liczebnika oznaczającego "trzeci" (por. Oktawiusz). Patronem tego imienia jest św. Tercjusz, wspominany razem ze śwśw. Dionizją, Datywą, Leoncją, Emilianem, Bonifacym, Majorykiem i Serwusem (V wiek).
Tercjusz imieniny obchodzi 6 grudnia.

</doc>
<doc id="721116" url="https://pl.wikipedia.org/wiki?curid=721116" title="Wyspa Króla Williama">
Wyspa Króla Williama

Wyspa Króla Williama (ang. "King William Island", fr. "Île du Roi-Guillaume", inuktitut: "Qikiqtaq") – wyspa na Oceanie Arktycznym, wchodząca w skład Archipelagu Arktycznego. Administracyjnie należy do Kanady i wchodzi w skład terytorium Nunavut. Jej powierzchnia wynosi 13 111 km². Według spisu powszechnego z 2001 roku wyspa liczy 960 stałych mieszkańców. 
Wyspa została nazwana na cześć króla Wielkiej Brytanii, Wilhelma IV Hanowerskiego w 1830 roku przez Johna Rossa. Wiele z polarnych ekspedycji szukających Przejścia Północno-Zachodniego, w tym zaginiona ekspedycja Franklina, spędzało zimę na wyspie. W 1903 norweski podróżnik Roald Amundsen, poszukując Przejścia Północno-Zachodniego, przepłynąwszy przez cieśninę Jamesa Rossa, zatrzymał się na południowym wybrzeżu wyspy, w miejscu uformowanym przez naturę w naturalną przystań. Nie mogąc kontynuować podróży, ze względu na pokryte lodem morze, spędził tu zimy przełomów lat 1903/1904 i 1904/1905. Nauczył się wtedy, od tubylczej ludności Inuickiej, sztuki przetrwania w warunkach arktycznych. Wiedza ta okazała się bezcenna w późniejszych wyprawach w głąb Arktyki. Używając swojego statku „Gjøa” jako bazy, wyruszył z ekspedycją w lecie 1904 roku i dotarł do północnego bieguna magnetycznego. Roald Amundsen ostatecznie opuścił wyspę w sierpniu 1905 roku, po 22 miesiącach od czasu pierwszego przybycia. Jedyna osada na wyspie, Gjoa Haven, znajduje się nad przystanią, w której zimował Amundsen.

</doc>
<doc id="721117" url="https://pl.wikipedia.org/wiki?curid=721117" title="Mullingar">
Mullingar

Mullingar (irl. "An Mulieann gCearr") – miasto i ośrodek administracyjny hrabstwa Westmeath w środkowej Irlandii.
Atrakcje turystyczne.
Głównymi atrakcjami miasta są otaczające je jeziora: Lough Owel, Lough Lene oraz Lough Ennell. Popularnym miejscem wycieczek turystycznych jest Belvedere House and Gardens – rezydencja znajdująca się w pobliżu miasta.
W mieście znajduje się katedra diecezji Meath Christ the King Mullingar.

</doc>
<doc id="721118" url="https://pl.wikipedia.org/wiki?curid=721118" title="Hrabia Alexander of Tunis">
Hrabia Alexander of Tunis

Hrabia Alexander of Tunis – dziedziczny tytuł brytyjski w Parlamencie Wielkiej Brytanii.
Informacje ogólne.
Tytuł powstał 14 marca 1952 roku, dla brytyjskiego feldmarszałka Harolda Alexandra.
Dodatkowymi tytułami hrabiego Alexander of Tunis są:

</doc>
<doc id="721119" url="https://pl.wikipedia.org/wiki?curid=721119" title="Świerk biały">
Świerk biały

Świerk biały, świerk kanadyjski ("Picea glauca" (Moench) Voss) – gatunek wiecznie zielonego drzewa z rodziny sosnowatych ("Pinaceae"). Pochodzi z północnych obszarów Ameryki Północnej, od centralnej Alaski, na wschód do Nowej Fundlandii, na południe do północnych stanów Montana, Michigan i Mine. Występuje także odizolowana populacja w Górach Czarnych w Dakocie Południowej
Biologia i ekologia.
Typowa forma gatunku w swoim naturalnym środowisku żyje do 350 lat. Kwiaty zapylane są przez wiatr. Szyszki dojrzewają w 4-6 miesięcy od zapylenia, nasiona rozsiewane są przez wiatr.
Uprawa.
Wszystkie odmiany świerka białego najlepiej rosną na glebach świeżych i wilgotnych, preferują stanowiska dobrze nasłonecznione. Uprawia się je z sadzonek wyhodowanych przez ogrodników (przez szczepienie), przy uprawianiu z nasion niektóre odmiany nie zachowują bowiem cech rośliny matecznej. Są wrażliwe na zanieczyszczenia powietrza, atakowane bywają przez mszyce i przędziorki, a w wilgotnych miejscach i przy długotrwałej wilgotnej pogodzie również przez choroby grzybowe.

</doc>
<doc id="721120" url="https://pl.wikipedia.org/wiki?curid=721120" title="Sadozai">
Sadozai

Sadozai – linia klanu Popalzai z plemienia Abdali z Pasztunów, wzięła swoją nazwę od swojego przodka Sado Chana.
Sadozai rośli w siłę po śmierci Nadir Szaha w roku 1747, kiedy Ahmed Szah Abdali zjednoczył afgańskie plemiona i został twórcą królestwa Afganistanu trwającego aż do roku 1978. Wczesną nazwą królestwa było Imperium Durrani. Sadozai rządzili Afganistanem do roku 1823 i krótko w latach 1839–1842. Pod ich rządami w latach 1752–1819 był również Kaszmir.

</doc>
<doc id="721124" url="https://pl.wikipedia.org/wiki?curid=721124" title="Teatr Nowy w Zabrzu">
Teatr Nowy w Zabrzu

Teatr Nowy w Zabrzu im. Gustawa Morcinka, utworzony w 1959 r. Siedzibą teatru jest zabytkowy budynek dawnego kasyna Huty Donnersmarcka, wzniesiony w 1901 r.

</doc>
<doc id="721127" url="https://pl.wikipedia.org/wiki?curid=721127" title="Solcza (rzeka)">
Solcza (rzeka)

Solcza (lit. Šalčia) – rzeka na Litwie i Białorusi, lewy dopływ Mereczanki. Solcza płynie południowym skrajem Puszczy Rudnickiej. Wyróżnia się ona krętym korytem oraz licznymi starorzeczami, które nie wysychają nawet w upalne i gorące lata. Do Solczy uchodzą: Wersoka, Wisińcza, Solczyca, Brasta, Maltupie, Berża, Berżyna, Cieciorka, Kukawka. Swoje źródła Solcza ma koło Bohuszy Wielkich, na wschód od Solecznik, do Mereczanki wpada w miejscowości Olkieniki.

</doc>
<doc id="721132" url="https://pl.wikipedia.org/wiki?curid=721132" title="Dermooptyka">
Dermooptyka

Dermooptyka (, DOP, czasem ) – domniemana zdolność postrzegania światła i barw za pośrednictwem skóry. Osoby deklarujące posiadanie takich umiejętności najczęściej twierdzą, że są w stanie rozpoznawać kolory lub nawet czytać tekst za pomocą palców u rąk.
Dermooptyka uznawana jest za zjawisko z pogranicza pseudonauki i parapsychologii; nie istnieje wiarygodna teoria naukowa, która dopuszczałaby istnienie takiego zjawiska, nie zostało ono też zademonstrowane w warunkach pozwalających na wykluczenie oszustwa.

</doc>
<doc id="721133" url="https://pl.wikipedia.org/wiki?curid=721133" title="Popalzai">
Popalzai

Popalzai lub Popalzaj – nazwa klanu Pasztunów, część większego plemienia Durrani, z którego pochodził król Afganistanu Ahmed Szah Abdali. Były prezydent Afganistanu Hamid Karzaj, jest również jego członkiem.

</doc>
<doc id="721134" url="https://pl.wikipedia.org/wiki?curid=721134" title="La Buire">
La Buire

La Buire – francuska wytwórnia samochodów, której historia sięga połowy XIX wieku, gdy zajmowała się produkcją wagonów kolejowych. W 1904 roku firma rozpoczęła produkcję samochodów: 16HP, 28HP oraz 30HP posiadających czterocylindrowe silniki spalinowe. Ostatnim przedwojennym modelem był 80/100HP z silnikiem o pojemności 13,6 litra. Po wojnie firma rozpoczęła produkcję modeli 10A, 12B i 15HP. W wyniku bankructwa firma zakończyła produkcję w 1930 roku.

</doc>
<doc id="721137" url="https://pl.wikipedia.org/wiki?curid=721137" title="Wyspy Pakri">
Wyspy Pakri

Archipelag Pakri (est. "Pakri saared", szw. "Rågöarna") – archipelag należący do Estonii, składający się z dwóch niewielkich wysp: Suur-Pakri i Väike-Pakri, położonych w Zatoce Fińskiej, ok. 3 km na zachód od miasta Paldiski. Wyspy od średniowiecza do II wojny światowej zamieszkane były przez Estońskich Szwedów przybyłych z płn.-zach. Estonii. Obecnie wyspy nie mają stałej ludności.
Wyspy zostały zasiedlone przez Szwedów w 1345 roku. W 1934 liczba ludności obu wysp wynosiła ok. 350. Na mocy paktu Ribbentrop-Mołotow w 1940 roku większość mieszkańców wyspy została deportowana, a wyspy stały się bazą Armii Czerwonej. Po II wojnie światowej na Väike-Pakri żyło jeszcze ok. 20 osób, ale ostatnie rodziny wyprowadziły się w 1965. Na kolejne kilkadziesiąt lata wyspy stały się radzieckim poligonem. Pozostawione przez Rosjan zanieczyszczenia i niewypały są obecnie największym problemem uniemożliwiającym ponowne zasiedlenie wysp.
Na północnym wybrzeżu występują wapienne klify i nadbrzeżne łąki. Po stronie południowej dominuje krajobraz porolniczy ze śladami użytkowania agrarnego, ruinami gospodarstw i kaplic. Wyspy są połączone kamienną tamą, zbudowaną przez sowieckich żołnierzy.
Wsie.
Przed II wojną światową wyspy miały 5 wsi, 3 na Suur-Pakri i dwie na Väike-Pakri.
Suur-Pakri
Väike-Pakri

</doc>
<doc id="721140" url="https://pl.wikipedia.org/wiki?curid=721140" title="H. Bustos Domecq">
H. Bustos Domecq

H. Bustos Domecq (Honorio Bustos Domecq) – pseudonim, pod którym wspólne utwory publikowali argentyńscy pisarze Jorge Luis Borges i Adolfo Bioy Casares. 
W Polsce nakładem Wydawnictwa Literackiego (1985) ukazały się "Kroniki Bustosa Domecqa" - sygnowany rzeczywistymi nazwiskami autorów wybór krótkich, pełnych absurdalnego humoru, tekstów.

</doc>
<doc id="721144" url="https://pl.wikipedia.org/wiki?curid=721144" title="Honorio Bustos Domecq">
Honorio Bustos Domecq



</doc>
<doc id="721147" url="https://pl.wikipedia.org/wiki?curid=721147" title="Väike-Pakri">
Väike-Pakri



</doc>
<doc id="721149" url="https://pl.wikipedia.org/wiki?curid=721149" title="Suur-Pakri">
Suur-Pakri



</doc>
<doc id="721151" url="https://pl.wikipedia.org/wiki?curid=721151" title="Walter Gilbert">
Walter Gilbert

Walter Gilbert (ur. 21 marca 1932 w Bostonie) – amerykański fizyk, chemik, biolog, laureat Nagrody Nobla w dziedzinie chemii.
Życiorys.
Był wykładowcą na Uniwersytecie Harvarda na wydziale fizyki, biofizyki, biochemii i biologii, a od 1985 roku na wydziale biologii molekularnej i komórkowej. Obecnie jest emerytowanym profesorem w Carl M. Loeb University. Gilbert otrzymał tytuł doktora w dziedzinie matematyki na Uniwersytecie Cambridge pod kierunkiem Abdusa Salama (1957), tytuł magistra w dziedzinie fizyki (1954) i licencjat w dziedzinie chemii i fizyki (1953) na uniwersytecie w Harvardzie.
Opracował (wraz z Allanem Maxamem) metodę sekwencjonowania zasad w DNA za pomocą specyficznego rozszczepienia łańcuchów - metoda Maxama-Gilberta.
Wykazał (wraz z B. Müller-Hillem), że represor (geny regulatorowe) operonu laktozowego (tzw. lac represor) jest białkiem przyłączającym się tylko do tych cząsteczek DNA, które zawierają operon laktozowy.
Gilbert określił sekwencję nukleotydową lac-operatora, odpowiedzialnego za syntezę β-galaktozydazy w komórkach Escherichia coli (pałeczka okrężnicy). W roku 1980 otrzymał, wraz z Frederickiem Sangerem, nagrodę Nobla w dziedzinie chemii.
Po przejściu na emeryturę Gilbert zajął się fotografią artystyczną. Jako Wally Gilbert wystawia swoje prace na wystawach kuratorskich i konkursowych organizowanych m.in. przez Cambridge Art Association, Provincetown Art Assocation i przez Brickbottom Artists Association od 2003 roku. W roku 2006 realizował w Polsce projekt "Norblin Project - Images of Decay" (wystawa na terenie fabryki Norblina w Warszawie - maj 2007).

</doc>
<doc id="721152" url="https://pl.wikipedia.org/wiki?curid=721152" title="DW919">
DW919



</doc>
<doc id="721154" url="https://pl.wikipedia.org/wiki?curid=721154" title="Bartłomiej Nowodworski">
Bartłomiej Nowodworski

Bartłomiej Nowodworski herbu Nałęcz (ur. ok. 1552 w Nowym Dworze, zm. 1625 w Warszawie) – najsławniejszy z Polskich kawalerów maltańskich, filantrop. 
Życiorys.
W młodości towarzyszył w wyprawach m.in. Stefanowi Batoremu. Za zabójstwo w pojedynku pokojowca królewskiego musiał uchodzić z kraju i wiele lat przebywał we Francji, gdzie służył królom Henrykowi III i Henrykowi IV. W 1599 roku, z listami polecającymi od tego ostatniego, udał się na Maltę, gdzie brał udział w wojnach jako kawaler maltański, choć członkiem zakonu formalnie został w roku 1605. Po powrocie do Polski służył u króla Zygmunta III. Dzięki podłożonej przez niego minie, 13 czerwca 1611 roku zakończyło się oblężenie Smoleńska. Dowodził szturmem na Moskwę 1 października 1618 podczas wyprawy Jana Karola Chodkiewicza.
Trzykrotnie ranny, zajął się działalnością publicystyczną, propagując w kraju ideę maltańską. Uważał, że na bazie komandorii maltańskich można by w kraju kształcić szlachtę w nowoczesnej sztuce wojennej. W Krakowie wsparł swoimi fundacjami (w 1617 oraz 1619 roku) istniejące od 1588 roku, gimnazjum, które potem obrało go także za patrona. Przed śmiercią otrzymał komandorię maltańską (był komandorem poznańskim w latach 1624-1625).
Bartłomiej Nowodworski jest patronem I Liceum Ogólnokształcącego w Krakowie i Zespołu Szkół Ogólnokształcących w Tucholi.

</doc>
<doc id="721157" url="https://pl.wikipedia.org/wiki?curid=721157" title="Gmina Rodman">
Gmina Rodman



</doc>
<doc id="721161" url="https://pl.wikipedia.org/wiki?curid=721161" title="Hydroobsiew">
Hydroobsiew



</doc>
<doc id="721162" url="https://pl.wikipedia.org/wiki?curid=721162" title="Siew hydrauliczny">
Siew hydrauliczny



</doc>
<doc id="721165" url="https://pl.wikipedia.org/wiki?curid=721165" title="Mahdi (ujednoznacznienie)">
Mahdi (ujednoznacznienie)



</doc>
<doc id="721166" url="https://pl.wikipedia.org/wiki?curid=721166" title="DW943">
DW943



</doc>
<doc id="721169" url="https://pl.wikipedia.org/wiki?curid=721169" title="Droga wojewódzka nr 943">
Droga wojewódzka nr 943

Droga wojewódzka nr 943 (DW943) – droga wojewódzka o długości 13 km, położona w południowej Polsce, w województwie śląskim w powiatach: żywieckim i cieszyńskim. Łączy Laliki z granicą z Czechami.

</doc>
<doc id="721172" url="https://pl.wikipedia.org/wiki?curid=721172" title="Mehmet Ali Talat">
Mehmet Ali Talat

Mehmet Ali Talat (ur. 6 lipca 1952 w Kirenii) – prezydent Tureckiej Republiki Cypru Północnego od 24 kwietnia 2005 do 23 kwietnia 2010. Premier Cypru Północnego w latach 2004-2005. Był liderem lewicowej Tureckiej Partii Republikańskiej (CTP, "Cumhuriyetçi Türk Partisi") w latach 1996-2005, powrócił na stanowisko 14 czerwca 2015.
Życiorys.
Talat urodził się w Kirenii na Cyprze w 1952. Edukację rozpoczynał na wyspie, a ukończył w Turcji na Technicznym Uniwersytecie Środkowowschodnim w Ankarze (Orta Doğu Teknik Üniversitesi, ang. Middle East Technical University, METU), na którym został absolwentem Wydziału Inżynierii Elektrycznej i Elektronicznej.
Już w okresie studiów zaangażował się w działalność polityczną, co kontynuował również po powrocie na Cypr. Odegrał ważną rolę w tworzeniu związków zawodowych oraz studenckiego ruchu Turków cypryjskich. Został także członkiem Tureckiej Partii Republikańskiej, w której z czasem objął stanowisko sekretarza do spraw edukacji.
Kariera polityczna.
Mehmet Ali Talat w czasie koalicyjnych rządów CTP i Partii Demokratycznej w latach 1994-1996, zajmował stanowisko ministra edukacji i kultury, a następnie stanowisko wicepremiera.
14 stycznia 1996 został mianowany przewodniczącym Tureckiej Partii Republikańskiej (CTP). W 1998 wszedł w skład Zgromadzenia Republiki (parlamentu). 14 grudnia 2003 Turecka Partia Republikańska wygrała wybory parlamentarne. Po sformowaniu koalicji z Partią Demokratyczną, 13 stycznia 2004 Talat objął stanowisko premiera Cypru Północnego. W kwietniu 2004 w czasie referendum w sprawie unifikacji wyspy przed wejściem Cypru do Unii Europejskiej, Talat był zwolennikiem opcji zjednoczeniowej. Jednak na skutek sprzeciwu południowej części wyspy do zjednoczenia obu części nie doszło.
20 lutego 2005 CTP wygrała wybory kolejne, wcześniejsze parlamentarne, w wyniku czego Talat utrzymał fotel premiera. 
Prezydentura.
W kwietniu 2005 wziął udział w wyborach prezydenckich, w których pokonał Dervişa Eroğlu, zdobywając 55,6% głosów poparcia. 24 kwietnia 2005 objął stanowisko prezydenta Tureckiej Republiki Cypru Północnego.
Prezydent Talat w czasie swojej prezydentury w dalszym ciągu opowiadał się za reunifikacją podzielonego Cypru. Proces pokojowy przybrał na sile po wyborze na prezydenta Cypru Dimitrisa Christofiasa w lutym 2008. Do pierwszego spotkania Talata i Christofiasa doszło już 21 marca 2008 w strefie buforowej ONZ w podzielonej Nikozji. W czasie spotkania liderzy uzgodnili wznowienie dwustronnych rozmów reunifikacyjnych oraz otwarcie ulicy Ledra w Nikozji, podzielonej na część północną i południową od lat 60. XX w. 3 kwietnia 2008 Ledra została uroczyście otwarta dla wszystkich na całej swej długości. 
Do pierwszego posiedzenia komitetu technicznego doszło 18 kwietnia 2008. 7 maja 2008 Talat i Christofias spotkali się prywatnie w czasie "coctail party" i zapewnili o regularnym organizowaniu swoich spotkań w przyszłości. Na ich ponownym spotkaniu 1 lipca 2008 uzgodnili zasadę jednego obywatelstwa i jednej suwerenności. 
Na spotkaniu 3 września 2008 Talat i Christofias ogłosili rozpoczęcie właściwych i szczegółowych rozmów na temat zjednoczenia. Uzgodnione porozumienie miałoby być zatwierdzone w oddzielnych referendach dwóch społeczności. Prezydent Talat toczył rozmowy negocjacyjne do końca swojej prezydentury, jednak strony w tym czasie nie zdołały osiągnąć porozumienia. Skutkiem negocjacji miało być zjednoczenie dwóch wspólnot, greckiej i tureckiej, w ramach jednego federacyjnego państwa.
18 kwietnia 2010 prezydent Talat przegrał wybory prezydenckie z Dervişem Eroğlu z prawicowej Partii Jedności Narodowej (UBP) stosunkiem głosów 42,85% do 50,38%, który został zaprzysiężony na stanowisku prezydenta 23 kwietnia 2010. Jednymi z powodów porażki Talata było rozczarowanie społeczeństwa brakiem postępów w rozmowach negocjacyjnych, pojawiające się oskarżenia o nepotyzm pod adresem jego administracji oraz trwająca izolacja gospodarcza i polityczna nieuznawanej republiki.
Talat jest żonaty, ma dwoje dzieci.

</doc>
<doc id="721178" url="https://pl.wikipedia.org/wiki?curid=721178" title="Człowiek, który lubił latać">
Człowiek, który lubił latać

Człowiek, który lubił latać – dramat obyczajowy produkcji amerykańsko-kanadyjskiej z 1996 roku.
Fabuła.
Nick Rawlings (Jack Wagner) prowadzi niezwykłe życie. Zawodowo jest pilotem jednej z linii lotniczych, prywatnie mężem trzech żon, które mieszkają w różnych miastach. W Dallas opiekuje się troskliwie JoBeth (Shelley Hack), z którą ma 14-letniego syna Erica (Kalen Mills). W Chicago jest mężem i partnerem atrakcyjnej Alison (Joan Severance), odnoszącej sukcesy kobiety interesu, a na Hawajach łagodnym romantycznym małżonkiem Miriam Wells (Nicole Eggert). Przez wiele lat Nick prowadzi bezproblemowo takie życie, chociaż w ciągłym stresie. Nagle jednak JoBeth staje się podejrzliwa.

</doc>
<doc id="721183" url="https://pl.wikipedia.org/wiki?curid=721183" title="Czarny Bór (ujednoznacznienie)">
Czarny Bór (ujednoznacznienie)



</doc>
<doc id="721184" url="https://pl.wikipedia.org/wiki?curid=721184" title="Ha (Bhutan)">
Ha (Bhutan)

Ha – miasto w Bhutanie, w dystrykcie Ha.

</doc>
<doc id="721185" url="https://pl.wikipedia.org/wiki?curid=721185" title="Bryjarka">
Bryjarka

Bryjarka (679 m) – niewybitny szczyt górski w Beskidzie Sądeckim górujący nad Szczawnicą. Nazwa pochodzi od znajdujących się dawniej obok szczytu pól, używano też nazwy Światkówka, która również pochodziła od nazwy pól uprawnych. Eugeniusz Janota podaje, że pierwotnie szczyt nazywał się Skałką.
Bryjarka wznosi się ok. 230 m nad dno doliny Grajcarka. Jest zakończeniem bocznego grzbietu Pasma Radziejowej, biegnącego z Dzwonkówki przez Przysłop, Kotelnicę, Cieluszki, Bereśnik, Guckę i Bryjarkę na południe. Grzbiet ten oddziela dolinę Sopotnickiego Potoku od doliny Skotnickiego Potoku i jego dopływu – Czarnego Potoku. Południowy, opadający w stronę Szczawnicy stok jest stromy (ma średnie nachylenie 25°), a w jego górnej części występują rumowiska zbudowane z rzadkich w Karpatach skał magmowych – jasno­szarych andezytów pienińskich (augitowo-amfibolowych). Skały te od dawna budziły zainteresowanie naukowców, opisano je już w 1832. W latach międzywojennych były one eksploatowane w nieczynnym już kamieniołomie. Na andezytowych gołoborzach rozwijają się interesujące biologicznie zbiorowiska acydofilnych mchów i porostów.
Na stromym południowym stoku były dawniej pastwiska i olszynowo-leszczynowe zarośla, od 1953 r. jest on planowo zalesiany.
Szczyt Bryjarki był od dawna celem spacerów mieszkańców i kuracjuszy uzdrowisk Szczawnicy. W 1897 i 1901 r. poprowadzono na szczyt ścieżki spacerowe i zamontowano ławki. W 1860 roku postawiono drewniany krzyż, w 1867 r. zastąpiony dużym krzyżem modrzewiowym. Gdy krzyż ten złamał się podczas burzy w 1902 r., krakowska firma Józefa Góreckiego (ta sama, która wykonała rok wcześniej krzyż na Giewoncie) wykonała i zamontowała krzyż żelazny. Z wierzchołka, na którym stoi oświetlony nocą metalowy krzyż, roztacza się widok na Szczawnicę, Małe Pieniny oraz Pieniny Właściwe. Panoramy widokowe z Bryjarki malował m.in. Jan Nepomucen Głowacki. 

</doc>
<doc id="721187" url="https://pl.wikipedia.org/wiki?curid=721187" title="Czarny Bór (Litwa)">
Czarny Bór (Litwa)

Czarny Bór (lit. "Juodšiliai") – wieś na Litwie, w okręgu wileńskim, w rejonie wileński, siedziba gminy Czarny Bór. Leży na południe od Wilna, przy linii kolejowej Wilno – Lida. Siedziba gminy. W 2011 roku liczył 1744 mieszkańców.
Znajduje tu się przystanek kolejowy Czarny Bór.
Historia.
Swą nazwę osiedle zawdzięcza gęstym, otaczającym go ze wszystkich stron lasom. W 1914 roku, gdy żołnierze wojsk kajzerowskich prowadzili tu wyręby lasów, ułożono tory kolejowe i zbudowano stację kolejową Reslerowo. Nazwa upamiętniała inicjatora budowy Reislera, dyrektora „Poleskich Żelaznych Dróg”. Po odzyskaniu niepodległości przez Polskę, po 1920 roku, przywrócono starą nazwę „Czarny Bór”.
Malowniczą miejscowość nad rzeką Waką upodobała ówczesna wileńska twórcza inteligencja. Założono tu letnisko. W latach 1924–1946 był w Czarnym Borze klasztor sióstr urszulanek. Zakonnice prowadziły szkołę początkową i sierociniec. W 1934 roku otwarto gimnazjum. W czasie II wojny światowej, korzystając z pomocy sióstr urszulanek w Czarnym Borze, przez 2 lata ukrywał się ks. Michał Sopoćko. Gestapo ścigało go za pomaganie Żydom. Mieszkańcy znali go jako Wacława Rodziewicza, stolarza i cieślę. Po kryjomu u sióstr urszulanek odprawiał msze święte i spowiadał.
W 1948 roku władze Litwy sowieckiej umieściły w Czarnym Borze zgromadzenia zakonne z Litwy, w tym wileńskie wizytki. Każdemu zgromadzeniu przydzielono dom po „repatriowanych” Polakach. Stąd sporo z nich udało się potem wprost do Polski.
Akcja powieści Józefa Mackiewicza "Droga donikąd" zawiera jego przeżycia z Czarnego Boru po czerwcu 1940, gdzie pracował jako drwal i woźnica.
W miejscowości znajduje się szpital.
Oświata.
W 1919 roku w Czarnym Borze została założona szkoła powszechna. Od połowy lat 50. do początku lat 90. przez 34 lata nauczała w niej chemii oraz biologii Idalia Żyłowska, córka Mackiewicza. W 1992 roku szkoła została zreorganizowana na rosyjską (Nr 1) i polską (Nr 2). Powstała samodzielna polska Szkoła Średnia w Czarnym Borze. W 2002 roku szkoła otrzymała imię Urszuli Ledóchowskiej. W 2014 roku szkoła otrzymała status gimnazjum. Gimnazjum ma filię nauczania początkowego w Wołczunach.
Kościół katolicki.
Fundamenty pod budowę kościoła na terenie klasztoru urszulanek zostały założone jeszcze przed II wojną światową. Po wojnie w miejscu, gdzie miał stanąć kościół, działał dom dziecka, następnie szpital i przychodnia. Po pożarze w 1991 roku, który zniszczył budynek, mieszkańcy postanowili dokończyć dzieło zainicjowane przez urszulanki – zebrali środki i w 2003 roku rozpoczęli budowę kościoła. Jesienią 2012 roku sprowadzone zostały relikwie bł. Sopoćki, a przy domu, w którym podczas wojny się ukrywał, umieszczono tablicę pamiątkową. 15 lutego 2016 roku kościół został konsekrowany pod wezwaniem bł. ks. Michała Sopoćki przez abpa Gintarasa Grušasa. Kościół leży w parafii Najświętszej Maryi Panny Matki Dobrej Rady w Rudaminie.
Znane osoby.
W Czarnym Borze urodził się litewski polityk Petras Auštrevičius.

</doc>
<doc id="721188" url="https://pl.wikipedia.org/wiki?curid=721188" title="Nocerina 1910">
Nocerina 1910

Associazione Sportiva Dilettantistica Nocerina 1910 – włoski klub piłkarski, mający swą siedzibę w Nocera Inferiore (Kampania). Klub powstał w 1910 roku. Obecnie występuje w Serie C2. Zespół nie odniósł w historii większych sukcesów, trzykrotnie występował w Serie B - w sezonach 1947/48, 1978/79 i 2011/12.
Barwy zespołu.
Klubowe barwy Noceriny to czerwony i czarny. W sezonie 2006/07 gracze występują w koszulkach w czerwono-czarne pasy i czerwonych spodenkach.
Stadion.
Klub rozgrywa swoje spotkania na miejskim stadionie San Francesco d'Assisi. Obiekt, wybudowany w roku 1970, posiada 12 000 miejsc, w tym 6 000 pod dachem.

</doc>
<doc id="721189" url="https://pl.wikipedia.org/wiki?curid=721189" title="M²">
M²



</doc>
<doc id="721198" url="https://pl.wikipedia.org/wiki?curid=721198" title="Potenza Calcio">
Potenza Calcio

Potenza Calcio, włoski klub piłkarski mający swą siedzibę w mieście Potenza. Klub powstał z połączenia dwóch innych drużyn z tego samego miasta – A.S.C. Potenza (zał. w 1983) i F.C. Potenza (zał. w 1921). Ostatni raz w Serie B Potenza występowała w 1968 roku.
Barwy Klubowe.
Stroje A.S.C. Potenzy mają kolor czerwono-niebieski.
Sezon – Rozgwywki.
2005/2006 – Serie C2/C (15. miejsce)
2006/2007 – Serie C2/C

</doc>
<doc id="721201" url="https://pl.wikipedia.org/wiki?curid=721201" title="Nie w mojej rodzinie">
Nie w mojej rodzinie

Nie w mojej rodzinie – dramat filmowy produkcji amerykańskiej z 1993 roku.
Opis.
Po sześciu latach szczęśliwego życia w małżeństwie, Ted Ricci (Michael Brandon) i Veronica Ricci (Joanna Kerns) oczekują z radością narodzin swego pierwszego dziecka. Gdy dziecko przychodzi na świat – Veronica doświadcza dziwnego uczucia. Nie "czuje" macierzyństwa, jej stosunek do niemowlęcia jest obojętny. Dręczą ją dziwne sny i wpomnienia wskazujące na jakiś tajemniczy uraz doznany w dzieciństwie. Jednocześnie nie jest w stanie podporządkować tematycznie nawiedzanych ją obrazów. Terapia psychiatryczna ujawnia podejrzenie, że ojciec Veroniki – Malcolm Worth (George Grizzard) zgwałcił w dzieciństwie jej siostrę, Becky (Shelley Hack). Veronica nie dowierza temu, gdyż łączą ją z ojcem bliskie kontakty, a Becky zaprzecza, że padła ofiarą gwałtu. Również jej brat Tom (Richard Gilliland) nie wierzy, że kochający ojciec mógł być sprawcą takiego czynu. Veronica stara się zerwać z przyszłością, ale gdy zauważa, że Malcolm spędza wiele czasu z wnuczką, postanawia coś przedsięwziąć.

</doc>
<doc id="721208" url="https://pl.wikipedia.org/wiki?curid=721208" title="Ambystoma opacum">
Ambystoma opacum



</doc>
<doc id="721209" url="https://pl.wikipedia.org/wiki?curid=721209" title="A.u.c.">
A.u.c.



</doc>
<doc id="721218" url="https://pl.wikipedia.org/wiki?curid=721218" title="Herb Burkiny Faso">
Herb Burkiny Faso

Herb Burkina Faso zawiera tarczę wzorowaną na fladze. Nad tarczą znajduje się napis "Burkina Faso", a pod tarczą dewiza narodowa: "Unité, Progrès, Justice" (fr. "Jedność, Postęp, Sprawiedliwość") oraz otwarta książka. Obok napisu umieszczono dwie rosnące kukurydze. Po obu stronach tarczy znajdują się ogiery. Za tarczą widoczne są dwie włócznie. Herb przypomina ten z czasów Górnej Wolty, jednak wczesny różnił się od niego tłem, napisem, tarczą i wystrojem.
Herb w latach 1984–1997.
W 1984, kiedy zmieniono nazwę kraju z Górna Wolta na Burkina Faso, zmianie uległ także wygląd herbu. Wewnątrz czerwonego koła zębatego widniało żółte tło. W środku znajdowały się skrzyżowane motyka i karabinek AK, a pod nimi otwarta książka. Na górze okręgu widniała czerwona, pięcioramienna gwiazda. Obok niego rosły dwie młode kukurydze. Na dole było ówczesne motto kraju – "La Patrie ou la Mort, nous vaincrons" ("Ojczyzna lub śmierć, zwyciężymy").

</doc>
<doc id="721223" url="https://pl.wikipedia.org/wiki?curid=721223" title="Wymiennik regeneracyjny">
Wymiennik regeneracyjny



</doc>
<doc id="721224" url="https://pl.wikipedia.org/wiki?curid=721224" title="2 of Amerikaz Most Wanted">
2 of Amerikaz Most Wanted

2 of Amerikaz Most Wanted – singel amerykańskiego rapera 2Paca. Gościnnie udzielił się Snoop Doggy Dogg. Utwór promował album "All Eyez On Me" z 1996 roku. W wokalach możemy również usłyszeć Daza Dillingera, członka Tha Dogg Pound. Autorami piosenkami byli Tupac Shakur, Snoop Dogg i Daz Dillinger.
Singel został dodany do listy utworów kompilacji "2Pac’s Greatest Hits" z 1998 roku. Remiks piosenki ukazał się także na składance pt. "Nu-Mixx Klazzics" (2003).
Teledysk.
Pierwszy reżyser został wycofany, ponieważ Shakur był niezadowolony z jego pracy. Nowym reżyserem klipu został Gobi M. Rahimi, późniejszy przyjaciel 2Paca.
Teledysk został nakręcony cztery miesiące przed śmiercią Tupaca. Wstęp do teledysku parodiuje Biggie'go Smallsa i Puff Daddy’ego, którzy rozmawiając z Makavelim, zrzucają winę na siebie nawzajem. Ta sytuacja była wzorowana na filmie "Człowiek z blizną". W drugiej nieocenzurowanej wersji teledysku Shakur wraz z ochroniarzami wyjmują broń i celują do Biggiego i Puffa, po czym wstęp się kończy. Sam klip dotyczy problemów 2Paca i Snoop Dogga oraz ich gangsterskiego życia (Snoop: „It's like Cuhz, Blood, gangbangin'...”) w czasie, gdy Shakur dopiero opuścił więzienie, a proces Snoop Dogga się zbliżał. Z tego powodu pojawia się tam również scena w sądzie.

</doc>
<doc id="721228" url="https://pl.wikipedia.org/wiki?curid=721228" title="Omeyocan">
Omeyocan

Omeyocan („Miejsce Dwoistości”) – w mitologii azteckiej i innych ludów Nahua najwyższe niebo (trzynaste lub dziewiąte).
Omeyocan było siedzibą wielkiej pary bóstw stwórczych Ometecuhtliego i Omecihuatl, które były uważane za hipostazy Ometeotla. Bernardino de Sahagún w swoich opisach obrzędów narodzin dziecka tę część nieba nazywa „Miejsce Bardzo Wysokie”. Znane jest też określenie „Dom z Piór Ptaka Quetzal”. Różne wersje na temat podziału nieba mówią o różnej liczbie poziomów, ale zawsze na samej górze znajduje się Omeyocan. Niezależnie od liczby poziomów, to w Omeyocan tworzeni byli bogowie i dusze ludzkie, które tam z powrotem wracały, po całkowitym oczyszczeniu się z ziemskości, czyli jako „Bezcieleśni”. Z tego nieba wyruszały w swoją daleką podróż dusze do noworodków. Ich daleka droga pozwalała na ucieleśnienie się w łonie matki. W Omeyocan wyznaczały się losy ludzi i wszystkich rzeczy.
Przez podwójną naturę Ometeotla najwyższe niebo nazywane było „miejscem gdzie przebywa Wielki Bóg i Wielka Bogini, Niebiański Mężczyzna i Niebiańska Kobieta”.
O najwyższym niebie i o wędrówce zmarłych do Ometeotla napisano bardzo wiele poematów i pieśni. Jedna z nich pochodzi z Chalko:
"Dokąd przyjdzie nam iść?"
"Jest urwista droga, stroma droga Ometeotla."
"Czyż przypadkiem my wszyscy"
"Nie zostaniemy pozbawieni ciała we wnętrzu nieba,"
"Gdzie znajduje się Kraina Bezcielesnych?"
"Tam wszyscy pójdziemy, pójdziemy tam razem."
"Tam, do Jego Domu"

</doc>
<doc id="721232" url="https://pl.wikipedia.org/wiki?curid=721232" title="Lot 174">
Lot 174

Lot 174 (ang. "Falling from the Sky: Flight 174") – dramat produkcji amerykańskiej i kanadyjskiej na podstawie powieści Williama i Marilyn Hoffer Freefall, napisanej na kanwie prawdziwego wydarzenia, znanego w historii lotnictwa jako przypadek „szybowca z Gimli”.
Fabuła.
23 lipca 1983 roku. Lot 174 ma być normalnym, rutynowym, pięciogodzinnym rejsem pasażerskim. Boeing 767 pod dowództwem kapitana Boba Pearsona (William Devane) z sześcioosobową załogą i 64 pasażerami na pokładzie ma przelecieć z Montrealu do Edmonton. Zapowiada się piękny, słoneczny dzień. Bob Pearson żegna się ze swoją żoną Beth (Mariette Hartley). Nikt ze znajdujących się na pokładzie Boeinga 767 nie ma pojęcia, że obsługa naziemna popełniła fatalny błąd w obliczaniu ilości potrzebnego paliwa do przelotu na wyznaczonej trasie. Po dwóch godzinach lotu, na wysokości 12500 metrów, wskaźniki paliwa alarmują, że baki samolotu są puste. Boeing 767 zmierza lotem ślizgowym ku ziemi. Pearson i drugi pilot, Maurice Quintal (Scott Hylands), muszą podjąć natychmiast działania w celu zapewnienia bezpieczeństwa lotu. Pomaga im Rick Dion (Winston Rekert), obecny przypadkowo na pokładzie szef mechaników linii lotniczej, a także Al Williams (Nicholas Turturro) z wieży radiolokacyjnej. Lądowanie w najbliższej miejscowości, jaką jest Winnipeg, uniemożliwia burza. Stewardesa Lynn Brown (Shelley Hack) i inni członkowie załogi troszczą się o pasażerów. Piloci, Dion oraz Williams szukają w tym czasie miejsca do lądowania.

</doc>
<doc id="721239" url="https://pl.wikipedia.org/wiki?curid=721239" title="O-QPSK">
O-QPSK

O-QPSK (ang. "Offset Quadrature Phase Shift Keying") – odmiana modulacji PSK. Jest ona nieomal identyczną modulacją jak QPSK, różnica polega tylko na tym, że ciąg bitów pochodzących z wejściowego ciągu kodowego formula_1 w kanale formula_2 (kwadraturowym) przesunięty jest o okres formula_3 [s] względem bitów w kanale formula_4 (synfazowym). Modulacja ta znajduje zastosowanie głównie w systemach łączności satelitarnej.
Schemat blokowy modulatora jest następujący:
Porównanie kanałów formula_4 i formula_2 w modulacjach QPSK i O-QPSK:
Dzięki opóźnieniu bitów w kanale formula_2 unika się sytuacji, w której wartość zmiany fazy na granicy znaku wyniesie formula_8 Ponadto czas trwania pojedynczego znaku wynosi formula_9 a w jego obrębie tylko jeden bit z dwubitu może zmienić wartość. Dlatego właśnie zmiana fazy na granicy dwóch znaków może wynieść 0, formula_10 albo formula_11 Wtedy sygnał O-QPSK jest opisywany następująco:
gdzie:
co pozwala na zakodowanie 4 różnych wartości binarnych, czyli 2 bitów:
Ciąg kodowy odzyskuje się za pomocą demodulatora przedstawionego poniżej:

</doc>
<doc id="721241" url="https://pl.wikipedia.org/wiki?curid=721241" title="Real Marcianise Calcio">
Real Marcianise Calcio

Real Marcianise Calcio, włoski klub piłkarski mający swą siedzibę w Marcianise (Kampania). Klub powstał w 1985 roku.
Barwy Klubowe.
Stroje drużyny z Marcianise mają barwy żółto-czerwono-zielone.
Sezon - Rozgwywki.
2005/2006 - Serie C2/C (9. miejsce)
2006/2007 - Serie C2/C

</doc>
<doc id="721254" url="https://pl.wikipedia.org/wiki?curid=721254" title="Karolinka (ujednoznacznienie)">
Karolinka (ujednoznacznienie)



</doc>
<doc id="721256" url="https://pl.wikipedia.org/wiki?curid=721256" title="Karolinka (Wilno)">
Karolinka (Wilno)

Karolinka (lit. "Karoliniškių seniūnija", "Karoliniškės") – prawobrzeżna dzielnica administracyjna Wilna; osiedle mieszkaniowe (1971), wieża telewizyjna (1981).

</doc>
<doc id="721261" url="https://pl.wikipedia.org/wiki?curid=721261" title="Stanisław Wiechowicz">
Stanisław Wiechowicz

Stanisław Wiechowicz (ur. 27 listopada 1893 w Kroszycach k. Kielc, zm. 12 maja 1963 w Krakowie) − polski kompozytor, pedagog, dyrygent chóralny i krytyk muzyczny. 
Życiorys.
Był synem Mikołaja (wiejskiego organisty) i Józefy z Halickich. Zamiłowania muzyczne odziedziczył po ojcu, który początkowo sam go uczył muzyki. Od 1904 do 1908 uczył się w IV Gimnazjum w Krakowie, a od 1908 do 1911 krakowskim Konserwatorium Towarzystwa Muzycznego (klasa organów). W 1912 kontynuował studia muzyczne w Instytucie E. Jaqes-Dalcroze'a w Hellerau. Od 1913 do 1914 nauczał rytmiki i solfeżu w prywatnej szkole Janiny Mieczyńskiej w Warszawie. W latach 1914−1916 studiował w Konserwatorium Muzycznym w Petersburgu.
W 1916 powołano go do wojska. Służył w eskadrze "Ilja Muromiec" jako lotnik bez specjalizacji. W 1920 osiedlił się w Poznaniu, gdzie nauczał przedmiotów teoretycznych w Państwowej Akademii i Szkole Muzycznej. W latach 1920−1926 i 1930−1939 był profesorem Państwowego Konserwatorium Muzycznego w Poznaniu. W latach 1921−1939 był dyrygentem chórów poznańskich. W latach 1939−1945 został wysiedlony przez okupantów niemieckich i przebywał w majątku Tadeusza Halperta w Jeleńcu k. Ostrowca Świętokrzyskiego. Od 1945 (przeniesienie służbowe z Poznania) prowadził katedrę kompozycji w Państwowej Wyższej Szkole Muzycznej w Krakowie (obecnej Akademii Muzycznej). W 1951 został honorowym dyrektorem artystycznym Zjednoczenia Polskich Zespołów Śpiewaczych i Instrumentalnych. 
Osiągnięcia.
Był autorem wielu prac z zakresu pedagogiki wokalnej. Pisał w "Przeglądzie Muzycznym" i "Muzyce Polskiej". Otrzymał liczne nagrody artystyczne i odznaczenia państwowe.
Interesował się zwłaszcza muzyką chóralną i reprezentował w niej konsekwentny styl narodowy czerpiący wzory z polskiej muzyki ludowej. Był uczniem Władysława Żeleńskiego, Maksymiliana Steinberga, Józefa Wihtola i Vincenta d’Indy'ego oraz twórcą polskiej nowoczesnej pieśni chóralnej a cappella. Przygotował fundamentalny repertuar dla polskiego ruchu śpiewaczego. Rozwinął w znaczący sposób fakturę chóralną wzorując się niejednokrotnie na fakturze instrumentalnej. W niektórych rozwiniętych formach wprowadził technikę wariacyjną. Jego opracowania pieśni ludowych były bardzo oryginalne, świeże i wnikające w treść pieśni.
Opracował około stu pieśni a capella. Jego dorobek publicystyczny obejmuje 483 pozycje, w tym 379 recenzji i sprawozdań z imprez muzycznych, 28 recenzji wydawnictw muzycznych i około 80 artykułów o problematyce muzycznej. Swoje doświadczenia dotyczące dyrygentury chóralnej zawarł w książce pt.: "Podstawowe uwagi dla dyrygentów chórowych" (Kraków, Polskie Wydawnictwo Muzyczne, 1951).
Jego uczniami byli, m.in. Juliusz Łuciuk, Lucjan Kaszycki, Jan Janca, Krzysztof Meyer, Krzysztof Penderecki i Jan Fotek.
Życie prywatne.
7 lutego 1917 ożenił się z pianistką, Walentyną Nikołajewną Szaposznikow (zm. 1938). W 1941 ożenił się ponownie, na wygnaniu w Ostrowcu Świętokrzyskim, z Marią Krystyną Sękowską (1902−1982).
Zmarł 12 maja 1963 w Krakowie. Został pochowany na Cmentarzu Rakowickim (kwatera FD-płn-2).

</doc>
<doc id="721273" url="https://pl.wikipedia.org/wiki?curid=721273" title="Chełmża (stacja kolejowa)">
Chełmża (stacja kolejowa)

Chełmża – stacja kolejowa w Chełmży, w powiecie toruńskim, w województwie kujawsko-pomorskim. Stacja obsługuje połączenia pasażerskie obsługiwane przez przewoźnika Arriva do Bydgoszczy, Brodnicy, Grudziądza, Torunia i Sierpca.
W roku 2017 stacja obsługiwała 500–699 pasażerów na dobę.
Historia.
Projekt neogotyckiego budynku dworca powstał w 1897 roku; dwa lata później przystąpiono do jego realizacji wraz z kompleksem budynków towarzyszących. W 1899 roku przy przejeździe wzniesiono budynek wartowni kolejowej, a w kolejnych latach dokonano rozbudowy torowiska i lokomotywowni (1902) oraz budowy budynków mieszkalnych dla kolejarzy przy Ładowni (1903) i ul. Polnej (1907).
Wiosną 2009 roku zamknięto kasę biletową na dworcu. Po modernizacji stacji uruchomiono automat biletowy.

</doc>
<doc id="721275" url="https://pl.wikipedia.org/wiki?curid=721275" title="Dariusz Sańko">
Dariusz Sańko

Dariusz Sańko (ur. 17 października 1969 w Sokółce, zm. luty 2006 w Gruzji) – ksiądz katolicki, doktor filozofii, wykładowca seminarium duchownego, podróżnik.
Studiował na Akademii Wychowania Fizycznego w Gdańsku, skończył Wyższe Seminarium Duchowne w Ełku, w 1998 przyjął święcenia kapłańskie.
Podróże zaczynał będąc jeszcze uczniem liceum w Sokółce. Wiele czasu spędzał na pieszych wędrówkach po Tatrach. Na początku lat 90. XX wieku wyruszył poza granice Polski i autostopem przemierzył niemal całą Europę. W poszukiwaniu pracy sezonowej odwiedził Szwecję, Finlandię, Norwegię. Później podróżował po takich krajach jak Słowacja, Czechy, Niemcy, Francja, Szwajcaria i Włochy, a następnie obrał kierunek wschodni na Litwę, Białoruś i Rosję. Po ukończeniu liceum w Sokółce (w którym pracował później jako nauczyciel wychowania fizycznego) wstąpił do Wyższego Seminarium Duchownego w Ełku. Po pierwszym roku studiów wyjechał do Stanów Zjednoczonych, gdzie spędził dwa lata. Przez pewien czas mieszkał na Alasce, pracował także na kutrze rybackim. Po ukończeniu studiów został wikariuszem w parafii Ducha Świętego Pocieszyciela w Giżycku. Na Uniwersytecie Stefana Wyszyńskiego w Warszawie doktoryzował się z filozofii i misjologii. 
Między europejskimi wyprawami odbywał piesze, rowerowe lub samochodowe wyprawy po Polsce. Był duchowym i podróżniczym przewodnikiem młodzieży, m.in. w rajdach po Mazurach i Pomorzu. W 1998 wraz z księdzem Szymonem Klimaszewskim, zdobył najwyższy szczyt Uralu – Narodnaja. Był także zapalonym kajakarzem, brał udział w spływach polskimi rzekami: Biebrzą, Czarną Hańczą, a także Kanałem Augustowskim.
Dwukrotnie pływał po Bajkale, najgłębszym jeziorze świata. W 1999 roku w 18 dni wraz ze współtowarzyszami (Cezarym Aniśko i Szymonem Klimaszewskim) pokonał 1000 km zachodniego wybrzeża. Na wody Bajkału powrócił w 2001 z Szymonem Klimaszewskim, bratem Arturem i Piotrem Mozyro. Tym razem podróżnicy pokonali wschodnie wybrzeże. Po zakończeniu wyprawy zapisał w pamiętniku: 
"Dlaczego akurat Bajkał? Nie wiem. Myśl się narodziła i pragnienie by to zrobić i to wszystko. Lubię to. Nie wiem, dlaczego. Rozum jest mały by pojąć takie rzeczy. Czy marzenia można zmieścić tylko w logice? Na pewno nie."
Na kajaku opłynął także wyspę Magerøya, na której znajduje się Przylądek Północny, oraz archipelag Lofoty na Morzu Norweskim. W 2001 dowodził kajakową wyprawą wzdłuż Półwyspu Krymskiego, która zakończyła się aresztowaniem przed daczą Władimira Putina. Rok później powrócił w regiony Skandynawii, opływając na kajaku Wyspy Alandzkie ma Morzu Bałtyckim.
W 2003 wraz z bratem Tomaszem i ks. Piotrem Mozyro spłynęli na kajakach największą rzeką wschodniej Syberii - Leną. Podróżnicy w 72 dni pokonali 4400 km z Kacziugi do Tiksi. Był to pierwszy udokumentowany spływ kajakowy na tej rzece, odbyty w trudnych warunkach - Lena na końcowym odcinku bardziej przypominała morze niż rzekę, wędrówkę bardzo utrudniały muszki, gzy i komary oraz kłęby dymu wydobywającego się z płonącej tajgi. Za tę podróż Dariusz Sańko wraz z Piotrem Mozyro i Tomaszem Sańko zostali uhonorowani wyróżnieniem w kategorii "Wyczyn Roku" nagrody podróżniczej" Kolosy 2003".
W 2004 ponownie wyprawił się na północ Europy, aby opłynąć na kajaku wyspę Bornholm. Rok później na Morzu Barentsa i Morzu Norweskim wraz z towarzyszami opłynął najdalej wysunięte na północ wyspy Europy (Kvaløya, Rolvsøya, Hjelmsøya, Masøya, Magerøya, Soroya, Seilandsjøkelen). Po wyprawie zapisał w pamiętniku: 
"Sztormy, wiatry, co zwiewają z nóg, piękno dziewiczej przyrody, którą chroni się przed ludźmi surowy klimat tych regionów, romantyzm przygody morskiej - to jest to. Cóż więcej człowiekowi do szczęścia jeszcze potrzeba? Podczas takiej wyprawy człowiek znajduje się jakby w innym wymiarze swego istnienia. Czuje życie bardziej intensywnie."
Ostatnią wyprawą Dariusza Sańko oraz Szymona Klimaszewskiego była wspinaczka na Kazbek (5048 m n.p.m.) leżący w górach Kaukaz. W drodze na szczyt obaj księża ponieśli śmierć. Ich ciała ratownicy odnaleźli 22 lutego 2006.

</doc>
<doc id="721282" url="https://pl.wikipedia.org/wiki?curid=721282" title="Nowy Świat (Wilno)">
Nowy Świat (Wilno)

Nowy Świat (lit. "Naujininkų seniūnija", "Naujininkai") – lewobrzeżna dzielnica administracyjna Wilna. W południowej części dzielnicy znajduje się port lotniczy Wilno.

</doc>
<doc id="721283" url="https://pl.wikipedia.org/wiki?curid=721283" title="Wyższa Szkoła Kupiecka w Łodzi">
Wyższa Szkoła Kupiecka w Łodzi

Wyższa Szkoła Kupiecka w Łodzi – była uczelnia niepubliczna w Łodzi, wpisana do rejestru MEN w 1994 roku. Była wpisana do rejestru MNiSW z numerem 45.
Szkoła posiadała wydziały zamiejscowe w Koninie, Piotrkowie Trybunalskim, Sieradzu, Szczecinku. Uczelnia oferowała studia magisterskie oraz licencjackie na kierunkach:
Ostatnimi rektorami uczelni byli doktorzy Jan Szupiło i Tomasz Malinowski. Obaj sprawowali kadencję do 30 września 2015 roku. Uczelnia weszła w stan likwidacji 14 kwietnia 2016 na podstawie wniosku złożonego przez założyciela uczelni, firmę Varimpex, na początku 2015 roku.

</doc>
<doc id="721288" url="https://pl.wikipedia.org/wiki?curid=721288" title="Libertad Sunchales">
Libertad Sunchales

Club Deportivo Libertad − argentyński klub piłkarski z siedzibą w mieście Sunchales, leżącym w prowincji Santa Fe.
Założony został 25 maja 1910 roku i gra obecnie w czwartej lidze argentyńskiej Torneo Argentino B.

</doc>
<doc id="721292" url="https://pl.wikipedia.org/wiki?curid=721292" title="Enterobacteriaceae">
Enterobacteriaceae



</doc>
<doc id="721293" url="https://pl.wikipedia.org/wiki?curid=721293" title="Club Deportivo Libertad">
Club Deportivo Libertad



</doc>
<doc id="721294" url="https://pl.wikipedia.org/wiki?curid=721294" title="Krasuski">
Krasuski

Krasuski – popularne szlacheckie nazwisko wśród mieszkańców dawnego zaścianka szlacheckiego Krasusy w powiecie łukowskim (w latach 1875–1933 gmina o tej samej nazwie-Krasusy), obejmującego miejscowości: Wólka Konopna (siedziba gminy Krasusy), Zembry, Zaolszynie, Mikłusy, Łęcznowola, Gołowierzchy, Smolanka i Płudy (powiat łukowski). Obecnie miejscowości te znajdują się na terenie gmin Trzebieszów w powiecie łukowskim. woj. lubelskie i Zbuczyn w powiecie siedleckim woj. mazowieckie. Najwięcej Krasuskich zamieszkuje Łęcznowolę, Wólkę Konopną i Zembry.
Na początku lat dziewięćdziesiątych XX wieku Polskę zamieszkiwało 3873 osoby o nazwisku Krasuski, z tego najwięcej w województwie siedleckim (1785 osób), warszawskim (659 osób) i bialskopodlaskim (357 osób). ("Źródło: Serwis Heraldyczny Ośrodka Dokumentacji Uchodźstwa Polskiego w Pułtusku")

</doc>
<doc id="721295" url="https://pl.wikipedia.org/wiki?curid=721295" title="Terminologia tańca klasycznego">
Terminologia tańca klasycznego

Terminologia tańca klasycznego służy do opisu kombinacji kroków, pozycji, póz, ruchów ciała oraz wielu innych elementów z których składa się technika baletu klasycznego.
Znaczna część terminologii baletowej pochodzi z języka francuskiego.
D.
double – termin wskazujący na podwójne (dwukrotne) wykonanie pas.
P.
a)pojedynczy wyrazisty ruch wykonywany zgodnie z zasadami tańca klasycznego lub zespół ruchów składający się na dany krok taneczny, np. pas de chat,
b)konkretny taniec w balecie klasycznym, np. pas de ruban (taniec ze wstążką),
c)wieloczęściowa forma taneczna w balecie klasycznym, np. pas de deux i pas de trois (np. w I akcie Jeziora łabędziego).
- pozycja I – stopy wykręcone na zewnątrz, ustawione w jednej linii, pięty stykają się, ręce zaokrąglone uniesione lekko z przodu, palce dłoni nie stykają się,
- pozycja II – stopy rozsunięte, ustawione na jednej linii, ramiona rozłożone, zachowana symetria ciała,
- pozycja III – jedna stopa ustawiona przed drugą, pięta ustawiona w połowie długości drugiej stopy, stopy ciasno do siebie przylegają, jedna ręka odwiedziona w bok, druga jak w poz. I,
- pozycja IV – jedna noga wysunięta do przodu, stopy odsunięte, obie wykręcone, jedna ręka odwiedziona w bok, druga, uniesiona w górę tworzy łuk,
- pozycja V – stopy ustawione równo jedna przed drugą, ciasno przylegające, nogi skrzyżowane, obie ręce uniesione do góry tworzą zaokrąglone linie.
S.
a)skok z dwóch nóg na dwie nogi z zachowaniem początkowej pozycji zarówno w powietrzu, jak i przy lądowaniu,
b)termin, wskazujący na to, że ruch powinien być wykonany ze skokiem.

</doc>
<doc id="721296" url="https://pl.wikipedia.org/wiki?curid=721296" title="1716 w muzyce">
1716 w muzyce



</doc>
<doc id="721301" url="https://pl.wikipedia.org/wiki?curid=721301" title="Wysokie napięcie (gra)">
Wysokie napięcie (gra)

Wysokie napięcie – ekonomiczna gra planszowa autorstwa Friedemanna Friesego. Była nominowana do prestiżowej nagrody Spiel des Jahres (Gra roku) w Niemczech w 2005 roku. Gra została pierwotnie wydana w wersji niemieckiej przez wydawnictwo 2F-Spiele (firma autora gry), wersję angielską wydało Rio Grande Games, w Polsce gra została wydana przez wydawnictwo Lacerta w październiku 2006 roku.
Zdobyła uznanie nie tylko w Niemczech, ale również na całym świecie, czego dowodem jest utrzymywanie przez grę wysokiej pozycji w światowych rankingach najlepszych gier planszowych. Przez cały 2006 rok gra notowana była na 4 miejscu w rankingu BoardGameGeek (BGG). Na początku 2007 roku gra awansowała na 3 miejsce w rankingu BGG.
W grze element losowości został prawie całkowicie wyeliminowany (np. brak kostki), więc gracze mogą w pełni wpływać na przebieg rozgrywki. Następstwo graczy również nie jest tradycyjne (zgodnie ze wskazówkami zegara), lecz w każdej turze kolejność ustalana jest od nowa.
Podstawowa wersja gry zawiera dwustronną planszę z mapami Niemiec (po jednej stronie) i Stanów Zjednoczonych (po drugiej). W pudełku znajduje się również 48 kart oraz ponad 200 drewnianych elementów.
Zasady gry.
Gra składa się z 3 etapów (cechujących się lekką modyfikacją niektórych zasad), każdy etap z kilku rund a każda runda z 5 faz:
Gracze licytują pomiędzy sobą karty elektrowni. Elektrownie różnią się ceną wywoławczą, mocą oraz rodzajem surowców niezbędnych do działania danej elektrowni. Po tej fazie gracze dokonują zakupu surowców. Ustalona wcześniej kolejność zakupów powoduje, że cena poszczególnych surowców dla gracza, który jest na ostatniej pozycji jest najniższa, a gracz prowadzący w rozgrywce kupuje surowce najdrożej. W kolejnej fazie gracze rozbudowują swoją sieć energetyczną płacąc zarówno za budowę stacji transformatorowej jak i koszt podłączenia kolejnego miasta do sieci. W każdym mieście jest miejsce jedynie dla 3 graczy, więc rozgrywka w więcej niż 3 osoby stawia dodatkowe wyzwanie przed graczami.
Rozszerzenia gry.
Od momentu wydania wersji podstawowej ukazały się również następujące dodatki:

</doc>
<doc id="721307" url="https://pl.wikipedia.org/wiki?curid=721307" title="Pomorska Odlewnia i Emaliernia">
Pomorska Odlewnia i Emaliernia

Pomorska Odlewnia i Emaliernia – zakład metalurgiczny w Grudziądzu.
Historię datuje się od 1862 roku, kiedy Józef Herzfeld i Karol Victorius założyli w Grudziądzu kuźnię H-V. Kuźnia rozwinęła się w odlewnię i emaliernię, produkującą odlewy i odkuwki, kotły, armaturę, a od 1934 roku również wiertarki i pompy.
W 1911 rozbudowano zakład o filę w podgrudziądzkim (wówczas) Mniszku. W czasie II wojny produkowano (między innymi) części do rakiet V1.
Po wojnie zakład znacjonalizowano i przemianowano na POiE. Produkcja rozwijała się, dołączono, jako filię, odlewnię w Wąbrzeźnie. Produkowano części pieców, kotły, wanny, korpusy bomb i granatów moździerzowych, pompy, a także zamrażarki „Śnieżka”, których produkcję przeniesiono później do Wrocławia.
Po 1990 roku zakład skoncentrował się na produkcji pomp i armatury. W lutym 1992 zmieniono nazwę na Hydro-Vacuum i wrócono do przedwojennego logo. W tej chwili Hydro-Vacum SA jest spółką menadżersko-pracowniczą.
W POiE byli zatrudnieni m.in. Edwin Brzostowski i Eugeniusz Chmielewski, grudziądzcy działacze kulturalni.

</doc>
<doc id="721315" url="https://pl.wikipedia.org/wiki?curid=721315" title="Rossa (Wilno)">
Rossa (Wilno)

Rossa (lit. "Rasų seniūnija") – lewobrzeżna dzielnica administracyjna Wilna, położona na południowy wschód od Starego Miasta; obejmuje wschodnią część Zarzecza, Równe Pole, Leoniszki, Belmont, Markucie, Rossę, Hrybiszki, Dunajkę, Lipówkę, Kuprianiszki.
Rossa leży nad Wilejką. W dzielnicy znajduje się cmentarz Na Rossie, założony w 1769.

</doc>
<doc id="721319" url="https://pl.wikipedia.org/wiki?curid=721319" title="Pyrheliometr">
Pyrheliometr

Pyrheliometr (pirheliometr) – instrument meteorologiczny służący do pomiarów ilości energii słonecznej padającej na daną jednostkę powierzchni. Energia promieniowania otrzymywana od Słońca jest przekształcana na energię cieplną i mierzona jest metodami kalorymetrycznymi.
Pyrheliometr wodny.
Najdokładniejszy typ pyrheliometru skonstruowany został na początku XX wieku przez amerykańskiego astronoma C.G. Abbota. Woda ogrzewana jest podczas opływania kamery instrumentu, pochłaniając całkowicie promieniowanie słoneczne. Wielkość tego ogrzania mierzona jest dokładnymi termometrami elektrycznymi. Ze znanej masy ogrzanej wody i ze wzrostu jej temperatury obliczana jest ilość energii cieplnej pochłoniętej przez pyrheliometr.

</doc>
<doc id="721320" url="https://pl.wikipedia.org/wiki?curid=721320" title="Papier kalkujący">
Papier kalkujący



</doc>
<doc id="721322" url="https://pl.wikipedia.org/wiki?curid=721322" title="Giacomo Leopardi">
Giacomo Leopardi

Conte Giacomo Taldegardo Francesco di Sales Saverio Pietro Leopardi, znany jako Giacomo Leopardi (ur. 29 czerwca 1798 w Recanati, zm. 14 czerwca 1837 w Neapolu) − włoski filozof i poeta romantyczny, zaliczany do grona największych klasyków XIX-wiecznej literatury światowej. Prekursor pesymizmu jako spójnego i całościowego systemu filozoficznego.
Cała twórczość − zarówno literacka, jak i filozoficzna − Leopardiego stanowiła wyraz skrajnej rozpaczy. Towarzyszące poecie przez całe życie poczucie głębokiego osamotnienia, przemoc w rodzinie, dotkliwy ból z powodu nieodwzajemnionej miłości, słaby stan zdrowia fizycznego, a przy tym nadwrażliwość i społeczna alienacja zaważyły bowiem na kształcie jego liryki, która egzystencję ludzką pojmuje w kategoriach „niekończącego się cierpienia” i „bezlitosnej natury”. Przez ostatnie lata życia romantyk zamieszkiwał w domu u stóp Wezuwiusza, gdzie medytował nad ostateczną zagładą człowieka.
Na podstawie teorii estetyczno-literackich Leopardiego powstała koncepcja tzw. „poezji leopardiańskiej”.
Życiorys.
Życie Giacomo Leopardiego rozpoczyna się 29 czerwca 1798 roku. Urodził się w małej wiejskiej mieścinie Recanati, która znajdowała się pod koniec XVIII wieku w Państwie Kościelnym. Był synem księcia Monaldo Leopardiego oraz markizy Adelaidy z Aniticich. W 1799 na świat przyszedł jego brat, Carlo, a w 1800 siostra Paolina. W ciągu kolejnych lat urodziło się kolejnych siedmiu braci, ale wszyscy, z wyjątkiem Piotra Franciszka, zmarli w wieku dziecięcym lub młodzieńczym. Rodzina Leopardich była z pochodzenia drobną arystokracją, konserwatywną i staromodną. Ojciec był pasjonatem literackim: w ciągu lat udało mu się stworzyć pokaźną bibliotekę, w której młody Giacomo pierwszy raz odkrywał świat literatury. Matka była kobietą surową, chłodną, bardzo religijną. W domu nigdy się nie przelewało - sytuacja ekonomiczna nigdy nie była w szczególnie dobrym stanie: spekulacje giełdowe, prowadzone przez hrabiego Monaldo, doprowadziły majątek Leopardich niemalże na skraj ruiny; od 1803 pieczę nad nim przejęła Adelaida, starając się podreperować upadłe finanse rodziny: narzucając mężowi i dzieciom surowy tryb życia, oszczędzając na wszystkim, co tylko było możliwe (wedle legend, miała wykłócać się o rozmiar każdego z kupowanych kurzych jaj), udało się jej odwrócić nieprzychylną sytuację ekonomiczną rodziny.
Giacomo kształcił się w domu wraz z bratem Carlo oraz siostrą Paoliną: ich opiekunami byli kanonik Joseph Anton Vogel, pochodzący z Alzacji oraz jezuita Sebastiano Sanchini. Jednak największy wpływ na edukację młodego Giacomo miała biblioteka ojca, w której spędzał długie godziny. Zawierała ponad 15 tysięcy tomów, były tam zarówno prace naukowe, religijne, pisma klasyków, a także literatura współczesna, szczególnie autorów francuskiego Oświecenia. Już w wieku dziesięciu lat Giacomo pisał pierwsze wiersze, po łacinie oraz po włosku, a także próbował pierwszych rozważań filozoficznych. Ojciec Monaldo kazał mu czytać własne utwory podczas organizowanych przez siebie spotkań literackich, na których znaleźć można było wyjątkowych gości ze szlachty oraz duchowieństwa, z Włoch oraz zza granicy. Giacomo uznany został za młodego geniusza.
W latach 1809-1816 Giacomo całkowicie poświęca się nauce. Było to, wedle jego słów: „siedem lat studiów desperackich i szalonych”. W samotności spędza noce i dnie w bibliotece swego ojca: nabywa dzięki temu niezwykłej erudycji oraz ekspertyzy w dziedzinach filologii klasycznej (od greki do hebrajskiego), a także filozofii. Wszystko to okrasza trwałym uszczerbkiem na zdrowiu fizycznym – pogłębiła się skolioza, z którą się urodził, męczy się wzrok, który w przyszłych latach miał się stale coraz bardziej pogarszać, aż do stanu bliskiej ślepoty. Leopardi cechował się dużą ekstremą w zachowaniu: bał się chodzić po krzyżu utworzonym z kafelków na podłodze w swoim domu, nie dbał zupełnie o higienę, rzadko biorąc kąpiele i nieczęsto zmieniając ubranie. W tym okresie mają miejsce pierwsze próby poetyckie: powstają dwie tragedie oraz traktaty filozoficzne i filologiczne, pełne erudycji. Giacomo przekłada również na włoski dzieła klasycznych autorów, Homera, Hezjoda oraz Wergiliusza. W latach 1815-16 przeżywa pierwszy „kryzys” pisarski, który nazwał przejściem "od wykwintnego opisu do ożywionego piękna”, oraz „literackim nawróceniem”: zmniejszyła się pasja pisania wzniosłym stylem, dostojnie, z pełną wykwintnością języka oraz dokładną i szczegółową analizą danego tematu; wzrosło natomiast zainteresowanie walorami artystycznymi pisarstwa. Giacomo zaczytywał się w tym okresie w takich twórcach jak Alfieri, Parini, Foscolo czy Monti. Poznaje też zagranicznych autorów – szczególnym uczuciem darzy "Cierpienia młodego Wertera" Goethego, spędza czas nad lekturami Byrona czy Chateaubrianda oraz Madame de Staël. To w tym okresie Leopardi próbuje dołączyć do kulturowej debaty we Włoszech dotyczącej romantyzmu, wysyłając do Biblioteki Włoskiej, ważnego klasycystycznego pisma mediolańskiego, polemiczną odpowiedź na esej Madame de Staël zatytułowany "Esencja tłumaczenia."
Z kilku powodów rok 1817 odgrywa ważną rolę w życiu Leopardiego. W lutym rozpoczyna korespondencję z Pietro Giordanim, świeckim i oświeceniowym literatem z Piacenzy: tak rodzi się przyjaźń, która będzie miała ogromny wpływ na rozwój intelektualny i personalny Giacomo, a także na porzucenie przez niego katolickich i radykalnych praktyk, których na co dzień doświadczał w domu rodzinnym. Wiosną tego samego roku zapisuje pierwsze notatki swojego „pamiętnika”, który przerodzi się później w "Zibaldone". W grudniu po raz pierwszy się zakochuje: wybranką jego serca zostaje kuzynka Gertrude Cassi Lazzari, która gościła w domu Leopardich w Recanati. Było to nowe uczucie, które swój wyraz znalazło w pisarstwie: Giacomo komponuje elegię, która później znajdzie się w "Pieśniach" jako "Pierwsza miłość" oraz tworzy tzw. "Pamiętniki pierwszej miłości," w których opisuje, jaki wpływ miały na niego te zupełnie nieznane mu dotychczas uczucia.
Na jesieni 1818 roku Giacomo pisze "Mowy dotyczące włoskiej poezji romantycznej" oraz pierwsze, tzw. "pieśni obywatelskie", "Do Italii" oraz "Nad planowanym pomnikiem Dantego", które publikuje w Rzymie w następnym roku. Po wizycie Giordaniego w Recanati, nabiera odwagi i postanawia uciec z domu: chce wyrwać się z kajdan, w których przyszło mu żyć do tej pory. W lipcu 1819 roku ojciec odkrywa i udaremnia wyjazd syna. Giacomo popada przez to w stan głębokiej depresji. Rozpoczynają się lata długich i ciężkich, rodzinnych kłótni: rodzice planowali dla syna karierę kościelną, on, wszelkimi możliwymi sposobami, chciał uniknąć tego losu. Pogarsza się również stan jego wzroku, co dodatkowo ma fatalny wpływ na stan jego samopoczucia. Był to bolesny i rozpaczliwy okres w życiu Leopardiego, podczas którego, jak pisze w "Zibaldone", doświadczył prawdziwego oświecenia filozoficznego, które doprowadziło go do stworzenia materialistycznej i całkowicie ateistycznej koncepcji świata. Ślady tej nowej wizji nosi poezja z tego okresu – Giacomo pisze idylle ("Nieskończoność", "Wieczór w dzień zabawy, Do Księżyca, Sen, Samotne Życie") i, równolegle, kilka kolejnych "pieśni obywatelskich" ("Do Angelo Mai, Brutus Młodszy").
Po trzech uciążliwych latach, w listopadzie 1822 roku Giacomo otrzymuje od ojca pozwolenie na opuszczenie Recanati. Udaje się do Rzymu, gdzie mieszka u wujostwa ze strony matki; pozostaje u nich do maja następnego roku. Ale spotykają go same rozczarowania: wszelkie oczekiwania dotyczące Wiecznego Miasta, które pielęgnował w swoim umyśle, zawodzą go. Zwodniczy jest klimat, rozczarowujące jest rzymskie środowisko literackie, obłudni są mieszkańcy: prawdziwy świat zupełnie niszczy wyobrażenie, jakie o Rzymie miał Giacomo, człowiek z zacofanej prowincji. Czuje się obcy, traktowany niemalże jak wróg; nie jest w stanie znaleźć pracy, a wszelkie próby tekstów filologicznych są dławione przez zazdrosnych ludzi; tylko intelektualiści spoza Rzymu wydają mu się przedstawiać jakąkolwiek wartość. W związku z tym, po pięciu rozczarowujących miesiącach, w maju 1823 roku, powraca do rodzinnego domu. Przekłada w tym czasie teksty moralne Epikteta, Izokratesa, Prodikosa i Teofrasta.
Żegnając się na jakiś czas z poezją utworem "Do swojej kobiety", skupia się na prozie: pisze dialogi filozoficzne, "Dziełka moralne", w których niszczy przy pomocy ironii panujący w ówczesnych latach optymizm, przedstawiając swoją koncepcję świata, pozbawioną radosnej iluzji. W międzyczasie, w 1824, publikuje w Bolonii "Pieśni hrabiego Giacomo Leopardiego". W lipcu 1825 Leopardi ponownie opuszcza Recanati, udając się tym razem do Mediolanu. Odezwał się do niego wydawca mediolański, Antonio Fortunato Stella, który zaangażował go do kilku ważnych projektów wydawniczych: Giacomo na nadzorować wydanie pism Cycerona, ma także przygotować komentarz do "Sonetów do Laury" Petrarki oraz dwóch antologii włoskiej literatury, jednej poświęconej poezji, drugiej skupionej na prozie. Dla Leopardiego oznacza to przede wszystkim możliwość zarobku i szansę na zerwanie z zależnością od rodziny. Udziela także prywatnych lekcji, dzięki czemu, między lipcem 1825 a listopadem 1826 był w stanie utrzymywać się samodzielnie, żyjąc początkowo w Mediolanie, a następnie w Bolonii. Udaje mu się spotkać w tym okresie ze starym już Vincenzo Montim w jego mieszkaniu; spędza bardzo dużo czasu z Pietro Giordanim, zakochuje się w również w hrabinie Teresie Carnieri Malvezzi.
Po zimie 1827, którą spędził w domu, Giacomo przeprowadza się do Florencji, gdzie przyjmuje go wydawca Giovan Pietro Vieusseux; nawiązuje ponadto kontakt z liberalną grupą intelektualistów, „Antologią”. Poznaje wielu literatów, m.in. Alessandro Manzoniego, który przybywa z Mediolanu, by móc w spokoju pracować nad swoim magnum opus, powieścią "Narzeczeni". Manzoni był zdecydowanie najpopularniejszym pisarzem tego okresu. Leopardi spotkał go w gabinecie wydawcy Vieusseux; stał z boku, gdy ten rozmawiał z Giordanim. Nie ukrywał zazdrości wobec dzieła Manzoniego: oznajmił, że przeczytał tylko kilka stron, ale dowiedział się od „ważnych osób”, że powieść „nie spełniła ich oczekiwań”; głosił, że "Narzeczeni" robią wiele hałasu, ale nie przynoszą żadnej literackiej wartości; choć finalnie musiał przyznać, że „bardzo” mu się podobała, „mimo wszelkich wad”. W okresie tym poznaje również Antonio Ranieriego, młodego neapolitańskiego intelektualistę o tendencjach demokratycznych, oświeceniowych i racjonalnych; zacieśnia się między nimi głęboka przyjaźń. W listopadzie 1827 Leopardi przenosi się do Pizy, miasta o łagodniejszym klimacie, gdzie spędza zimę. Powraca do pisania poezji: w kwietniu 1828 powstaje "Przebudzenie" oraz "Do Sylwii", rozpoczyna się tym samym okres "pizańsko-recanateski" "Pieśni". Po krótkim pobycie we Florencji w ciągu lata, powraca po raz ostatni do rodzinnego domu w Recanati. Pozostaje tam 16 miesięcy: miesięcy długich i wyczerpujących, podczas których okresy wzmożonej pracy oraz głębokiej depresji stale się przeplatały. W trakcie tego pobytu, szczególnie w 1829 roku, Leopardi komponuje cztery wielkie pieśni: "Wspomnienia, Cisza po burzy, Sobota w wiosce" i "Nocna pieśń wędrującego pasterza w Azji."
Wreszcie, w kwietniu 1830 roku, dzięki finansowemu wsparciu przyjaciół skupionych wokół Vieusseux, powraca do Florencji: i to tutaj, w 1831, światło dzienne ujrzała pierwsza edycja "Pieśni". Leopardi mieszkał w tym okresie z Antonio Ranierim. Poznaje uroczą szlachciankę, Fanny Targioni Tozzetti, w której się gorąco zakochuje, niestety dla niego, bez wzajemności. Jego niespełniona miłość staje się inspiracją dla grupy liryk zwanych "cyklem Aspazji", inaczej "cyklem miłości florenckiej": "Dominująca myśl, Miłość i śmierć, Do siebie samego" i "Aspazja", niezwykle oryginalne i żywiołowe ze względu na swój przytłaczający sentymentalizm. Będąc już w sile wieku, Fanny, podczas rozmowy z przyjaciółką i pisarką Matilde Serao, wyznała, że stale odrzucała uczucia Giacomo, mówiąc: „moja droga, ależ on tak niewyobrażalnie śmierdział!”. Leopardi przebywa następnie krótko w Rzymie (między październikiem 1831 a marcem 1832 roku), razem z Ranierim. Wraca następnie do Florencji, gdzie pisze dwa ostatnie dialogi wchodzące w skład "Opowieści moralnych" ("Dialog między sprzedawcą almanachu oraz pasażerem" i "Dialog między Tristanem i przyjacielem"); w grudniu 1832 roku kończy pisanie "Zibaldone".
W październiku 1833 roku Giacomo wraz z Anotnio Ranierim przeprowadza się do Neapolu: w tym okresie jego zdrowie znajdowało się w bardzo złym stanie i sądził on, że klimat tego miasta pomoże mu odzyskać siły. Leopardi ma jednak problem z nawiązaniem kontaktów z neapolitańskim środowiskiem intelektualnym, będącym mocno pod wpływem optymistycznych oraz spirytualistycznych idei, które były mu kompletnie obce. Ta sprzeczność budzi w nim potrzebę nowej interwencji dotyczącej włoskiej kultury współczesnej: piszę satyrę "Nowi wierni" (1835), wymierzoną w neapolitańskich spirytualistów, oraz "Palinodię dla markizy Gino Capponi" (1835), ironiczny atak na mit postępu, kończy także pisanie poematu "Paralipomeni della Batracomiomachia", wydanego już pośmiertnie. Tymczasem musi zmierzyć się z kolejnymi problemami wydawniczymi: cenzura burbońska zakazała dalszego wydawania dwóch jego dzieł ("Opowieści moralnych" oraz drugiej edycji "Pieśni"), opublikowanych przez Staritę w Neapolu. Odwleczono również paryskie wydanie jego dzieł, którego miał dokonać przyjaciel, Louis De Sinner; ostateczne wydanie dzieł Leopardiego ujrzało światło dzienne już po jego śmierci, w 1845, dzięki staraniom Ranieriego. Między 1836 a 1837 rokiem Giacomo żyje wraz ze swoim przyjacielem oraz siostrą Paoliną w małej willi u stóp Wezuwiusza, między Torre del Greco a Torre Annunziata; tu, z dala Neapolu, w którym szalała epidemia cholery, napisał swoje ostatnie pieśni: "Miotłę" oraz "Zachód Księżyca". Do miasta powraca w lutym 1837 roku. Jego stan zdrowia gwałtownie się pogarsza; umiera 14 czerwca, mając zaledwie 39 lat. Jego ciało złożono w kościele św. Witalisa i Agrykoli, który dziś znajduje się w dzielnicy Fuorigrotta w Neapolu. Epitafium napisał jego drogi przyjaciel, Giordani. W 1938 roku, sto lat po śmierci poety, jego zwłoki przeniesiono do parku Vergiliano di Perdigrotta, zwanego również Parkiem Grobu Wergiliusza, gdzie, wedle legendy, znajduje się również grób Wergiliusza.
Twórczość.
Głównym dziełem poetyckim Leopardiego są "I Canti" ("Pieśni") wydane w roku 1831. Tomik ten zawiera czterdzieści jeden utworów. Są one skomponowane w przemyślany sposób, zazwyczaj przy użyciu bardzo skomplikowanych strof, liczących nawet około dwudziestu wersów. Pieśni były tłumaczone na język polski między innymi przez Edwarda Porębowicza, Grzegorza Franczaka, Jadwigę Dickstein-Wieleżyńską, Stanisława Kasprzysiaka i Jarosława Mikołajewskiego. Poeta napisał też obszerny poemat tercyną "Appressamento della morte".
Poglądy filozoficzne.
Utwory Leopardiego przesycone są tragizmem istnienia; stale pojawiającym się wątkiem jest refleksja nad miłością, najczęściej nieszczęśliwą, oraz śmiercią jako kresem cierpienia (miłosnego, bądź związanego z samotnością). Za punkt wyjścia dla tej refleksji obiera poeta cytat z "Uczty" Platona: „Dionizos i Hades są jednym i tym samym bogiem”. Leopardi wyraża to słowami: „W jeden dzień siostry z losu się poczęły: Miłość i Śmierć”. Paradoksalnie, namysł Leopardiego nad życiem-wieczną potrzebą (poniekąd prekursorski względem filozofii Arthura Schopenhauera) zwraca się w stronę afirmacji cierpienia jako jedynej realnej rzeczy w egzystencji ludzkiej. Wiąże się on również z tradycją mistyczną, która pojmuje śmierć w kategoriach „kresu doświadczenia”, a umieranie jako punkt kulminacyjny, moment poczucia „jedności” ze światem; doczesne istnienie jest z kolei stałym poszukiwaniem owej utraconej „jedności” (również w sensie erotycznym), które poprzez swoją niemożliwość całkowitego spełnienia implikuje cierpienie.
O duchowym pokrewieństwie z Leopardim dał wyraz Schopenhauer w drugiej części "Świata jako woli i przedstawienia", gdzie można znaleźć uwagę, że nikt nie był tak owładnięty przez poczucie marności świata i nikt nie opisał jej równie obszernie i pomysłowo jak Leopardi.
Wczesną myśl Leopardiego przepełniały pesymistyczne wizje historiozoficzne oraz kosmogoniczne, zwłaszcza w analizie stosunku między naturą a cywilizacją, który to stosunek żywo interesował pokolenie romantyków za sprawą rustykalnej filozofii Jana Jakuba Rousseau przeciwstawiającej się apologii oświeceniowego postępu. Poeta poddał krytyce tzw. „nowoczesnego człowieka” z jego nadmiernym przywiązaniem do „rzeczywistości” oraz zerwaniem z śródziemnomorską tradycją mitologiczną. Ważną podporą Leopardiego była w tym miejscu kultura antyczna, etyka chrześcijańska, humanizm renesansowy oraz idea religii w ogóle. W późniejszym czasie religijność poety zaczęła jednak zanikać na rzecz empirycznego pojmowania świata w duchu myśli Johna Locke’a. Wszystko to sprawiło, że Leopardiego współcześnie zwykło się uznawać za ojca filozoficznego nihilizmu.

</doc>
<doc id="721323" url="https://pl.wikipedia.org/wiki?curid=721323" title="Karol Karski">
Karol Karski



</doc>
<doc id="721324" url="https://pl.wikipedia.org/wiki?curid=721324" title="Umowa hotelowa w świetle prawa">
Umowa hotelowa w świetle prawa



</doc>
<doc id="721325" url="https://pl.wikipedia.org/wiki?curid=721325" title="Józef Herzfeld">
Józef Herzfeld

Herzfeld Józef (ur. 7 maja 1832, zm. 15 marca 1898) – założyciel, wraz z Karolem Victoriusem w 1862 roku, kuźni w Grudziądzu. Kuźnia rozwinęła się w odlewnię i emaliernię, stając się w końcu wieku największym zakładem produkującym wyroby emaliowane na wschodnich terenach Niemiec. W okresie międzywojennym była to największa fabryka w mieście, mająca również filie. Po kolejnych przekształceniach i zmianach nazwy istnieje do dzisiaj. 

</doc>
<doc id="721326" url="https://pl.wikipedia.org/wiki?curid=721326" title="Zwierzyniec (Wilno)">
Zwierzyniec (Wilno)

Zwierzyniec (lit. "Žvėryno seniūnija", "Žvėrynas") – prawobrzeżna dzielnica administracyjna Wilna, położona w zakolu Willi, na północny zachód od Nowego Miasta; obejmuje Zwierzyniec, Sołtaniszki. 
W 1927 na Zwierzyńcu wzniesiono budynek rozgłośni Polskiego Radia Wilno.

</doc>
<doc id="721328" url="https://pl.wikipedia.org/wiki?curid=721328" title="Walter Savage Landor">
Walter Savage Landor

Walter Savage Landor (ur. 1775, zm. 1864) – angielski pisarz, którego twórczość łączy klasycystyczną fascynację antykiem z romantyczną wrażliwością. 
Jego rodzicami byli Walter Landor i jego druga żona Elizabeth, córka Charlesa Savage’a. Jego "Dialogi fikcyjne" ("Imaginary conversations", 1824-29) to pisane prozą rozmowy prowadzone przez postaci historyczne. Pochowany na Cimitero degli Inglesi we Florencji. Pisał także po łacinie. Niektóre utwory tworzył w dwóch wersjach językowych. Jest autorem poematu "Gebir".

</doc>
<doc id="721331" url="https://pl.wikipedia.org/wiki?curid=721331" title="Syberia (ujednoznacznienie)">
Syberia (ujednoznacznienie)



</doc>
<doc id="721332" url="https://pl.wikipedia.org/wiki?curid=721332" title="Karol Victorius">
Karol Victorius

Karol Victorius (ur. 1832, zm. 1 lutego 1906) – założyciel, wraz z Józefem Herzfeldem, kuźni w Grudziądzu, która rozwinęła się w duży zakład odlewniczy i emalierski H-V (od nazwisk założycieli), mający również filie. W okresie międzywojennym była to największa fabryka w mieście. Po kolejnych przekształceniach i zmianach nazwy istnieje do dzisiaj.

</doc>
<doc id="721335" url="https://pl.wikipedia.org/wiki?curid=721335" title="Gualeguaychú">
Gualeguaychú

Gualeguaychú – argentyńskie miasto w prowincji Entre Ríos, położone na lewym brzegu rzeki Gualeguaychú (dopływ rzeki Urugwaj). Miasto znajduje się w południowo-wschodniej części prowincji, około 190 kilometrów na północny zachód od Buenos Aires. Według spisu z 2010 miasto liczyło 109 461 mieszkańców.
Największą atrakcją, która co roku przyciąga do miasta tłumy turystów z Argentyny i z zagranicy jest trwający kilka tygodni – na przełomie stycznia i lutego karnawał, uznawany za trzeci co do wielkości na świecie.
Gualeguaychú często mylone jest z leżącym w tej samej prowincji, około 80 km na zachód, miastem Gualeguay.
Miasto jest siedzibą klubu piłkarskiego Juventud Unida.
W mieście rozwinął się przemysł mięsny oraz drzewny.
Wiek XX.
W pierwszych dekadach XX wieku wzrosła liczba mieszkańców osiągając w 1914 roku 46 000 osób.To powoduje rozwój gospodarki. Powstają nowe fabryki przetwarzające zboże. Rozwijają się firmy wzdłuż ulicy 25 maja. W 1920 roku został odnowiony park i zbudowany most Unzué na rzece Gualeguaychú, co ułatwiło przeprawę na drugą stronę rzeki. W 1976 roku zostaje otwarty międzynarodowych most Puente Libertador General San Martín, który połączył miasto z leżącym w Urugwaju Fray Bentos. W następnych dziesięcioleciach wzrosły dochody w sektorze turystyki oraz sektorze miejskim.
Klimat.
Klimat w Entre Rios jest umiarkowany, z chłodną zimą gdy temperatura osiąga około -5°C i gorącym latem z temperaturą 35°C, średnia roczna suma opadów wynosi około 1200 mm, a średnia roczna wilgotność 75%.

</doc>
<doc id="721336" url="https://pl.wikipedia.org/wiki?curid=721336" title="Zameczek (Wilno)">
Zameczek (Wilno)

Zameczek (, "Pilaitė") – prawobrzeżna dzielnica administracyjna Wilna, nad Suderwianką i jeziorem Giełuża, na zachód od Wierszuliszek; obejmuje Cegielnię, Podgórce, Warnę, Smolnicę, Poddziekaniszki, Wilkieliszki, Krawczuny, Nowosiołki Dolne, Płocieniszki, Dworzyszcze, Zameczek; graniczy z Justyniszkami, Wierszuliszkami, Karolinką, rejonem wileńskim; pełni funkcje mieszkaniowe.
Oś dzielnicy stanowi ul. Zameczkowa (lit. "Pilaitės g."). Zabudowa wielorodzinna zlokalizowana jest tylko we wschodniej części, na zachód od jeziora Giełuża zlokalizowana jest rzadka, stara zabudowa jednorodzinna (wsie i dawne folwarki). Z dzielnicą graniczą miejscowości położone w gminie Zujuny w rejonie wileńskim: na północy Bujwidziszki i Zujuny, na południu Sałata i Rajsze leżące nad jeziorem Sałackim. 
Suderwianka uchodzi do Wilii na wysokości wsi Jaczany.
W starej części dzielnicy usytuowany jest młyn wodny i 2 kurhany. Nowa część to osiedle pochodzące z początku lat 90. XX wieku.

</doc>
<doc id="721342" url="https://pl.wikipedia.org/wiki?curid=721342" title="Karol Karski (teolog)">
Karol Karski (teolog)

Karol Hubert Karski (ur. 3 listopada 1940 w Katowicach) – polski teolog ewangelicki, działacz ekumeniczny, profesor nauk teologicznych.
Życiorys.
Maturę uzyskał w III Liceum Ogólnokształcącym im. Adama Mickiewicza w Katowicach. Absolwent Wydziału Teologicznego Chrześcijańskiej Akademii Teologicznej w Warszawie (ChAT). Po ukończeniu studiów przez trzy lata pracował jako wolny publicysta, potem przez rok był sekretarzem redakcji kwartalnika „Posłannictwo”. W latach 1970–1982 był pracownikiem Polskiej Rady Ekumenicznej, zastępcą kierownika Wydziału Prasy, Studiów i Kontaktów Zagranicznych. Równocześnie w 1972 podjął studia specjalistyczne w Instytucie Ekumenicznym w Bossey k. Genewy, a w 1978 uzyskał w ChAT stopień naukowy doktora nauk teologicznych. W 1977 został powołany na sekretarza Podkomisji ds. Dialogu Polskiej Rady Ekumenicznej i Komisji Episkopatu Polski ds. Ekumenizmu. W 1983 został zastępcą redaktora naczelnego półrocznika „Studia i Dokumenty Ekumeniczne”. Prowadził wykłady na Akademii Teologii Katolickiej w Warszawie z ekumenizmu i teologii protestanckiej. Od 1988 jest członkiem Societas Oecumenica – międzynarodowej organizacji zrzeszającej instytuty i badaczy tematyki ekumenicznej.
W 1991 rozpoczął pracę naukową na Chrześcijańskiej Akademii Teologicznej w Warszawie. W 1992 uzyskał stopień doktora habilitowanego nauk teologicznych w zakresie teologii ekumenicznej na Wydziale Teologii Katolickiego Uniwersytetu Lubelskiego. W 1993 objął stanowiska profesora nadzwyczajnego i kierownika Katedry Ekumenizmu ChAT. W latach 1996–2002 był prorektorem tej uczelni. W 2002 otrzymał tytuł naukowy profesora nauk teologicznych. W latach 2011–2012 był kierownikiem studiów doktoranckich ChAT.
W latach 2007–2011 był członkiem Komitetu Nauk Teologicznych Polskiej Akademii Nauk.
Jest jednym z najaktywniejszych ekumenistów w Polsce. Pełni funkcję prezesa Zarządu Fundacji Ekumenicznej „Tolerancja”. Do 2019 był redaktorem naczelnym periodyku „Studia i Dokumenty Ekumeniczne”. W tym samym roku został przewodniczącym Rady Naukowej tego czasopisma.
Opublikował ponad 700 artykułów naukowych i popularnonaukowych oraz cztery książki.
Od 16 lutego 2009 jest prezesem warszawskiego oddziału Polskiego Towarzystwa Ewangelickiego.
Wyróżnienia i odznaczenia.
Otrzymał liczne odznaczenia, m.in. nagrodę św. Brata Alberta w zakresie ekumenizmu oraz medal "Serce dla serc" za działalność ekumeniczną, Medal „Zasłużony dla Tolerancji” (2003).
21 grudnia 2010 Chrześcijańska Akademia Teologiczna w Warszawie, Kościół Ewangelicko-Augsburski w RP oraz Polska Rada Ekumeniczna zorganizowały w Sali Synodalnej im. bp. Andrzeja Wantuły w Warszawie, uroczystość jubileuszu 70. urodzin profesora Karola Karskiego, której częścią było wręczenie jubilatowi księgi na jego cześć pt. "Ekumenizm i ewangelicyzm. Studia ofiarowane Profesorowi Karolowi Karskiemu w 70. urodziny", pod red. Marcina Hintza i Tadeusza J. Zielińskiego (Warszawa 2010, ss. 510). Księga zawiera m.in. wykaz publikacji jubilata i przedstawia jego dorobek promotorski i recenzencki.
W 2014 Senat ChAT nadał mu Medal za Zasługi dla Chrześcijańskiej Akademii Teologicznej w Warszawie.

</doc>
<doc id="721345" url="https://pl.wikipedia.org/wiki?curid=721345" title="Dysumpcja">
Dysumpcja



</doc>
<doc id="721346" url="https://pl.wikipedia.org/wiki?curid=721346" title="Shaun Morgan">
Shaun Morgan

Shaun Morgan (właśc. Shaun Morgan Welgemoed; ur. 21 grudnia 1978 w Pietermaritzburgu) – południowoafrykański wokalista i autor tekstów, a także założyciel i obecny członek post-grunge'owego zespołu Seether od lat mieszkający w Stanach Zjednoczonych.
Życiorys.
Welgemoed urodził się jako jedno, z trzech dzieci w rodzinie afrykanerskiej w mieście Pietermaritzburg w prowincji KwaZulu-Natal w czasie apartheidu, kiedy miasto było jednym, z najważniejszych miast białoskórej mniejszości. Jego rodzice rozwiedli się, kiedy Shaun miał 7 lat i wychowywany był potem w nieszczególnie zamożnych warunkach przez macochę. Rozstaniu rodziców poświęcony jest utwór Fine Again. W dzieciństwie zamykali się z bratem w toalecie w strachu przed macochą, która groziła ojcu pistoletem. Temu incydentowi poświęcony jest utwór Driven Under. Uczęszczał do Maritzburg College i jako kilkulatek pokochał rugby (popularny sport wśród białych Południowoafrykańczyków), z powodu kontuzji musiał jednak pożegnać się z tym sportem. Był molestowany przez swojego nauczyciela, w wieku 16 lat. Jako 14 latek odkrył tzw. Seattle Grunge na czele z prekursorskim zespołem Nirvana i rozpoczął swoją przygodę z tą muzyką. W Pretorii wraz z rodakiem Dale'm Stewartem i Davidem Cohoe (który opuścił potem zespół w 2003 roku) założył zespół Saron Gas potem przemianowany na Seether. Po ogromnym sukcesie, jaki odniósł w ojczyźnie wyjechał do Stanów Zjednoczonych. Był narzeczonym wokalistki Amy Lee (Evanescence), z którą nagrał piosenkę "Broken", a także teledysk do niej, gdzie gościnnie wystąpiła piosenkarka. Zmarłemu w 2007 roku bratu Eugene'owi zadedykował piosenkę "Rise Above This", znajdującą się na 6 płycie zespołu "Finding Beauty in Negative Spaces". W roku 2009 wziął udział w trasie koncertowej zespołu Nickelback, "Dark Horse Tour", gdzie wykonywał cover grupy Filter "Hey Man, Nice Shot".
Życie osobiste.
W latach 2004-2005 spotykał się z wokalistką zespołu Evanescence Amy Lee. W 2006 przeszedł terapię odwykową, za namową swojej dziewczyny, która w tym czasie była w ciąży. Terapię odwykową uważa za żart. 13 sierpnia 2007 roku, jego brat Eugene popełnił samobójstwo skacząc z okna z ósmego piętra hotelu Radisson Hotel w Rapid City, Dakota Południowa (miał 26 lat). Po śmierci brata został ateistą. Na palcach obu rąk, ma wytatuowaną datę śmierci brata 1308 oraz 2007. Przyznaje otwarcie, że ciągle nękają go myśli samobójcze.

</doc>
<doc id="721348" url="https://pl.wikipedia.org/wiki?curid=721348" title="Lista amerykańskich okrętów nazwanych po kobietach">
Lista amerykańskich okrętów nazwanych po kobietach

Wiele okrętów, których nazwa pochodzi od kobiet, służyło jako jednostki bojowe - część brało udział w walkach. Dużo z nich to jednostki, których nazwa została nadana gdy były jeszcze statkami cywilnymi i została zachowana, gdy weszły do służby w United States Navy.
Kilka okrętów zostało nazwanych od kobiet przez wojsko. Nazwy okrętów często pochodziły od osób, które służyły w Marynarce, albo służyły dla rządu amerykańskiego. Kobiety rzadko zajmowały prominentne stanowiska i dlatego tak mało zostało uhonorowanych przez Marynarkę.
Zobacz też listę okrętów United States Navy.
Wczesne okręty.
Kanonierka "Lady Washington" została przyjęta do służby w 1776 roku i była pierwszym amerykańskim uzbrojonym okrętem, którego nazwa pochodziła od kobiety. Była galerą wiosłową, małą drewnianą kanonierką rzeczną, zbudowaną w 1776 przez stan Nowy Jork do obrony Rzeki Hudson. Okręt został nazwany od Marty Washington. Pozostał w aktywnej służbie pod dowództwem generała Waszyngtona do czerwca 1777.
Bocznokołowy parowiec "Harriet Lane" został zwodowany w 1857 roku. Był pierwszym uzbrojonym okrętem U.S. Navy, którego nazwa pochodziła od kobiety. Zbudowany jako kuter celny, został nazwany od Harriet Lane bratanicy prezydenta Jamesa Buchanana, która służyła jako hostessa podczas przebywania Buchanana w Białym domu. Okręt został przekazany Marynarce w 1858 i później zwrócony do Revenue Cutter Service. Ponownie został przejęty przez Marynarkę kiedy wybuchła wojna secesyjna. Został przejęty przez konfederatów w Galveston (Texas) w styczniu 1863. Nie wrócił do US Navy do zakończenia wojny.
Parowiec rzeczny "Bloomer" został zwodowany w 1856. Został nazwany od feministki Amelii Bloomer. "Bloomer" został przejęty od konfederatów w 1862 i służył w US Navy w latach 1863-65.
Holownik portowy "Sacagawea" (YT-241) był pierwszą próbą (w roku 1942) nadania przez Komisję Morską nazwy pochodzącej od kobiety okrętowi. Został nazwany od Sacagawea, kobiety ze szczepu Shoshone. Nazwa została przyznana holownikowi przez Komisję Morską z przeznaczeniem okrętu do służby w Marynarce, ale okręt wszedł do służby w Marynarce.
Okręty nazwane przez United States Navy.
Holownik portowy "Pocahontas" (YT-266), 1942, został nazwany od Pocahontas.
USS Victoria (AO-46) (ex- USS George G. Henry (SP-1560)) 
Piec transportowców zostało nazwanych w 1942:
Holownik portowy "Sacagawea" (YT-326) (późniejsze oznaczenie YTM-326) 
służył w porcie w Charleston w latach 1942 - 1945.
Holownik portowy "Watseka" (YT-387) został nazwany od kobiety ze szczepu Potawatomi.
Niszczyciel typu "Gearing" USS "Higbee" (DD-806). Nazwany od , superintendenta Korpusu Pielęgniarskiego US Navy w latach 1911- 1922. Okręt służył w eskorcie szybkich lotniskowców. Był pierwszym okrętem US Navy, którego stępka została położona, został ochrzczony i włączony do służby pod nazwą kobiety, która służyła w US Navy i pierwszym okrętem z nazwą pochodzącą od kobiety, który uczestniczył w walkach.
Niszczyciel rakietowy typu "Arleigh Burke" USS "Hopper" (DDG-70) został zbudowany i włączony do służby w stoczni Bath Iron Works w Bath w stanie Maine. Okręt został nazwany od kontradmirał Grace Murray Hopper, pionierki technologii komputerowych, która wprowadziła Marynarkę w erę cyfrową. 
Nazwa okrętu "Roosevelt" (DDG-80) wywodzi się zarówno od Franklina Delano Roosevelta jak i Eleanor Roosevelt.
Okręt zaopatrzeniowy USNS "Sacagawea" (T-AKE-2) został zapowiedziany w 2000 roku. Jest drugim okrętem w nowym typie okrętów zaopatrzeniowych.
Naukowy okręt oceanograficzny USNS "Mary Sears" (T-AGS-65) został wodowany w październiku 2000 i pozostaje nadal w aktywnej służbie (stan na rok 2005). Został nazwany od komandor porucznik .
Należy zauważyć, że nazwa Shenandoah jest słowem oznaczającym w języku indiańskim "Córka gwiazd", sterowiec Marynarki USS "Shenandoah" (ZR-1), tak jak inne okręty o tej nazwie został nazwany od rzeki Shenandoah znajdującej się w Wirginii.
Inne okręty o kobiecych nazwach.
Wiele z tych okrętów służyło w jednej, albo obu wojnach światowych, inne także w czasach międzywojennych. Wiele nazw przeszło od poprzedniego właściciela, od którego jednostkę przejęła US Navy. 
"(niekompletna lista)"

</doc>
<doc id="721349" url="https://pl.wikipedia.org/wiki?curid=721349" title="László Sáry">
László Sáry

László Sáry (ur. 1 stycznia 1940 w Győrze) – węgierski kompozytor i pianista. 
Życiorys.
László Sáry urodził się w miejscowości Győr w północno-wschodniej części Węgier jako syn pracownika kolejowego. W roku 1966 ukończył studia na Akademii Muzycznej Ferenca Liszta w Budapeszcie. W 1970 wraz z takimi twórcami jak László Vidovszky, Zoltán Jeney, Peter Eötvös i Albert Simon założył New Music Studio, centrum węgierskiej awangardy lat siedemdziesiątych i osiemdziesiątych. W 1972 podczas pobytu w Darmstadt poznał poglądy i twórczość Christiana Wolffa. Spowodowało to odejście László Sáry'ego od europejskiej tradycji muzycznej i skłoniło go do poszukiwania odmiennych form kompozycji. W połowie lat siedemdziesiątych opracował własną metodę kompozycji nazwaną "Kreatív Zenei Gyakorlatok". Kompozytor wykładał swoją teorię w szkołach muzycznych i na Budapest Academy of Dramatic Art. Jego praca przyniosła mu uznanie które zaowocowało wieloma wykładami dotyczącymi jego metod pracy w Japonii, Francji, Włoszech, Belgii, Estonii. Kontynuując karierę został dyrektorem muzycznym w Teatrze Józefa Katona a w roku 1990 dyrektorem University of Drama and Film w Budapeszcie. Od 1994 uczestniczy w projekcie MUSE. W 1996 roku spędził trzy miesiące na stypendium w Tokio, gdzie studiował japońską muzykę tradycyjną. Skomponował ponad osiemdziesiąt utworów, w tym trzy opery.

</doc>
<doc id="721351" url="https://pl.wikipedia.org/wiki?curid=721351" title="Sébastien-Roch Nicolas de Chamfort">
Sébastien-Roch Nicolas de Chamfort

Sébastien-Roch Nicolas, zw. de Chamfort (fr. [], zw. []; ur. 6 kwietnia 1741 w Clermont-Ferrand w Owernii, zm. 13 kwietnia 1794 w Paryżu) – francuski literat, aforysta, wolnomularz, uważany przez współczesnych za następcę Woltera, członek Akademii Francuskiej.
Życiorys.
Był synem sklepikarza François Nicolasa i Thérèse Croiset. Uczył się w Paryżu, zarabiając na swoje utrzymanie udzielaniem korepetycji i pisaniem pamfletów do gazet. Sławę zdobył wydając w 1764 komedię "La Jeune Indienne". Pisywał eseje i ody. W 1769 Akademia Francuska nagrodziła go za "Elegię dla Moliera".
Od tego czasu żył utrzymywany przez bogatych mecenasów, którzy zapraszali go do swoich domów. Najsławniejszą mecenaską de Chamforta była Anne-Catherine de Ligniville, która gościła go w Sèvres. W 1770 pisarz wydał kolejną komedię "Le Marchand de Smyrne". Ciężka choroba wpłynęła na jego decyzję udania się na kurację do Contrexéville. Dzięki ofiarowanej mu przez przyjaciela pensji mógł znowu usiąść przy biurku. Kolejnym ważnym dziełem tego francuskiego literata i wolnomyśliciela była "Elegia dla La Fontaine’a" nagrodzona w 1774 przez Akademię Marsylską. Rok później jego "Mustapha et Zéangir" wystawiono w Fontainebleau w obecności Ludwika XVI i Marii Antoniny. Otrzymał królewskie uposażenie i wybrano go sekretarzem kuzyna Ludwika XVI księcia Ludwika Burbona.
W 1781 r. został wybrany do Akademii Francuskiej (fotel 6). Zaraz potem został sekretarzem siostry króla Elżbiety Burbon.
Olbrzymi wpływ na życie de Chamforta wywarł wybuch Wielkiej Rewolucji Francuskiej w 1789. Poeta był jednym z pierwszych, którzy weszli do zdobytej w Paryżu Bastylii. Stał się ulicznym oratorem, poświęcając swą małą fortunę na rzecz propagandy rewolucyjnej. Do 3 sierpnia 1791 był oddanym sekretarzem klubu jakobinów. Pisał do "Mercure de France", współpracował z Pierre-Louisem Ginguené i Talleyrandem. Spod jego ręki wyszedł m.in. "Adresse au peuple français" ("Odezwa do narodu francuskiego") Talleyranda. Kres jego politycznej kariery nastąpił w dobie Marata i Robespierre’a. Był więziony i próbował popełnić samobójstwo. Zmarł w Paryżu 13 kwietnia 1794.
Był członkiem loży masońskiej Les Neuf Sœurs, która później wspierała rewolucję amerykańską.
Dzieła de Chamforta.
De Chamfort pisał komedie, teksty polityczne, poezje, listy i pisma krytyczne. Jego "Maksymy i myśli" zostały wydane pośmiertnie w 1803. "", docenione przez Milla, uważane są za jedne z lepszych zbiorów aforyzmów doby nowożytnej. Stawiane są na równi ze zbiorami myśli François de La Rochefoucauld.
Do najbardziej znanych dzieł pisarza zaliczane są powstałe w latach 1764–1776:
Dzieła i życie de Chamforta opisał m.in. Julien Teppe w pracy "Chamfort, sa vie, son œuvre, sa pensée", wyd. P. Clairac, 1950.

</doc>
<doc id="721355" url="https://pl.wikipedia.org/wiki?curid=721355" title="Laszlo Sary">
Laszlo Sary



</doc>
<doc id="721356" url="https://pl.wikipedia.org/wiki?curid=721356" title="László Sary">
László Sary



</doc>
<doc id="721357" url="https://pl.wikipedia.org/wiki?curid=721357" title="Lászlo Sáry">
Lászlo Sáry



</doc>
<doc id="721358" url="https://pl.wikipedia.org/wiki?curid=721358" title="Laszló Sáry">
Laszló Sáry



</doc>
<doc id="721359" url="https://pl.wikipedia.org/wiki?curid=721359" title="Laszló Sary">
Laszló Sary



</doc>
<doc id="721360" url="https://pl.wikipedia.org/wiki?curid=721360" title="Honoré Gabriel Riqueti de Mirabeau">
Honoré Gabriel Riqueti de Mirabeau

Honoré Gabriel Riqueti, Hrabia de Mirabeau, nazywany też po prostu: Mirabeau (ur. 9 marca 1749 w Bignon-Mirabeau, zm. 2 kwietnia 1791 w Paryżu) – wpływowy polityk Wielkiej Rewolucji Francuskiej, członek Stanów Generalnych, przewodniczący Zgromadzenia Narodowego. Również pisarz francuski.
Życiorys.
Pochodził z rodziny szlacheckiej, jego ojciec był markizem. Młody Gabriel nie był lubiany przez ojca, z tego powodu został przez niego wysłany do wojska, gdzie służył jako zwykły żołnierz. Był także więziony, za zgodą króla, jako "nieposłuszny syn". W czasie pobytu w więzieniu przy szwajcarskiej granicy zbiegł do Holandii razem z kochanką, ale po kilku miesiącach został aresztowany i deportowany razem z nią do Francji. Z więzienia został zwolniony po interwencji ojca i powrócił do rodzinnego domu, gdzie podjął próbę odnowienia małżeństwa. W tym czasie dał się poznać jako mówca i błyskotliwy polemista. W wyborach do Stanów Generalnych wystartował jako przedstawiciel Stanu Trzeciego.
Preludium rewolucji widział w „aferze naszyjnikowej”. Członek jakobinów. W chwili radykalizacji tego klubu wycofał się z niego. W 1790 roku doradzał królowi Ludwikowi XVI ucieczkę z Francji.
W czasie obrad Stanów Generalnych żądał gwarantowanej prawem wolności dla każdego człowieka, zniesienia niewolnictwa we francuskich koloniach, swobody wypowiedzi i druku oraz zakończenia dyskryminacji protestantów i Żydów. Był posądzany o zapędy dyktatorskie, podejrzewano go o chęć zostania pierwszym ministrem. W efekcie tych obaw 7 listopada 1789 roku Zgromadzenie przegłosowało uchwałę zabraniającą swoim członkom obejmowania posad w rządzie. Mirabeau był natomiast zwolennikiem monarchii konstytucyjnej z silną pozycją króla na czele rządu, posiadającego prawo veta, co miało równoważyć władzę królewską i parlamentarną, zapobiegać dominacji jednego z ośrodków nad drugim oraz ewentualnej tyranii. Konstytucja powinna być ponad innymi prawami. W wyborach powinien obowiązywać cenzus majątkowy. Był współautorem „Deklaracji praw człowieka i obywatela”.
Zmarł rankiem 2 kwietnia 1791 roku w swym domu, otoczonym przez tłum zwolenników. Został pochowany w Panteonie, lecz dokumenty znalezione po obaleniu monarchii wskazały go jako potajemnego doradcę królewskiego, w związku z czym jego szczątki zostały wyrzucone z niego już w 1793 roku.
W literaturze.
Mirabeu jest jednym z głównych bohaterów powieści "Błyskawice" Teodora Jeske-Choińskiego.

</doc>
<doc id="721361" url="https://pl.wikipedia.org/wiki?curid=721361" title="Lilla Cabot Perry">
Lilla Cabot Perry

Lilla Cabot Perry (ur. 13 stycznia 1848 w Bostonie, zm. 28 lutego 1933 w Hancock, New Hampshire) – amerykańska malarka impresjonistyczna.

</doc>
<doc id="721362" url="https://pl.wikipedia.org/wiki?curid=721362" title="Lászlo Sary">
Lászlo Sary



</doc>
<doc id="721363" url="https://pl.wikipedia.org/wiki?curid=721363" title="Wypalanka">
Wypalanka



</doc>
<doc id="721366" url="https://pl.wikipedia.org/wiki?curid=721366" title="Péter Eötvös">
Péter Eötvös



</doc>
<doc id="721367" url="https://pl.wikipedia.org/wiki?curid=721367" title="Republika Liguryjska">
Republika Liguryjska

Republika Liguryjska – efemeryczne państwo klienckie napoleońskiej Francji (protektorat), istniejące w latach 1797-1805 i 1814. 
Zostało utworzone decyzją Napoleona I Bonaparte 14 lipca 1797 roku z Republiki Genueńskiej. 2 grudnia tego samego roku Napoleon I oktrojował
Republice konstytucję. 
W momencie utworzenia Republika sąsiadowała od zachodu i północy z Królestwem Sardynii, od wschodu z Księstwem Parmy i Piacenzy, od południowego wschodu z Republiką Cispadańską; posiadała szeroki dostęp do Morza Liguryjskiego. 
Pierwszy etap istnienia Republiki zakończył Napoleon I, włączając ją w czerwcu 1805 roku bezpośrednio do Francji jako departament Apennins. 
Po upadku Napoleona Republikę przywrócono w dniu 28 kwietnia 1814 roku. Istniała do 26 grudnia tegoż roku, kiedy zadecydowano o jej likwidacji. Obszar Republiki włączono do Królestwa Sardynii. 
Republika przejęła po swej poprzedniczce flagę państwową. Również stolicą była i w tym przypadku Genua.

</doc>
<doc id="721368" url="https://pl.wikipedia.org/wiki?curid=721368" title="Peter Eotvos">
Peter Eotvos



</doc>
<doc id="721369" url="https://pl.wikipedia.org/wiki?curid=721369" title="Peter Eötvos">
Peter Eötvos



</doc>
<doc id="721370" url="https://pl.wikipedia.org/wiki?curid=721370" title="Peter Eotvös">
Peter Eotvös



</doc>
<doc id="721375" url="https://pl.wikipedia.org/wiki?curid=721375" title="Wanda Kwietniewska">
Wanda Kwietniewska

Wanda Małgorzata Kwietniewska (ur. 8 lipca 1957 w Przywidzu) – polska piosenkarka, wokalistka popularnego w latach 80. XX wieku rockowego zespołu Wanda i Banda.
Życiorys.
Wczesne lata.
Pod koniec ciąży jej rodzice wybrali się na Kaszuby do swoich rodziców prowadzących wówczas szkołę w Przywidzu, gdzie nastąpił poród. Podczas nauki w I Liceum Ogólnokształcącym im. Juliusza Słowackiego w Elblągu założyła kabaret „Pszydafka”. Po tym jak po wygranym przeglądzie kabaretowym dyrektor oznajmił, że wygrane pieniądze Pszydafka ma przekazać na rzecz komitetu rodzicielskiego — zaprotestowała i w trzeciej klasie liceum musiała przenieść się do szkoły wieczorowej. Po maturze w Kwidzynie, gdzie też prowadziła kabaret, chciała studiować na Wydziale Aktorskim PWSFTviT w Łodzi, lecz nie została przyjęta z powodu braku miejsc. Ostatecznie rozpoczęła naukę na Wydziale Piosenkarskim w Studium Sztuki Estradowej (w latach 1976–1979), działającym przy Estradzie Poznańskiej. Tam poznała Małgorzatę Ostrowską i Grzegorza Stróżniaka, zaczęli śpiewać w chórkach wielu artystów. Fascynowała ją twórczość Deep Purple, Jimiego Hendrixa i Black Sabbath.
Kariera.
W 1979 wspólnie ze słuchaczami poznańskiego Studia Sztuki Estradowej utworzyła grupę wokalną Vist, w którym śpiewali także: Bożena Krata, Małgorzata Ostrowska, Mira Roszkiewicz, Andrzej Sobolewski i Grzegorz Stróżniak. W 1980 zespół wystąpił z utworem „Dziwny film” w konkursie „Premier” na 17. Krajowym Festiwalu Piosenki Polskiej w Opolu, rok później przekształcił się w grupę Skandal, a następnie – w Lombard. Z tym zespołem Kwietniewska nagrała dwa albumy: "Śmierć dyskotece!" oraz z okazji jubileuszu 10-lecia jego istnienia "’81–’91 Największe przeboje". W 1982 wraz z Lombardem była na okładce sierpniowego wydania czasopisma „Razem”. Dla Lombardu napisała piosenkę „Chcę zapomnieć”, ale menadżer – Piotr Niewiarowski nie zgodził się, by kompozycja trafiła do repertuaru zespołu.
W listopadzie 1982, dwa miesiące po odejściu z Lombardu, założyła nowy zespół – Banda i Wanda. Była nie tylko wokalistką grupy, ale także kompozytorką. W 1983 zgłosiła piosenkę „Hi-Fi” na festiwal w Opolu, lecz nie została przyjęta, dopiero rok potem zaśpiewała w XXI opolskim festiwalu, kiedy ta piosenka była już hitem. 
Debiutancki album, zatytułowany po prostu "Banda i Wanda", został wydany w 1984 i zawierał przeboje, takie jak „Hi-Fi” czy „Nie będę Julią”. Rok później ukazała się płyta "Mamy czas", a zespół nagrał dziewięć piosenek do serialu "Siedem życzeń". Fotografie z Kwietniewską umieszczono na okładkach magazynów, takich jak „Panorama” (nr 15/1984), „Razem” (nr 17/1984), „Stolica”, a także na rozkładówce m.in. „Dziennika Ludowego” oraz tygodników - „Świat Młodych”, „Zarzewie” i „Na Przełaj”. 
W 1986 rozwiązała zespół i pod koniec lat 80. rozpoczęła solową karierę. Wyleciała na półroczny kontrakt do Japonii, jednocześnie tworzyła solowy materiał we współpracy z Markiem Radulim. W 1989 za utwór „Własna California” otrzymała nagrodę za „najlepszy aranż festiwalu” na 26. KFPP w Opolu. Rok później wydała debiutancki, solowy album o tym samym tytule, a za wykonanie pochodzącego z płyty utworu „Zwykłe życie” zdobyła trzecią nagrodę jury na 27. KFPP w Opolu. Wzięła też udział w nagraniu składanki z coverami piosenek Anny Jantar. W 1993 wydała album pt. "Same szały, jeden wolny", będący kompilacją jej solowych nagrań oraz utworów Bandy i Wandy. Wtedy też zespół wznowił działalność – po dwóch latach muzycy ponownie zakończyli współpracę.
W latach 1995–1999 była dyrektorem artystycznym Targów Mediów i Producentów Tele-Audio-Video „Play Box” w katowickim Spodku. W roku 2000 zespół Banda i Wanda ponownie się reaktywował i od tego czasu regularnie nagrywa nowe utwory. Od 29 października 2007 prowadziła muzyczny program "Singa Dinga" emitowany w TV Puls. W lutym 2008 roku zastąpiła ją w tej roli piosenkarka Majka Jeżowska.
W październiku 2011 wspólnie z wokalistą Norbim nagrała piosenkę „Walczymy dla Was” wspierającą reprezentację Polski w siatkówce mężczyzn.
Trafiła na okładkę gdyńskiej „Gazety Senior” (27 lutego 2019). W 2019 była jedną z jurorek talent-show telewizji Polsat "Śpiewajmy razem. All Together Now".
Życie prywatne.
Jej rodzice to warszawianie. Pasję do sportu zawdzięcza ojcu, Ryszardowi Kwietniewskiemu. Dzieciństwo i młodość spędziła w Elblągu.
W 1996 urodziła córkę – Karinę.

</doc>
<doc id="721378" url="https://pl.wikipedia.org/wiki?curid=721378" title="Spis świateł i sygnałów nawigacyjnych">
Spis świateł i sygnałów nawigacyjnych

Spis świateł i sygnałów nawigacyjnych - ("ang. List of Lights and Fog Signals") wydawnictwo książkowe lub cyfrowe - elektroniczne, zawierające opis świetlnych znaków nawigacyjnych tj. latarnie morskie, boje świetlne (pławy świetlne), latarniowce, stawy świetlne. Spis zawiera dla każdego światła: 
Nazwy świateł o zasięgu 15 Mm i wyższym wyróżnione są tłustym drukiem. Nazwy latarniowców - literami dużymi i pochyłymi, nazwy innych świateł pływających - literami pochyłymi.
Spis świateł wydaje zwykle instytucja państwowa zajmująca się hydrografią. W Polsce Spis Świateł i inne publikacje nautyczne (obejmujące Bałtyk) wydaje Biuro Hydrograficzne Marynarki Wojennej. W żegludze międzynarodowej najczęściej używane są Spisy Świateł Admiralicji Brytyjskiej, wiodącej instytucji, która wydaje mapy i pomoce nawigacyjne na obszar całego świata. W 2019 roku spis świateł Admiralicji w 14 tomach (A-P) zawiera opisy ponad 85 tysięcy świateł i pokrywa wszystkie wody żeglowne. Spisy świateł na wody wokół Ameryki Płn. wydaje United State Coast Guard.
Ze względu na ciągłe zmiany w oznakowaniu nawigacyjnym Spis Świateł musi być systematycznie poprawiany. Co tydzień publikowane są poprawki w Wiadomościach żeglarskich (ang. "Notices to Mariners"). Nowa wersja książki jest wydawana co kilkanaście miesięcy. Wersja elektroniczna umożliwia aktualizację przez Internet.
Linki zewnętrzne.
Poprawiane na bieżąco "Spisy Świateł i Sygnałów Nawigacyjnych" na bazie polskich spisów publikowanych przez BHMW (dotyczące Bałtyku):

</doc>
<doc id="721379" url="https://pl.wikipedia.org/wiki?curid=721379" title="Apennins">
Apennins

Apennins - departament napoleońskiej Francji istniejący w latach 1805-1814. 
Obejmował całe terytorium anektowanej Republiki Liguryjskiej. Stolicą nie została jednak Genua, a Chiavari.
Po upadku Napoleona I krótkotrwale przywrócono Republikę Liguryjską, lecz jeszcze w 1814 roku terytorium departamentu przyłączono do Królestwa Sardynii.
Departament dzielił się na 3 arrondissement: Chiavari (8 kantonów), Pontremoli (8 kantonów) i Sarzana (9 kantonów). 

</doc>
<doc id="721381" url="https://pl.wikipedia.org/wiki?curid=721381" title="BoardGameGeek">
BoardGameGeek

BoardGameGeek – angielskojęzyczny portal założony w 2000 roku, będący kompendium wiedzy o grach planszowych z całego świata.
Serwis oferuje między innymi recenzje gier, instrukcje do gier w różnych językach, fora dyskusyjne o grach, o zasadach i modyfikacjach zasad, targowisko gier planszowych, przykładowe zdjęcia gier i inne informacje. Można też tam znaleźć informacje o autorach gier i wydawnictwach.
Serwis tworzony jest przy współpracy zarejestrowanych członków z całego świata.
Na stronie BoardGameGeek można znaleźć ranking gier planszowych, który jest tworzony dzięki ocenom użytkowników serwisu w skali od 1 do 10.
Serwis ten organizuje również konwent BGG.con oraz ogłasza coroczną nagrodę dla najlepszej gry Golden Geek Award.

</doc>
<doc id="721382" url="https://pl.wikipedia.org/wiki?curid=721382" title="Kliometria">
Kliometria

Kliometria (z gr. "Klio" – muza historii; "métron" – miara) – stosunkowo nowy kierunek badań historii gospodarczej systematycznie wykorzystujący teorie ekonomiczne i ilościowe techniki ekonometrii. Kliometria zaliczana jest czasami do historii kontrafaktycznej.
Jednym z pionierów kliometrii jest amerykański historyk Robert Fogel, laureat Nagrody Nobla w dziedzinie ekonomii w 1993 roku, autor głośnych prac o roli kolei żelaznych (1964) i niewolnictwa w rozwoju gospodarczym USA w XIX wieku (1974).

</doc>
<doc id="721387" url="https://pl.wikipedia.org/wiki?curid=721387" title="Jan Kulik">
Jan Kulik

Jan Wawrzyniec Kulik (ur. 24 czerwca 1918 w Milejowie, zm. 27 października 1995 w Łodzi) – polski duchowny rzymskokatolicki, doktor prawa kanonicznego, biskup pomocniczy łódzki w latach 1959–1993, od 1993 biskup pomocniczy senior archidiecezji łódzkiej.
Życiorys.
Urodził się 24 czerwca 1918 w Milejowie. W latach 1932–1937 uczęszczał do Państwowego Gimnazjum im. Bolesława Chrobrego w Piotrkowie Trybunalskim, gdzie złożył egzamin dojrzałości. W 1937 rozpoczął studia filozoficzno-teologiczne w Wyższym Seminarium Duchownym w Łodzi, które po wybuchu II wojny światowej kontynuował w Szczawinie, dokąd przeniesiono seminarium. Po jego zamknięciu przez okupanta dalsze studia w latach 1940–1941 odbył w pallotyńskim Wyższym Seminarium Duchownym w Ołtarzewie, a w latach 1941–1944 w Wyższym Seminarium Duchownym w Sandomierzu. Święceń prezbiteratu udzielił mu 3 czerwca 1945 w katedrze św. Stanisława Kostki w Łodzi miejscowy biskup diecezjalny Włodzimierz Jasiński. W latach 1951–1953 studiował prawo kanoniczne na Wydziale Teologii Katolickiej Uniwersytetu Warszawskiego, uzyskując magisterium. Dalsze studia odbył w latach 1952–1955, kończąc je doktoratem na podstawie dysertacji "Stan prawny Kościoła rzymskokatolickiego w Królestwie Kongresowym (1815–1830)" uzyskanym na Wydziale Prawa Kanonicznego Akademii Teologii Katolickiej w Warszawie.
W latach 1945–1948 pracował jako wikariusz w parafii św. Benedykta i św. Anny w Srocku. Od 1948 do 1953 był administratorem parafii św. Wojciecha w Niesułkowie, w międzyczasie także administratorem parafii św. Barbary w Skoszewach. W latach 1954–1957 pracował w diecezji warmińskiej jako notariusz kurialny, wiceoficjał sądu biskupiego, obrońca węzła małżeńskiego, wykładowca prawa kanonicznego w Wyższym Seminarium Duchownym Hosianum i kapelan Wojewódzkiego Szpitala im. Mikołaja Kopernika w Olsztynie. Po powrocie do diecezji łódzkiej został w 1957 ustanowiony wicekanclerzem, a rok później kanclerzem kurii diecezjalnej. Był także sędzią sądu biskupiego, rektorem kościoła św. Urszuli w Łodzi, kapelanem urszulanek szarych, a także sekretarzem pomocniczym II synodu diecezjalnego.
15 lipca 1959 papież Jan XXIII mianował go biskupem pomocniczym diecezji łódzkiej ze stolicą tytularną Rhandus. Święcenia biskupie otrzymał 4 października 1959 w katedrze św. Stanisława Kostki w Łodzi. Konsekrował go kardynał Stefan Wyszyński, prymas Polski, w asyście biskupów łódzkich: diecezjalnego Michała Klepacza i pomocniczego Jana Fondalińskiego. Jako dewizę biskupią przyjął słowa „"Illum crescere – me minui"” ("Aby On wzrastał, mnie trzeba się umniejszać"). W październiku 1959 został ustanowiony wikariuszem generalnym diecezji. W kurii diecezjalnej pełnił funkcje: przewodniczącego Referatu (Wydziału) Duszpasterskiego, Rady Administracyjnej, Komisji ds. Cmentarzy, Komisji Organistowskiej, Komisji ds. Księży Emerytów oraz Komisji ds. Budowlanych i Konserwatorskich. Należał do kolegium konsultorów i rady kapłańskiej. Po śmierci biskupa Michała Klepacza od 27 stycznia 1967 do 31 października 1968 zarządzał diecezją jako wikariusz kapitulny. Został ustanowiony kanonikiem gremialnym łódzkiej kapituły katedralnej, w której od 1972 pełnił funkcję dziekana. W latach 1970–1995 był proboszczem parafii Najświętszego Serca Jezusowego i św. Marii Małgorzaty Alacoque w Łodzi. Jednocześnie w latach 1975–1990 sprawował funkcję dziekana dekanatu Łódź-Północ, następnie w latach 1990–1995 dekanatu Łódź-Radogoszcz. 10 lipca 1993 ustąpił z urzędu biskupa pomocniczego łódzkiego.
W Episkopacie Polski był wiceprzewodniczącym Komisji ds. Duszpasterstwa Dobroczynnego, przewodniczącym Podkomisji ds. Duszpasterstwa Ludzi Sędziwych, Chorych i Inwalidów, a także członkiem Podkomisji ds. „Księżówki” w Zakopanem. W latach 1963 i 1965 uczestniczył w II i IV sesji Soboru Watykańskiego II.
Asystował podczas sakr biskupów łódzkich – diecezjalnego Józefa Rozwadowskiego (1968) i pomocniczych: Bohdana Bejzego (1963), Władysława Ziółka (1980) i Adama Lepy (1988).
Zmarł 27 października 1995 w Łodzi. 31 października 1995 został pochowany w grobowcu rodzinnym na cmentarzu parafii św. Józefa Oblubieńca Najświętszej Maryi Panny w Łodzi.

</doc>
<doc id="721397" url="https://pl.wikipedia.org/wiki?curid=721397" title="Bernardino de Sahagún">
Bernardino de Sahagún

Bernardino de Sahagún OFM (prawdziwe nazwisko: Bernardino de Ribeira) (ur. 1499, zm. 1590) – hiszpański zakonnik, misjonarz franciszkański swą posługę wykonujący wśród Azteków i innych plemion meksykańskich, jeden z pionierów etnografii.
Życiorys.
Bernardino de Ribeira urodził się w miasteczku Sahagún w północno-zachodniej Hiszpanii (prowincja León). Studiował na Uniwersytecie w Salamance. Jeszcze przed wstąpieniem do klasztoru zmienił nazwisko na Sahagún. W 1524 roku złożył śluby w klasztorze franciszkanów, a już w 1529 wyruszył wraz z mnichem Antonio de Ciudad Rodrigo i dziewiętnastoma innymi zakonnikami do Nowego Świata. Pierwsze lata spędził w klasztorze Tlamanalco. W roku 1535 założył nowy klasztor w Xochimilco. Od 1536 do 1550 był nauczycielem łaciny w Colegio Cruz w Tlatelolco i pełnił różne funkcje duszpasterskie w prowincji Puebla. W 1558 został wysłany na posługę do Tepepolco, gdzie przebywał dwa lata, a następnie powrócił do Tlatelolco. W roku 1585 został przeniesiony do Klasztoru św. Franciszka w mieście Meksyk, gdzie zmarł w roku 1590, dożywając sędziwego wieku 91 lat.
Praca naukowa.
Przebywając w Tlatelolco Sahagún nauczył się biegle władać językiem Azteków – nahuatl. Pozwoliło mu to na prowadzenie prac związanych z poznaniem i zrozumieniem mitologii azteckiej. Były to pierwsze studia nad kulturą ludów Mezoameryki. Dzięki swoim metodom został okrzyknięty "ojcem nowoczesnej etnografii". Sahagún posługiwał się indiańskimi informatorami, którzy nie tylko opowiadali mu o życiu i bogach Azteków, ale także specjalnie wyszukiwali po cały kraju wszelkie informacje na ten temat.
Dzieła.
Bernardino de Sahagún dziś najbardziej znany jest jako kompilator Kodeksu Florenckiego oraz autor dzieła "Historia general de las cosas de Nueva España" (Ogólna historia spraw Nowej Hiszpanii). Prócz tego napisał dzieła "Arte" i "Diccionaro". Te ostatnie napisał w trzech językach: nahuatl, hiszpańskim i łacińskim. Sahagún pisał również krótkie rozprawy, kazania w języku nahuatl (np. tłumaczenia Ewangelii i Listów), historię pierwszych franciszkanów w Meksyku oraz katechizm dla Indian w języku nahuatl.
Z zachowanych pism Sahagúna w języku polskim wydano:

</doc>
<doc id="721409" url="https://pl.wikipedia.org/wiki?curid=721409" title="Towarzystwo Przyjaciół Żołnierza">
Towarzystwo Przyjaciół Żołnierza

Towarzystwo Przyjaciół Żołnierza – stowarzyszenie powstałe 21 sierpnia 1944 roku, w okresie Polski Ludowej jako organizacja paramilitarna. Rozporządzeniem Rady Ministrów (Dz.U. 1947 nr 2 poz. 6) z dnia 28 listopada 1946 roku uznane zostało za stowarzyszenie wyższej użyteczności, przejmując mienie Polskiego Białego Krzyża, który rozwiązano tym samym rozporządzeniem. 
Organizacja społeczna działająca w państwowym systemie obrony cywilnej kraju w celu upowszechniania idei obronności kraju przez akcje szkoleniowe i wychowawcze. W roku 1950 przekształcona została w Ligę Przyjaciół Żołnierza.

</doc>
<doc id="721412" url="https://pl.wikipedia.org/wiki?curid=721412" title="Liga Przyjaciół Żołnierza">
Liga Przyjaciół Żołnierza

Liga Przyjaciół Żołnierza – stowarzyszenie powstałe w roku 1950, w okresie Polski Ludowej jako organizacja paramilitarna. Organizacja społeczna działająca w państwowym systemie obrony cywilnej kraju w celu upowszechniania idei obronności kraju przez akcje szkoleniowe i wychowawcze. W roku 1962 przekształcona została w Ligę Obrony Kraju.
Według „Informatora Uniwersalnego Łódź od A do Z” z 1958 roku "LPŻ jest patriotyczną, masową organizacją społeczną, stawiającą sobie za cel umocnienie więzi Narodu z Wojskiem Polskim i przysposobieniem ludności, zwłaszcza młodzieży, do obrony Kraju".
W tym czasie łódzki LPŻ prowadził pracę w formach:

</doc>
<doc id="721413" url="https://pl.wikipedia.org/wiki?curid=721413" title="Bukiet">
Bukiet



</doc>
<doc id="721414" url="https://pl.wikipedia.org/wiki?curid=721414" title="Michał Klepacz">
Michał Klepacz

Michał Klepacz (ur. 23 lipca 1893 w Warszawie, zm. 27 stycznia 1967 w Łodzi) – polski duchowny rzymskokatolicki, doktor teologii, biskup diecezjalny łódzki w latach 1947–1967, przewodniczący Konferencji Episkopatu Polski w latach 1953–1956.
Życiorys.
Urodził się 23 lipca 1893 w Warszawie, w rodzinie Stanisława i Marii z Prokopów. W 1910 ukończył gimnazjum w Warszawie, zdał egzamin dojrzałości i wstąpił do seminarium duchownego w Kielcach. Następnie podjął studia w Akademii Duchownej w Petersburgu. 2 czerwca 1916 został w Petersburgu wyświęcony na prezbitera przez biskupa Jana Cieplaka. W 1918 jako kandydat teologii kontynuował studia na Katolickim Uniwersytecie Lubelskim, gdzie uzyskał magisterium z teologii, a w 1933 doktorat.
W latach 1919–1937 był profesorem seminarium duchownego w Kielcach. Objął katedrę filozofii chrześcijańskiej na Uniwersytecie Stefana Batorego w Wilnie. Po wybuchu II wojny światowej prowadził wykłady w seminarium duchownym w Wilnie i na tajnym uniwersytecie. Aresztowany wraz z innymi profesorami wydziału teologicznego przez funkcjonariuszy Gestapo w 1942, uwięziony w obozach pracy przymusowej w Wyłkowyszkach, Szałtupiach i Prawieniszkach na Litwie.
Profesor seminarium duchownego w Wilnie i Białymstoku w latach 1944–1946. W 1947 został profesorem zwyczajnym wydziału teologicznego uniwersytetu w Wilnie.
Prekonizowany na stolicę biskupią w Łodzi 20 grudnia 1946. Kanonicznie objął rządy nad diecezją łódzką 2 marca 1947, konsekrowany został 13 kwietnia 1947 w kościele farnym w Białymstoku przez kardynała Augusta Hlonda, prymasa Polski. 20 kwietnia 1947 odbył ingres do katedry łódzkiej.
28 września 1953, trzy dni po aresztowaniu przez funkcjonariuszy Ministerstwa Bezpieczeństwa Publicznego prymasa Stefana Wyszyńskiego, na żądanie władz PRL przejął przewodnictwo Konferencji Episkopatu Polski. 17 grudnia 1953 biskupi polscy złożyli ślubowanie na wierność PRL. W czasie pełnienia obowiązków przewodniczącego KEP 26 sierpnia 1956, pod nieobecność internowanego prymasa Stefana Wyszyńskiego, odczytał rotę Jasnogórskich Ślubów Narodu Polskiego.
Uczestniczył we wszystkich czterech sesjach soboru watykańskiego II, zasiadał w Komisji do Spaw Studiów i Seminariów soboru.
Pochowany został w krypcie biskupów ordynariuszy łódzkiej katedry.
Wyróżnienia.
W 1947 został doktorem honoris causa Uniwersytetu w Wilnie.

</doc>
<doc id="721415" url="https://pl.wikipedia.org/wiki?curid=721415" title="Studio Filmowe „Kadr”">
Studio Filmowe „Kadr”

Studio Filmowe „Kadr” (SF „Kadr”), wcześniej Zespół Autorów Filmowych „Kadr”, Zespół Filmowy „Kadr” – niegdyś najstarsze z ówcześnie działających, polskie studio produkcji filmów, powstałe 1 maja 1955. Do 2009 roku wyprodukowano w nim ok. 150 filmów. Studio posiada prawa do swoich, jak również i do wielu (ponad 400) odziedziczonych filmów po nieistniejących już dziś państwowych Zespołach i Studiach Filmowych. 1 października 2019 włączone do Wytwórni Filmów Dokumentalnych i Fabularnych.
Historia.
Do 30 kwietnia 1968 studio działało jako Zespół Filmowy Kadr. W wyniku konfliktu z PRL-owskimi władzami (nagonka – marzec 1968) zostało rozwiązane. Po czterech latach, 1 stycznia 1972 roku, wznowiło działalność jako Studio Filmowe „Kadr”. W 2011 roku połączyło się ze Studiem Filmowym Oko.
W latach 1955–1968 i 1972–2007 kierownikiem artystycznym zespołu filmowego, a potem studia Kadr, był reżyser Jerzy Kawalerowicz. W latach 2008–2011 tę funkcję pełnił Jerzy Kapuściński, a po nim objął ją Łukasz Barczyk. Od 2015 roku dyrektorem artystycznym jest Filip Bajon.
Od 2009 roku Studio uczestniczy w programach rekonstrukcji cyfrowej filmów. Do końca 2017 roku, z zasobów zarządzanych przez Studio Filmowe „Kadr”, zrekonstruowanych zostało ponad 50 filmów.
Na podstawie Zarządzenia Ministra Kultury i Dziedzictwa Narodowego z dnia 3 września 2019 r., z dniem 1 października 2019 r. studio Kadr połączyło się ze studiami Tor, Zebra, SMF i „starą” WFDiF, na bazie których powstała nowa Wytwórnia Filmów Dokumentalnych i Fabularnych.

</doc>
<doc id="721416" url="https://pl.wikipedia.org/wiki?curid=721416" title="Cercle Brugge">
Cercle Brugge

Cercle Brugge − belgijski klub piłkarski siedzibą w Brugii. Cercle rozgrywa swoje spotkania na Jan Breydel Stadion, który dzieli z lokalnym rywalem, Club Brugge.
Skład na sezon 2021/2022.
 

</doc>
<doc id="721417" url="https://pl.wikipedia.org/wiki?curid=721417" title="Bukiet (aromat)">
Bukiet (aromat)

Bukiet – pochodzące z żargonu zawodowego kiperów określenie walorów aromatycznych napoju, najczęściej szlachetnego napoju alkoholowego, np. wina czy koniaku.

</doc>
<doc id="721425" url="https://pl.wikipedia.org/wiki?curid=721425" title="Zdzisław Tadeusz Łączkowski">
Zdzisław Tadeusz Łączkowski

Zdzisław Tadeusz Łączkowski (ur. 27 października 1927 w Zawierciu, zm. 30 marca 2019 w Jaroszowcu) – polski poeta, prozaik, krytyk literacki, eseista, publicysta i dziennikarz.
Życiorys.
Studiował w Państwowej Wyższej Szkole Aktorskiej w Krakowie oraz prawo na Uniwersytecie Jagiellońskim. W latach 1949-1952 studiował polonistykę na Katolickim Uniwersytecie Lubelskim. Na studiach m.in. wraz z Anką Kowalską, Jerzym Krzysztoniem, Anną Markową i B. Eysymonttem należał do Sekcji Twórczości Własnej przy Kole Polonistów KUL. Pierwsze wiersze napisał w 1948 r. Debiutował w "„Tygodniku Literackim”" (Lublin) w 1950 r., ale sam Łączkowski uważa, że właściwym debiutem był druk wierszy w 1952 r. w tygodniku "„Dziś i Jutro”".
Od 1952 mieszkał w Warszawie. W latach 1952-1993 był redaktorem w "„Słowie Powszechnym”", gdzie w latach 1954-1970 pełnił funkcję zastępcy kierownika, a w latach 1970-1992 kierownika działu kulturalnego. W latach 1993-1994 był kierownikiem działu kultury "„Słowa-Dziennika Katolickiego”". Od 1954 członek Stowarzyszenia „PAX”, w latach 1957-1992 członek Związku Literatów Polskich, członek Klubu Literatów „Krąg”, w latach 1957-1982 członek Stowarzyszenia Dziennikarzy Polskich, od 1965 członek ZAiKS, od 1970 członek Stowarzyszenia Kultury Europejskiej – SEC, od 1984 czł. Stowarzyszenia Dziennikarzy PRL, od 1992 sekretarz Oddziału Warszawskiego Katolickiego Stowarzyszenia Dziennikarzy, od 1992 prezes Warszawskiego Klubu C.K. Norwida.
Był członkiem Stowarzyszenia Pisarzy Polskich.
Od 1975 uczestniczył w warszawskich Tygodniach Kultury Chrześcijańskiej, aktywny uczestnik spotkań Duszpasterstwa Środowisk Twórczych. Członek Rady Duszpasterskiej Archidiecezji Warszawskiej. Korespondent Powszechnego Soboru Watykańskiego II.
Autor ok. 8 tysięcy artykułów, z których znaczną część poświęcił życiu kulturalnemu i literackiemu kraju. Publikował w "„Dziś i Jutro”" (1952-1955), "„Słowie Powszechnym””" (1951-1993), "„Kierunkach”" (1956-1967, 1977-1979, 1982-1989), "„Życiu Katolickim”" (1957-1961), "„Życiu i Myśli”" (1958-1973), "„Poezji”" (1976-1988). Drukował także w "„Tygodniku Powszechnym”", "„Katoliku”", "„Za i Przeciw”", "„Rycerzu Niepokalanej”", „"Hejnale Mariackim”", "„Jasnej Górze”". Ostatnio publikował w "„Przeglądzie Artystyczno-Literackim”", "„Borussii”", „Śląsku”. Od 1978, jako autor felietonów literackich, współpracował z Polskim Radiem oraz Radiem dla Ciebie.
Zawsze silnie związany z regionem. Prowadził działalność pedagogiczną wśród młodych twórców i twórców nieprofesjonalnych (m.in. wśród lekarzy i nauczycieli). Opiekun klubów literackich na terenie Polski, od kilku lat opiekun merytoryczny Staszowskiej Grupy Literackiej „Nad Czarną”. Współpracował z wieloma ośrodkami kultury i bibliotekami, m.in. w Łomiankach, Białej Podlaskiej, Karczewie, Ciechanowie, Siedlcach, Chrzanowie, Lęborku, Sosnowcu. Od 1983 członek Klubu Literackiego Staromiejskiego Domu Kultury w Warszawie. Był członkiem Kolegiów Redakcyjnych kilku pism regionalnych, m.in. „Gońca Staszowskiego” i „Gońca Świętokrzyskiego” oraz jurorem regionalnych konkursów literackich m.in. w Karczewie, Siedlcach, Ciechanowie, Białej Podlaskiej, Skarżysku-Kamiennej, Chrzanowie, Łomiankach, Zagnańsku, Staszowie. Autor licznych słów wstępnych i posłowi do książek pisarzy. Blisko współpracował kiedyś m.in. ze Staszowskim Towarzystwem Kulturalnym, a następnie ze Świętokrzyskim Towarzystwem Kulturalnym , gdzie prowadził wspólnie z dr Maciejem Zarębskim Salon Literacki „Pod Bartkiem”. Jego wiersze umieszczone zostały w ponad osiemdziesięciu antologiach polskich i zagranicznych. Tłumaczone były również na kilka języków europejskich. Jego książki znalazły się w zbiorach Library of Congress (Washington, USA). Współpracował z wszystkimi programami Polskiego Radia.
Był laureatem prestiżowych nagród literackich, m.in. nagrody im. Włodzimierza Pietrzaka (1958 i 1979), nagrody pisma literackiego „Kierunki” (1987) oraz włoskiej nagrody im. Giorgio la Piry (Florencja 1989). Wielokrotnie odznaczony za działalność regionalną, społeczną i dziennikarską. Otrzymał Złoty Krzyż Zasługi (1977), Medal 40-lecia Polski Ludowej, Odznakę oraz Dyplom Honorowy „Za zasługi dla dziennikarstwa” (1985), Złotą Odznakę „Zasłużony Działacz Kultury” (1987), Krzyż Kawalerski Orderu Odrodzenia Polski (1987), Krzyż Oficerski Orderu Odrodzenia Polski (2000). W 2006 otrzymał Nagrodę Jubileuszową Ministerstwa Kultury.
Był wielokrotnym stypendystą Ministerstwa Kultury i ZAiKS-u. Członek Stowarzyszenia Dziennikarzy Katolickich, Stowarzyszenia Kultury Europejskiej (SEC), członek Zarządu Stowarzyszenia Akademia Europaea Sarbieviana, ZAiKS oraz Stowarzyszenia Dziennikarz Polskich.
Krytyka określa go jako tego, który w swojej twórczości, zarówno poetyckiej, jak i prozatorskiej, wprowadził oryginalne i nowatorskie koncepcje artystyczne, będące często dla innych źródłem inspiracji literackich.
O Zdzisławie Tadeuszu Łączkowskim w wydaniach książkowych m.in. pisali: dr Elżbieta Cichla-Czarniawska, dr Dariusz Tomasz Lebioda, prof. Marian Kisiel, Zofia Korzeńska, prof. Stefania Skwarczyńska, prof. Irena Sławińska, Józef Szczypka, prof. Maria Szyszkowska.
Był autorem około 40 książek.

</doc>
<doc id="721427" url="https://pl.wikipedia.org/wiki?curid=721427" title="Crna Reka (dopływ Wardaru)">
Crna Reka (dopływ Wardaru)

Crna Reka (maced. "Црна Река") – rzeka we wschodniej Macedonii Północnej, prawy dopływ Wardaru w zlewisku Morza Egejskiego. Długość – 207 km, powierzchnia zlewni – 4526 km², średni przepływ – 22,39 m³/s (Rasimbegov most w górach Selečka Planina).
Źródła Crnej Reki znajdują się na wysokości 760 m n.p.m. w górach Ljuben. Rzeka płynie na południowy wschód i wypływa do kotliny Pelagonia, gdzie zmienia kierunek na południowy. Przepływa przez południową część kotliny i tuż nad granicą grecką zatacza łuk na północ. Koło wsi Skočivir zaczyna długi przełom przez góry Seleczka Planina. Płynie na północ przez góry, tworząc dwa sztuczne jeziora – Galište i Tikwesz. Uchodzi do Wardaru koło wsi Gradsko.

</doc>
<doc id="721428" url="https://pl.wikipedia.org/wiki?curid=721428" title="BloodRayne (film)">
BloodRayne (film)

BloodRayne – film z 2006 roku, oparty na popularnej grze komputerowej firmy Majesco (wydanej przez Terminal Reality) pod tym samym tytułem. Reżyserem jest Uwe Boll, a główne role zagrali Kristanna Løken i Matthew Davis.
Jest to trzeci film Uwego Bolla oparty na grze komputerowej; wcześniej nakręcił on "Dom śmierci" ("House of the Dead") oraz "" ("Alone in the Dark"). Podobnie jak one, "BloodRayne" nie przyniósł żadnych zysków finansowych ani pozytywnych opinii, za to – jeszcze zanim trafił do kin – wywołał burzę wśród miłośników gier komputerowych.
Pomimo kompletnej klapy, w komentarzach dołączonych do wydania DVD Boll i Løken stwierdzili, że są zainteresowani stworzeniem sequelu. Powstanie takowego zostało zapowiedziane jeszcze w tym samym roku. W "" (jak nazwana została kontynuacja) w roli Rayne Løken zastąpiła ostatecznie Natassia Malthe.
Fabuła.
Jedną z niewielu rzeczy wspólnych dla filmu i gry jest postać Rayne – seksownej pół-kobiety pół-wampirzycy. Po ucieczce z obwoźnego cyrku i zamordowaniu osób, które od zawsze się nad nią znęcały, przygarnięta zostaje i wychowana przez członków organizacji Brimstone, zajmującej się eliminowaniem wszelkiego istniejącego zła. Rayne pragnie odnaleźć Kagana – króla wampirów odpowiedzialnego za śmierć jej matki, będącego jednocześnie jej ojcem.
Film jest nieautoryzowaną przez twórców gry opowieścią o początkach i pochodzeniu Rayne.
Przyjęcie filmu.
Film trafił do amerykańskich kin 6 stycznia 2006 roku w 985 kopiach. Pierwotnie trafić miał do 2500 kin, później liczna zmniejszyła się do 1600, aż ostatecznie stanęło na 985. Na otwarciu zarobił jedynie 1.55 miliona dolarów, otrzymał też bardzo niskie recenzje krytyków oraz internautów (serwis RottenTomatoes ostatecznie na swoim liczniku przyznał mu 5%, internauci na IMDb wystawili ocenę 2.5/10). W czerwcu 2006 roku zyski z całego świata wynosiły zaledwie 3.59 miliona dolarów; budżet filmu, bez promocji i reklam, wynosił około dwudziestu pięciu milionów. Film został skrytykowany m.in. za nieciekawą historię i zatrudnienie do niektórych scen prostytutek zamiast aktorek – pozwoliło to zaoszczędzić trochę pieniędzy, ponieważ każdej z pań zapłacono za występ jedynie 150 euro. Fanom gry nie spodobało się praktycznie wszystko, najbardziej zaś zatracenie klimatu komputerowego pierwowzoru oraz fatalną obsada, z Kristanną Løken na czele.
Daty premier.
Dystrybutorem filmu na Polskę – jak w przypadku poprzednich produkcji Bolla – jest firma Monolith. Film trafił bezpośrednio na nośniki DVD, nie zawiera jednak żadnych konkretnych dodatków, np. o jego powstawaniu (znalazło się miejsce jedynie na zwiastuny). Do wypożyczalni film trafił 14 września 2006, do sklepów – 11 października.

</doc>
<doc id="721429" url="https://pl.wikipedia.org/wiki?curid=721429" title="Bregałnica">
Bregałnica

Bregałnica (maced. "Брегалница") – rzeka we wschodniej Macedonii Północnej, lewy dopływ Wardaru w zlewisku Morza Egejskiego. Długość - 225 km, powierzchnia zlewni – 4.307 km², średni przepływ u ujścia - 28 m³/s.
Źródła Bregałnicy znajdują się na wysokości 1720 m n.p.m. w górach Maleszewska płanina. Rzeka płynie na północ, przepływa przez sztuczny zbiornik Berowsko ezero i zatacza łuk na zachód wokół masywu Czawki. Tworzy sztuczny zbiornik Kalimanci i wypływa na równinę Koczansko pole między pasmami górskimi Osogowska Płanina na północy i Płaczkowica na południu. Przepływa przez miasto Sztip, okrąża północny skraj gór Serta i wpada do Wardaru na północ od wsi Gradsko.

</doc>
<doc id="721432" url="https://pl.wikipedia.org/wiki?curid=721432" title="Fernando Lamikiz Garai">
Fernando Lamikiz Garai

Fernando Lamikiz Garai (ur. w 1959 w Guernice, Hiszpania) - prawnik i ekonomista narodowości baskijskiej, prezes klubu piłkarskiego Athletic Bilbao od września 2004 do września 2006.

</doc>
<doc id="721434" url="https://pl.wikipedia.org/wiki?curid=721434" title="Marin Soljačić">
Marin Soljačić

Marin Soljačić (ur. 7 lutego 1974 w Zagrzebiu) – fizyk, profesor (Assistant Professor) w Massachusetts Institute of Technology. Opracował bezprzewodową metodę przesyłania energii elektrycznej.

</doc>
<doc id="721435" url="https://pl.wikipedia.org/wiki?curid=721435" title="Fernando Lamikiz">
Fernando Lamikiz



</doc>
<doc id="721436" url="https://pl.wikipedia.org/wiki?curid=721436" title="Józef Rozwadowski">
Józef Rozwadowski

Józef Rozwadowski (ur. 19 marca 1909 w Krakowie, zm. 3 sierpnia 1996 w Łodzi) – polski duchowny rzymskokatolicki, doktor nauk teologicznych, biskup diecezjalny łódzki w latach 1968–1986, od 1986 biskup senior diecezji łódzkiej.
Życiorys.
Młodość i wykształcenie.
Urodził się 19 marca 1909 w Krakowie. W latach 1919–1927 kształcił się w IV Państwowym Gimnazjum im. Henryka Sienkiewicza w Krakowie, gdzie złożył egzamin dojrzałości.
W latach 1927–1931 odbył studia na Wydziale Teologicznym Uniwersytetu Jagiellońskiego i zdobywał formację kapłańską w Arcybiskupim Seminarium Duchownym w Krakowie. W związku z planami kontynuowania studiów za granicą święcenia prezbiteratu otrzymał z kilkumiesięcznym wyprzedzeniem. Udzielił mu ich 11 października 1931 w bazylice archikatedralnej św. Stanisława i św. Wacława w Krakowie arcybiskup metropolita krakowski Adam Stefan Sapieha.
Następnie w latach 1931–1933 studiował teologię moralną na Wydziale Teologicznym Papieskiego Uniwersytetu Świętego Tomasza z Akwinu, gdzie uzyskał licencjat i na podstawie dysertacji "O cnocie pragnienia wiedzy ("studiositas") u św. Tomasza z Akwinu" doktorat z teologii. W 1938 na Uniwersytecie Jagiellońskim nostryfikował licencjat z teologii. W 1945 na Wydziale Filozoficznym tego uniwersytetu rozpoczął studia w zakresie pedagogiki i psychologii rozwojowej. W 1946 uzyskał na Uniwersytecie Jagiellońskim doktorat z teologii.
Prezbiter.
W latach 1933–1934 pracował jako wikariusz w parafii św. Jana Chrzciciela w Lubniu, a w latach 1934–1938 jako wikariusz w parafii Wniebowzięcia Najświętszej Maryi Panny w Oświęcimiu. Podczas posługi w Oświęcimiu był jednocześnie prefektem w miejscowym liceum ogólnokształcącym, zaś w latach 1938–1939 pełnił funkcję prefekta liceum pedagogicznego w Bielsku. W 1939 był wakacyjnym kapelanem arcybiskupa Adama Stefana Sapiehy. W czasie II wojny światowej brał udział w tajnym nauczaniu w Krakowie, uczył religii w szkole zawodowej. W latach 1945–1948 był duszpasterzem akademickim przy kościele św. Anny w Krakowie, a w latach 1965–1968 proboszczem parafii św. Floriana w Krakowie.
W kurii krakowskiej w 1952 objął funkcję referenta ds. katechizacji pozaszkolnej, a w 1957 archidiecezjalnego wizytatora szkolnego. Od 1957 był członkiem Komisji Szkolnej Episkopatu Polski.
W 1943 został obdarzony przywilejem noszenia rokiety i mantoletu, a także otrzymał godność szambelana papieskiego.
Działalność dydaktyczno-naukowa.
W czasie okupacji był ojcem duchownym w krakowskim seminarium duchownym i przez rok wykładał w nim teologię moralną i ascetykę.
W latach 1948–1952 zajmował stanowisko młodszego asystenta na Wydziale Teologicznym Uniwersytetu Jagiellońskiego, gdzie prowadził zajęcia z pedagogiki, psychologii rozwojowej i katechetyki. Od 1953 wykładał katechetykę w mieszczących się w Krakowie wyższych seminariach duchownych: metropolitalnym, śląskim i częstochowskim. Wykłady z katechetyki i psychologii prowadził również od 1962 na Fakultecie Teologicznym w Krakowie
Biskup.
29 października 1968 papież Paweł VI mianował go biskupem diecezjalnym diecezji łódzkiej. 31 października 1968 kanonicznie objął diecezję. Święcenia biskupie otrzymał 24 listopada 1968 w bazylice Wniebowzięcia Najświętszej Maryi Panny na Jasnej Górze w Częstochowie. Konsekrował go kardynał Karol Wojtyła, arcybiskup metropolita krakowski, któremu asystowali Jan Kulik, biskup pomocniczy łódzki, i Jerzy Stroba, biskup pomocniczy gorzowski. Jako zawołanie biskupie przyjął słowa „"Adveniat Regnum Tuum"” ("Przyjdź Królestwo Twoje"). 1 grudnia 1968 odbył ingres do katedry św. Stanisława Kostki w Łodzi.
Podczas swych rządów w diecezji ustanowił duszpasterstwo rodzin, wprowadził katechizacje przedmałżeńską i przedchrześcielną, w większych miastach utworzył ośrodki duszpasterstwa studentów, nauczycieli i służby zdrowia, zapoczątkował rekolekcje dla maturzystów i ich pielgrzymki na Jasną Górę, inicjował tworzenie parafialnych zespołów charytatywnych do opieki nad osobami starszymi, chorymi i niepełnosprawnymi, ustanowił 26 parafii i 4 nowe dekanaty, doprowadził do odbudowania katedry łódzkiej po pożarze w 1971 i do rozbudowy gmachu łódzkiego seminarium, dla absolwentów seminarium uzyskał możliwość ubiegania się o magisterium na Wydziale Teologicznym Katolickiego Uniwersytetu Lubelskiego na podstawie prac napisanych pod kierunkiem swoich seminaryjnych profesorów.
W czasie stanu wojennego czynnie wsparł opozycję demokratyczną. U jego początków w swojej rezydencji udzielił schronienia poszukiwanemu działaczowi „Solidarności” Januszowi Kenicowi, 13 grudnia 1981 zgodnie z planem udał się do Pabianic, gdzie wygłosił pokrzepiającą zebranych homilię i poświęcił sztandar „Solidarnści”, interweniował u władz w obronie aresztowanych, powołał ośrodek pomocy internowanym, uwięzionym i ich rodzinom, obejmując patronatem działalność pomocową prowadzoną przez ojca Stefana Miecznikowskiego, ośrodek pomocy osobom pozbawionym pracy oraz ośrodek pomocy prawnej dla poszkodowanych, przechowywał pieniądze zarządu regionalnego „Solidarności”, a także osobiste pisma działaczy opozycyjnych.
20 marca 1984 złożył rezygnację z obowiązków biskupa diecezjalnego łódzkiego, którą papież Jan Paweł II przyjął 24 stycznia 1986.
W Episkopacie Polski był w latach 1969–1983 przewodniczącym Komisji ds. Rodzin, należał także do Rady Głównej. W 1980 był delegatem episkopatu na Synod Biskupów w Rzymie. Brał udział w sakrach biskupów pomocniczych łódzkich Władysława Ziółka (1980) jako konsekrator i Adama Lepy (1988) jako współkonsekrator.
Zmarł 3 sierpnia 1996 w Łodzi. 7 sierpnia 1996 został pochowany w krypcie archikatedry łódzkiej.

</doc>
<doc id="721437" url="https://pl.wikipedia.org/wiki?curid=721437" title="Czerwony Dwór (okręg kowieński)">
Czerwony Dwór (okręg kowieński)

Czerwony Dwór () – wieś na Litwie, w okręgu kowieńskim, w rejonie kowieńskim, położona na zachód od Kowna, u zbiegu rzek Niemna i Niewiaży, siedziba administracyjna gminy. W 2011 roku liczyła 4142 mieszkańców. We wsi znajduje się zamek z początku XVII wieku i dwór.
Historia.
Miejscowość wzmiankowana po raz pierwszy w kronikach zakonu krzyżackiego z 1392 roku.

</doc>
<doc id="721438" url="https://pl.wikipedia.org/wiki?curid=721438" title="Bukiet (dekoracja)">
Bukiet (dekoracja)

Bukiet – dekoracja z kwiatów ułożonych ozdobnie, często artystycznie.
Do bukietów prócz kwiatów używane są liście, łodygi zbóż, gałązki roślin, owoce, ozdobne wstążki, metaliczne folie itp.
Bukiety używane są jako ozdoba wnętrz, zwłaszcza w czasie świąt i uroczystości, a także jako dodatek do stroju, np. bukiet ślubny panny młodej. Miniaturowe bukieciki mogą być przypinane do ubrania jako dekoracja stroju.
Bukiety są też zwyczajowym podarunkiem, wręczanym z okazji imienin, ślubu i innych uroczystości. Składane na grobie stanowią wyraz szacunku i pamięci dla zmarłego.
Zwyczaj składania zmarłym bukietów kwiatów sięga prehistorii. Znaleziono bukiet kwiatów w grobie człowieka neandertalskiego, a także w grobowcu Tutanchamona. Szczególnie wyrafinowaną formą tworzenia kompozycji kwiatowych jest japońska sztuka ikebany.
Bukiety kwiatów stanowią też popularny temat kompozycji malarskich. Jednym z najbardziej cenionych malarzy kwiatów był Jan Brueghel Starszy, zwany też „kwiatowym”. Wybitnymi malarzami kwiatów byli także Abraham Mignon w XVII w. i Jan van Huysum w XVIII wieku. Bukiety kwiatów chętnie malowali też wybitni impresjoniści i postimpresjoniści. Szczególnie znanych jest kilka wersji "Słoneczników" van Gogha.

</doc>
<doc id="721439" url="https://pl.wikipedia.org/wiki?curid=721439" title="Ana Urkijo Elorriaga">
Ana Urkijo Elorriaga

Ana Urkijo (lub hiszp. Urquijo) Elorriaga - (ur. 16 sierpnia 1953) baskijska prawniczka i agentka obrotu nieruchomościami. Od września 2006 do 2007 roku prezes hiszpańskiego klubu piłkarskiego Athletic Bilbao jako pierwsza kobieta w jego historii.

</doc>
<doc id="721440" url="https://pl.wikipedia.org/wiki?curid=721440" title="Ana Urkijo">
Ana Urkijo



</doc>
<doc id="721441" url="https://pl.wikipedia.org/wiki?curid=721441" title="Marek Andrzejewski (muzyk)">
Marek Andrzejewski (muzyk)

Marek Andrzejewski (ur. 29 grudnia 1971 w Lublinie) – polski poeta, pieśniarz i kompozytor.
Absolwent lubelskiego LO im. Stanisława Staszica (1990, profil informatyczny), a następnie Uniwersytetu Marii Curie-Skłodowskiej (1995, Wydział Ekonomiczny).
Życie prywatne.
Żonaty, ma dwóch synów: Michała. Starszy, Michał (gitarzysta i pianista) jest aranżerem i uczestnikiem nagrań (gitara, bas, klawisze, programowana perkusja) ostatniej płyty ojca - "Wariactwo" oraz pianistą na przedostatniej - "Hasztagi". Mateusz (gitara basowa) gra w zespole High School Jam. 

</doc>
<doc id="721442" url="https://pl.wikipedia.org/wiki?curid=721442" title="Pczińa">
Pczińa

Pczińa (, trb. "Pczińa", , Pčinja, alb. "Pçinjë") – rzeka w południowej Serbii i w północnej Macedonii Północnej, lewy dopływ Wardaru w zlewisku Morza Egejskiego. Długość – 128 km (45 km w Serbii, 83 km w Macedonii Północnej), powierzchnia zlewni – 3.140 km² (1.247 km² w Serbii, 1.893 km² w Macedonii Północnej), średni przepływ u ujścia – 14 m³/s.
Pczińa powstaje koło wsi Radovnica z połączenia kilku potoków spływających z zachodnich zboczy pasma górskiego Dukat w Górach Bałkańskich. W początkowym biegu nosi nazwę "Tripušnica". Płynie na zachód u północnych podnóży gór Kozjak, po czym skręca na południe przed barierą gór Rujen. Koło monasteru Prohor Pčinjski rzeka przecina granicę serbsko-macedońską. W Macedonii Pczińa przyjmuje swój największy dopływ Kriwą Rekę. Płynie na południe wzdłuż zachodnich zboczy gór Gradisztanska i uchodzi do Wardaru w połowie drogi między Skopje a Wełesem.

</doc>
<doc id="721443" url="https://pl.wikipedia.org/wiki?curid=721443" title="Radioorientacja sportowa">
Radioorientacja sportowa

Radioorientacja sportowa jest amatorskim sportem "mapy i kompasu", łączącym umiejętności biegu na orientację i poszukiwania kierunku nadającego radia. Jest to wyścig na czas, w którym zawodnicy używają mapy do biegu na orientację, kompasu magnetycznego i anten kierunkowych służących do poszukiwania nadajników radiowych. Reguły i międzynarodowe zawody organizowane są przez International Amateur Radio Union. Na całym świecie najbardziej znany jest pod akronimem z języka angielskiego "ARDF" (Amateur Radio Direction Finding) ale nazywany jest też "radiolokacją sportową", "radioorientacją sportową", "radiosportem" lub "polowaniem na lisa".
Podczas zawodów ARDF uczestnicy używają urządzeń radiowych na 2 m lub 80 m według przydziału częstotliwości. Te dwa pasma wybrane zostały z powodu ich uniwersalnej dostępności dla krótkofalowców we wszystkich krajach świata. Instalacja radiowa noszona przez zawodników podczas biegu musi być zdolna do odbioru sygnału transmitowanego przez pięć nadajników i składa się odbiornika, tłumika i anteny kierunkowej. Najczęściej jest to jedno, kieszonkowe urządzenie zawierające wszystkie trzy elementy.

</doc>
<doc id="721444" url="https://pl.wikipedia.org/wiki?curid=721444" title="Marin Soljacic">
Marin Soljacic



</doc>
<doc id="721446" url="https://pl.wikipedia.org/wiki?curid=721446" title="Budwiecie (województwo warmińsko-mazurskie)">
Budwiecie (województwo warmińsko-mazurskie)

Budwiecie (litw. "Būdviečiai", niem. "Budweitschen", 1938−1945 "Elsgrund") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.
We wsi znajdują się dwa zabytkowe cmentarze ewangelickie (nr ew. NID A-3006 i 3007).

</doc>
<doc id="721447" url="https://pl.wikipedia.org/wiki?curid=721447" title="Šerák">
Šerák

Šerák (historyczna nazwa ) – szczyt (góra) o wysokości 1351 m n.p.m. (podawana jest też wysokość 1350 m n.p.m., 1350,8 m n.p.m. lub 1351,0 m n.p.m.) w paśmie górskim Wysokiego Jesionika () w północno-wschodnich Czechach, w Sudetach Wschodnich, na historycznej granicy Moraw i Śląska, w obrębie gminy Ostružná, oddalony o około 14,5 km na północny zachód od szczytu góry Pradziad (). Rozległość góry (powierzchnia stoków) szacowana jest na około 5,0 km², a średnie nachylenie wszystkich stoków wynosi około 13°.
Charakterystyka.
Lokalizacja.
Góra Šerák położona jest w północno-zachodnim rejonie całego pasma Wysokiego Jesionika, leżąca w części Wysokiego Jesionika, w północno-zachodnim obszarze (mikroregionu) o nazwie Masyw Keprníka (), leżąca na jego grzbiecie głównym, biegnącym od przełęczy Červenohorské sedlo do przełęczy Ramzovskiej (). Jest szczytem dobrze rozpoznawalnym, bowiem ze wszystkich wyższych szczytów tego Masywu jest położony najbardziej na północ, a ponadto usytuowany pośrodku, pomiędzy najwyższym szczytem – Keprník oraz charakterystyczną grupą skalną Obří skály, widoczną w postaci „zęba” wystającego ze stoku. Jest niewidoczna z drogi okalającej połać szczytową góry Pradziad (przysłonięta masywem góry Keprník), a z innego charakterystycznego punktu widokowego – z drogi okalającej szczyt góry Dlouhé stráně jest również niewidoczna, bo przysłonięta masywem góry Keprník. Jest czwartym co do wysokości (po szczytach Keprník, Vozka i Žalostná) szczytem mikroregionu o nazwie Masyw Keprníka.
Górę ograniczają: od południowego wschodu dolina potoku o nazwie Keprnický potok i przełęcz Sedlo pod Keprníkem w kierunku szczytu Keprník, od południowego zachodu mało wybitna przełęcz o wysokości 1260 m n.p.m. w kierunku szczytu Mračná hora, od północnego zachodu dolina potoku Vražedný potok, płynącego w wąwozie "Mordová rokle", od północy przełęcz o wysokości 1085 w kierunku szczytu Obří skály i dolina nienazwanego potoku płynącego w żlebie "Medvědí kluzy", od północnego wschodu przełęcz o wysokości 885 m n.p.m. w kierunku szczytu Strmý i dolina potoku Javořický potok oraz od wschodu przełęcz o wysokości 1062 m n.p.m. w kierunku szczytu Šumný. W otoczeniu góry znajdują się następujące szczyty: od wschodu Šumný i Spálená stráň, od południowego wschodu Žalostná i Keprník, od południa Vozka, od południowego zachodu Troják, Troják–SZ, Mračná hora, od północnego zachodu Ovčí vrch (2), Klín, Klínec, Vápenný kopec (trzy ostatnie szczyty leżą w paśmie Góry Złote ()) i Obří skály oraz od północnego wschodu Sněhulák, Strmý, Javořík i Nad hájenkou. 
Stoki.
W obrębie góry można wyróżnić siedem następujących zasadniczych stoków:
Występują tu wszystkie typy zalesienia: bór świerkowy, las mieszany oraz las liściasty, przy czym dominuje zalesienie gęstym borem świerkowym. Na wszystkich stokach poza borem świerkowym i łanami kosodrzewiny (oprócz stoku północnego i północno-wschodniego), występują na stokach północno-zachodnim, północno-wschodnim i wschodnim wraz z obniżaniem wysokości obszary lasu mieszanego i połacie lasu liściastego, a na stoku północnym, blisko połaci szczytowej nawet łąki. Niemalże wszystkie stoki charakteryzują się znaczną zmiennością wysokości zalesienia, z występującymi polanami i przerzedzeniami, a nawet ogołoceniami. Na stoku południowo-zachodnim występuje większa przecinka w kierunku szczytu Mračná hora na narciarską trasę zjazdową oraz towarzyszącym jej wyciągiem krzesełkowym. Na stokach północnym i wschodnim występują liczne, pojedyncze, większe skaliska, natomiast na stokach południowym, północno-zachodnim i północnym znaczne grupy skalne, a na stokach południowym i wschodnim znaczne obszary pokryte gruzem skalnym. Ponadto na stoku północno-wschodnim, w odległości około 200 m na północny wschód od szczytu, przy chacie Jiřího utworzono pole z rampą do startów lotni i paralotni o nazwie ().
Stoki mają stosunkowo niejednolite i bardzo zróżnicowane nachylenia. Średnie nachylenie stoków waha się bowiem od 5° (stok południowo-wschodni) do 20° (stok południowy i północno-zachodni). Średnie nachylenie wszystkich stoków góry (średnia ważona nachyleń stoków) wynosi około 13°. Maksymalne średnie nachylenie stoku południowego, na wysokościach około 1175 m n.p.m., na odcinku 50 m nie przekracza 45°. Stoki pokryte są siecią dróg oraz na ogół nieoznakowanych ścieżek i duktów. Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Chata Jiřího.
Na stoku północno-wschodnim, około 170 m na północny wschód od szczytu, na wysokości 1323 m n.p.m. znajduje się jedyne czynne schronisko górskie – chata Jiřího (). Jest to najstarsze schronisko, zbudowane w 1888 roku przez organizację turystyczną o nazwie Morawsko-Śląskie Sudeckie Towarzystwo Górskie () przy współudziale przekazującego ten teren pod budowę kard. Georga Koppa. Od jego imienia, ku jego pamięci schronisko nazwano chatą Jiřího. Przy schronisku znajduje się stacja meteorologiczna. Ponadto w odległości około 70 m na południe od schroniska, na wysokości około 1325 m n.p.m. znajduje się kamienna dzwonnica.
Szczyt główny.
Na szczyt nie prowadzi żaden znakowany szlak turystyczny. Połać szczytowa znajduje się na niewielkiej polanie pokrytej łanem kosodrzewiny i znacznie przerzedzonym borem świerkowym, pokryta trawą wysokogórską. Szczyt znajduje się wśród gęstego łanu kosodrzewiny i z tego powodu nie jest on punktem widokowym. Na połaci szczytowej znajduje się punkt geodezyjny, oznaczony na mapach geodezyjnych numerem (16.), o wysokości 1350,78 m n.p.m. oraz współrzędnych geograficznych (), oddalony o około 11 m na północny zachód od szczytu, z widocznym koło niego zamontowanym stalowym słupkiem. Państwowy urząd geodezyjny o nazwie () w Pradze podaje jako najwyższy punkt góry – szczyt – o wysokości 1351,1 m n.p.m. i współrzędnych geograficznych (). 
Dojście do szczytu następuje z przebiegającego w pobliżu połaci szczytowej żółtego szlaku turystycznego od którego biegnie orientacyjna ścieżka o długości około 70 m. 
Szczyt drugorzędny.
Šerák jest górą o podwójnym szczycie. W odległości około 640 m na południowy zachód od szczytu głównego można wyróżnić drugorzędny szczyt określony jako Šerák–JZ o wysokości 1288 m n.p.m. i współrzędnych geograficznych (), oddzielony od szczytu głównego mało wybitną przełęczą o wysokości 1286 m n.p.m.. Szczyt drugorzędny Šerák–JZ zlokalizowany jest wśród zalesienia boru świerkowego, pokryty m.in. bardzo popularną rośliną Wysokiego Jesionika, a mianowicie borówką czarną. Z uwagi na zalesienie nie jest on punktem widokowym oraz nie ma na nim punktu geodezyjnego. Dojście do niego jest trudne, następuje z przecinki narciarskiej trasy zjazdowej, od której należy przejść orientacyjnie w bocznej przecince odcinek o długości około 60 m. Z uwagi na ochronę cennego ekosystemu całego utworzonego tu narodowego rezerwatu przyrody Šerák-Keprník dojście na szczyt drugorzędny nie jest zalecane. 
Geologia.
Pod względem geologicznym masyw góry Šerák należy do jednostki określanej jako kopuła Keprníka i jest zbudowany ze skał metamorficznych, głównie: gnejsów (biotytów), ortognejsów, erlanów, mylonitów, blasto-mylonitów, migmatytów, łupków łyszczykowych oraz skał magmowych, głównie meta-granitów. W strukturze geologicznej występują również częściowo domieszki minerałów szlachetnych takich jak np.: staurolit, andaluzyt, granat czy sillimanit.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Góra leży na tej granicy, na zlewiskach Morza Bałtyckiego (dorzecze Odry) na stokach: północno-zachodnim, północnym, północno-wschodnim i wschodnim oraz Morza Czarnego (dorzecze Dunaju) na stoku południowym. Ze stoku wschodniego bierze swój początek potok o nazwie Javořický potok.
Źródła.
Na stokach występują liczne źródła.
Wodospady.
Atrakcją dla miłośników pięknych krajobrazów są wodospady, rozsiane na stokach góry. Dojście do nich jest trudne, wymaga posłużeniem się szczegółowymi mapami.
Klimat.
Na wierzchołku panują surowe warunki klimatyczne (średnia roczna temperatura wynosi około 2,2 °C, średnia roczna suma opadów około 1200 mm, a pokrywa śnieżna w obrębie góry utrzymuje się przez około 180 dni w roku).
Ochrona przyrody.
Połać szczytowa oraz części wszystkich stoków znajdują się w obrębie narodowego rezerwatu przyrody Šerák-Keprník (), będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt.
Wzdłuż czerwonego szlaku turystycznego utworzono ścieżkę dydaktyczną o nazwie () na trasie:
Narodowy rezerwat przyrody Šerák-Keprník.
Narodowy rezerwat przyrody Šerák-Keprník położony jest na wysokościach (852–1423) m n.p.m., ma powierzchnię 794,30 ha (z ochronną strefą buforową nawet 1169,83 ha) oraz został utworzony 31 grudnia 1933 roku w celu ochrony szeregu zachowanych formacji skalnych i glebowych, powstałych w wyniku surowego klimatu epoki lodowcowej, jakimi są: terasy krioplanacyjne, zręby mrozowe i tzw. tufury oraz znajdującej się na ich obszarze flory i fauny. Rezerwat jest udostępniony dla turystów. Biegną w jego obrębie szlaki zarówno turystyczne, jak i szlak rowerowy oraz ścieżka dydaktyczna. Z uwagi jednak na ochronę cennego ekosystemu głębsze penetrowanie rezerwatu nie jest zalecane. 
Turystyka.
Šerák jest jednym z najpopularniejszych szczytów Wysokiego Jesionika. Góra jest miejscem aktywnego uprawiania turystyki pieszej, rowerowej, narciarskiej i snowboardingowej. Położona jest ona pomiędzy kluczowymi ośrodkami turystycznymi w Masywie Keprníka. Do najbliższej miejscowości Ostružná z bazą turystyczną hoteli i pensjonatów oraz jej części Ramzová z bazą hoteli i pensjonatów jest od szczytu około 3,5 km w kierunku zachodnim, do miejscowości Lipová-lázně z bazą hoteli i pensjonatów około 5 km w kierunku północnym, do miejscowości Bělá pod Pradědem z bazą pensjonatów około 6,5 km w kierunku wschodnim, a do bazy turystycznej na przełęczy Červenohorské sedlo z hotelem górskim Červenohorské Sedlo jest od szczytu około 7,5 km w kierunku południowo-wschodnim. Najłatwiejszy dostęp na szczyt następuje kolejką linową z osady Ramzová. Znajdują się tam dwa parkingi dla zmotoryzowanych turystów. Kolejka została otwarta w 1981 roku. Dolna część na trasie Ramzová – góra Černava została odnowiona w 1996 roku i ma długość 1400 m z wyciągiem 4-krzesełkowym, górna część natomiast na trasie góra Černava – góra Šerák ma długość 1810 m z wyciągiem 2-krzesełkowym i stacją końcową położoną na wysokości 1326 m n.p.m., oddaloną o około 190 m na południowy zachód od szczytu.
Kluczowym punktem turystycznym jest skrzyżowanie turystyczne położone w odległości około 300 m na południowy wschód od szczytu, o nazwie () z podaną na tablicy informacyjnej wysokością 1319 m, od którego rozchodzą się dwa szlaki turystyczne, szlak rowerowy, ścieżka dydaktyczna i trasy narciarstwa biegowego.
Szlaki turystyczne.
Klub Czeskich Turystów () wytyczył w obrębie góry cztery szlaki turystyczne na trasach:
Na portalach internetowych poświęconych turystyce pieszej w Wysokim Jesioniku proponuje się turystom osady Ramzová okrężną łączoną trasę złożoną z przebiegu różnych szlaków. 
Szlaki rowerowe.
Na stokach góry wyznaczono dwa szlaki rowerowe na trasach:
Trasy narciarskie.
W okresie ośnieżenia ze stoku południowo-zachodniego można skorzystać z wyznaczonej najdłuższej trasy narciarstwa zjazdowego w Czechach o łącznej długości 3260 m, o średnim stopniu trudności, ośrodka narciarskiego o nazwie () o następującym przebiegu:
Wzdłuż szlaków rowerowych i niektórych szlaków turystycznych poprowadzono trasy narciarstwa biegowego m.in. z trasą o nazwie tzw. "Jesenická magistrála".
Informacje dodatkowe związane z nazwą góry.
Hanušovicki browar "Holba" produkuje lekkie piwo o nazwie ().

</doc>
<doc id="721448" url="https://pl.wikipedia.org/wiki?curid=721448" title="Jan Walc">
Jan Walc

Jan Zbigniew Walc, ps. „Jan Biuletyn”, „Jan Woreczko”, „Lew Laicki”, „Zbigniew Rożnowski”, „Jan Przywilej”, „Jerzy Niewiadomski”, „Cyprian Kamil Biuletyn”, „X. Ignacy Biuletyn”, „Zoil”, „J.W.” (ur. 22 września 1948 w Warszawie, zm. 10 lutego 1993 tamże) – polski historyk literatury i krytyk literacki, dr literaturoznawstwa. Dziennikarz i publicysta „Krytyki”, „Biuletynu Informacyjnego”, „Kultury Niezależnej”', „Pulsu”, „Przeglądu Wiadomości Agencyjnych”, „Zapisu”, „Polityki”, „Kultury”, „Literatury na świecie”, „Współczesności”, „Głosu”, „Życia Warszawy” i „Wokandy”. Autor reportaży, recenzji, felietonów, oraz esejów politycznych i literackich. Autor książek poświęconych twórczości Tadeusza Konwickiego oraz Adama Mickiewicza. Działacz KOR i opozycji demokratycznej w PRL. Członek kierownictwa i drukarz Niezależnej Oficyny Wydawniczej NOWA.
Życiorys.
Jan Walc był synem Jana Stanisława i Róży Marii z domu Nowotnej.
W 1966 r. ukończył Liceum im. Tadeusza Reytana w Warszawie i rozpoczął studia na Wydziale Pedagogiki Uniwersytetu Warszawskiego, by po roku przenieść się na polonistykę. W tym czasie zaangażował się w działania Studenckiego Teatru „Sigma”. W czasie studiów był czynnym uczestnikiem Wydarzeń Marcowych – w 1968 roku był aresztowany na 3 miesiące jako członek Międzywydziałowego Komitetu Strajkowego na Uniwersytecie Warszawskim.
Po zwolnieniu z więzienia w czerwcu 1968 roku, został początkowo zawieszony w prawach studenta, jednak w październiku 1969 roku uzyskał pozwolenie na wznowienie studiów na Wydziale Polonistyki UW.
Od 1968 roku znajdował się pod nieustanną inwigilacją Służby Bezpieczeństwa. Na skutek interwencji SB – mimo egzaminu zdanego z bardzo dobrymi wynikami – nie przyjęto go na studium doktoranckie, a po roku pracy (wrzesień 1971 – czerwiec 1972) zwolniono z pracy w liceum im. Stefana Batorego w Warszawie. W tym samym roku debiutował jako krytyk literacki w dwutygodniku "Współczesność".
Twórczość krytyczno-literacką rozwijał drukując szkice i recenzje w warszawskiej „Kulturze”, „Literaturze”, „Literaturze na świecie” oraz w „Polityce”. Wkrótce stał się stałym publicystą tych czasopism. Na zlecenie Instytutu Badań Literackich opracowywał zagadnienia przekładu, w latach 1972–1973 w Państwowym Instytucie Pedagogiki Specjalnej wykładał historię, teorię i metodykę nauczania literatury polskiej. W tym samym okresie dla Państwowego Wydawnictwa Naukowego przygotowywał hasła do przewodnika encyklopedycznego "Literatura polska".
W latach 1972–1975 pisał pracę doktorską pod kierunkiem prof. Aliny Brodzkiej w IBL PAN pt. "Tadeusza Konwickiego przedstawianie świata", którą obronił w 1977 roku.
W latach 1975–1976 wykładał historię literatury polskiej i powszechnej w Państwowej Wyższej Szkole Teatralnej. Od 1976 roku współpracował z Komitetem Obrony Robotników (później Komitet Samoobrony Społecznej „KOR”), brał udział w pomocy prześladowanym uczestnikom protestów w Radomiu i Ursusie.
Od tego momentu został objęty zakazem druku, początkowo publikował w drugim obiegu pod pseudonimem (Jan Biuletyn, Jan Woreczko, Lew Laicki), a od 1978 roku po publikacji artykułu „Pamięci Jana Woreczki” już pod własnym nazwiskiem. Był członkiem redakcji „Biuletynu Informacyjnego” (1976–1981), „Głosu” (1977–1979), „Krytyki” (1978–1982) i „Pulsu”, współpracował również z redakcją „Zapisu”. Od 1978 roku pracował jako drukarz w Niezależnej Oficynie Wydawniczej NOWA.
Równolegle na spotkaniach Towarzystwa Kursów Naukowych prowadził wykłady z polskiej literatury powojennej. Jako pracownik Biura Interwencyjnego KSS „KOR” brał udział w rejestrowaniu przypadków łamania praw człowieka i niesieniu pomocy ofiarom bezprawia. W styczniu 1980 roku został członkiem Komisji Helsińskiej „KOR” dokumentującej łamanie praw człowieka w Polsce, jest współautorem „Raportu Madryckiego” omawiającego stan przestrzegania praw człowieka w PRL, w oparciu o konkretne, zarejestrowane przez Biuro Interwencji przypadki łamania prawa.
Publikował w prasie związkowej „Solidarność”, „Niezależność”. We wrześniu 1981 roku został zatrudniony jako adiunkt w Pracowni Literatury Współczesnej IBL PAN. Po ogłoszeniu stanu wojennego 13 grudnia 1981 roku internowany początkowo w więzieniu w Białołęce, później w Jaworzu. Po zwolnieniu ze względu na stan zdrowia nadal współpracował z podziemnym ruchem wydawniczym, został członkiem kolegium redakcyjnego Nowej i współzałożycielem Fundacji NOWA.
Współredagował „Niezależność”, „Kulturę Niezależną” (1984–1991), „Przegląd Wydarzeń Agencyjnych” (1982–1986) oraz „Krytykę”.
Stypendium naukowe Harvard University umożliwiło mu w 1986 roku wyjazd do USA, gdzie przygotowywał pracę o twórczości Adama Mickiewicza, w latach 1986–1987 miał gościnne wykłady z literatury polskiej na uniwersytetach w Sztokholmie i w Bonn. W tym czasie z przyczyn politycznych zwolniono go z pracy w IBL PAN, gdzie mógł wrócić dopiero w 1989 roku. W 1990 roku prowadził gościnnie zajęcia na Wydziale Polonistyki Uniwersytetu Warszawskiego.
W latach 90. współpracował z „Tygodnikiem Kulturalnym”, potem z „Wokandą”' (1990–1991) oraz z „Życiem Warszawy” (1991–1993), gdzie drukował cotygodniowe felietony polityczne.
Prowadził również program telewizyjny „Czytane inaczej” w II programie telewizji polskiej.
Publikacje.
Poważniejsze prace i zbiory:
Odznaczenia.
23 września 2006 roku prezydent RP Lech Kaczyński odznaczył pośmiertnie Jana Walca Krzyżem Komandorskim Orderu Odrodzenia Polski „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju”.
Życie prywatne i Joanna Trzeciak-Walc.
Joanna Trzeciak-Walc (1948–2022), żona Walca, była również zaangażowana w działalność niezależną, przepisywała i redagowała niezależne wydawnictwa i książki. W latach 1985–1991 była pracowniczką Muzeum im. Anny i Jarosława Iwaszkiewiczów w Stawisku. Była założycielką i redaktorką lokalnego dwutygodnika „Gazety Podkowiańskiej”, nagrodzonej przez Pełnomocnika Rządu ds. Demokracji Lokalnej. W latach 1991–1993 pracowała w dziale kultury „Gazety Wyborczej”, była pomysłodawczynią i należała do organizatorów dodatku „Gazeta o Książkach”. Od 1998 roku pracowała w Biurze Kultury Urzędu m.st. Warszawy. Od 2006 roku działała w samorządzie Podkowy Leśnej. Zmarła 5 stycznia 2022. Pochowany na cmentarzu ewangelicko-reformowanym w Warszawie (kwatera T-1-3).

</doc>
<doc id="721451" url="https://pl.wikipedia.org/wiki?curid=721451" title="Lisa Bonet">
Lisa Bonet

Lisa Bonet, właściwie Lilakoi Moon (ur. 16 listopada 1967 w San Francisco) – amerykańska aktorka i reżyserka filmowa i telewizyjna.
Życiorys.
Urodziła się jako córka czarnoskórego śpiewaka operowego Allena Boneta i żydowskiej nauczycielki Arlene z domu Litman. Karierę rozpoczęła w wieku 11 lat, występami w filmach reklamowych. Uczęszczała do szkoły średniej Reseda High School w Los Angeles. Popularność przyniosła jej rola Denise w sitcomie NBC "Bill Cosby Show" ("The Cosby Show", 1984–1991). Ma na swoim koncie kilkanaście ról filmowych, najbardziej znaną z nich jest kreacja Epiphany Proudfoot w horrorze Alana Parkera "Harry Angel" ("Angel Heart", 1987), a partnerowali jej Mickey Rourke i Robert De Niro.
Była żoną muzyka Lenny’ego Kravitza (1987–1993), z którym ma córkę Zoë Kravitz (ur. 1988). Od października 2017 jest żoną Jasona Momoa, z którym ma córkę Lolę Iolani Momoa (ur. 2007) oraz syna Nakoa-Wolf Manakauapo Namakaeha Momoa (ur. 2008).
W 1993 dokonała oficjalnej zmiany nazwiska na Lilakoi Moon, jednak wciąż używa nazwiska Lisa Bonet jako pseudonimu artystycznego.

</doc>
<doc id="721453" url="https://pl.wikipedia.org/wiki?curid=721453" title="Kamina">
Kamina

Kamina – miasto w południowo-wschodniej części Demokratycznej Republiki Konga, w prowincji Katanga, siedziba administracyjna dystryktu Haut-Lomami. W 2004 roku liczyło ok. 115,6 tys. mieszkańców. 
Miejscowość jest ośrodkiem handlu i przemysłu spożywczego. W okolicy uprawiane są bawełna, tytoń i warzywa. Kamina jest ważnym węzłem kolejowym łączącym linię Lubumbashi–Ilebo z linią prowadzącą do Kalemie. Miasto posiada także lotnisko cywilne oraz lotniczą bazę wojskową, która była wykorzystywana podczas dwóch wojen Shaba (lata 1977 i 1978), a w latach 80. pełniła funkcję głównego centrum dostaw broni i amunicji dla powstańców z Narodowego Związku na rzecz Całkowitego Wyzwolenia Angoli.
W 1956 urodził się tutaj Léon Kalenga Badikebele, duchowny katolicki, arcybiskup, nuncjusz apostolski w Argentynie.

</doc>
<doc id="721454" url="https://pl.wikipedia.org/wiki?curid=721454" title="Serak (geografia)">
Serak (geografia)

Serak (od - rodzaj kruchego białego sera) – element lodowca, wielotonowa bryła lodu tworząca się w wyniku pękania lodowca, spowodowanego przez ruch progu lodowcowego ponad wybrzuszeniami i progami podłoża.

</doc>
<doc id="721456" url="https://pl.wikipedia.org/wiki?curid=721456" title="Wendy Raquel Robinson">
Wendy Raquel Robinson

Wendy Raquel Robinson (ur. 25 lipca 1967 w Los Angeles) – afroamerykańska aktorka kinowa i telewizyjna, której sławę przyniosła rola dyrektor Reginy Grier w serialu komediowym "The Steve Harvey Show".
W 1995 założyła w Los Angeles szkołę teatralną dla dzieci.

</doc>
<doc id="721457" url="https://pl.wikipedia.org/wiki?curid=721457" title="John Carden">
John Carden

John Valentine Carden (ur. 6 lutego 1892 w Londynie, zm. 10 grudnia 1935) – brytyjski konstruktor broni pancernej.
Życiorys.
John Carden urodził się 6 lutego 1892 w Londynie. Pochodził z irlandzkiej rodziny arystokratycznej, od 1931 nosił tytuł 6. baroneta "Carden of Templemore in Tipperary". Kształcił się w Harrow School w Londynie.
Carden okazał się utalentowanym inżynierem-mechanikiem samoukiem, bez wykształcenia w tym kierunku, jego główną pasją stały się pojazdy mechaniczne oraz lotnictwo. W latach 1914–1916, następnie 1920–1925 prowadził niewielką wytwórnię lekkich samochodów osobowych własnej konstrukcji, pod marką Carden, następnie New Carden. Pierwszym z nich był jednoosobowy Carden Cycle Car. Podczas I wojny światowej służył w korpusie transportowym Royal Army Service Corps (RASC), uzyskując stopień kapitana. W rozwoju jego dalszych projektów pomogła mu służba przy wojskowym sprzęcie gąsienicowym – traktorach Holta. Po wojnie powrócił początkowo do konstrukcji samochodów, jednakże w 1922 lub 1923 poznał konstruktora Viviana Loyda, z którym założył małą firmę Carden-Loyd Tractor Company w Chertsey pod Londynem. Razem rozpoczęli prace nad konstrukcją ciągników gąsienicowych, głównie do zastosowań militarnych. Głównym konstruktorem w zespole był Carden, a Loyd odpowiadał głównie za kwestie organizacyjne i marketingowe.
Sukces Cardenowi i Loydowi przyniosła konstrukcja tankietek – małych czołgów z załogą jedno- lub dwuosobową, powstałych dla wypełnienia popularnej wówczas idei wyposażenia każdego żołnierza w środek transportu i karabin maszynowy. Pierwsza jednoosobowa wersja tankietki, Carden-Loyd One Man Tankette powstała w 1925. W ciągu następnych kilku lat powstały kolejne modele: jednoosobowe Mark I do III i dwuosobowe Two Man Tankette, Mark IV i Mark V, budowane w małych seriach. Ponieważ projekty te były obiecujące, firma Carden-Loyd została w marcu 1928 wykupiona przez koncern zbrojeniowy Vickers, a Carden został zatrudniony jako dyrektor techniczny Vickersa. W tym czasie powstała ich najbardziej znana konstrukcja: Vickers Carden Loyd Mark VI, która stała się klasyczną konstrukcją tankietki, wyprodukowaną w liczbie kilkuset sztuk i eksportowaną do 16 krajów. Kilka krajów, w tym Polska i ZSRR, zakupiło jej licencję. Stała się ona jednym z najszerzej rozpowszechnionych i najbardziej znanych czołgów lat 30., a późniejsze tankietki budowane w innych krajach były w większości albo rozwinięciem Carden-Loyda Mk VI, albo nim inspirowane (w tym polskie TK-3 i TKS i radzieckie T-27).
Carden i Loyd konstruowali następnie też czołgi lekkie, jak serie eksportowych czołgów Vickers-Armstrongs Commercial Light Tank i czołgów Light Tank używanych przez armię brytyjską, w tym najliczniejszy Light Tank Mk VI, a także pierwszy na świecie czołg pływający Vickers-Carden-Loyd Amphibian Tank. Brali ponadto udział w konstrukcji czołgu Vickers E. Opracowali też kilka lekkich ciągników artyleryjskich i transporterów, w tym VA D50 – prototyp późniejszego transportera Bren Carrier. Konstrukcje Cardena i Loyda wprawdzie nie były produkowane w obiektywnie wielkich seriach (poza Bren Carrierem), ale jak na lata 30. były to duże wartości. Dzięki szerokiej reklamie kupowane były przez liczne państwa, a co więcej, stawały się bazą lub inspiracją dla wielu konstrukcji zagranicznych. Rozwiązania techniczne ciągnika gąsienicowego Carden-Loyd Light Tractor wykorzystali Niemcy do konstrukcji czołgu PzKpfw I.
Pasją Johna Cardena było ponadto lotnictwo, sam pilotował samolot. Zbudował ultralekki samolot amatorski Flying Flea (podniebna pchła) z ulepszonym przez siebie silnikiem Forda, o mocy podniesionej z 10 do 31 KM. W 1935 założył wytwórnię silników lotniczych Carden Aero Engines Ltd. Razem z konstruktorem szybowców L.E. Baynesem założył ponadto spółkę Carden Baynes Aircraft Ltd, produkującą motoszybowce Carden Baynes Auxiliary.
John Carden zginął w katastrofie lotniczej 10 grudnia 1935, wracając z Belgii samolotem linii Sabena, który rozbił się w burzy pomiędzy Tatsfield a Biggin Hill pod Londynem. Podejrzewano sabotaż niemiecki, w związku z wyposażeniem w czołgi armii belgijskiej.
John Carden był kawalerem (Member) Orderu Imperium Brytyjskiego (M.B.E.). Był dwukrotnie żonaty.

</doc>
<doc id="721458" url="https://pl.wikipedia.org/wiki?curid=721458" title="Budwiecie (Litwa)">
Budwiecie (Litwa)

Budwiecie (lit. "Būdvietis") – wieś w południowej Litwie, w okręgu olickim, w rejonie łoździejskim. Są położone na granicy z Polską. W 2001 roku liczyły 186 mieszkańców. 
Wieś nadała nazwę starostwu, choć jego siedziba mieści się w sąsiedniej miejscowości Ostra Kirsna (lit. "Aštrioji Kirsna"). We wsi drewniany spichlerz z 1803, jedyny taki na Litwie.

</doc>
<doc id="721459" url="https://pl.wikipedia.org/wiki?curid=721459" title="Ejdetyzm">
Ejdetyzm



</doc>
<doc id="721464" url="https://pl.wikipedia.org/wiki?curid=721464" title="Boende">
Boende

Boende – miasto w Demokratycznej Republice Konga, stolica prowincji Tshuapa. Położone jest na wschód od miasta Mbandaka, nad rzeką Tshuapa, nad którą znajduje się port rzeczny. Na rzece pływają promy do stolicy kraju Kinszasy przez miasto Mbandaka. W mieście znajduje się także lokalne lotnisko.

</doc>
<doc id="721466" url="https://pl.wikipedia.org/wiki?curid=721466" title="Treska">
Treska

Treska (maced. "Треска") – rzeka w zachodniej Macedonii Północnej, prawy dopływ Wardaru w zlewisku Morza Egejskiego. Długość – 138 km, powierzchnia zlewni – 1880 km², średni przepływ – 23,34 m³/s.
Treska płynie przez góry zachodniej Macedonii Północnej, z początku na południe, potem przełamuje się w kierunku zachodnim przez góry Poreče i płynie na północ. W dolnym biegu tworzy sztuczny zbiornik Matka i uchodzi do Wardaru tuż na północ od Skopje. Nad górną Treską leży Kiczewo.

</doc>
<doc id="721469" url="https://pl.wikipedia.org/wiki?curid=721469" title="Mirosław Lenk">
Mirosław Lenk

Mirosław Lenk (ur. 12 sierpnia 1958 w Żaganiu) – polski nauczyciel i samorządowiec, w latach 2006–2018 prezydent Raciborza.
Życiorys.
Uzyskał wykształcenie wyższe, ukończył studia na Akademii Ekonomicznej we Wrocławiu. W latach 1983–1995 był nauczycielem, a następnie dyrektorem Szkoły Podstawowej nr 15 w Raciborzu. W latach 1999–2002 zajmował stanowisko naczelnika wydziału edukacji, a następnie wiceprezydenta Raciborza.
Od 1998 do 2002 był radnym powiatu raciborskiego z listy Unii Wolności. W 2002 (startując z lokalnego komitetu) przegrał w drugiej turze bezpośrednich wyborów na prezydenta Raciborza z Janem Osuchowskim, jednak uzyskał mandat radnego miasta. Także od 2002 do 2006 sprawował urząd sekretarza powiatu raciborskiego. 27 listopada 2006 w wyniku drugiej tury wyborów samorządowych został wybrany na prezydenta Raciborza. W 2010 wstąpił do Platformy Obywatelskiej. W tym samym roku uzyskał reelekcję w pierwszej turze, a w 2014 został wybrany na kolejną kadencję w drugiej turze głosowania. W 2018 ponownie kandydował na prezydenta miasta, przegrywając w drugiej turze głosowania; uzyskał natomiast mandat radnego miejskiego.
Jest żonaty, ma dwóch synów.
W 2002 otrzymał Srebrny Krzyż Zasługi.

</doc>
<doc id="721472" url="https://pl.wikipedia.org/wiki?curid=721472" title="Rozwój organizacyjny">
Rozwój organizacyjny

Rozwój organizacyjny (OD, z ang. "Organizational Development"), popularny kierunek w naukach o zarządzaniu, wykorzystujący nauki behawioralne i action research (badanie w działaniu). Do podstawowych celów OD należy:

</doc>
<doc id="721474" url="https://pl.wikipedia.org/wiki?curid=721474" title="Historia kontrafaktyczna">
Historia kontrafaktyczna

Historia kontrafaktyczna (historia wirtualna) – kierunek w naukach historycznych wykorzystujący hipotetyczne założenie, że pewne kluczowe zdarzenia historyczne nie miały miejsca lub zakończyły się inaczej niż w rzeczywistości. Szukając metodami naukowymi odpowiedzi na pytanie "Co by było gdyby...?" historia kontrafaktyczna jest instrumentem umożliwiającym lepsze zrozumienie i poznanie złożonych procesów historycznych.
Historii kontrafaktycznej nie należy mylić z rewizjonizmem ani z tzw. historią alternatywną, która jest gatunkiem literackim lub filmowym, zaliczanym do fantastyki.
Metodologia.
Jednym z aspektów historii kontrafaktycznej jest polemika z deterministycznymi teoriami dziejów, głównie marksizmem, wychodząc z założenia, że historia wielokrotnie mogła potoczyć się inaczej, a o przebiegu danego procesu historycznego mógł zadecydować przypadek bądź podjęta w danym momencie decyzja. Z reguły historię kontrafaktyczną stosuje się do wydarzeń historii najnowszej, dla których dysponuje odpowiednią ilością źródeł. Im dalej wstecz tym większe ryzyko błędu i stopień spekulacji.
Często rozważane są alternatywne scenariusze dla historii wojen i wojskowości. Rola przypadku, wynalazków i rozwiązań technicznych czy arbitralnych decyzji podejmowanych przez konkretnych ludzi jest tu o wiele większa niż w przypadku innych gałęzi historii.
Historia kontrafaktyczna usiłuje – na podobieństwo nauk przyrodniczych lub ekonomii – zastosować w badaniach nad historią metody empiryczne, eksperyment myślowy. Za pionierską uważa się, opublikowaną w 1964 r. pracę "Railroads and American Economic Growth: Essays in Econometric History" ("Koleje żelazne a rozwój gospodarczy Ameryki: Eseje z historii ekonometrycznej"). Jej autor, Robert Fogel, jeden z twórców kliometrii, zaprezentował wyniki badań, które miały odpowiedzieć na pytanie czy kolej żelazna była motorem rozwoju gospodarczego USA pod koniec XIX wieku. Wyniki badań, w których zastosował metody ilościowe (ekonomiczne i statystyczne) wskazywały, że rezultatem hipotetycznego braku kolei żelaznych byłoby tylko niewielkie zmniejszenie tempa rozwoju.
Znaczące dzieła i przedstawiciele.
W 1991 Geoffrey Hawthorne, brytyjski socjolog z Uniwersytetu Cambridge opublikował pracę "Plausible Worlds: Possibility and Understanding in History and the Social Sciences" ("Światy możliwe do przyjęcia: Możliwości i zrozumienie w historii i naukach społecznych"), w której na przykładzie trzech eksperymentów myślowych dotyczących wydarzeń z różnych epok historii sformułował teorię historii kontrafaktycznej.
Największą popularność zdobył wydany w 1997 zbiór kontrafaktycznych esejów różnych historyków: "Virtual History: Alternatives and Counterfactuals" ("Historia virtualna: Alternatywy i kontrafakty"). Współautor i redaktor, brytyjski historyk Niall Ferguson, zwolennik i orędownik historii kontrafaktycznej, zaznaczył we wstępie, że prezentowane w niej kontrafaktyczne warianty wydarzeń zawierają hipotetyczne posunięcia i rozwiązania, które uczestnicy znali i które były rozważane jako możliwe.
Typowym przykładem historii kontrafaktycznej jest, zamieszczony w "Virtual History", esej Nialla Fergusona "Unia Europejska Kaisera: A gdyby Wielka Brytania nie przystąpiła do wojny w sierpniu 1914?" ("The Kaiser's European Union: What if Britain had "stood aside" in August 1914?"). Zdaniem autora, choć wybuch wojny na kontynencie był od któregoś momentu nieunikniony, decyzja rządu brytyjskiego o przystąpieniu do niej nie była równie oczywista. Istniały realne możliwości podjęcia decyzji o neutralności lub przystąpienia do wojny w kilka tygodni później. W obu przypadkach zaważyłoby to na wynikach wojny. Brak brytyjskiego korpusu ekspedycyjnego na froncie zachodnim umożliwiłby Niemcom pokonanie Francji i zwycięstwo w stosunkowo krótkiej wojnie. Kontynentalna Europa pod dominacją niemiecką byłaby konstrukcją podobną do dzisiejszej Unii Europejskiej. Być może nie nastąpiłby upadek carskiej Rosji i rewolucja w tym kraju. „Po zwycięstwie Kaisera, Hitler mógłby przeżyć swoje życie jako nieudany artysta i spełniony żołnierz w zdominowanej przez Niemcy Europie Środka, na którą miałby niewiele powodów do narzekania.”

</doc>
<doc id="721477" url="https://pl.wikipedia.org/wiki?curid=721477" title="Polskie odpowiedniki łotewskich nazw geograficznych">
Polskie odpowiedniki łotewskich nazw geograficznych

Polskie nazwy geograficzne na Łotwie. Opis "nazwa historyczna" oznacza, że nazwę polską, zgodnie z zaleceniami KSNG, stosuje się wyłącznie w kontekście historycznym, a nie współczesnym.
Indeks.
A B C Ć D E F G H I J K L Ł M N O P R S Ś T U W Z Ź Ż  (zobacz też)

</doc>
<doc id="721479" url="https://pl.wikipedia.org/wiki?curid=721479" title="Sputnik (radio)">
Sputnik (radio)

Radio „Sputnik” – rosyjska rządowa rozgłośnia radiowa, przygotowująca i nadająca programy dla zagranicy. Została uruchomiona 29 października 1929 r. pod nazwą Radio Moskwa jako oficjalna międzynarodowa rozgłośnia radiowa ZSRR.
22 grudnia 1993 r. prezydent Rosji Borys Jelcyn wydał dekret reorganizujący "Radio Moskwa" pod nową nazwą Głos Rosji.
9 grudnia 2013 r. prezydent Rosji Władimir Putin wydał dekret, który zlikwidował "Głos Rosji" i połączył ją z RIA Novosti, tworząc międzynarodową agencję Rossija Siegodnia. 
Od 10 listopada 2014 roku sieć radiowa wchodzi w skład agencji Sputnik, której właścicielem jest rosyjskie państwowe przedsiębiorstwo medialne Rossija Siegodnia.
Emituje programy w 30 językach, w tym – większości języków europejskich (po polsku od 1943 roku). Radio nadaje głównie audycje informacyjne i publicystyczne: poświęcone globalnej polityce, gospodarce, sprawom społecznym, a także kulturze i nauce. Omawia aktualne wydarzenia w Rosji i na świecie, przybliżając rosyjski punkt widzenia na problemy międzynarodowe. Prezentuje również osiągnięcia rosyjskiej kultury, sztuki, nauki, a także zagadnienia z historii kraju. Rozgłośnia porusza też regularnie temat współpracy Rosji z innymi państwami (zarówno na płaszczyźnie polityczno-gospodarczej, jak i naukowej i kulturalnej).
Radio Sputnik nadaje swoje programy drogą satelitarną oraz w internecie. Lokalnie dostępne są one również w multipleksach cyfrowych DAB (m.in. w Londynie, Berlinie i Zurychu), a także na falach ultrakrótkich (w Polsce było dostępne do listopada 2018 roku na antenie podwarszawskiego Radia Hobby). Dawniej programu można było słuchać również na falach krótkich oraz średnich.
Sygnałem rozgłośni jest fragment utworu "Wielka Brama Kijowska" Modesta Musorgskiego, dziesiątej z cyklu miniatur fortepianowych "Obrazki z wystawy". Aktualnie pojawia się on na antenie w formie dżingli we współczesnych aranżacjach. W czasach radzieckich rolę sygnału Radia Moskwa pełnił fragment "Pieśni o ojczyźnie" Wasilija Lebiediewa. Radio posługuje się kilkoma hasłami autopromocyjnymi, m.in. „Mówimy o tym, o czym inni milczą” (ang. "Telling the untold") oraz „Radio Sputnik – rozmawiamy z całym światem”.
Dyrektorem rozgłośni jest Andriej Bystricki, redaktorem naczelnym sekcji polskiej – Leonid Sigan. Całością projektu Sputnik (łączącego radio i portal internetowy) kieruje Margarita Simonian.
Siedziba rozgłośni mieści się w Moskwie przy ul. Piatnickiej 25.
Sputnik Polska.
Emisję programów w języku polskim Radio Moskwa rozpoczęło w 1943 roku. W czasach PRL audycje rozgłośni (m.in. cotygodniowy koncert życzeń – „Moskwa z melodią i piosenką – słuchaczom polskim”) transmitowane były na antenie Polskiego Radia. Aktualnie Radio Sputnik przygotowuje w języku polskim codzienny godzinny program o charakterze magazynowym. Audycja składa się z serwisu informacyjnego, komentarzy publicystycznych, reportaży, wywiadów, ciekawostek kulturalnych i popularnonaukowych, a także rosyjskiej muzyki.
Sekcją polskojęzyczną Radia Sputnik kierował przez długie lata Leonid Sigan (1923-2021), związany z rozgłośnią od 1943 roku (od początku istnienia redakcji polskiej)
Odbiór.
Program redakcji polskiej Radia Sputnik nadawany jest obecnie drogą satelitarną i w internecie. Do listopada 2018 roku był dostępny lokalnie na falach UKF w okolicach Warszawy.
W listopadzie 2015 roku Radio Hobby utraciło koncesję na nadawanie za naruszanie przepisów ustawy o radiofonii i telewizji (łamanie zobowiązań koncesyjnych – odsprzedaż części swojego pasma, nad którym nie miało kontroli. Uprawnienia z koncesji są niezbywalne, sama zaś koncesja nie może być przedmiotem transakcji handlowych). Słuchalność stacji była na bardzo niskim poziomie – według badań słuchalności mazowieckich rozgłośni radiowych, opracowanych przez SMG/KRC MillwardBrown, w okresie od września 2012 r. do lutego 2013 r., "Radia Hobby" słuchało 0,02% potencjalnych odbiorców (około 1000 odbiorców). 19 listopada 2018 roku w wyniku utraty koncesji Radio Hobby przestało nadawać.
Do 30 marca 2014 roku program redakcji polskiej nadawano na falach średnich (ostatnia używana częstotliwość: 1143 kHz) z miejscowości Bolszakowo ("Radiocentr Nr 5") w obwodzie kaliningradzkim.
Dziennikarze.
Polską redakcję Radia Sputnik tworzą:
Oferta programowa.
Audycje emitowane obecnie
Audycje emitowane przed 11 stycznia 2015
Audycje emitowane okazjonalnie

</doc>
<doc id="721480" url="https://pl.wikipedia.org/wiki?curid=721480" title="Metodyka nauczania">
Metodyka nauczania

Metodyka nauczania – nauka o celowo i systematycznie stosowanych sposobach kierowania pracą uczniów w procesie nauczania. Należy do działu dydaktyki szczegółowej. Dzieli się na metodykę ogólną oraz metodykę szczegółową (metodykę przedmiotów szkolnych). Poszukiwanie efektywnych sposobów kierowania przez nauczyciela procesem uczenia się określonego przedmiotu polega na analizie celów, treści, metod i organizacyjnych form kształcenia.
Według Czesława Kupisiewicza podstawami metodyki nauczania są zasady:
Wincenty Okoń zaproponował inną klasyfikację, wskazując przede wszystkim potrzebę:

</doc>
<doc id="721483" url="https://pl.wikipedia.org/wiki?curid=721483" title="Kretkowo (województwo kujawsko-pomorskie)">
Kretkowo (województwo kujawsko-pomorskie)

Kretkowo – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 Kretkowo administracyjnie należało do województwa włocławskiego.
Przed 2018 r. "Kretków".
Przed 2023 r. miejscowość była częścią wsi Kamienna

</doc>
<doc id="721486" url="https://pl.wikipedia.org/wiki?curid=721486" title="Owczary (Szklary Górne)">
Owczary (Szklary Górne)

Owczary – osada wsi Szklary Górne w Polsce, położona w województwie dolnośląskim, w powiecie lubińskim, w gminie Lubin, na obszarze sołectwa Szklary Górne. W osadzie znajduje się tartak.
W latach 1975–1998 osada administracyjnie należała do województwa legnickiego.
Komunikacja.
Przez Owczary przebiega trasa linii 1 komunikacji miejskiej w Lubinie.

</doc>
<doc id="721488" url="https://pl.wikipedia.org/wiki?curid=721488" title="Bazuna (festiwal)">
Bazuna (festiwal)

Ogólnopolski Turystyczny Przegląd Piosenki Studenckiej „Bazuna” – cykliczna, rokroczna impreza o charakterze konkursu piosenki, odbywająca się od roku 1971 w różnych miejscowościach na północy Polski takich jak: Gdańsk, Elbląg, Gniew, Malbork, Kwidzyn, Sopot, Przywidz. Wydawane są płyty i śpiewniki z repertuarem prezentowanym na Przeglądzie.
Przegląd jest od początku organizowany przez Studencki Klub Turystyczny Politechniki Gdańskiej Fify, z inicjatywą zorganizowania imprezy wystąpił w 1969 ówczesny prezes klubu FIFY, Edmund Kadłubiski.
Jubileuszowy, 50. przegląd odbył się w dniach 7-10 lipca 2022 na terenie kampusu Politechniki Gdańskiej na dwóch scenach: przed Gmachem Głównym oraz w klubie Kwadratowa.

</doc>
<doc id="721489" url="https://pl.wikipedia.org/wiki?curid=721489" title="Zalesie (Składowice)">
Zalesie (Składowice)

Zalesie – przysiółek wsi Składowice w Polsce, położony w województwie dolnośląskim, w powiecie lubińskim, w gminie Lubin.
W latach 1975–1998 przysiółek administracyjnie należał do województwa legnickiego.

</doc>
<doc id="721490" url="https://pl.wikipedia.org/wiki?curid=721490" title="Kirchholm">
Kirchholm



</doc>
<doc id="721491" url="https://pl.wikipedia.org/wiki?curid=721491" title="Tlahuizcalpantecutli">
Tlahuizcalpantecutli

Tlahuizcalpantecutli, także Tlauixcalpantecuhtli, Tlahuixcalpantecuhtli (tłum. "Władca Mroku Poranka", "Pan Domu Jutrzenki") – aztecki bóg wywodzący się z mitycznej krainy Tamoanchan.
Tlahuizcalpantecutli był czczony pod postacią Quetzalcoatla (jako Gwiazda Poranna) i Xolotla (jako Gwiazda Wieczorna). Najczęściej był bogiem świtu i planety Wenus oraz panem dwunastej godziny dnia. Wierzono, że w niektóre dni ciskał oszczepem w ludzi różnej płci, pozycji i wieku. Jemu to przypisywano różne nieszczęśliwe wypadki i przypadłości życiowe. Jako że był związany z Wenus, w te dni roku, które były we władaniu gwiazdy, wstrzymywano się od zwykłych czynności i robót i składano ofiary i daniny dla pojednania się z bóstwem.

</doc>
<doc id="721492" url="https://pl.wikipedia.org/wiki?curid=721492" title="Sadowice (Lipowa)">
Sadowice (Lipowa)

Sadowice – przysiółek w Polsce położony w województwie dolnośląskim, w powiecie strzelińskim, w gminie Kondratowice.
W latach 1975–1998 miejscowość administracyjnie należała do województwa wrocławskiego.
Inne miejscowości o nazwie Sadowice: Sadowice

</doc>
<doc id="721496" url="https://pl.wikipedia.org/wiki?curid=721496" title="Osieczyna">
Osieczyna

Osieczyna – przysiółek wsi Godków w Polsce, położony w województwie dolnośląskim, w powiecie średzkim, w gminie Kostomłoty.
W latach 1975–1998 przysiółek administracyjnie należał do województwa wrocławskiego.

</doc>
<doc id="721498" url="https://pl.wikipedia.org/wiki?curid=721498" title="Wnorów (Wilków Średzki)">
Wnorów (Wilków Średzki)

Wnorów – przysiółek wsi Wilków Średzki w Polsce, położony w województwie dolnośląskim, w powiecie średzkim, w gminie Kostomłoty.
W latach 1975–1998 przysiółek administracyjnie należał do województwa wrocławskiego.

</doc>
<doc id="721499" url="https://pl.wikipedia.org/wiki?curid=721499" title="Pustynka (Karczyce)">
Pustynka (Karczyce)

Pustynka – przysiółek wsi Karczyce w Polsce, położony w województwie dolnośląskim, w powiecie średzkim, w gminie Kostomłoty.
W latach 1975–1998 przysiółek administracyjnie należał do województwa wrocławskiego.
Przed II wojną światową przysiółek nosił nazwę Wüstung.

</doc>
<doc id="721501" url="https://pl.wikipedia.org/wiki?curid=721501" title="Sobkowice">
Sobkowice

Sobkowice – wieś w Polsce położona w województwie dolnośląskim, w powiecie średzkim, w gminie Kostomłoty przy drodze wojewódzkiej nr 346.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa miejscowości należy do grupy nazw patronomicznych i pochodzi od staropolskiego imienia założyciela miejscowości Sobka. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Sobcowicz" podając jej znaczenie "Dorf des Sobek" czyli po polsku "Wieś Sobka".

</doc>
<doc id="721504" url="https://pl.wikipedia.org/wiki?curid=721504" title="Jastrzębiec (województwo lubuskie)">
Jastrzębiec (województwo lubuskie)

Jastrzębiec – osada leśna w Polsce położona w województwie lubuskim, w powiecie gorzowskim, w gminie Lubiszyn. Według danych z 2004 r. liczyła 34 mieszkańców. Miejscowość została założona jako 'zakład' należący do Trzcinnej, od 1945 r. leży w granicach Polski.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położony jest Jastrzębiec należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość leży 14 km na południowy wschód od Myśliborza.
Demografia.
Ludność w ostatnich 3 stuleciach:
Nazwa.
"Lichtenfleck" 1801; "Lichtefleck" 1856, 1944; "Jastrzębiec" 1949.
Administracja.
Miejscowość należy do sołectwa Chłopiny-Jastrzębiec.
Architektura.
Park leśny krajobrazowy - założony na początku XX w., o powierzchni 9 ha. Głównym elementem kompozycji parku są stawy rybne, przez które przepływa rzeka Marwica. Przeważają drzewa liściaste, takie jak buk zwyczajny (Fagus sylvatica), brzoza brodawkowata (Betula pendula), dąb szypułkowy (Quercus robur), dąb czerwony (Quercus rubra), grab pospolity (Carpinus betulus), jesion wyniosły (Fraxinus excelsior), jesion wyniosły odmiana zwisająca (Fraxinus excelsior 'Pendul'), klon zwyczajny (Acer platanoides) i jawor (Acer pseudoplatanus), kasztanowiec zwyczajny (Aesculus hippocastanum), robinia akacjowa (Robinia pseudoacacia), olsza czarna (Alnus glutinosa), topola osika (Populus tremula), topola szara (Populus cancescens), wiąz pospolity (Ulmus minor) i górski (Ulmus glabra); wśród gatunków drzew iglastych można wymienić: daglezja zielona (Pseudotsuga menziessi), modrzew europejski (Larix decidua), sosna zwyczajna (Pinus sylvestris) i wejmutka (Pinus strobus), świerk pospolity (Picea abies) oraz żywotnik zachodni (Thuja occidentalis) i olbrzymi (Thuja plicata). Wpisany do rejestru zabytków.
Edukacja i nauka.
Uczniowie uczęszczają do szkoły podstawowej w Ściechowie (klasy I–III) i Lubiszynie (klasy IV–VI) oraz do gimnazjum w Ściechowie.
Religia.
Wierni Kościoła rzymskokatolickiego należą do parafii rzymskokatolickiej pw. św. Antoniego w Ściechowie. Nie ma własnego kościoła.

</doc>
<doc id="721505" url="https://pl.wikipedia.org/wiki?curid=721505" title="Podlesie (województwo lubuskie)">
Podlesie (województwo lubuskie)

Podlesie (do 1945 r. niem. "Staffelder Kossäthenfeld") – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2011 r. liczyła 78 mieszkańców. W XIX w. była to kolonia wsi Staw. Od 1945 r. leży w granicach Polski.
W latach 1975–1998 miejscowość administracyjnie należała do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone jest Podlesie należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość leży 9 km na południowy wschód od Myśliborza.
Demografia.
Ludność w ostatnich 3 stuleciach:
Nazwa.
"Kossaethen" 1833; "Staffelder Kossäthenfeld" 1893, 1944; "Podlesie" 1949
Niemiecka nazwa "Staffelder Kossäthenfeld" pochodzi od "Kossäthen" 'zagrodnicy', "feld" 'pole' oraz nazwy pobliskiej wsi "Staffelde" 'Staw'. Nazwa "Podlesie" została nadana w 1949 r..
Administracja.
Miejscowość należy do sołectwa Smoliny-Podlesie.
Edukacja i nauka.
Uczniowie uczęszczają do szkoły podstawowej w Stawie oraz do gimnazjum w Ściechowie.
Gospodarka.
W 2014 r. liczba zarejestrowanych podmiotów gospodarczych wynosiła 3 (3 osoby prowadzące działalność gospodarczą):

</doc>
<doc id="721506" url="https://pl.wikipedia.org/wiki?curid=721506" title="Zacisze (powiat gorzowski)">
Zacisze (powiat gorzowski)

Zacisze – kolonia w Polsce położona w województwie lubuskim, w powiecie gorzowskim, w gminie Lubiszyn.
W latach 1975–1998 miejscowość administracyjnie należała do województwa gorzowskiego.

</doc>
<doc id="721507" url="https://pl.wikipedia.org/wiki?curid=721507" title="Biała Wola">
Biała Wola

Biała Wola (niem. "Dittrichsdorf") – osada warmińska w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Historia.
W XIX i pierwszej połowie XIX wieku majątek ziemski w Białej Woli o powierzchni 790 ha należał do rodziny Raschke. Nad jeziorem Tonka znajduje się dwór barokowo-klasycystyczny z XVIII w. Aktualnie w rękach prywatnych. 
Wieś jest sołectwem do którego należy Biała Wola i Wójtowo.

</doc>
<doc id="721508" url="https://pl.wikipedia.org/wiki?curid=721508" title="Zajączki (powiat lidzbarski)">
Zajączki (powiat lidzbarski)

Zajączki (niem. "Hasenberg") – osada warmińska w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego.

</doc>
<doc id="721512" url="https://pl.wikipedia.org/wiki?curid=721512" title="Karbówka">
Karbówka

Karbówka – osada warmińska w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego.

</doc>
<doc id="721518" url="https://pl.wikipedia.org/wiki?curid=721518" title="Wielikąt">
Wielikąt

Wielikąt – osada w Polsce położona na Górnym Śląsku w województwie śląskim, w powiecie wodzisławskim, w gminie Lubomia.
W latach 1975–1998 miejscowość administracyjnie należała do województwa katowickiego.
Osada znajduje się na terenie zespołu przyrodniczo-krajobrazowego „Wielikąt”, który został utworzony w 1993 r. Obejmuje on kompleks stawów hodowlanych Gospodarstwa Rybackiego „Wielikąt”, wraz z otaczającymi polami i łąkami.

</doc>
<doc id="721524" url="https://pl.wikipedia.org/wiki?curid=721524" title="Buglowiec">
Buglowiec

Buglowiec – część wsi Nieboczowy w Polsce położona na Górnym Śląsku w województwie śląskim, w powiecie wodzisławskim, w gminie Lubomia. Do 31 grudnia 2016 była to część wsi Syrynia.
W latach 1975–1998 miejscowość administracyjnie należała do województwa katowickiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie występuje pod obecnie używaną, polską nazwą "Buglowiec" oraz nazwą zgermanizowaną "Buglowitz".

</doc>
<doc id="721533" url="https://pl.wikipedia.org/wiki?curid=721533" title="Trawniki (województwo śląskie)">
Trawniki (województwo śląskie)

Trawniki – część wsi Nieboczowy w Polsce położona w województwie śląskim, w powiecie wodzisławskim, w gminie Lubomia.
W latach 1975–1998 miejscowość administracyjnie należała do województwa katowickiego.
W gminie Lubomia jest też miejscowość Trawniki będąca częścią Lubomi. 
Inne miejscowości o tej samej nazwie: Trawniki
Nazwa.
Nazwa pochodzi od polskiego określenia oznaczającego - "trawnik". Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia najstarszą nazwę miejscowości w polskiej formie "Trawnik" tłumacząc jej znaczenie "Wiesenthal. Grasplatz" czyli po polsku "Łąka, trawnik".

</doc>
<doc id="721546" url="https://pl.wikipedia.org/wiki?curid=721546" title="Nowy Dwór (powiat wodzisławski)">
Nowy Dwór (powiat wodzisławski)

Nowy Dwór – wieś w Polsce położona w województwie śląskim, w powiecie wodzisławskim, w gminie Lubomia.
W latach 1975–1998 miejscowość administracyjnie należała do województwa katowickiego.

</doc>
<doc id="721549" url="https://pl.wikipedia.org/wiki?curid=721549" title="Park Narodowy Jaskini Mamuciej">
Park Narodowy Jaskini Mamuciej

Park Narodowy Jaskini Mamuciej (ang. "Mammoth Cave National Park") – obejmuje swym obszarem najdłuższą na świecie jaskinię. Park (powierzchnia 214 km²) znajduje się w środkowej części stanu Kentucky około 160 km na południe od Louisville. Park odwiedza rocznie blisko 2 miliony turystów. W 1981 został wpisany na listę światowego dziedzictwa UNESCO.
Jaskinia Mamucia nazywana jest czasami jednym z cudów Półkuli Zachodniej. Znajduje się w paśmie wzgórz zbudowanych głównie ze skał wapiennych. Przez miliony lat zakwaszone wody miejscowych rzeczek przenikały przez porowatą skałę drążąc sobie w niej korytarze. Turyści mają do wyboru kilka tras liczących łącznie 19 km korytarzy na pięciu poziomach. Najniższy znajduje się 110 m pod powierzchnią gruntu. W jaskini znajduje się kilka jezior, rzek i wodospadów. Największą rzeką jest "Echo River" szeroka na 6-18 m i głęboka na 1,5-8 m, żyją w niej bezokie ryby jaskiniowe. Uzupełnieniem fauny jaskini to kilka gatunków nietoperzy, raki i wiele owadów.
Pierwszymi białymi ludźmi, którzy odkryli jaskinię, byli miejscowi osadnicy, pojawiający się na tym terenie pod koniec XVIII wieku, jednak odciski stóp, mumie, proste narzędzia i niedopałki pochodni świadczą, że jaskinię znali i zamieszkiwali Indianie ery prekolumbijskiej. Pierwszy zapis mówiący o "wielkiej jaskini" pochodzi z roku 1798.
W czasie wojny z Brytyjczykami w roku 1812 w jaskini wydobywano saletrę niezbędną do produkcji prochu. W początkach XIX wieku Jaskinia Mamucia była jedynym znanym w Ameryce Północnej miejscem występowania saletry. Wydobycia zaprzestano wkrótce po zakończeniu wojny, a w roku 1816 jaskinia stała się popularnym miejscem odwiedzin. Ściany i nacieki Jaskini Mamuciej są bajecznie kolorowe i przybierają fantastyczne kształty.
Na terenie parku narodowego znajdują się trzy systemy jaskiń: "Mammoth Cave System", "Crystal Cave System" wewnątrz "Flint Ridge System" oraz "Joppa Ridge System". W roku 1972 okazało się, że istnieje połączenie jaskiń Mamuciej i Kryształowej, co tworzy najdłuższy na świecie system korytarzy: ponad 587 km.

</doc>
<doc id="721550" url="https://pl.wikipedia.org/wiki?curid=721550" title="Paramnezja">
Paramnezja



</doc>
<doc id="721551" url="https://pl.wikipedia.org/wiki?curid=721551" title="Chronofrenia">
Chronofrenia



</doc>
<doc id="721552" url="https://pl.wikipedia.org/wiki?curid=721552" title="Jacques Marquette">
Jacques Marquette

Le père Jacques Marquette (ur. 10 czerwca 1637 w Laon we Francji, zm. 18 maja 1675 w pobliżu Ottawy w stanie Illinois) – jezuita, misjonarz i odkrywca wnętrza kontynentu Ameryki Północnej.
Nauki pobierał w kolegium jezuickim. W roku 1656 wstąpił do zakonu i przez następne dziesięć lat studiował, a następnie uczył, przygotowując się jednocześnie do pracy misyjnej. Wreszcie, w 1666 roku, wysłany został na misję do francuskiej posiadłości w Ameryce Północnej – Nowa Francja (fran. "Nouvelle France").
Pierwsze dwa lata na nowym kontynencie spędził studiując języki Indian. W roku 1668 założył pierwszą misję katolicką Sault Sainte Marie w dzisiejszej prowincji Ontario. W rok później udał się do misji St. Esprit nad Jeziorem Górnym, nawracając Indian z plemion Huron i Ottawa. W 1671 r. przeniósł się – wraz z grupą nawróconych – do misji St. Ignace w dzisiejszym stanie Michigan w Stanach Zjednoczonych, w miejscu gdzie spotykają się jeziora Huron i Michigan.
W rozmowach Indianie często wspominali o Missisipi, co w ich języku znaczyło "wielka rzeka". Biali, a wśród nich Marquette, znając w minimalnym stopniu geografię kontynentu, byli przekonani, że rzeka ta uchodzi do Pacyfiku.
Podróże i odkrycia.
Gubernator Nowej Francji, Louis de Frontenac, postanowił wysłać ekspedycję badawczą, bowiem przewidywał, że może to otworzyć dla Francji dalekowschodnie rynki zbytu. Na czele ekspedycji postawił jednego ze swych oficerów – Louisa Joliet, który poprosił znającego tubylcze języki Marquette'a o współudział w wyprawie.
Siedmioosobowa grupa Francuzów, wraz z kilkudziesięcioma Indianami, wyruszyła w maju 1673 r. z St. Ignace na południowy zachód, kierując swoje kanu wzdłuż brzegów Jeziora Michigan. Wkrótce dotarli do szerokiej, niespokojnej zatoki Green Bay, a u jej południowego krańca znaleźli ujście rzeki (dzisiejsza Fox River). Wiosłując pod prąd dopłynęli wkrótce do jeziora Oshkosh, gdzie towarzyszący im Indianie zawrócili. Górny odcinek Fox River okazał się znacznie trudniejszy i wędrowcy posuwali się bardzo wolno naprzód. W końcu wiosłowanie okazało się niemożliwe, ale napotkani Indianie upewnili ich, że lekkie kanu łatwo da się przenieść przez wzgórze do innej rzeki, którą nazywali "Wisconsin". Ta malownicza rzeka doprowadziła podróżników w dniu 17 czerwca 1673 r. do wielkiej rzeki Missisipi. 
Podjęli żeglugę z prądem rzeki i szybko zorientowali się, że płynie ona generalnie w kierunku południowym i zapewne wpada do Zatoki Meksykańskiej, więc gdy u ujścia dzisiejszej rzeki Arkansas napotkali plemiona indiańskie zachowujące się wyraźnie wrogo, zawrócili. Od przyjaznych Indian dowiedzieli się, że dalej na południu mieszkają nad Missisipi jacyś biali, z czego Joliet i Marquette wywnioskowali, że są to zapewne Hiszpanie.
Podróż powrotna zajęła francuskim odkrywcom prawie pięć miesięcy. Najpierw płynęli w górę Missisipi, potem w górę rzek Illinois i Kankakee, by wreszcie – rzeką Chicago wydostać się na wody jeziora Michigan.
Ostatnia droga.
W roku 1674 Marquette podjął się założenia misji wśród Indian Kaskaskia żyjących w okolicach dzisiejszej miejscowości Ottawa w stanie Illinois. W drodze zachorował, więc przerwał podróż, by powrócić do St. Ignace, ale w drodze, w głębi lasów w okolicy dzisiejszego Luddington w stanie Michigan, zmarł.
Po latach ciało jego zostało ekshumowane i przeniesione do St. Ignace.

</doc>
<doc id="721559" url="https://pl.wikipedia.org/wiki?curid=721559" title="Żupania osijecko-barańska">
Żupania osijecko-barańska

Żupania osijecko-barańska (chorw. "Osječko-baranjska županija") – komitat w Chorwacji położony w północno-wschodniej Slawonii i Baranii. Jego stolicą jest Osijek. W 2011 roku liczył 305 032 mieszkańców.
Podział administracyjny.
Żupania osijecko-barańska jest podzielona na następujące jednostki administracyjne:

</doc>
<doc id="721562" url="https://pl.wikipedia.org/wiki?curid=721562" title="Dawne osiedla w Polsce">
Dawne osiedla w Polsce

Dawne osiedla w Polsce – jednostki administracyjne o statusie osiedli, funkcjonujące w PRL w latach 1954–1972.
Historia.
W PRL podczas reformy administracyjnej z 1954 wprowadzono (obok miast) gromady w miejsce dotychczasowych gmin, jako podstawowe jednostki administracyjne kraju. Inną nowością było wprowadzenie wzorem radzieckim nowej kategorii jednostek administracyjnych jakimi były osiedla (odpowiednik radzieckich „посёлков городского типа”, czyli w tłumaczeniu „osiedli typu miejskiego”). Status osiedli był pośredni między wsią a miastem i otrzymywały go głównie tzw. miejscowości "robotnicze", "uzdrowiskowe" i "rybackie", które posiadały pewne cechy miejskie, a którym nie zdecydowano się na nadanie praw miejskich. W sumie powstały w Polsce 162 osiedla (160 w latach 50.), głównie na Górnym i Dolnym Śląsku. Wiele z nich otrzymało w późniejszych latach prawa miejskie, część przyłączono do sąsiednich miast, a część zaliczono do rzędu wsi.
Ostatecznie osiedla zniesiono w 1972 roku. Likwidacja gromad i osiedli, a w ich miejsce wprowadzenie gmin była jedną z większych reform administracyjnych kraju. Zmiany struktury administracyjnej na szczeblu podstawowym zostały zrealizowane 1 stycznia 1973 roku. W miejsce 3413 gromad utworzono po reformie 2365 znacznie większych gmin (w tym 318 gmin miejsko-wiejskich). Liczbę tę zmniejszono w dalszych latach do 2129 (2 lipca 1976).
Na ogół przyznawanie praw osiedla następowało "1 stycznia" danego roku. Oprócz roku "1954", kiedy utworzenie osiedli nastąpiło dnia "13 listopada" i roku "1963", kiedy 2 osiedla utworzono "30 czerwca", na uwagę zasługuje rok "1959", w którym część osiedli powstała "1 stycznia", a część osiedli "31 grudnia" – a więc w praktyce funkcjonowały od roku 1960. Poniższa (sortowalna) tabela zawiera wykaz wszystkich polskich osiedli. W kolumnie "Dodatkowe informacje" podkreślono ponadto przyczynę "przedwczesnego" (a więc przed 1 stycznia 1973) zniesienia statusu osiedla.

</doc>
<doc id="721567" url="https://pl.wikipedia.org/wiki?curid=721567" title="Sadowice">
Sadowice



</doc>
<doc id="721568" url="https://pl.wikipedia.org/wiki?curid=721568" title="Bourre">
Bourre



</doc>
<doc id="721569" url="https://pl.wikipedia.org/wiki?curid=721569" title="Bourreac">
Bourreac



</doc>
<doc id="721571" url="https://pl.wikipedia.org/wiki?curid=721571" title="Boursieres">
Boursieres



</doc>
<doc id="721573" url="https://pl.wikipedia.org/wiki?curid=721573" title="Boussieres">
Boussieres



</doc>
<doc id="721574" url="https://pl.wikipedia.org/wiki?curid=721574" title="Boussieres-en-Cambresis">
Boussieres-en-Cambresis



</doc>
<doc id="721575" url="https://pl.wikipedia.org/wiki?curid=721575" title="Boussieres-sur-Sambre">
Boussieres-sur-Sambre



</doc>
<doc id="721576" url="https://pl.wikipedia.org/wiki?curid=721576" title="Bouvieres">
Bouvieres



</doc>
<doc id="721577" url="https://pl.wikipedia.org/wiki?curid=721577" title="Bouxieres-aux-Bois">
Bouxieres-aux-Bois



</doc>
<doc id="721578" url="https://pl.wikipedia.org/wiki?curid=721578" title="Bouxieres-aux-Chenes">
Bouxieres-aux-Chenes



</doc>
<doc id="721579" url="https://pl.wikipedia.org/wiki?curid=721579" title="Bouxieres-aux-Dames">
Bouxieres-aux-Dames



</doc>
<doc id="721580" url="https://pl.wikipedia.org/wiki?curid=721580" title="Bouxieres-sous-Froidmont">
Bouxieres-sous-Froidmont



</doc>
<doc id="721581" url="https://pl.wikipedia.org/wiki?curid=721581" title="Bouze-les-Beaune">
Bouze-les-Beaune



</doc>
<doc id="721582" url="https://pl.wikipedia.org/wiki?curid=721582" title="Wnorów">
Wnorów



</doc>
<doc id="721583" url="https://pl.wikipedia.org/wiki?curid=721583" title="Bouzille">
Bouzille



</doc>
<doc id="721584" url="https://pl.wikipedia.org/wiki?curid=721584" title="Bouzies">
Bouzies



</doc>
<doc id="721585" url="https://pl.wikipedia.org/wiki?curid=721585" title="Bouzy-la-Foret">
Bouzy-la-Foret



</doc>
<doc id="721586" url="https://pl.wikipedia.org/wiki?curid=721586" title="Bouere">
Bouere



</doc>
<doc id="721587" url="https://pl.wikipedia.org/wiki?curid=721587" title="Boue">
Boue



</doc>
<doc id="721588" url="https://pl.wikipedia.org/wiki?curid=721588" title="Bouee">
Bouee



</doc>
<doc id="721589" url="https://pl.wikipedia.org/wiki?curid=721589" title="Bouer">
Bouer



</doc>
<doc id="721590" url="https://pl.wikipedia.org/wiki?curid=721590" title="Bouex">
Bouex



</doc>
<doc id="721591" url="https://pl.wikipedia.org/wiki?curid=721591" title="La Bouexiere">
La Bouexiere



</doc>
<doc id="721593" url="https://pl.wikipedia.org/wiki?curid=721593" title="Bovee-sur-Barboure">
Bovee-sur-Barboure



</doc>
<doc id="721595" url="https://pl.wikipedia.org/wiki?curid=721595" title="Boyeux-Saint-Jerome">
Boyeux-Saint-Jerome



</doc>
<doc id="721596" url="https://pl.wikipedia.org/wiki?curid=721596" title="Boece">
Boece



</doc>
<doc id="721597" url="https://pl.wikipedia.org/wiki?curid=721597" title="Boege">
Boege



</doc>
<doc id="721599" url="https://pl.wikipedia.org/wiki?curid=721599" title="Boen">
Boen



</doc>
<doc id="721600" url="https://pl.wikipedia.org/wiki?curid=721600" title="Boeseghem">
Boeseghem



</doc>
<doc id="721604" url="https://pl.wikipedia.org/wiki?curid=721604" title="Boesse-le-Sec">
Boesse-le-Sec



</doc>
<doc id="721606" url="https://pl.wikipedia.org/wiki?curid=721606" title="Boo-Silhen">
Boo-Silhen



</doc>
<doc id="721607" url="https://pl.wikipedia.org/wiki?curid=721607" title="Bragny-sur-Saone">
Bragny-sur-Saone



</doc>
<doc id="721608" url="https://pl.wikipedia.org/wiki?curid=721608" title="Brain-sur-Longuenee">
Brain-sur-Longuenee



</doc>
<doc id="721609" url="https://pl.wikipedia.org/wiki?curid=721609" title="Brains-sur-Gee">
Brains-sur-Gee



</doc>
<doc id="721610" url="https://pl.wikipedia.org/wiki?curid=721610" title="Branderion">
Branderion



</doc>
<doc id="721614" url="https://pl.wikipedia.org/wiki?curid=721614" title="Braux-Sainte-Cohiere">
Braux-Sainte-Cohiere



</doc>
<doc id="721615" url="https://pl.wikipedia.org/wiki?curid=721615" title="Braux-le-Chatel">
Braux-le-Chatel



</doc>
<doc id="721617" url="https://pl.wikipedia.org/wiki?curid=721617" title="Bray-et-Lu">
Bray-et-Lu



</doc>
<doc id="721619" url="https://pl.wikipedia.org/wiki?curid=721619" title="Bray-les-Mareuil">
Bray-les-Mareuil



</doc>
<doc id="721620" url="https://pl.wikipedia.org/wiki?curid=721620" title="Braye-en-Thierache">
Braye-en-Thierache



</doc>
<doc id="721621" url="https://pl.wikipedia.org/wiki?curid=721621" title="Brebieres">
Brebieres



</doc>
<doc id="721622" url="https://pl.wikipedia.org/wiki?curid=721622" title="Brece">
Brece



</doc>
<doc id="721623" url="https://pl.wikipedia.org/wiki?curid=721623" title="Breil-sur-Merize">
Breil-sur-Merize



</doc>
<doc id="721629" url="https://pl.wikipedia.org/wiki?curid=721629" title="Breteniere">
Breteniere



</doc>
<doc id="721630" url="https://pl.wikipedia.org/wiki?curid=721630" title="Eugène Boudin">
Eugène Boudin

Eugène Boudin (ur. 12 lipca 1824 w Honfleur, zm. 8 sierpnia 1898 w Deauville) – francuski malarz samouk.
Boudin malował głównie pejzaże rodzinnej Normandii. Do jego najpopularniejszych prac należą pejzaże nadmorskie.
Jego twórczość miała duży wpływ na powstanie impresjonizmuu, a szczególnie na twórczość Moneta. Uważa się go za prekursora impresjonizmu.

</doc>
<doc id="721631" url="https://pl.wikipedia.org/wiki?curid=721631" title="Bretenieres">
Bretenieres



</doc>
<doc id="721632" url="https://pl.wikipedia.org/wiki?curid=721632" title="Bretonniere">
Bretonniere



</doc>
<doc id="721634" url="https://pl.wikipedia.org/wiki?curid=721634" title="Breuil-Magne">
Breuil-Magne



</doc>
<doc id="721635" url="https://pl.wikipedia.org/wiki?curid=721635" title="Breuil-la-Reorte">
Breuil-la-Reorte



</doc>
<doc id="721636" url="https://pl.wikipedia.org/wiki?curid=721636" title="Breurey-les-Faverney">
Breurey-les-Faverney



</doc>
<doc id="721637" url="https://pl.wikipedia.org/wiki?curid=721637" title="Briancon">
Briancon



</doc>
<doc id="721638" url="https://pl.wikipedia.org/wiki?curid=721638" title="Brianconnet">
Brianconnet



</doc>
<doc id="721640" url="https://pl.wikipedia.org/wiki?curid=721640" title="Bridore">
Bridore



</doc>
<doc id="721643" url="https://pl.wikipedia.org/wiki?curid=721643" title="Brienne-le-Chateau">
Brienne-le-Chateau



</doc>
<doc id="721644" url="https://pl.wikipedia.org/wiki?curid=721644" title="Brienon-sur-Armancon">
Brienon-sur-Armancon



</doc>
<doc id="721645" url="https://pl.wikipedia.org/wiki?curid=721645" title="Brieuil-sur-Chize">
Brieuil-sur-Chize



</doc>
<doc id="721647" url="https://pl.wikipedia.org/wiki?curid=721647" title="Brigne">
Brigne



</doc>
<doc id="721654" url="https://pl.wikipedia.org/wiki?curid=721654" title="Szczypiorniak">
Szczypiorniak



</doc>
<doc id="721655" url="https://pl.wikipedia.org/wiki?curid=721655" title="Brion-pres-Thouet">
Brion-pres-Thouet



</doc>
<doc id="721656" url="https://pl.wikipedia.org/wiki?curid=721656" title="Briosne-les-Sables">
Briosne-les-Sables



</doc>
<doc id="721657" url="https://pl.wikipedia.org/wiki?curid=721657" title="Brissac-Quince">
Brissac-Quince



</doc>
<doc id="721658" url="https://pl.wikipedia.org/wiki?curid=721658" title="Brissy-Hamegicourt">
Brissy-Hamegicourt



</doc>
<doc id="721659" url="https://pl.wikipedia.org/wiki?curid=721659" title="Brieres-les-Scelles">
Brieres-les-Scelles



</doc>
<doc id="721660" url="https://pl.wikipedia.org/wiki?curid=721660" title="Brie-et-Angonnes">
Brie-et-Angonnes



</doc>
<doc id="721662" url="https://pl.wikipedia.org/wiki?curid=721662" title="Broquies">
Broquies



</doc>
<doc id="721663" url="https://pl.wikipedia.org/wiki?curid=721663" title="Brotte-les-Luxeuil">
Brotte-les-Luxeuil



</doc>
<doc id="721664" url="https://pl.wikipedia.org/wiki?curid=721664" title="Brotte-les-Ray">
Brotte-les-Ray



</doc>
<doc id="721666" url="https://pl.wikipedia.org/wiki?curid=721666" title="Brousse-le-Chateau">
Brousse-le-Chateau



</doc>
<doc id="721667" url="https://pl.wikipedia.org/wiki?curid=721667" title="Brouzet-les-Ales">
Brouzet-les-Ales



</doc>
<doc id="721669" url="https://pl.wikipedia.org/wiki?curid=721669" title="Brouzet-les-Quissac">
Brouzet-les-Quissac



</doc>
<doc id="721670" url="https://pl.wikipedia.org/wiki?curid=721670" title="Broue">
Broue



</doc>
<doc id="721671" url="https://pl.wikipedia.org/wiki?curid=721671" title="Brout-Vernet">
Brout-Vernet



</doc>
<doc id="721672" url="https://pl.wikipedia.org/wiki?curid=721672" title="Bruffiere">
Bruffiere



</doc>
<doc id="721674" url="https://pl.wikipedia.org/wiki?curid=721674" title="Bruguieres">
Bruguieres



</doc>
<doc id="721676" url="https://pl.wikipedia.org/wiki?curid=721676" title="Bruyeres">
Bruyeres



</doc>
<doc id="721677" url="https://pl.wikipedia.org/wiki?curid=721677" title="Bruyeres-et-Montberault">
Bruyeres-et-Montberault



</doc>
<doc id="721678" url="https://pl.wikipedia.org/wiki?curid=721678" title="Bruyeres-le-Chatel">
Bruyeres-le-Chatel



</doc>
<doc id="721679" url="https://pl.wikipedia.org/wiki?curid=721679" title="Bruyeres-sur-Fere">
Bruyeres-sur-Fere



</doc>
<doc id="721680" url="https://pl.wikipedia.org/wiki?curid=721680" title="Bruyeres-sur-Oise">
Bruyeres-sur-Oise



</doc>
<doc id="721681" url="https://pl.wikipedia.org/wiki?curid=721681" title="Mechanizm refleksji">
Mechanizm refleksji

Mechanizm refleksji – pojęcie z dziedziny informatyki oznaczające proces, dzięki któremu program komputerowy może być modyfikowany w trakcie działania w sposób zależny od własnego kodu oraz od zachowania w trakcie wykonania. Paradygmat programowania ściśle związany z mechanizmem refleksji to "programowanie refleksyjne".
Refleksja pozwala w łatwy sposób zarządzać kodem tak, jakby był danymi. Używa się jej najczęściej do zmieniania standardowego zachowania już zdefiniowanych metod lub funkcji, a także do tworzenia własnych konstrukcji semantycznych modyfikujących język. Z drugiej strony kod wykorzystujący refleksję jest mniej czytelny i nie pozwala na sprawdzenie poprawności składniowej i semantycznej w trakcie kompilacji (niewygodne śledzenie błędów).
Ciekawym przykładem mechanizmu refleksji są języki programowania, w których każdy element kodu źródłowego reprezentowany jest strukturami danych dostępnymi dla programisty. Nazywamy je językami homoikonicznymi, a kod źródłowy ich programów jest w istocie danymi. Od decyzji programisty zależy, które jego fragmenty będą wartościowane, a które traktowane jak wartości stałe niewymagające obliczeń. Proces ten może być wielokierunkowy, np. część kodu źródłowego może zostać potraktowana jak dane, przekształcona, a następnie znów wartościowana – w ten sposób działają tzw. makra składniowe w dialektach języka Lisp.
Mechanizm refleksji jest najczęściej spotykany w językach wysokiego poziomu, zwykle opartych na maszynie wirtualnej.
Przykłady.
C#.
Poniższy przykład demonstruje użycie refleksji w języku C Sharp używając pakietu System.Reflection
//bez refleksji
Foo foo = new Foo();
foo.hello();
//z użyciem refleksji
var type = Type.GetType("namespace.Foo"); // string powinien zawierać namespace naszej klasy
var foo = Activator.CreateInstance(type); // inicjacja obiektu określonego typu
MethodInfo inf = type.GetMethod("hello");
inf.Invoke(foo); // jako drugi parametr metoda Invoke przyjmuje tablicę Object[] są to parametry metody hello.
Objective-C.
Poniższy przykład demonstruje użycie refleksji w języku Objective-C
// bez refleksji
Foo *foo = [[Foo alloc] init];
[foo hello];
[foo release];
// z refleksją
id foo = [[NSClassFromString(@"Foo") alloc] init];
SEL selector = NSSelectorFromString(@"hello");
[foo performSelector:selector];
[foo release];
Java.
Poniższy przykład w [[Java|języku Java]] wykorzystuje pakiet java.lang.reflect.
 // bez refleksji
 Foo foo = new Foo();
 foo.hello();
 // z refleksją
 Class cl = Class.forName("Foo");
 Method method = cl.getMethod("hello");
 method.invoke(cl.newInstance());
Oba fragmenty tworzą instancję klasy codice_1, następnie wywołują metodę codice_2 tej klasy. Różnica polega na tym, że w pierwszym fragmencie nazwa klasy i metody są częścią kodu źródłowego, podczas gdy w drugim fragmencie możliwe jest przeniesienie ich do zmiennych, których wartość jest ustalana w czasie wykonania kodu.
Mechanizm refleksji pozwala także na zdobywanie informacji o klasach w trakcie wykonania programu. W poniższym przykładzie Klasa codice_3 sprawdza jaki jest typ zwracany przez metody klasy codice_4.
public class Bar {
 public String fun(Integer i) {
 return "0" + i + ", zglos sie!";
import static java.lang.System.out;
import java.lang.reflect.*;
public class Main {
 public static void main(String[] args) throws Exception {
 String className = "Bar";
 Class c = Class.forName(className);
 Method[] methodArr = c.getDeclaredMethods();
 for (Method m : methodArr) {
 out.print("Klasa " + className + " ma metode '" + m.getName() + "'");
 out.println(" ktora zwraca wartosc typu " + m.getReturnType());
Ruby.
Przykład w [[Ruby (język programowania)|języku Ruby]], który dodaje metodę klasową codice_5, pozwalającą zaznaczyć, że dana funkcja składowa klasy ma być wykonywana tylko raz. [[Podprogram]] modyfikuje kod oznaczonych metod w taki sposób, że nadaje im nową nazwę. Pod starą nazwą umieszcza nową metodę, która buforuje wartość zwracaną przez pierwotnie zdefiniowaną funkcję, tym samym pozwalając się jej wykonać tylko raz.
class Date
 class « self
 def once(*ids) # :nodoc: -- restricted
 for id in ids
 module_eval «-"end;"
 private :__#{id.object_id}__
 def #{id.to_s}(*args)
 @__ca__[#{id.object_id}] ||= __#{id.object_id}__(*args)
 end
 end;
 end
 end
 private :once
 end
end
Inny przykład to rozszerzenie możliwości języka o konstrukcję automatycznie kasującą zawartość wskazanych przez programistę buforów, jeśli uruchomione zostaną wyszczególnione metody. Zadaniem metaprogramu jest tu również opakowanie metod, jednak zapamiętywane są identyfikatory ich obiektów a nie identyfikatory obiektów ich symbolicznych nazw. Metaprogram zawarto w przykładowym module codice_6, który można pobrać z serwisu [[GitHub]]. Domieszkując ten moduł możemy korzystać z dodatkowych metod klasowych pozwalających na stosowanie w kodzie klauzul codice_7 i codice_8:
require 'bufferaffects' # http://gist.github.com/88178
class Main
 # domieszkowanie modułu
 extend BufferAffects
 # metoda opróżniająca wykorzystywany bufor
 buffers_reset_method :reset_path_buffer
 # pola które po zmianie powinny wpływać na
 # zawartość bufora
 attr_affects_buffers :subpart
 # standardowe akcesory pól
 attr_accessor :subpart, :otherpart
 # metoda opróżniająca bufor
 def reset_path_buffer(name)
 @path = nil
 p "uruchomiono reset dla #{name}"
 end
 # metoda z buforowanym wyjściem
 def path
 @path ||= @subpart.to_s + @otherpart.to_s
 end
end
obj = Main.new
obj.subpart = 'test'
p obj.path
obj.subpart = '1234'
p obj.path
Linki zewnętrzne.
[[Kategoria:Programowanie komputerów]]

</doc>
<doc id="721682" url="https://pl.wikipedia.org/wiki?curid=721682" title="Bruere-Allichamps">
Bruere-Allichamps



</doc>
<doc id="721683" url="https://pl.wikipedia.org/wiki?curid=721683" title="Bruere-sur-Loir">
Bruere-sur-Loir



</doc>
<doc id="721684" url="https://pl.wikipedia.org/wiki?curid=721684" title="Breches">
Breches



</doc>
<doc id="721687" url="https://pl.wikipedia.org/wiki?curid=721687" title="Breres">
Breres



</doc>
<doc id="721689" url="https://pl.wikipedia.org/wiki?curid=721689" title="Breves">
Breves



</doc>
<doc id="721691" url="https://pl.wikipedia.org/wiki?curid=721691" title="Breal-sous-Montfort">
Breal-sous-Montfort



</doc>
<doc id="721692" url="https://pl.wikipedia.org/wiki?curid=721692" title="Breal-sous-Vitre">
Breal-sous-Vitre



</doc>
<doc id="721693" url="https://pl.wikipedia.org/wiki?curid=721693" title="Breancon">
Breancon



</doc>
<doc id="721694" url="https://pl.wikipedia.org/wiki?curid=721694" title="Breau">
Breau

Osoby:
Zobacz też:

</doc>
<doc id="721695" url="https://pl.wikipedia.org/wiki?curid=721695" title="Breau-et-Salagosse">
Breau-et-Salagosse



</doc>
<doc id="721696" url="https://pl.wikipedia.org/wiki?curid=721696" title="Breaute">
Breaute



</doc>
<doc id="721698" url="https://pl.wikipedia.org/wiki?curid=721698" title="Breban">
Breban



</doc>
<doc id="721699" url="https://pl.wikipedia.org/wiki?curid=721699" title="Brecey">
Brecey



</doc>
<doc id="721700" url="https://pl.wikipedia.org/wiki?curid=721700" title="Brechamps">
Brechamps



</doc>
<doc id="721703" url="https://pl.wikipedia.org/wiki?curid=721703" title="Brecy-Brieres">
Brecy-Brieres



</doc>
<doc id="721705" url="https://pl.wikipedia.org/wiki?curid=721705" title="Bree-les-Bains">
Bree-les-Bains



</doc>
<doc id="721706" url="https://pl.wikipedia.org/wiki?curid=721706" title="Breel">
Breel



</doc>
<doc id="721707" url="https://pl.wikipedia.org/wiki?curid=721707" title="Bregnier-Cordon">
Bregnier-Cordon



</doc>
<doc id="721708" url="https://pl.wikipedia.org/wiki?curid=721708" title="Bregy">
Bregy



</doc>
<doc id="721709" url="https://pl.wikipedia.org/wiki?curid=721709" title="Brehain">
Brehain



</doc>
<doc id="721710" url="https://pl.wikipedia.org/wiki?curid=721710" title="Brehain-la-Ville">
Brehain-la-Ville



</doc>
<doc id="721711" url="https://pl.wikipedia.org/wiki?curid=721711" title="Brehal">
Brehal



</doc>
<doc id="721712" url="https://pl.wikipedia.org/wiki?curid=721712" title="Brehan">
Brehan



</doc>
<doc id="721713" url="https://pl.wikipedia.org/wiki?curid=721713" title="Brehand">
Brehand



</doc>
<doc id="721714" url="https://pl.wikipedia.org/wiki?curid=721714" title="Brehemont">
Brehemont



</doc>
<doc id="721715" url="https://pl.wikipedia.org/wiki?curid=721715" title="Breheville">
Breheville



</doc>
<doc id="721716" url="https://pl.wikipedia.org/wiki?curid=721716" title="Brelidy">
Brelidy



</doc>
<doc id="721717" url="https://pl.wikipedia.org/wiki?curid=721717" title="Breles">
Breles



</doc>
<doc id="721718" url="https://pl.wikipedia.org/wiki?curid=721718" title="Bremoncourt">
Bremoncourt



</doc>
<doc id="721719" url="https://pl.wikipedia.org/wiki?curid=721719" title="Bremontier-Merval">
Bremontier-Merval



</doc>
<doc id="721720" url="https://pl.wikipedia.org/wiki?curid=721720" title="Bremoy">
Bremoy



</doc>
<doc id="721721" url="https://pl.wikipedia.org/wiki?curid=721721" title="Bremur-et-Vaurois">
Bremur-et-Vaurois



</doc>
<doc id="721722" url="https://pl.wikipedia.org/wiki?curid=721722" title="Bremenil">
Bremenil



</doc>
<doc id="721724" url="https://pl.wikipedia.org/wiki?curid=721724" title="Brenaz">
Brenaz



</doc>
<doc id="721725" url="https://pl.wikipedia.org/wiki?curid=721725" title="Brenod">
Brenod



</doc>
<doc id="721726" url="https://pl.wikipedia.org/wiki?curid=721726" title="La Breole">
La Breole



</doc>
<doc id="721728" url="https://pl.wikipedia.org/wiki?curid=721728" title="Brery">
Brery



</doc>
<doc id="721732" url="https://pl.wikipedia.org/wiki?curid=721732" title="Bretigny-sur-Orge">
Bretigny-sur-Orge



</doc>
<doc id="721733" url="https://pl.wikipedia.org/wiki?curid=721733" title="Brevainville">
Brevainville



</doc>
<doc id="721734" url="https://pl.wikipedia.org/wiki?curid=721734" title="Breval">
Breval



</doc>
<doc id="721735" url="https://pl.wikipedia.org/wiki?curid=721735" title="Brevands">
Brevands



</doc>
<doc id="721737" url="https://pl.wikipedia.org/wiki?curid=721737" title="Breviandes">
Breviandes



</doc>
<doc id="721740" url="https://pl.wikipedia.org/wiki?curid=721740" title="Breville-sur-Mer">
Breville-sur-Mer



</doc>
<doc id="721743" url="https://pl.wikipedia.org/wiki?curid=721743" title="Brevilly">
Brevilly



</doc>
<doc id="721746" url="https://pl.wikipedia.org/wiki?curid=721746" title="Brevonnes">
Brevonnes



</doc>
<doc id="721747" url="https://pl.wikipedia.org/wiki?curid=721747" title="Brexent-Enocq">
Brexent-Enocq



</doc>
<doc id="721748" url="https://pl.wikipedia.org/wiki?curid=721748" title="Breziers">
Breziers



</doc>
<doc id="721749" url="https://pl.wikipedia.org/wiki?curid=721749" title="Brezilhac">
Brezilhac



</doc>
<doc id="721750" url="https://pl.wikipedia.org/wiki?curid=721750" title="Brezins">
Brezins



</doc>
<doc id="721753" url="https://pl.wikipedia.org/wiki?curid=721753" title="Breze">
Breze

Geografia.
Austria.
Słoweńska nazwa miejscowości:

</doc>
<doc id="721754" url="https://pl.wikipedia.org/wiki?curid=721754" title="Bremes">
Bremes



</doc>
<doc id="721755" url="https://pl.wikipedia.org/wiki?curid=721755" title="Bru">
Bru



</doc>
<doc id="721756" url="https://pl.wikipedia.org/wiki?curid=721756" title="Brulain">
Brulain



</doc>
<doc id="721758" url="https://pl.wikipedia.org/wiki?curid=721758" title="Brulatte">
Brulatte



</doc>
<doc id="721759" url="https://pl.wikipedia.org/wiki?curid=721759" title="Brulon">
Brulon



</doc>
<doc id="721760" url="https://pl.wikipedia.org/wiki?curid=721760" title="Bubertre">
Bubertre



</doc>
<doc id="721763" url="https://pl.wikipedia.org/wiki?curid=721763" title="Teodor Potocki (1730–1812)">
Teodor Potocki (1730–1812)

Teodor Potocki herbu Pilawa (ur. 10 sierpnia 1730 , zm. 8 sierpnia 1812) – poseł, konfederat barski, generał-major artylerii w latach 1789-1790, wojewoda bełski w 1791 roku, starosta olsztyński i smotrycki.
Życiorys.
Syn Jana, kasztelana bracławskiego i Konstancji Daniłowicz.
Był wnukiem Józefa Stanisława, bratem Joachima Karola, ojcem Adama, pułkownika wojsk polskich Księstwa Warszawskiego.
Ożenił się z Karoliną Sapiehówną, córką Aleksandra Michała Sapiehy w 1775.
Drugą jego żoną była Kordula Maria Komorowska, siostra Gertrudy, córka Jakuba Komorowskiego, którą poślubił w 1788.
Posiadał majątki ziemskie: Smotrycz, Horodenka, Sawińce. 
Poseł ziemi halickiej na sejm 1761 roku. Poseł województwa podlaskiego na sejm 1762 roku. Poseł na sejm 1766 roku z województwa podolskiego. Marszałek podolski w konfederacji radomskiej. W załączniku do depeszy z 2 października 1767 do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na sejmie 1767 roku, poseł województwa podolskiego na sejm 1767 roku.Członek konfederacji Andrzeja Mokronowskiego w 1776 roku i poseł na sejm 1776 roku z województwa podolskiego. Był członkiem konfederacji Sejmu Czteroletniego. 
W czasie wojny polsko-austriackiej 1809 roku gen. Aleksander Rożniecki powierzył mu stanowisko prezesa "dozoru" Stanów Krajowych, dając mu do pomocy Franciszka Młockiego, jako wiceprezesa, i 5 konsyliarzy.
W 1767 roku. Za zasługi został odznaczony Orderem Orła Białego 28 maja 1790 roku. W 1783 roku został kawalerem Orderu Świętego Stanisława.

</doc>
<doc id="721764" url="https://pl.wikipedia.org/wiki?curid=721764" title="Robyn Miller">
Robyn Miller

Robyn Charles Miller (ur. 6 sierpnia 1966 w Dallas w stanie Teksas) – projektant gier komputerowych i kompozytor.
Życiorys.
Założył studio Cyan Worlds (pierwotnie Cyan) razem ze swoim bratem Randem Millerem. Po produkcji kilku przygodowych „światów” dla dzieci, bracia odnieśli duży sukces po wypuszczeniu na rynek gry komputerowej "Myst". Po skończeniu "", Robyn Miller opuścił Cyan, by poświęcić się interesom niezwiązanym z grami, zakładając firmę produkcyjną Land od Point.
Robyn Miller znany jest głównie ze swojego wkładu w reżyserię i projekt światów zaprezentowanych w "Myst" i "", tworząc ścieżkę dźwiękową do tych gier. Bierze udział w projekcie muzycznym "Ambo".
Dyskografia.
Jako kompozytor:
Jako członek Ambo:

</doc>
<doc id="721770" url="https://pl.wikipedia.org/wiki?curid=721770" title="Michel Ancel">
Michel Ancel

Michel Ancel (wymowa , ur. 29 marca 1972 w Monako) − francuski reżyser i projektant gier komputerowych, pracujący w przedsiębiorstwie Ubisoft. Kawaler Orderu Sztuki i Literatury.
Początkowo pracował w charakterze ilustratora gier komputerowych autorstwa Nicolasa Choukrouna, jednak sławę zdobył jako realizator utrzymanej w realiach fantasy gry platformowej "Rayman" (1995), która doczekała się licznych sequeli oraz rebootów, w tym nadzorowanych osobiście przez Ancela utworów "" (1999), "Rayman Origins" (2011) oraz "Rayman Legends" (2013). Projektant zasłużył się również jako twórca dziennikarskiej gry "Beyond Good &amp; Evil" (2004) oraz adaptacji filmu Petera Jacksona "King Kong" (2005).
Gry Ancela, przeważnie pozytywnie odbierane przez krytyków, wykazują estetycznie podobieństwo do filmów Walta Disneya oraz Studia Ghibli. Projektant dosłużył się miana „francuskiego Shigeru Miyamoto”, choć odrzucał powinowactwa z japońskim twórcą. Twórca "Raymana" starał się w trakcie swojej kariery tworzyć produkcje spokrewnione estetycznie ze sztuką filmową, aczkolwiek nie nadużywał przerywników filmowych, sprawę światotwórstwa pozostawiając spontaniczności graczy.
Życiorys.
Michel Ancel urodził się 29 marca 1972 roku w Monako. Jego ojciec, Jean-Claude Ancel, był wówczas żołnierzem Armii Francuskiej, natomiast matka, Brigitte Ancel, pochodziła z Algierii. Ancel miał troje rodzeństwa: starszą siostrę Sophie, młodszą siostrę Isabelle oraz brata Philippe’a. W 1977 roku rodzina Ancela przeprowadziła się do Lyonu, jednak ze względu na nieprzyjazne sąsiedztwo w 1980 roku zmieniła miejsce pobytu na Nancy, a w 1983 roku przeniosła się do Tunisu. Wówczas Ancel po raz pierwszy zapoznał się z grami wideo, otrzymując od ojca Atari 2600. W wieku 14 lat Ancel i jego rodzina wrócili do Francji, gdyż nie sprzyjała im sytuacja polityczna (zamach stanu w Tunezji).
Młody Ancel przejawiał coraz większe zainteresowanie popkulturą. Wielki wpływ nań wywarły filmy "Midnight Express" oraz "Łowca androidów", a także album muzyczny "The Wall" zespołu Pink Floyd oraz trylogia literacka "Władca Pierścieni". Najwięcej jednak Michel Ancel zawdzięczał wujowi, który był z pochodzenia Beduinem i który wpoił mu zainteresowanie przyrodą oraz ekologią.
Pierwsze projekty (1987−1992).
W 1987 roku Michel Ancel, osiadłszy w Montpellier, otrzymał swój pierwszy komputer – Atari ST. Zainteresowany możliwościami tej maszyny przyszły twórca "Raymana" spędził sporo czasu na wertowaniu magazynów specjalistycznych i programowaniu w języku BASIC. W 1988 roku Ancel nawiązał współpracę z Nicolasem Choukrounem, pracownikiem studia Lankhor. Na potrzeby planowanej przez Choukrouna gry zręcznościowej pod tytułem "Mechanic Warriors" Ancel wykonał drobiazgową oprawę graficzną, jednak dobrze zapowiadający się projekt został zarzucony przez Lankhor na rzecz priorytetowej gry przygodowej "Maupiti Island" (1990), a próba sprzedania go wydawnictwu Ére Informatique zakończyła się niepowodzeniem.
Tymczasem rozwijające się wydawnictwo Ubisoft poszukiwało obiecujących twórców. 1 marca 1989 roku Choukroun i Ancel podpisali z szefostwem Ubisoftu kontrakt na realizację gry "The Intruder". Jakkolwiek kontakt pomiędzy nimi był utrudniony (Choukroun wyjechał do Paryża), Ancel regularnie dostarczał programiście dyskietki z plikami zawierającymi oprawę graficzną. W założeniu "The Intruder" miał być parodią strzelanek w stylu "R-Type" i w takim też stylu został wykonany. Ubisoft wydał grę w listopadzie 1989 roku, nie poświęcając jej szczególnej uwagi, w wyniku czego "The Intruder" cieszył się skromnymi wynikami sprzedaży.
Właściciele Ubisoftu, bracia Guillemot, nie zapomnieli jednak o debiucie Ancela. Na ich prośbę Ancel wyruszył do Bretanii, gdzie zapoznał się z pracownikami wytwórni w zamku znajdującym się w miejscowości Carentoir. Po spotkaniu został formalnie ogłoszony pracownikiem Ubisoftu, co pozwoliło mu uniezależnić się materialnie od rodziców i opuścić liceum. Kontynuował współpracę z Choukrounem, która zaowocowała stworzeniem gry logicznej "The Teller", do której ponownie wykonał oprawę graficzną. Gdy ukazała się ona na Atari ST jesienią 1990 roku, zebrała pozytywne recenzje w specjalistycznej prasie, lecz nie odniosła sukcesu komercyjnego.
8 czerwca 1990 roku kierownictwo Ubisoftu podpisało z Choukrounem i Ancelem kontrakt na stworzenie kolejnej gry pod tytułem "Pick 'n Pile." Choukroun wprawdzie przedtem zaprogramował ją sam, jednak jego projektowi bez odpowiedniej oprawy graficznej brakowało odpowiedniej finezji. Ancel zaprojektował grafikę, po czym obaj współpracownicy podpisali kontrakty na dwa kolejne utwory, "Le Jeu de Bêtes" oraz "Adam et Eve". Jednakże w realizacji obu gier twórcom przeszkodziła konieczność zmiany siedziby, gdyż zamek w Carentoir został uznany za zabytek historyczny. Tę niedogodność zrekompensowało Ancelowi podpisanie stałej umowy o pracę z Ubisoftem na początku 1991 roku.
Przyszły projektant "Raymana" musiał się przeprowadzić do nowej siedziby w Redon, gdzie brał między innymi udział w tworzeniu adaptacji "Gwiezdnych wojen" na Game Boya. W międzyczasie zapoznał się z grą Érica Chahiego pod tytułem "Another World", będąc pod wielkim wrażeniem tego w zasadzie indywidualnego projektu. Gdy szefostwo Ubisoftu zażądało od swoich nowych pracowników przeniesienia się do Paryża, Ancel wypowiedział umowę o pracę, argumentując swoją decyzję brakiem satysfakcji z tworzenia adaptacji.
"Rayman" (1995).
Rezygnacja ze stałej pracy dla Ubisoftu nie oznaczała, że Ancel zrezygnował ze współpracy z wytwórnią. Pracował nad własnym projektem, który wykorzystywałby technikę animacji obiektów zwaną "ray castingiem", tzn. symulującą przestrzeń trójwymiarową za pośrednictwem dwuwymiarowych obiektów. Stąd wzięła się późniejsza nazwa postaci, która miała być głównym bohaterem własnej gry Ancela: Rayman. Przyszłe dzieło Ancela przejawiało sporą inspirację kreskówkowym stylem filmów animowanych, a w kwestii rozgrywki miało przypominać bardziej "Ghosts 'n Goblins" aniżeli "Mario Bros." Podstawowa różnica pomiędzy "Raymanem" a grami o wąsatym hydrauliku polegała na tym, że w utworze Ancela umiejętności bohater nabywał stopniowo, w miarę zaliczania kolejnych etapów rozgrywki. Celem gracza było pokonanie tajemniczego Mr. Darka, który porywał świetliki (nazywane w grze Electoonami), a w kulminacyjnej fazie gry uprowadzał wróżkę Betillę towarzyszącą Raymanowi w części poziomów.
Gotowy dokument z projektem gry Ancel przyniósł w 1992 roku do siedziby Ubisoftu. Projekt został przyjęty z aprobatą, a Ancel – mianowany jego reżyserem. Asystował mu współtwórca głównej postaci, Frédéric Houde, który pozostał jego wieloletnim współpracownikiem. "Rayman", którego premiera odbyła się jesienią 1995 roku (po trzyletnim okresie produkcyjnym) w wersji na konsolę PlayStation, został pozytywnie przyjęty zarówno przez graczy, jak i recenzentów. Zgodnie z szacunkami FNAC produkcja studia sprzedała się w nakładzie 400 000 egzemplarzy.
"Rayman 2" i "Tonic Trouble" (1999).
Gdy w 1996 roku Nintendo wydało swoją trójwymiarową grę platformową pod tytułem "Super Mario 64", celem Ancela stało się stworzenie kontynuacji "Raymana" o podobnej mechanice. Realizowany w studiu Ubisoft Montpellier projekt trójwymiarowego "" ponownie Ancel objął swoim kierownictwem – tym razem jako dyrektor artystyczny. Równocześnie trwały prace nad również trójwymiarową grą "Tonic Trouble", której pomysłodawcami byli Ancel, Houde i Serge Hascoët. "Tonic Trouble" oraz "Rayman 2" ukazały się w tym samym roku – 1999 – jednak ich odbiór był różny. "Rayman 2" poszerzał mitologię franczyzy o nowe postacie, w tym gapowatego towarzysza protagonisty, Globoksa, a oś fabularna gry skupiała się wokół ratowania świata przed grupą najeźdźców zwanych Robopiratami. "Rayman 2" spotkał się z powszechnym zachwytem zarówno w anglojęzycznej prasie, jak i w kraju produkcji, gdzie lokalne pismo „Génération 4” uznało go za „jedną z najlepszych gier platformowych na komputery osobiste”. Natomiast "Tonic Trouble", której bohater Ed miał za zadanie przywrócić w swoim świecie ład zmącony przez swoją nieostrożność, została chłodniej przyjęta przez branżowe media; Ben Stahl z portalu GameSpot twierdził, iż „jeśli ta gra zostanie zapamiętana, to tylko dlatego, że nie jest to "Rayman 2"”.
"Beyond Good &amp; Evil" (2004).
Uniwersum "Raymana" rozrastało się o kolejne części (w tym "Rayman M" oraz ""), jednakże Ancel nie brał bezpośredniego udziału w ich powstawaniu. Zamiast tego skupił uwagę na produkcji kolejnej trójwymiarowej gry akcji, której akcja toczyła się w społeczeństwie autorytarnym. Jego włodarze argumentują swoje represje koniecznością obrony przed Obcymi. Główna bohaterka "Beyond Good &amp; Evil", dziennikarka Jade, wespół z knurem imieniem Pey'j, próbuje dociec prawdziwych przyczyn istnienia reżimu wojskowego. "Beyond Good &amp; Evil" nie tylko zawierała w sobie aluzje do niepokojów społecznych powstałych po zamachach z 11 września 2001 roku, ale również kryła w sobie ton anarchiczny. Choć gra nie odniosła sukcesu komercyjnego, powszechnie chwalono ją zarówno za oprawę graficzną oraz historię. David Adams z portalu IGN pisał, że zawarta w "Beyond Good &amp; Evil" „tematyka korupcji panującej w wojsku i mediach jest zaskakująco wyrafinowana i istotna”.
"King Kong" (2005).
Jeszcze w styczniu 2004 roku Michel Ancel spotkał się z nowozelandzkim reżyserem Peterem Jacksonem, który reżyserował remake filmu "King Kong" (1933) Meriana C. Coopera i Ernesta Schoedsacka. Planowana była realizacja gry komputerowej na podstawie filmu, a Jackson spodziewał się, że zadaniu temu podoła Ancel jako reżyser gry. Ludyczny "King Kong" osadzał się na pomyśle, aby opowiedzieć akcję gry z dwóch różnych punktów widzenia: słabego fizycznie Jacka Driscolla oraz tytułowego goryla. Jednocześnie adaptacja filmu pozbawiona była tradycyjnych przerywników filmowych, a wydarzenia z pierwowzoru renderował sam silnik graficzny. Gra "King Kong" spotkała się z pozytywnym odbiorem ze strony recenzentów.
Powrót do serii "Rayman".
Podczas gdy Ubisoft produkował nowe gry na licencji "Raymana", takie jak "" ("Rayman contre les Lapins Crétins", 2006), Ancel przymierzał się do stworzenia kontynuacji "King Konga" oraz kolejnego projektu związanego z franczyzą "Raymana". Jednakże gra "Rayman Adventures", którą planował reżyser, została zawieszona w związku z produkcją "Szalonych Kórlików", z czego projektant był niezadowolony. Dopiero w 2009 roku Ancel otrzymał pozwolenie od Ubisoftu na realizację gry, która stanowiłaby powrót do korzeni serii. "Rayman Origins," której reżyserem był Ancel, miała na celu przetworzenie ikonicznych elementów serii w nową całość, z klamrą kompozycyjną w postaci snu głównych bohaterów. Gra umożliwiła graczom rozgrywkę w trybie wieloosobowym na jednym ekranie. Równocześnie napędzał ją autorski silnik UbiArt, który pozwalał na tworzenie płynnie animowanych, wielowarstwowych środowisk utrzymanych w estetyce kreskówek.
Na targach Electronic Entertainment Expo w czerwcu 2010 roku pokazany został zwiastun, który prezentował nowy styl animacji, a także narodziny Raymana, który rozwiewał skąpą spódnicę swojej stworzycielki Betilli. Ów kontrowersyjny materiał nie znalazł się w samej treści gry, jednak nimfy (poczynając od Betilli), które Rayman wyzwala, we właściwej grze wciąż były obiektami daleko idącej seksualizacji. Nie zmieniało to jednak faktu, że "Rayman Origins" została bardzo dobrze przyjęta przez media branżowe, a Michel Ancel otrzymał za nią nagrodę BAFTA w kategorii osiągnięcia artystycznego.
W 2013 roku Ancel ukończył również prace nad kolejną częścią serii pod nazwą "Rayman Legends." Produkcja Ubisoft Montpellier, o zarysowanej luźnej fabule, stanowiła ciąg zrytmizowanych poziomów, które – sterując wybraną spośród wielu postaci – gracz ukańczał w takt muzyki. W "Rayman Legends" poszczególne poziomy gracz pokonuje również z pomocą postaci niezależnej, żabopodobnego Murfy’ego. "Rayman Legends" spotkała się z powszechnym uznaniem, zbierając szereg pozytywnych recenzji.
W lipcu 2014 roku Ancel założył nowe studio pod nazwą Wild Sheep, które miało działać przy Ubisofcie. W jego ramach prowadził prace nad osadzoną w realiach prehistorycznych grą "Wild", która na stan z marca 2019 roku była wciąż w trakcie produkcji. Równocześnie pracował także nad grą "Beyond Good &amp; Evil 2", która miała być "prequelem" dla wydarzeń zachodzących w pierwowzorze.
Styl autorski.
Michel Ancel nazywany jest Waltem Disneyem gier komputerowych lub „francuskim Shigeru Miyamoto”, choć osobiście unikał porównań z japońskim twórcą, twierdząc, że w swojej twórczości większą uwagę poświęca światotwórstwu aniżeli rozgrywce. Dla reżysera proces tworzenia gier komputerowych jest podobny do pracy przy filmie, „ze swym określonym językiem, montażem, komponentami”. Ancel, począwszy od "King Konga", nauczył się nie stosować w grach przerywników filmowych, lecz opowiadać historię za pomocą ich mechaniki. Jako wzorzec dla swojej twórczości wskazywał "Ghosts’n Goblins", "Heart of Darkness" oraz "Another World", a z japońskich gier najbardziej przywiązywał uwagę do "Mystical Ninja" (1997)"." Spośród filmów, które najbardziej wpłynęły na estetykę gier Ancela, reżyser wymieniał produkcje Studia Ghibli, przede wszystkim produkcje Hayao Miyazakiego.
Tom Phillips, przeprowadzając wywiad z projektantem, skonstatował: „Dla Ancela liczy się przejrzystość – solidny zespół wokół niego i zaplecze techniczne, które pozwoli mu jak najszybciej i jak najpełniej wyrazić siebie”. Co się zaś tyczy emocji, zdaniem Ancela muszą one wynikać ze spontanicznych działań gracza, a nie z wykalkulowanego scenariusza. Dlatego też według projektanta lepiej jako gra spełnia się "Podróż" (2012) aniżeli produkcje Quantic Dream oraz Naughty Dog. Ponadto Ancel przyrównał proces tworzenia gier komputerowych do organizacji przyjęcia: „Nie chcesz, aby [goście/gracze] zachowywali się dokładnie tak, jak im każesz. Chcesz, aby znajdowali się w odpowiednim środowisku, w którym mogą się bawić i cieszyć się sobą nawzajem”.
Ordery i odznaczenia.
W marcu 2006 roku Michel Ancel wraz z Shigeru Miyamoto oraz Frédérickiem Raynalem otrzymał Order Sztuki i Literatury, będąc jednym z pierwszych francuskich twórców gier komputerowych, którzy zasłużyli na to odznaczenie.

</doc>
<doc id="721777" url="https://pl.wikipedia.org/wiki?curid=721777" title="Niewodnica (rzeka)">
Niewodnica (rzeka)

Niewodnica/Czaplinianka - rzeka na Podlasiu, prawy dopływ rzeki Narew. Według zestawienia Państwowego Rejestru Nazw Geograficznych, rzeka nosi nazwę Czaplinianka, a jej górny bieg ma nazwę Niewodnica.
Rzeka początek swój bierze na podmokłych łąkach w okolicy wsi Kudrycze, wpada do Narwi we wsi Topilec. Jej długość wynosi 32,5 km. Różnica poziomów między źródłem i ujściem 36 m. Szerokość przy ujściu - około 1,8 m.
Nazwa.
Nazwa ma typowe brzmienie zachodniosłowiańskie i oznacza rzekę, w której łowiono ryby niewodami. Po raz pierwszy nazwa rzeki Niewodnica występuje w dokumencie z 1358 roku i ma postać Newothincza. Był to akt księcia Kiejstuta zatwierdzający rozgraniczenie między Litwą i Mazowszem. Następnie nazwa tej rzeki pojawiła się w dokumentach nadania dóbr Choroszcz z lat 1437 i 1441 i miała postać - Nyewodanycza względnie Neywodznicza.
Od tej rzeki wzięły swe nazwy wsie, które w ciągu kilkaset lat nad nią powstawały: 
Dzisiaj człon "Niewodnica" nie występuje w nazwach wielu spośród tych wsi.
Inne czasem używane nazwy tej rzeki to Zalesianka, Czaplanka i Czaplinianka.
Granice.
Niewodnica była rzeką graniczną. Od 1358 roku wzdłuż niej przebiegała granica między Mazowszem i Litwą a w latach 1566-1795 granica między województwem trockim i podlaskim.
Melioracja.
W okresie międzywojennym rozpoczęto meliorację rzeki polegającą tylko na regulacji koryta rzecznego i kopaniu głównego kanału. Do wojny zmeliorowano rzekę od ujścia w Topilcu do wsi Ignatki. Po wojnie meliorację kontynuowano do wsi Lewickie. Nadmierne wyprostowanie koryta rzeki, a przez to jego skrócenie i zwiększenie spadku obniżyły poziom lustra wody niekiedy o 1 m.
Młyny.
Rzeką przepływała woda w ilości wystarczającej do poruszania młynów. Najstarsze znane młyny działały nad Niewodnicą na początku XVI wieku.

</doc>
<doc id="721780" url="https://pl.wikipedia.org/wiki?curid=721780" title="Konstantyn Tencalla">
Konstantyn Tencalla



</doc>
<doc id="721781" url="https://pl.wikipedia.org/wiki?curid=721781" title="Girl Scouts of the USA">
Girl Scouts of the USA

Girl Scouts of the United States of America (GSUSA) to skautowa organizacja dla dziewcząt w USA. Organizacja ta należy do Światowego Stowarzyszenia Przewodniczek i Skautek (WAGGGS).
Siedziba Główna organizacji mieści się w Nowym Jorku, liczy około 20,7 miliona skautek (2005), powstała 12 marca 1912 roku, a za twórcę uważana jest Juliette Gordon Low. Aktualną Naczelniczką skautek jest Kathy Cloninger.

</doc>
<doc id="721782" url="https://pl.wikipedia.org/wiki?curid=721782" title="Joachim Karol Potocki">
Joachim Karol Potocki

Joachim Karol Potocki herbu Pilawa (ur. w Trzebowej, zm. 21 maja 1791 roku) – generał-lejtnant wojsk koronnych w 1758 roku, starosta trembowelski i grybowiecki, rotmistrz znaku pancernego, podczaszy wielki litewski w latach 1763-1780, marszałek konfederacji barskiej województwa bracławskiego w 1768 roku, marszałek województwa bracławskiego w konfederacji radomskiej 1767 roku, komendant Regimentu Dragonów w 1755 roku.
Życiorys.
Syn Jana, kasztelana bracławskiego i Konstancji Sobieskiej, brat Teodora, wojewody bełskiego i generała majora wojsk koronnych. Był wnukiem Józefa Stanisława, dziadkiem Feliksa.
W latach 1734—1735 jako partyzant działał na rzecz Stanisława Leszczyńskiego. Patenty generalskie uzyskał w 1755 i 1758 z tytułu szefostwa regimentem dragonii.
Ożenił się w 1752 roku z Teresą Sapiehą, córką Józefa Franciszka Sapiehy i miał z nią dwie córki. Drugą jego żoną została Anna Salomea Grocholska, córka Marcina Grocholskiego, która poślubił w 1786 roku.
Posiadał majątki: Roś i Trościanica. Wybudował dla dominikanów kościół i klasztor w Morachwie (1772-1786). W latach 1763-1780 był podczaszym wielkim litewskim, później szefem regimentu konnego imienia królowej Jadwigi i regimentarzem konfederacji barskiej. Działał w konfederacji przedbarskiej w Warszawie i we Lwowie, potem jeden z przywódców tego ruchu. W 1768 marszałek konfederacji kilku województw południowo-wschodnich. Pobity przez Rosjan pod Podhajcami, utracił swoje dobra i zbiegł na Mołdawię. Działał za granicą na rzecz konfederacji. W 1770 wspólnie z J. K. Branickim ogłosił manifest o detronizacji Stanisława Augusta i bezkrólewiu w Polsce. W 1779 powrócił do kraju i gospodarował na roli. 
Pochowany w kościele pw. Niepokalanego Poczęcia NMP w Murafie na Podolu o czym świadczy tablica epitafijna zamieszczona tamże. 
Za zasługi został odznaczony Orderem Orła Białego w 1763 roku.

</doc>
<doc id="721785" url="https://pl.wikipedia.org/wiki?curid=721785" title="Gemena">
Gemena

Gemena – miasto w północno-zachodniej części Demokratycznej Republice Konga, w Prowincji Równikowej. W 2004 liczyło ok. 114 tys. mieszkańców.

</doc>
<doc id="721786" url="https://pl.wikipedia.org/wiki?curid=721786" title="Bopfingen">
Bopfingen

Bopfingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, siedziba wspólnoty administracyjnej Bopfingen. Leży w Jurze Szwabskiej, w Härtsfeldzie, ok. 18 km na wschód od Aalen, przy drodze krajowej B29 i linii kolejowej (Aalen–Nördlingen).

</doc>
<doc id="721788" url="https://pl.wikipedia.org/wiki?curid=721788" title="Shane Alexander">
Shane Alexander

Shane William Desmond Alexander (ur. 30 czerwca 1935) – brytyjski arystokrata, najstarszy syn marszałka polnego Harolda Alexandra, 1. hrabiego Alexander of Tunis i lady Margaret Bingham, córki 5. hrabiego Lucan.
Wykształcenie odebrał w Harrow School w Londynie. W 1946 r. wyjechał do Kanady, gdzie jego ojciec został gubernatorem generalnym. Tam kontynuował naukę w Ashbury College w Ottawie. Po zakończeniu edukacji wstąpił do wojska i doszedł do rangi porucznika Irish Guards. Po śmierci ojca w 1969 r. odziedziczył tytuł hrabiego Alexander of Tunis i zasiadł w Izbie Lordów. Zasiadał tam do reformy 1999 r. W latach 1980-1990 był "de facto" dziedzicem tytułu hrabiego Caledon, dopóki 7. hrabiemu nie urodził się syn. W 1980 r. był dyrektorem Pathfinder Financial Corporation w Toronto.
14 lipca 1971 r. poślubił Hilary van Geest, córkę Johna van Geesta. Małżeństwo to nie doczekało się potomstwa i zakończyło się rozwodem w 1976 r.
22 lipca 1981 r. poślubił Davinię Mary Woodhouse (ur. 12 kwietnia 1955), córkę Johna Woodhouse’a, 4. barona Terrington i Suzanne Irwin, córki pułkownika Thomasa Irwina. Shane i Davinia mają razem dwie córki:
Ponieważ lord Alexander nie ma synów, po jego śmierci tytuł przypadnie jego młodszemu bratu, Brianowi, prezenterowi BBC, który jest jedynym dziedzicem tytułu hrabiowskiego. W razie gdyby obaj bracia zmarli nie pozostawiwszy po sobie synów, tytuł hrabiego Alexander of Tunis wygaśnie.
Lord Alexander mieszka obecnie na Wandsworth Common West Side 59 w Londynie.

</doc>
<doc id="721790" url="https://pl.wikipedia.org/wiki?curid=721790" title="Józef Stanisław Potocki">
Józef Stanisław Potocki

Józef Stanisław Potocki herbu Pilawa (zm. 27 lutego 1722 w Heilsbergu) – rotmistrz wojsk koronnych, kasztelan kijowski, kasztelan kamieński.
Życiorys.
Syn Pawła, dworzanina królewskiego i posła, brat: Teodora Andrzeja, prymasa i Stefana, referendarza i marszałka nadwornego koronnego. Był dziadkiem Teodora, wojewody bełskiego i Joachima Karola.
W 1684 roku został rotmistrzem pancernym. Był także kasztelanem: kamienieckim od 1692 oraz kijowskim od 1714 roku. W 1718 roku został wyznaczony senatorem rezydentem. 
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Podpisał "pacta conventa" Augusta II Mocnego w 1697 roku. 
Został pochowany 9 marca 1722 w Springborn.

</doc>
<doc id="721791" url="https://pl.wikipedia.org/wiki?curid=721791" title="Shane William Desmond Alexander, 2. hrabia Alexander of Tunis">
Shane William Desmond Alexander, 2. hrabia Alexander of Tunis



</doc>
<doc id="721793" url="https://pl.wikipedia.org/wiki?curid=721793" title="Ellwangen (Jagst)">
Ellwangen (Jagst)

Ellwangen (Jagst) – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, siedziba wspólnoty administracyjnej Ellwangen (Jagst). na przedpolu Jury Szwabskiej, ok. 12 km na północ od Aalen, przy drodze krajowej B290, autostradzie A7 i linii kolejowej (Ulm–Aschaffenburg).

</doc>
<doc id="721798" url="https://pl.wikipedia.org/wiki?curid=721798" title="Heubach (Badenia-Wirtembergia)">
Heubach (Badenia-Wirtembergia)

Heubach – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalbkreis, siedziba związku gmin Rosenstein. Leży na przedpolu Jury szwabskiej, ok. 15 km na południowy zachód od Aalen.
Współpraca.
Miejscowości partnerskie:

</doc>
<doc id="721799" url="https://pl.wikipedia.org/wiki?curid=721799" title="Raudondvaris">
Raudondvaris



</doc>
<doc id="721801" url="https://pl.wikipedia.org/wiki?curid=721801" title="Lauchheim">
Lauchheim

Lauchheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład związku gmin Kapfenburg. Leży w Jurze Szwabskiej, ok. 12 km na wschód od Aalen, przy drodze krajowej B29 i linii kolejowej Aalen–Nördlingen.

</doc>
<doc id="721803" url="https://pl.wikipedia.org/wiki?curid=721803" title="Legia Zasługi">
Legia Zasługi

Legia Zasługi lub Legia Zasług (ang. "Legion of Merit") – wysokie odznaczenie USA, ustanowione w 1942 roku, przyznawane wojskowym za zasługi podczas pokoju lub wojny. Od 1943 roku obywatele Stanów Zjednoczonych mogą być odznaczeni jedynie najniższym stopniem – pozostałe stopnie nadaje się wyłącznie żołnierzom innych państw. 
Stopnie orderu.
Odznaczenie jest czterostopniowe:
Ustanowiony w 1945 roku Medal Wolności jest niekiedy uważany za odpowiednik "Legii Zasługi" dla osób cywilnych.

</doc>
<doc id="721804" url="https://pl.wikipedia.org/wiki?curid=721804" title="Lotnicze i morskie poszukiwanie i ratownictwo">
Lotnicze i morskie poszukiwanie i ratownictwo

Lotnicze i morskie poszukiwanie i ratownictwo (AMSAR) – bezpłatne ratowanie życia lub zdrowia pasażerów i załóg jednostek pływających, a także innych ludzi w niebezpieczeństwie, w tym znajdujących się blisko brzegu (w odległości kilkuset metrów).
Pomoc udzielana jest przy użyciu śmigłowca, statku ratowniczego lub łodzi ratowniczej, dostarczonej w pobliże miejsca katastrofy drogą lądową, samochodów-amfibii, lub przez założenie systemu lin, ułatwiającego ewakuację osób z wysztrandowanego statku.
Międzynarodowym znakiem ratownictwa morskiego jest czerwony krzyż maltański na białym tle.
Polska.
W Polsce ratowaniem ludzi na morzu zajmują się przede wszystkim dwie instytucje państwowe:
Służba SAR w celu prowadzenia akcji ratowniczych ma do dyspozycji statki ratownicze typu SAR 1500, R17 oraz R27. Ponadto brzegowe stacje ratownictwa morskiego wyposażone są w samochody terenowe ciągnące hybrydowe łodzie ratownicze (ang. RIB, rigid-inflatable boat). W celu prowadzenia akcji zwalczania zagrożeń i zanieczyszczeń na morzu przygotowane są dwa statki – MS "Kapitan Poinc" oraz MS "Czesław 2".
Marynarka Wojenna posiada okręty ratownicze na potrzeby swoich działań oraz dwa typy śmigłowców ratowniczych przystosowanych do pracy na morzu, PZL W-3RM Anakonda oraz Mi-14PS. Dodatkowo Morski Oddział Straży Granicznej wyposażony jest w statki typu SAR 1500, które również mogą być skierowane w rejon akcji ratowniczych na morzu.

</doc>
<doc id="721807" url="https://pl.wikipedia.org/wiki?curid=721807" title="Reprezentanci Polski w piłce nożnej mężczyzn">
Reprezentanci Polski w piłce nożnej mężczyzn

Reprezentanci Polski w piłce nożnej – lista piłkarzy, którzy zagrali w co najmniej jednym meczu reprezentacji Polski w piłce nożnej mężczyzn.
Lista zawiera dane z meczów uznanych za oficjalne przez PZPN (w tym również nieuznawanych przez inne krajowe związki piłkarskie i FIFA). Statystyki w biogramach niektórych piłkarzy mogą się różnić od zawartych poniżej. Stan na 27 marca 2023, po meczu – .

</doc>
<doc id="721808" url="https://pl.wikipedia.org/wiki?curid=721808" title="Lorch (Badenia-Wirtembergia)">
Lorch (Badenia-Wirtembergia)

Lorch – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Leży nad rzeką Rems, ok. 30 km na zachód od Aalen, przy drogach krajowych B29, B297 i linii kolejowej Aalen–Stuttgart.

</doc>
<doc id="721809" url="https://pl.wikipedia.org/wiki?curid=721809" title="Būdvietis">
Būdvietis



</doc>
<doc id="721815" url="https://pl.wikipedia.org/wiki?curid=721815" title="Joseph Perry">
Joseph Perry



</doc>
<doc id="721819" url="https://pl.wikipedia.org/wiki?curid=721819" title="Dr Dre">
Dr Dre



</doc>
<doc id="721820" url="https://pl.wikipedia.org/wiki?curid=721820" title="Asymetria informacji">
Asymetria informacji

Asymetria informacji (ang. "information asymmetry") – pojęcie z zakresu ekonomii; sytuacja, gdy jedna strona transakcji ma więcej informacji o przedmiocie umowy.
Istnienie asymetrii informacji może prowadzić m.in. do negatywnej selekcji (ang. "adverse selection") i pokusy nadużycia (ang. "moral hazard").
Historia.
Pierwszy artykuł wskazujący na ten problem został napisany w roku 1970 przez G. Akerlofa w artykule pt. „The Market of »Lemons«: Quality Uncertainty and the Market Mechanism”, który pokazuje na przykładzie rynku dobrych i złych samochodów, że asymetryczna informacja może doprowadzić do zawodności rynku.
W roku 1973 pojawiła się praca Michaela Spence’a pt. „Job Market Signaling” wprowadzająca pojęcie „sygnalizacji”. W swojej pracy wyróżnia on rynek pracy jako cechujący się asymetryczną informacją. Spence rozważa sytuację zatrudniania pracownika, kiedy pracownik, chcąc udowodnić swoje kompetencje, „sygnalizuje” potencjalnemu pracodawcy swoje umiejętności.
W roku 2001 ekonomiści George A. Akerlof, A. Michael Spence i Joseph E. Stiglitz otrzymali Nagrodę Nobla w dziedzinie ekonomii za analizę rynków z asymetrią informacji.
Implikacje.
Ackerlof w swojej pracy udowadnia, że asymetria informacji może doprowadzić do zaburzeń rynkowych, a nawet do ich całkowitego załamania rynku. Jako przykład podaje rynek samochodów, na którym popyt formula_1 na samochody zależy od ich ceny formula_2 i jakości formula_3 natomiast podaż formula_4 zależy wyłącznie od ceny. Równowaga rynkowa zachodzi, gdy formula_5 Są dwie grupy osób z użytecznościami danymi wzorami:
gdzie:
Niech formula_13 formula_14 i formula_15 to odpowiednio dochód, popyt i podaż formula_16-tej grupy, zakładając, że członkowie grup maksymalizują użyteczność. Jeżeli grupa 1 handluje samochodami, a grupa 2 nie ma ich w ogóle, to popyt na samochody dany jest wzorem:
Grupa 1 ma formula_18 samochodów na sprzedaż z jakością formula_9 między 0 i 2, a grupa druga nic nie sprzedaje, czyli podaż wynosi formula_20 i formula_21 Przy danej cenie formula_22 średnia jakość to formula_23 więc formula_24 Nie ma popytu, w związku z czym rynek nie istnieje.
Przykłady asymetrii informacji.
Pojęcie asymetrycznej informacji można rozszerzyć na inne zdarzenia, a także na więcej niż 2 strony umowy. Przykładem zjawiska niesymetrycznej informacji może być sytuacja, gdy kraj wypowiada wojnę, nie mając pełnej informacji o przeciwniku, jednocześnie przeszacowując szanse na zwycięstwo.
Asymetria informacji może powstawać na wiele sposobów, np. na rynku kapitałowym można wymienić następujące grupy uprzywilejowane:
Przykładem mogą być też urzędy, które agregują ogromne ilości danych, najczęściej ich nie publikując.
Przeciwdziałanie.
Istnieje wiele możliwości zapobiegania efektom asymetrii informacji. Pierwszą z nich jest gwarancja. Rezultatem gwarancji jest przeniesienie ryzyka z konsumenta na sprzedającego.
Drugą możliwością jest marka. Marka nie tylko zapewnia o jakości produktu, ale także daje możliwości reklamacji, jeżeli jakość produktu nie spełni oczekiwań klientów. Znana firma z reguły potrafi szybciej, lepiej i łatwiej (poprzez punkty stacjonarne, autoryzowane serwisy) obsłużyć klienta w potrzebie.
Trzecią opcją są sieci – na przykład restauracyjne lub hotelowe. Przykład ten jest bardzo podobny do marki. Ludzie, znając jakość jedzenia w sieci restauracji, często będą woleli zjeść tam, gdyż jakość w sieci jest dla nich lepsza niż przeciętna jakość jedzenia w nieznanym lokalu. Oczywiście mieszkaniec regionu będzie wiedział, gdzie najlepiej zjeść, ale w przypadku zjazdu na autostradzie sytuacja wygląda inaczej.
Licencja redukuje niepewność. Zawody licencjonowane: lekarze, prawnicy czy profesorowie, odznaczają się certyfikatami/tytułami potwierdzającymi kompetencje. Edukacja i rynek pracy mają swoje własne znaki markowe.
Teoria gier.
Duża część teorii gier bazuje na idei niesymetrycznej informacji. W grze, w której gracze wykonują ruch jednocześnie, nie mają żadnej informacji o tym, co zrobi przeciwnik. Jeżeli występuje, wpływa na metody, jakimi można się posługiwać. Podgrą gry właściwej nie może być drzewo, które przerwałoby zbiory informacyjne. Nie można także wyznaczyć równowagi doskonałej metodą indukcji wstecznej.

</doc>
<doc id="721829" url="https://pl.wikipedia.org/wiki?curid=721829" title="Wuzetka">
Wuzetka

Wuzetka – rodzaj słodkiego ciastka; wyrób cukierniczy w postaci dwóch blatów kakaowego biszkoptu przełożonych marmoladą, bitą śmietaną, wykończony pomadą czekoladową i udekorowany bitą śmietaną. W praktyce w wielu lokalach gastronomicznych bitą śmietanę zastępuje się rozmaitymi kremami.
Nazwa i historia powstania.
Nazwa deseru powstała na przełomie lat 40. i 50. XX wieku, prawdopodobnie od warszawskiej trasy W-Z, w pobliżu której znajdowała się jedna z cukierni. Według innej teorii nazwa „wuzetka” pochodzi od skrótowca: „WZC”, którego rozwinięcie to „wypiek z czekoladą” albo „WZK” czyli „wypiek z kremem”. Inna sugeruje, że nazwa deseru pochodziła od nazwy pierwszego producenta – Warszawskich Zakładów Ciastkarskich (WZC). Według Jarosława Zielińskiego, deser ten powstał w 1949 roku, jego nazwę zaś wymyślono w 1953, w jednej z kawiarni w pobliżu kina „Muranów”. Według Danuty Szmit-Zawieruchy ciastko zostało nazwane na cześć trasy W-Z, podobnie jak kawiarnia „W-Z”, mieszcząca się w budynku kina „Muranów”.
Przepis na wuzetkę nigdy nie został zastrzeżony, co miało pozytywny wpływ na spopularyzowanie ciastka, także poza Warszawą.
Opis.
Bazę pod ciasto biszkoptowe stanowią mąka pszenna, jajka, cukier i kakao. Po dokładnym wymieszaniu składników ciasto jest poddawane obróbce termicznej w temperaturze ok. 180 °C. Po upieczeniu i ostygnięciu ciasto jest nasączane ponczem. Może to być syrop z cukru, cytryny, zapachu rumowego i spirytusu. Górne powierzchnie dolnego (opcjonalnie) i górnego blatu smaruje się cienko marmoladą lub dżemem, a całość przekłada się bitą śmietaną. Górny blat pokrywany jest dodatkowo pomadą czekoladową. Po zastygnięciu pomada powinna być chrupiąca, będzie to więc np. lukier z czekoladą. Według innej metody przygotowania wuzetki, biszkopt nasącza się czekoladą. Na końcu wuzetkę kroi się na kwadratowe kawałki uzyskując w ten sposób ciastka, które dekoruje się „kleksami” z bitej śmietany wyciśniętej ze szprycy.
W kulturze masowej.
Ciastko było stałą pozycją w menu warszawskich kawiarni okresu PRL, co pokazano m.in. w komedii "Miś" (1981) Stanisława Barei. W scenie spotkania Ryszarda Ochódzkiego i jego kochanki w kawiarni obsługująca ich kelnerka oświadcza: „Kawa i wuzetka są obowiązkowe dla każdego. Bijemy się o złotą patelnię“.

</doc>
<doc id="721834" url="https://pl.wikipedia.org/wiki?curid=721834" title="Explorers Club">
Explorers Club



</doc>
<doc id="721841" url="https://pl.wikipedia.org/wiki?curid=721841" title="Don Walsh">
Don Walsh

Don Walsh (ur. 2 listopada 1931 w Berkeley) – amerykański oceanograf, eksplorator mórz i oceanów, oficer Marynarki Wojennej Stanów Zjednoczonych.
Życiorys.
W 1948 wstąpił do US Navy, pozostając w jej szeregach do 1975. W 1954 ukończył United States Naval Academy. Służył przede wszystkim na okrętach podwodnych, z czasem obejmując dowództwo jednego z nich. Przeszedł drogę od marynarza do komandora. Oceanograf i specjalista technologii podmorskich – w 1967 na Texas A&amp;M University uzyskał magisterium, a rok później – doktorat w dziedzinie oceanografii fizycznej.
23 stycznia 1960 wraz z Jacques'em Piccardem w batyskafie „Trieste” zszedł do Głębi Challengera, na dno Rowu Mariańskiego. Jako balastu użyto żelaza, a do wynurzania benzyny. System pokładowy wskazał głębokość 11 521 m, lecz zweryfikowano to później do około 10 912 m. Na dnie Walsh i Piccard byli zaskoczeni widokiem ryb: soli i flądry o długości około 30 cm, jak również krewetek. Według Piccarda: „Dno było czyste i przejrzyste, wolne od glonów tworzących muł”. Na dnie Rowu Mariańskiego woda wywiera ciśnienie 108,6 MPa.
Brał udział w dwudziestu ekspedycjach na Arktyce i dwudziestu pięciu na Antarktydzie. W 1972 Rząd Stanów Zjednoczonych uhonorował go, nadając grani w Arktyce nazwę: „Walsh Spur”, w podziękowaniu za jego dokonania dla narodowych programów USA na tym obszarze.
W 1969 na San Diego State University uzyskał magisterium w dziedzinie nauk politycznych. W latach późniejszych był profesorem inżynierii oceanicznej i dziekanem na Uniwersytecie Południowej Kalifornii. Wykładowca kontraktowy na Uniwersytecie Georgetown. Opublikował ponad 200 artykułów, referatów i innych opracowań dotyczących tematyki morskiej. Zredagował sześć ważnych książek poświęconych tematyce oceanicznej. Poprowadził ponad 1500 wykładów o tematyce oceanicznej w 50. krajach. Doradca techniczny przy produkcjach telewizyjnych i filmowych. Wziął udział w ponad 150. programach, wywiadach radiowych i telewizyjnych. Był członkiem wielu ważnych komisji i komitetów pracujących dla rządu Stanów Zjednoczonych, ONZ, prestiżowych uczelni, instytutów i organizacji na całym świecie, m.in. The Ocean Trust, National Undersea Maritime Agency, International Maritime Inc., Naval Undersea Museum Foundation, The Explorers Club.
Od 1976 prowadzi firmę zajmującą się doradztwem morskim. W 2012 był członkiem zespołu nadzorującego podwodną misję batyskafu „Deepsea Challenger”, w którym 26 marca tegoż roku reżyser filmowy i akwanauta, James Cameron, dotarł do dna Głębi Challengera w Rowie Mariańskim.
Obecnie wraz z żoną, Joan, mieszka niedaleko miejscowości Coquille w stanie Oregon.

</doc>
<doc id="721844" url="https://pl.wikipedia.org/wiki?curid=721844" title="Uniwersytet Pekiński">
Uniwersytet Pekiński

Uniwersytet Pekiński (; ang. "Peking University", "PKU"), w skrócie Beida (北大) – jedna z najstarszych i najlepszych uczelni w Chinach. Założona w 1898 w czasie panowania dynastii Qing jako Cesarski Uniwersytet Pekiński (; ang. "Imperial University of Peking"). W 1912 zmieniono nazwę na Uniwersytet Pekiński.
W chińskich rankingach UP od lat utrzymuje się na szczycie. Uważa się, że jego ukończenie gwarantuje dobrą pracę w biznesie lub chińskiej administracji, dlatego o jedno miejsce ubiega się wielu kandydatów. UP jest również wysoko notowany w azjatyckich i światowych rankingach uczelni. Co roku stypendium na tym uniwersytecie otrzymuje również kilka osób z Polski, które przyjeżdżają do Chin na naukę języka.

</doc>
<doc id="721846" url="https://pl.wikipedia.org/wiki?curid=721846" title="Witelarium">
Witelarium

Witelarium – obszar owarioli owadów, w którym znajdują się szeregowo ułożone, stopniowo wzrastające pęcherzyki jajnikowe.

</doc>
<doc id="721850" url="https://pl.wikipedia.org/wiki?curid=721850" title="Rtęciówka">
Rtęciówka



</doc>
<doc id="721855" url="https://pl.wikipedia.org/wiki?curid=721855" title="Likurg z Aten">
Likurg z Aten

Likurg z Aten (396 - 324 p.n.e.) - mówca ateński, uczeń Platona i Izokratesa, zaliczony do kanonu 10 mówców. Stał na czele stronnictwa amacedońskiego. Z jego inicjatywy wzniesiono - zachowany do dzisiaj - teatr w Atenach oraz zebrano i ustalono tekst tragedii najwybitniejszych ówczesnych poetów. Ze znanych w starożytności 15 mów Likurga zachowała się jedna.

</doc>
<doc id="721861" url="https://pl.wikipedia.org/wiki?curid=721861" title="Rhetra">
Rhetra



</doc>
<doc id="721863" url="https://pl.wikipedia.org/wiki?curid=721863" title="TMD-B">
TMD-B

TMD-B ("ТМБ-Д") – radziecka, przeciwgąsienicowa mina przeciwpancerna.
TMB-D była prostą w masowej produkcji miną z korpusem drewnianym. Skonstruowana została w latach 40. W czasie II wojny światowej masowo produkowana w ZSRR, a po wojnie także w innych krajach (od 1952 roku także w Polsce). Wyprodukowane miny były elaborowane różnymi rodzajami materiałów wybuchowych. Stosowano między innymi amatol, dynammon, amonit, trotyl i kwas pikrynowy. Masa materiału wybuchowego wahała się od 5 do 7 kg (4,7-5,5 kg). Mina była wyposażona w zapalnik naciskowy MW-5. Wybuch od zapalnika do głównego ładunku był przenoszony za pośrednictwem 200 g ładunku trotylu. Po II wojnie światowej miny TMB-D były używane podczas wojny koreańskiej i wietnamskiej. Produkcję min o zbliżonej konstrukcji uruchomiono także w innych krajach Układu Warszawskiego (np. w Czechosłowacji produkowano zbliżoną minę PT-Mi-D).

</doc>
<doc id="721867" url="https://pl.wikipedia.org/wiki?curid=721867" title="Likurg (król Tracji)">
Likurg (król Tracji)

Likurg - w mitologii greckiej król Edomów w Tracji, który sprzeciwiał się wprowadzeniu kultu Dionizosa, za co ten zesłał na niego szaleństwo. Mit stanowi świadectwo ścierania się różnych kultów i religii w starożytnej Grecji.

</doc>
<doc id="721870" url="https://pl.wikipedia.org/wiki?curid=721870" title="Stanisław Nałęcz-Komornicki">
Stanisław Nałęcz-Komornicki



</doc>
<doc id="721872" url="https://pl.wikipedia.org/wiki?curid=721872" title="Trylogia husycka">
Trylogia husycka

Trylogia husycka – nieoficjalna nazwa serii trzech powieści fantastyczno-historycznych napisanych przez Andrzeja Sapkowskiego w latach 2001–2006. Tłem wydarzeń całej serii są wojny husyckie, a głównym bohaterem jest Reynevan (Reinmar z Bielawy).
W skład trylogii wchodzą następujące powieści:
W powieściach, oprócz postaci historycznych, ściśle związanych z opisywanym konfliktem zbrojnym, pojawiają się także osoby z wojnami niezwiązane, takie jak: Jan Gutenberg, Zawisza Czarny z Garbowa czy Mikołaj z Kuzy.
Trylogia husycka została wydana w Polsce także w postaci audiobooka. W nagraniu udział wzięło ponad 100 lektorów, m.in. Krzysztof Gosztyła, Maciej Gudowski, Lesław Żurek, Henryk Talar i Krzysztof Wakuliński Nazywane superprodukcjami ze względu na liczbę aktorów, efekty specjalnie i muzykę, audiobooki te zostały opisane jako „najdłuższe słuchowisko radiowe, jakie kiedykolwiek powstało”.
Bohaterowie.
Bohaterowie fikcyjni:
Bohaterowie historyczni:
Świat przedstawiony.
Wydarzenia w powieści toczą się w późnym średniowieczu (lata 1425-1435, z pewnymi przerwami), głównie na Śląsku. Obok ludzi toczących krwawe wojny religijno-polityczne istnieje fantastyczny świat przesycony magią i alchemią. Wiele potworów żyje wokół ludzkich siedzib: klud­dery, kalkabry czy utopce. Chociaż wszelkie czarnoksięstwo jest karane spaleniem na stosie zarówno przez inkwizycję papieską jak i husytów, to jednak wielu ludzi potrafi w tajemnicy sporządzać eliksiry o niesamowitych właściwościach lub przygotowywać amulety, a alchemicy w miastach tworzą konfraternie działające pod przykrywką aptek.

</doc>
<doc id="721885" url="https://pl.wikipedia.org/wiki?curid=721885" title="Stopnie w karate">
Stopnie w karate

Stopnie w karate można podzielić przede wszystkim na "stopnie uczniowskie" kyū oraz "stopnie mistrzowskie" dan.
Tradycyjne karate okinawańskie przywiązywało znikomą wagę do stopni. Najczęściej stosowane rozróżnienia dotyczyły podziału na:
Z uwagi na rozpowszechnienie się karate poza Japonią, a także ponieważ tę sztukę walki zaczęli uprawiać także zwykli ludzie, którzy po prostu chcieli amatorsko uprawiać jakiś sport, a nie poświęcać swoje życie rozwojowi sztuki, pojawiła się potrzeba stworzenia wymagań egzaminacyjnych i dania amatorom możliwości szybszego awansu (by nie zniechęcali się zbytnio do treningu). Było to szczególnie istotne w ramach stopni dla początkujących, którzy nie chcieli czekać wielu lat, aby zdobyć brązowy pas. 
W ramach poszczególnych stylów karate podziały nastąpiły różnie. Jedyną cechą wspólną kolorów pasów wydaje się pozostawienie "czarnego pasa" dla wyróżniania mistrza, oraz "brązowego pasa" dla zaawansowanych adeptów. Także liczba stopni uczniowskich kyū waha się pomiędzy stylami od sześciu aż do nawet dwunastu.
Ashihara Karate.
W stylu Ashihara Karate wyróżnia się następującą gradację pasów
uczniowskich:
Gōjū-ryū.
W stylu Gōjū-ryū wyróżnia się następującą gradację pasów uczniowskich:
Gōsoku-ryū.
W stylu gōsoku-ryū wyróżnia się następującą gradację pasów uczniowskich:
Kyokushin.
W stylu kyokushin w federacji "kyokushinkan" wyróżnia się następującą gradację pasów uczniowskich:
Stopnie dla dzieci poniżej 14 roku życia:
Oyama.
W stylu oyama wyróżnia się następującą gradację pasów uczniowskich:
Wymagania od 14 lat:
Wymagania do 14 lat:
Stopnia mistrzowskie:
Seidō.
W stylu seidō wyróżnia się następującą gradację pasów uczniowskich:
Dzieci do 14 roku życia obowiązkowo mają przehaftowany pas na całej długości białą wstążką.
Shōtōkan.
W stylu shōtōkan w Polskim Związku Karate, Polskim Związku Karate Tradycyjnego oraz Polskiej Federacji Karate Sportowego wyróżnia się następującą gradację pasów uczniowskich:
Lecz w Wielkiej Brytanii (JKA) kolory pasów są następujące:
Wymagania Polskiego Związku Karate określają również stopnie dla dzieci poniżej 14 roku życia:
Ryu-Te Kempo Karate.
W stylu Ryu-Te wyróżnia się następujące stopnie:
Shin Ai Do Karate.
W stylu Shin Ai Do Karate wyróżnia się następujące stopnie:

</doc>
<doc id="721891" url="https://pl.wikipedia.org/wiki?curid=721891" title="Kodeks Behema">
Kodeks Behema



</doc>
<doc id="721892" url="https://pl.wikipedia.org/wiki?curid=721892" title="Powiat Recklinghausen">
Powiat Recklinghausen

Powiat Recklinghausen – powiat w zachodniej części Niemiec, w kraju związkowym Nadrenia Północna-Westfalia, w rejencji Münster, w północnej części Zagłębia Ruhry. Powierzchnia powiatu to 760,41 km², którą zamieszkuje 628 817 (2010).
W spisie powszechnym w 1900 roku, w powiecie tym 13,8% ludności zadeklarowało język polski jako język ojczysty. Był to najwyższy wskaźnik w zachodniej części Niemiec.
Kreis Recklinghausen ściśle współpracuje z polskim powiatem wodzisławskim (województwo śląskie) oraz szwedzkim Södermanland.
Podział administracyjny.
Powiat Recklinghausen składa się z dziesięciu gmin miejskich ("Stadt")
Gminy miejskie:

</doc>
<doc id="721901" url="https://pl.wikipedia.org/wiki?curid=721901" title="Pipistrellus pipistrellus">
Pipistrellus pipistrellus



</doc>
<doc id="721902" url="https://pl.wikipedia.org/wiki?curid=721902" title="Pipistrellus pygmaeus">
Pipistrellus pygmaeus



</doc>
<doc id="721903" url="https://pl.wikipedia.org/wiki?curid=721903" title="Pipistrellus nathusii">
Pipistrellus nathusii



</doc>
<doc id="721904" url="https://pl.wikipedia.org/wiki?curid=721904" title="Plecotus austriacus">
Plecotus austriacus



</doc>
<doc id="721907" url="https://pl.wikipedia.org/wiki?curid=721907" title="Nyctalus lasiopterus">
Nyctalus lasiopterus



</doc>
<doc id="721908" url="https://pl.wikipedia.org/wiki?curid=721908" title="Rhinolophus hipposideros">
Rhinolophus hipposideros



</doc>
<doc id="721910" url="https://pl.wikipedia.org/wiki?curid=721910" title="Rhinolophus ferrumequinum">
Rhinolophus ferrumequinum



</doc>
<doc id="721913" url="https://pl.wikipedia.org/wiki?curid=721913" title="CD Juventud Unida (Gualeguaychú)">
CD Juventud Unida (Gualeguaychú)

Club Deportivo Juventud Unida − argentyński klub piłkarski z siedzibą w mieście Gualeguaychú, leżącym w prowincji Entre Ríos.
Historia.
Klub założony został 1 maja 1907 roku i gra obecnie w czwartej lidze argentyńskiej Torneo Argentino B.

</doc>
<doc id="721916" url="https://pl.wikipedia.org/wiki?curid=721916" title="Club Social y Deportivo Juventud Unida">
Club Social y Deportivo Juventud Unida



</doc>
<doc id="721918" url="https://pl.wikipedia.org/wiki?curid=721918" title="Grzegorz Snopek z Szamotuł">
Grzegorz Snopek z Szamotuł

Grzegorz Snopek z Szamotuł (ur. 1485 w Szamotułach, zm. 1541 w Poznaniu) – rektor Akademii Krakowskiej w latach 1537-1538, kanonik kapituły katedralnej poznańskiej instalowany w 1525 roku.
Urodził się w 1485 roku w Szamotułach. Pochodził z mieszczańskiej rodziny.
W semestrze letnim 1499 został wpisany do metryki studentów Akademii Krakowskiej jako „Gregorius Mathie de Schamothuli Posnaniessis”. W roku 1506 ukończył studia na wydziale filozoficznym, otrzymując tytuł magistra artium. Bezpośrednio po ukończeniu studiów wykładał na Wydziale Sztuk Wyzwolonych. W roku 1507 przeniósł się do Gniezna, gdzie został rektorem szkoły katedralnej. W Gnieźnie przebywał do roku 1509, następnie wrócił do Krakowa i ponownie wykładał jako docent na Wydziale Sztuk Wyzwolonych. W roku 1510 pełnił funkcję rektora szkoły katedralnej na Wawelu, a jednocześnie wykładał na Wydziale Filozoficznym Akademii.
W latach 1512-1513 był wikarym w katedrze na Wawelu. W roku 1513 wyjechał na studia za granicę, gdzie zdobył doktorat dekretów. Z zagranicznych studiów powrócił w 1516, a w roku 1517 rozpoczął pracę na Wydziale Prawa Akademii Krakowskiej. W tym czasie otrzymał też mansjonarię w kościele św. Michała na Wawelu. W roku 1519 został altarzystą w kościele akademickim św. Anny w Krakowie. W roku 1520 objął seniorat Bursy Długosza, gdzie mieszkali prawnicy. W tym samym roku objął urząd penitencjarza i kaznodziei w katedrze na Wawelu. W roku 1521 został profesorem zwyczajnym na Wydziale Prawa, a od 1524 r. był profesorem tzw. nowego prawa.
21 lutego 1526 dekretem królewskim nadano mu prebendę kanonicką w Poznaniu. Pod koniec roku 1527 wrócił na Akademię Krakowską. W roku 1533 biskup Jan Latalski powołał go na archidiakona poznańskiego. Jego działalność w Poznaniu zdominowała walka z Krzysztofem Hegendorferem, głoszącym w Wielkopolsce hasła luterańskie. Wobec zagrożenia wiary uczniów Akademii Lubrańskiego, archidiakon doprowadził po wielu latach walki do usunięcia Hegendorfera, co w dużym stopniu przyczyniło się do obniżenia rangi tej szkoły.
W roku 1530 Grzegorz Snopek ustanowił fundację, zatwierdzoną przez biskupa w 1534, dla dwóch studentów z Szamotuł lub okolic. Mieli oni otrzymywać stypendium przez 3 lata do czasu uzyskania bakalaureatu, lecz mieli też obowiązek przepracowania 3 lat w Szamotułach. Snopek ustanowił też inną fundację na potrzeby Collegium Minus.
16 października 1537 r. został wybrany na rektora Akademii Krakowskiej na semestr zimowy, a w kwietniu 1538 ponownie został rektorem na semestr letni. W roku 1538 wyjechał do Poznania i został wikariuszem generalnym biskupa poznańskiego Stanisława Oleśnickiego. W roku 1540 otrzymał probostwo w kościele św. Mikołaja w Krakowie i ponownie wykładał na Wydziale Prawa Akademii Krakowskiej.
Snopek pozostawił po sobie dziesięć książek drukowanych w Krakowie w latach 1524-1541. Są to przeważnie dzieła prawnicze.
Grzegorz Snopek z Szamotuł zmarł 11 lub 12 lipca 1541 r. w Poznaniu. Według książki Henryka Przybylskiego było to 15 lipca tegoż roku. W testamencie zapisał duże kwoty na rzecz kościołów św. Anny i św. Mikołaja w Krakowie, kolegiaty i szpitala w Szamotułach oraz na rzecz ubogich.

</doc>
<doc id="721923" url="https://pl.wikipedia.org/wiki?curid=721923" title="Timothy Snyder">
Timothy Snyder

Timothy David Snyder (ur. 18 sierpnia 1969 w Dayton) – amerykański historyk, profesor Uniwersytetu Yale. Specjalizuje się w zakresie historii nowożytnego nacjonalizmu oraz dziejów Europy Środkowej i Wschodniej.
Współpracował z uniwersytetami w Paryżu, Wiedniu, Warszawie, Pradze i Uniwersytetem Harvarda. Włada biegle językiem polskim. Jego żoną jest Marci Shore.
Charakterystyka twórczości.
Jest autorem pracy "The Reconstruction of Nations: Poland, Ukraine, Lithuania, Belarus, 1569–1999" (Rekonstrukcja narodów: Polska, Ukraina, Litwa i Białoruś, 1569–1999), w której stara się prześledzić ewolucję świadomości narodowych terenu I Rzeczypospolitej do czasów współczesności.
Podejmował dyskusję nad wieloznacznością pierwszego wersu Inwokacji , możliwych interpretacji jego znaczenia w zamierzeniu Mickiewicza i zmieniającej się przez sto kilkadziesiąt lat od jej napisania percepcji wśród Polaków, Litwinów i Białorusinów.
Określa mity narodowe i stosowany do dzisiaj XIX-wieczny, nacjonalistyczny sposób formułowania problemów historycznych jako metahistorię, czyli poglądy „nawet nie błędne” ("not even wrong"). Przykładowo Polacy często określają przedrozbiorową Rzeczpospolitą jako polską, co wskazywałoby, że była czymś podobnym do współczesnej Polski. Rosjanie z kolei uważają stulecia istnienia Rzeczypospolitej za „bezsensownie stracone dla wschodnich Słowian, aż do czasu ich ponownego połączenia z Rosją”. Popularność metahistorycznych mitów sprawia, że zainspirowani nimi oponenci mogą je wywrócić do góry nogami: Litwini mogą zademonstrować, że średniowieczne Wilno było nie polskie a litewskie, Ukraińcy mogą udowodnić, że to oni, a nie Rosja, są spadkobiercami Rusi Kijowskiej.
Z pozycji historyka odrzuca polemikę z mitami narodowymi, argumentując, że nonsens postawiony na głowie pozostaje nonsensem, argumentacja nie prowadzi do syntezy, a dialektyka mitu i metahistorii powinna być przedmiotem, a nie metodą badań historycznych.

</doc>
<doc id="721925" url="https://pl.wikipedia.org/wiki?curid=721925" title="JaM-5">
JaM-5

JaM-5 ("ЯМ-5") – sowiecka, przeciwgąsienicowa mina przeciwpancerna z okresu II wojny światowej.
JaM-5, w odróżnieniu od innych min przeciwpancernych z korpusem drewnianym (jak np. TMD-B), miała dość skomplikowaną budowę co powodowało, że nie mogła być produkowana w warunkach polowych. Zapalnik tupu MUW powodował eksplozję miny pod naciskiem około 136 kg.

</doc>
<doc id="721928" url="https://pl.wikipedia.org/wiki?curid=721928" title="JaM-10">
JaM-10

JaM-10 ("ЯМ-10") – radziecka, przeciwgąsienicowa mina przeciwpancerna. Powiększona wersja miny JaM-5.
JaM-10 w odróżnieniu od innych min przeciwpancernych z korpusem drewnianym (jak np. TMD-B) ma dość skomplikowaną budowę co powoduje że nie może być produkowana w warunkach polowych. Zapalnik tupu MUW powoduje eksplozję miny pod naciskiem około 136 kg.

</doc>
<doc id="721930" url="https://pl.wikipedia.org/wiki?curid=721930" title="Vespertilio murinus">
Vespertilio murinus



</doc>
<doc id="721941" url="https://pl.wikipedia.org/wiki?curid=721941" title="Eptesicus nilssoni">
Eptesicus nilssoni



</doc>
<doc id="721947" url="https://pl.wikipedia.org/wiki?curid=721947" title="DM (mina)">
DM (mina)

DM ("ДМ") – radziecka mina przeciwtransportowa.
Mina DM miała korpus drewniany zawierający 1,2 kg trotylu. W górnej części korpusu zamocowany był elektryczny zapalnik ChWZ. Zwarcie obwodu zapalnika następowało pod wpływem wibracji wytworzonych przez przejeżdżające pojazdy mechaniczne. Z uwagi na konstrukcję zapalnika mina DM była nierozbrajalna i nieusuwalna. Miny DM były często ustawiane w połączeniu z minami przeciwpancernymi. Mina DM była stosowana bojowo przez armię DRW i Vietcong.

</doc>
<doc id="721952" url="https://pl.wikipedia.org/wiki?curid=721952" title="Eptesicus serotinus">
Eptesicus serotinus



</doc>
<doc id="721955" url="https://pl.wikipedia.org/wiki?curid=721955" title="Owariola panoistyczna">
Owariola panoistyczna

Owariola panoistyczna – typ owarioli.
Cechy charakterystyczne owarioli panoistycznej to:

</doc>
<doc id="721957" url="https://pl.wikipedia.org/wiki?curid=721957" title="Arria">
Arria

Arria (zm. 42) – żona Cecyny Petusa, który za udział w 42 roku w spisku przeciw cesarzowi Klaudiuszowi otrzymał rozkaz popełnienia samobójstwa. Petus nie mógł zdobyć się na zadanie sobie ciosu. Arria pierwsza przebiła się sztyletem i umierając podała go mężowi, ze słowami: "Nie boli, Petusie".

</doc>
<doc id="721959" url="https://pl.wikipedia.org/wiki?curid=721959" title="Metahistoria">
Metahistoria

Metahistoria – termin używany we współczesnej historiografii, oznaczać może świadome lub nieświadome nieobiektywne podejście do tematu, powielanie mitów historycznych. Czasami terminu używa się jako równoznacznego z filozofią historii.
W ostatnim, XII tomie "A Study of History" – "Studium historii", 1960 Arnold Toynbee stwierdził potrzebę zdefiniowania słowa „metahistoria”. Toynbee przypuszcza, że zostało stworzone jako odpowiednik „metafizyki” Arystotelesa. Przez analogię do definicji metafizyki Toynbee proponuje by za metahistorię uznać badanie obszaru poza (lub ponad) obszarem badawczym historii. Toynbee uznał, że metahistoria jest spokrewniona z metafizyką i teologią.
Hayden White w pracy z teorii i historii historiografii "Metahistory" 1974, zakwestionował by historycy i dziennikarze byli w stanie zaprezentować wierny obraz wydarzeń, które opisują. Piszący są produktem swoich czasów, poglądów, wyobrażeń itd, które sprawiają, że przedstawiana przez nich rzeczywistość ulega zniekształceniu. White zaproponował szereg metod, którymi można się posłużyć by określić w jaki sposób dana relacja odbiega od obiektywności i jaką ideologię reprezentuje. Obszarem badań White’a była percepcja historii i mitów historycznych w Europie XIX wieku.
Przez badania metahistoryczne na gruncie historii doktryn i myśli pedagogicznej należy rozumieć „typ badań naukowych, syntetycznych, odwołujących się do pola epistemicznego, tj. holistycznego ujęcia zobiektywizowanej twórczości określonej grupy intelektualistów badających w wyznaczonym czasie i przestrzeni (tj. w ramach wyznaczonych cezur) określone idee, stanowiska, kierunki i prądy myśli pedagogicznej oraz jej dzieje”.

</doc>
<doc id="721960" url="https://pl.wikipedia.org/wiki?curid=721960" title="Zwartość">
Zwartość



</doc>
<doc id="721963" url="https://pl.wikipedia.org/wiki?curid=721963" title="Hope Sandoval">
Hope Sandoval

Hope Sandoval (ur. 24 czerwca 1966 w Los Angeles) – amerykańska wokalistka i autorka tekstów.
Swoją karierę muzyczną rozpoczęła w 1986 grając wraz z Sylvią Gomez w folkowym zespole Going Home. Pod koniec lat 80. zaczęła śpiewać z grupą Opal, która wkrótce zmieniła nazwę na Mazzy Star. Po 1996 występowała z wieloma innymi zespołami, jak np.: Air, Death in Vegas, The Chemical Brothers, The Jesus and Mary Chain, Massive Attack.
W 2001 założyła zespół The Warm Inventions, z którym zrealizowała dotychczas trzy albumy: "Bavarian Fruit Bread" (2001), "Through The Devil Softly" (2009), "Until the Hunter" (2016), dwie EP-ki, oraz osiem singli.

</doc>
<doc id="721972" url="https://pl.wikipedia.org/wiki?curid=721972" title="Zamłynie Radom">
Zamłynie Radom

Zamłynie Radom – polski klub piłkarski z Radomia, z sekcją mężczyzn i kobiet, powstały w 1998 roku.
Największe sukcesy klubowe odniosła drużyna żeńska istniejąca od początku działalności klubu. W sezonach 2002/2003 i 2003/2004 uczestniczyła w I lidze, najwyższej wówczas klasie ligowej.
12 grudnia 2003 roku powołano sekcję piłki nożnej mężczyzn. W klubie prowadzone są również młodzieżowe grupy piłkarskie chłopców i dziewcząt.

</doc>
<doc id="721973" url="https://pl.wikipedia.org/wiki?curid=721973" title="Lambi">
Lambi

Lambi (od roku 2011: "Lamba") – wieś na Wyspach Owczych, w gminie Runavíkar, na wyspie Eysturoy. Liczba ludności wynosi obecnie (I 2015 r.) 140 osób. Kod pocztowy miejscowości to FO-627.
Demografia.
Według danych Urzędu Statystycznego (I 2015 r.) jest 45. co do wielkości miejscowością Wysp Owczych.

</doc>
<doc id="721982" url="https://pl.wikipedia.org/wiki?curid=721982" title="Porkeri">
Porkeri

Porkeri – wieś znajdująca się na Wyspach Owczych, w gminie Porkeris, na wyspie Suðuroy. Liczba ludności wynosi obecnie (I 2015 r.) 302 osoby. Kod pocztowy miasta Porkeri to FO-950.
Historia.
Porkeri jest zamieszkane od początków XIV wieku.
Demografia.
Według danych Urzędu Statystycznego (I 2015 r.) jest 32. co do wielkości miejscowością Wysp Owczych.

</doc>
<doc id="721994" url="https://pl.wikipedia.org/wiki?curid=721994" title="Rudolf Nurejew">
Rudolf Nurejew



</doc>
<doc id="721997" url="https://pl.wikipedia.org/wiki?curid=721997" title="Alfabet łotewski">
Alfabet łotewski

Alfabet łotewski – alfabet oparty na alfabecie łacińskim, służący do zapisu języka łotewskiego. Składa się z 33 następujących liter:
A, Ā, B, C, Č, D, E, Ē, F, G, Ģ, H, I, Ī, J, K, Ķ, L, Ļ, M, N, Ņ, O, P, R, S, Š, T, U, Ū, V, Z, Ž.
W alfabecie łotewskim nie ma pochodzących z podstawowego alfabetu łacińskiego liter Q, W, X i Y.

</doc>
<doc id="721998" url="https://pl.wikipedia.org/wiki?curid=721998" title="Arsenie Toderaş">
Arsenie Toderaş



</doc>
<doc id="722002" url="https://pl.wikipedia.org/wiki?curid=722002" title="Bullet For My Valentine">
Bullet For My Valentine



</doc>
<doc id="722009" url="https://pl.wikipedia.org/wiki?curid=722009" title="Rampage">
Rampage



</doc>
<doc id="722010" url="https://pl.wikipedia.org/wiki?curid=722010" title="Dwight Macdonald">
Dwight Macdonald

Dwight Macdonald (ur. 24 marca 1906 w Nowym Jorku, zm. 19 grudnia 1982 tamże) – amerykański pisarz i dziennikarz, jeden z najwcześniejszych badaczy i krytyków kultury masowej.
Uczęszczał do Phillips Exeter Academy, elitarnej szkoły prywatnej. W 1928 ukończył studia na Uniwersytecie Yale. W połowie lat 30. stworzył swą własną filozofię polityczną. Czytywał Marksa, Lenina i Trockiego. Stał się entuzjastycznym antystalinistą. W 1937 przyłączył się do trockistów. Pisywał artykuły do miesięcznika partyjnego "New International", ale w 1941 zakończyły się jego związki z trockistami. Od 1943 deklarował pacyfizm, występując również przeciwko II wojnie światowej. W 1944 rozpoczął wydawanie własnego pisma "Politics". Początkowo miesięcznik, później zaś kwartalnik, zawierał eseje o tematyce politycznej i kulturalnej. Na jego łamach pisywali m.in. James Agee, John Berryman, Bruno Bettelheim, Albert Camus, Paul Goodman, Mary McCarthy, Marianne Moore czy Simone Weil. W 1955 Macdonald zaczął pracować dla "The New Yorkera". Był także krytykiem filmowym w piśmie "Esquire".
Macdonald należał do konserwatystów. W jego "Teorii kultury masowej" odnaleźć można postawę całkowicie odrzucającą kulturę masową. Kultura popularna według niego jest zagrożeniem dla kultury wysokiej. To właśnie przez nią w społeczeństwie pojawiają się bierni odbiorcy, zadowalający się odgórnie narzucanymi rozrywkami, normami. Ten radykalizm wynika nie tylko z tła historycznego, ale także tego, iż sam autor jako jeden z pierwszych podjął się opisania problemu tzw. mass culture. W latach późniejszych pojawiają się osoby zarówno krytykujące kulturą popularną, jak i jej broniące (należy do nich polska socjolog Antonina Kłoskowska, która w swym dziele "Kultura masowa. Krytyka i obrona" daleka jest od konserwatyzmu Macdonalda).

</doc>
<doc id="722013" url="https://pl.wikipedia.org/wiki?curid=722013" title="Sargent Shriver">
Sargent Shriver

Robert Sargent Shriver Jr. (ur. 9 listopada 1915 w Westminster w stanie Maryland, zm. 18 stycznia 2011 w Bethesda, Maryland) – amerykański polityk, dyplomata i działacz publiczny, związany z Partią Demokratyczną.
W swoim życiu Shriver pełnił m.in. funkcję głównego organizatora i pierwszego dyrektora Korpusu Pokoju oraz ambasadora Stanów Zjednoczonych we Francji. Podczas wyborów prezydenckich w 1972 został oficjalnym kandydatem Partii Demokratycznej na stanowisko wiceprezydenta u boku senatora George’a McGoverna.
23 maja 1953 poślubił Eunice Kennedy Shriver, siostrę ówczesnego senatora Johna F. Kennedy’ego, przez co został członkiem politycznego klanu Kennedych. Sargent i Eunice mieli pięcioro dzieci, synów: Bobby’ego (ur. 28 kwietnia 1954), Timothy’ego (ur. 1959), Marka (ur. 1964) i Anthony’ego (ur. 1965), a także córkę Marię, dziennikarkę, która wyszła za znanego aktora Arnolda Schwarzeneggera, byłego gubernatora Kalifornii.
Był aktywny przy kampanii wyborczej szwagra Johna, który, przy jego dużym udziale, został wybrany na stanowisko prezydenta w 1960. W latach 1961-1966 Shriver stał na czele Korpusu Pokoju, mianowany przez Johna na to stanowisko. Był także zaangażowany w inne programy społeczne, zwłaszcza w okresie „wojny z nędzą” proklamowaną przez następcę Kennedy’ego Lyndona B. Johnsona. Z nominacji tego ostatniego został mianowany ambasadorem we Francji, gdzie przebywał, mianowany ponownie przez Richarda Nixona, w latach 1968-1970. Uchodził za popularnego w kraju, gdzie reprezentował swój rząd.
W 1970 wymieniano go jako potencjalnego kandydata na stanowiska gubernatora Illinois lub rodzinnego Maryland, jednak nie podjął w tym celu żadnych kroków. Najszerzej znany został niespodziewanie w 1972, kiedy mianowany przez demokratów kandydat na wiceprezydenta, senator Thomas Eagleton z Missouri został wycofany z listy wyborczej, a McGovern podjął decyzję o zastąpieniu go Shriverem. Tandem McGovern-Shriver wyraźnie przegrał z urzędującym prezydentem Nixonem i wiceprezydentem Spiro T. Agnew (także z Marylandu), stosunkiem 60-39%. Demokraci wygrali wybory tylko w Massachusetts i Waszyngtonie (stolicy kraju), co dało im zaledwie 17 głosów elektorskich.
Samodzielnie kandydował do nominacji prezydenckiej w 1976, ale, pomimo szeroko akcentowanych zdolności w prowadzeniu kampanii wyborczej, o porażce zadecydowało postrzeganie go jako niesamodzielnego „człowieka Kennedych”.
Był katolikiem. Pod koniec życia walczył z chorobą Alzheimera.

</doc>
<doc id="722017" url="https://pl.wikipedia.org/wiki?curid=722017" title="Tungnaá">
Tungnaá

Tungnaá – rzeka w południowej części Islandii o długości 129 km, główny dopływ rzeki Þjórsá. Na rzece znajdują się elektrownie wodne Vatnsfell, Sigalda, Hrauneyjafoss i Sultartangi.

</doc>
<doc id="722019" url="https://pl.wikipedia.org/wiki?curid=722019" title="Democraten 66">
Democraten 66



</doc>
<doc id="722028" url="https://pl.wikipedia.org/wiki?curid=722028" title="Elle Woods">
Elle Woods



</doc>
<doc id="722029" url="https://pl.wikipedia.org/wiki?curid=722029" title="Bołszowce">
Bołszowce

Bołszowce (, "Bilsziwci") – osiedle typu miejskiego na Ukrainie, w obwodzie iwanofrankiwskim, w rejonie halickim. Obok wsi przebiega ukraińska droga krajowa N09. 1926 mieszkańców (2020), dla porównania spis powszechny w 2001 zanotował ich 2254.
Bołszowce leżą na ziemi halickiej, ok. 8 kilometrów na północ od Halicza, na błotnistej równinie w widłach rzeki Gniła Lipa i potoku Narajówka.
Historia.
Pierwsza pisemna wzmianka pochodzi z 8 marca 1408 roku, a miejscowość występuje pod nazwą "Mały Bowszów". Rozwój miejscowości rozpoczął się po jej przejściu na własność Kazanowskich: wojewody i hetmana koronnego wojska polskiego Marcina (1566–1636), później do jego syna Dominika Aleksandra (zmarł w 1648), a następnie do rodziny Jabłonowskich. Na początku XIX w. miasteczko przeszło do rodziny Maleckich. W 1830 r. spadkobiercą po Józefie Maleckim został Walerian Krzeczunowicz (1790–1866) po nim jego syn Kornel (1815–1881), wnuk Aleksander (1863–1922), prawnuk Kornel (1894–1988), który posiadał majątek Bołszowce do momentu odebrania Polsce tych ziem po zakończeniu II wojny światowej. Kornel Krzeczunowicz był polskim pisarzem emigracyjnym i ziemianinem, podpułkownikiem Wojska Polskiego, posłem na Sejm IV kadencji w II RP. Jego synem jest Andrzej Krzeczunowicz, dyplomata i dziennikarz.
W 1590 r. Bołszowce staraniami Kazanowskich otrzymało status miasteczka. Było ono często najeżdżane przez Szwedów, Kozaków, Turków i Tatarów. W czasie I wojny światowej zostało doszczętne zrujnowane. W okresie międzywojennym w granicach Polski, w województwie stanisławowskim, w powiecie rohatyńskim, siedziba gminy Bołszowce. W 1922 r. rozpoczęła odbudowę miejscowości staraniem organizacji odbudowy miast województwa stanisławowskiego, która była podporządkowana Sekcji Technicznej i Dyrekcji robót publicznych we Lwowie. Centrum miasta został ratusz, zbudowany w 1932 r. według projektu architekta Stefana Ochli, istniejący do dzisiaj.
We wrześniu 1939 r. zajęte przez Armię Czerwoną. Podczas ataku III Rzeszy na ZSRR zdobyte 3 lipca 1941 r. przez Wehrmacht. Tego samego dnia Niemcy rozstrzelali 450 bołszowieckich Żydów; dla pozostałych około 1500 Żydów utworzono getto. Do końca 1942 r. getto zostało zlikwidowane poprzez deportacje do obozu śmierci w Bełżcu lub do innych gett.
Podczas okupacji niemieckiej w Bołszowcach miał miejsce atak ukraińskich nacjonalistów na Polaków. Według wspomnień świadków zgromadzonych przez Stowarzyszenie Upamiętnienia Ofiar Zbrodni Ukraińskich Nacjonalistów stało się to w październiku 1943 roku a liczba ofiar miała wynieść 70. Natomiast Komitet Ziem Wschodnich pisał w raporcie z 15 kwietnia 1944 r.: "Ostatnio bowiem nasilił się bardzo terror ukraiński na całym Podkarpaciu nawet, bezpośrednio przed nadejściem bolszewików mordowano i palono wioski i zagrody polskie i tak np. w powiecie Rohatyn wymordowano i spalono wioski polskie Bybło, Dytiatyn, Podszumlańce, Skoromochy Stare, Bołszów, Bołszowce...".
13 marca 1944 r. nacjonaliści ukraińscy zamordowali karmelitę, wikariusza bołszowieckiego sanktuarium, ojca Bartłomieja Czosnka. Miały też miejsce pojedyncze morderstwa innych ważnych osób zamieszkałych na terenie wsi. Łącznie liczba polskich ofiar zabitych z rąk ukraińskich nacjonalistów w Bołszowcach wyniosła ok. 90 osób.
W celu utrzymania spokoju na zapleczu frontu okupacyjne władze niemieckie zdecydowały o podjęciu akcji odwetowej za działalność miejscowych oddziałów UPA. Jednostka niemieckiej policji złożona z byłych jeńców sowieckich spacyfikowała Bołszowce oraz Bołszów i Słobódkę Bołszowiecką. Według Grzegorza Hryciuka 13 i 14 marca 1944 r. w Bołszowcach zginęło 280 Ukraińców (inne źródło przypisuje tę liczbę ofiar do Słobódki Bołszowieckiej). Mimo braku jakichkolwiek poszlak wskazujących na udział Polaków w mordzie, w 2014 r. z inicjatywy miejscowego greckokatolickiego proboszcza obok cerkwi został wzniesiony pomnik z napisem „Ku pamięci ukraińskich ofiar, które zginęły w akcji niemieckich faszystów i polskich szowinistów w dniu 14 marca 1944 r.”

</doc>
<doc id="722032" url="https://pl.wikipedia.org/wiki?curid=722032" title="Burhou">
Burhou

Burhou – niewielka wyspa należąca do Wysp Normandzkich, ok. 2 km na północny zachód od Alderney. Wyspa należy administracyjnie do "baliwatu" Guernsey. Zamieszkuje ją niewielka kolonia maskonurów oraz duża liczba królików.

</doc>
<doc id="722035" url="https://pl.wikipedia.org/wiki?curid=722035" title="Owariola meroistyczna">
Owariola meroistyczna

Owariola meroistyczna – typ owarioli.
Cechy charakterystyczne owarioli meroistycznej to:
Ze względu na to, że podziały komórek w gronie u wielu owadów są synchroniczne, liczbę tych komórek "N" po "n" podziałach można opisać wzorem:
Liczba komórek ("N") jest różna u różnych gatunków lub grup owadów, np.:
Ze względu na lokalizację trofocytów owariole owadów podzielono na dwa podtypy:

</doc>
<doc id="722043" url="https://pl.wikipedia.org/wiki?curid=722043" title="Herzfeld">
Herzfeld

Niemcy:
Osoby:
Zobacz też:

</doc>
<doc id="722048" url="https://pl.wikipedia.org/wiki?curid=722048" title="Republika Serbskiej Krajiny">
Republika Serbskiej Krajiny

Republika Serbskiej Krajiny, także Republika Serbska Krajina () – nieuznane przez społeczność międzynarodową państwo na Bałkanach, istniejące w latach 1991–1995.
Historia.
W latach 80. XX wieku nastąpił wzrost konfliktów pomiędzy Serbami a Chorwatami zamieszkującymi Krajinę. Po wyborze Franjo Tuđmana na prezydenta Chorwacji w kwietniu 1990 Serbowie zażądali niepodległości. W lipcu powstała Serbska Rada Narodowa na czele z Milanem Babiciem. W przeprowadzonym przez SRN w sierpniu referendum 99,7% ludności opowiedziało się za oderwaniem od Chorwacji.
21 grudnia 1990 serbska administracja uznała Krajinę za autonomiczną republikę w ramach Chorwacji. 1 kwietnia 1991 zażądano od rządu Chorwacji uznania niepodległości Krajiny.
Sytuację zaogniło ostateczne wystąpienie Chorwacji z Federacji Jugosłowiańskiej 25 czerwca 1991. Od sierpnia armię RSK zaczęły wspierać wojska Serbii, wskutek czego cała Krajina została opanowana przez Serbów.
19 grudnia 1991 Republika Serbskiej Krajiny oficjalnie ogłosiła swoją niepodległość. Nowe państwo objęło 17 028 km² powierzchni, zamieszkany przez ponad 468 tysięcy ludzi. Stolicą został Knin.
W styczniu 1992 Chorwacja i Serbia podpisały zawieszenie broni. Rząd Chorwacji nie uznał jednak niepodległości RSK, proponując jedynie autonomię.
Również społeczność międzynarodowa nie uznała Republiki Serbskiej Krajiny, choć posiadała ona wszystkie cechy niepodległego państwa (własny rząd, administracja, armia, waluta, znaczki pocztowe) i "de facto" sama kontrolowała swoje terytorium.
Sytuację zmienił dopiero wybuch wojny w Bośni. We wrześniu 1993 do Krajiny wkroczyły wojska chorwackie, znów rozpoczynając wojnę. Główny trzon sił serbskich stanowiło komando pod dowództwem Željko Ražnatovića ps. „Arkan”.
Na początku 1995 społeczność międzynarodowa zaproponowała rozwiązanie konfliktu w sposób pokojowy – w tzw. planie Z-4 Krajina miała pozostać w granicach Chorwacji, ale z bardzo szeroką autonomią (m.in. własna polityka monetarna i finansowa, własna flaga, herb i hymn, osobny prezydent jako głowa autonomii, strefa zdemilitaryzowana bez chorwackiego wojska), ale obie strony (jak również rząd w Belgradzie) do projektu tego odniosły się negatywnie.
Wkrótce potem Chorwaci dokonali ostatecznego uderzenia militarnego, zajmując całą Krajinę w ramach operacji Błysk i operacji Burza.
Rząd Chorwacji zgodził się na utworzenie autonomicznej republiki serbskiej w regionie Srem-Baranja (Wschodnia Slawonia, Baranja i Zachodni Srem). 7 lutego 1998 autonomia serbska została zlikwidowana.
Rząd RSK na uchodźstwie.
12 września 2008 rząd Republiki Serbskiej Krajiny na uchodźstwie uznał niepodległość Osetii Południowej i Abchazji. (На основу одлуке Скупштине Републике Српске Крајине у избеглиштву Скупштине РСК признала Републике Абхазију и Јужну Осетију)

</doc>
<doc id="722056" url="https://pl.wikipedia.org/wiki?curid=722056" title="Znak bestii">
Znak bestii

Znak bestii (ang. "The Mark: The Beast Rules the World") – VIII tom bestsellerowej serii "Powieść o czasach ostatecznych" autorstwa Tima LaHaye’a i Jerry’ego B. Jenkinsa.
Opis fabuły.
Najwyższy Potentat Globalnej Wspólnoty, Jego Wysokość Nicolae Carpathia i Antychryst w jednej osobie zmartwychwstaje, opętany przez Szatana. Rozpoczynają się - tym razem już jawne - rządy terroru. Każda osoba na Ziemi ma obowiązek przyjąć znak lojalności i oddać cześć wizerunkowi Carpathii. W przeciwnym razie zostanie uśmiercona za pomocą gilotyny (zwanej "urządzeniem do egzekwowania lojalności").
David Hassid dowiaduje się, iż jego narzeczona Annie Christopher została zabita przez piorunami sprowadzonymi z nieba przez Najwyższego Zwierzchnika i Fałszywego Proroka - Leona Fortunato. David mdleje z powodu upału, raniąc się w głowę. Opiekuje się nim pielęgniarka Hannah Palemoon.
Rozpoczynają się prześladowania chrześcijan w Grecji. Mieszkańcy tego kraju jako jedni z pierwszych mają obowiązek przyjęcia znaku bestii. Siły Globalnej Wspólnoty aresztują żonę Lukasa Miklosa, jego proboszcza (wraz z żoną) oraz wielu innych wierzących. Miklos unika aresztowania (nie jest akurat obecny na spotkaniu wspólnoty), musi się jednak ukrywać. Wierzący odmawiają przyjęcia znaku bestii, wskutek czego zostają zgilotynowani. Cameron "Buck" Williams (zmienił wygląd) i Albie - udający żołnierzy Globalnej Wspólnoty - obserwują ich egzekucje. Udaje im się wydostać z więzienia dwoje nastolatków (są nimi Georgiana Stavros i Marcel Papadopoulos).
Gustaf Zuckermandel Junior (Mały Zeke), fałszerz dokumentów, jest zrozpaczony, gdy okazuje się, że Globalna Wspólnota aresztowała jego ojca (zwanego "Dużym Zeke") za pomoc innym wierzącym. Mały Zeke z pomocą Bucka Williamsa trafia do siedziby Opozycji Ucisku w Chicago (w wieżowcu Stronga).
Rayford Steele i Albie - dzięki dawnemu szefowi Bucka, Steve'owi Plankowi - uwalniają Hattie Durham, pojmaną przez Globalną Wspólnotę. Hattie prosi Boga o łaskę i staje się wierzącą - na jej czole widnieje znak krzyża.
W Nowym Babilonie David Hassid, Mac McCullum, Abdullah Smith i Hannah Palemoon planują opuścić pałac, zabierając ze sobą Ming Toy oraz jej 17-letniego brata Changa Wonga (również wierzącego). Jego rodzice chcą, by syn, komputerowy geniusz, jak najszybciej rozpoczął pracę dla Globalnej Wspólnoty i przyjął znak bestii. Chang odmawia, jednak ojciec wbija mu strzykawkę zawierającą narkotyk, a następnie prowadzi otumanionego i opierającego się resztką sił nastolatka do urządzenia znakującego. Chang zostaje oznaczony - nosi zarówno znak wierzących (krzyż), jak i znak bestii. Ten pierwszy jest nadal wyraźnie widoczny, ponieważ chłopiec był już wierzący, gdy oznaczono go - wbrew jego woli i akceptacji - znakiem bestii.
David i Chang dochodzą do wniosku, iż taka sytuacja jest korzystna dla Opozycji Ucisku. Chang może być jej szpiegiem w pałacu Globalnej Wspólnoty, gdy inni uciekną. Znak bestii umożliwi mu swobodne poruszanie się oraz zakup towarów.
Nicolae Carpathia ogłasza, iż powróci do Jerozolimy, by zająć przynależne mu miejsce w odbudowanej Świątyni Jerozolimskiej. Opozycja Ucisku przygotowuje się do wielkiej logistycznej operacji - exodusu wierzących do miasta Petra - która nosi nazwę "Operacja Orzeł"
Kody regionów.
Każdy z 10 regionów rządzonych przez lokalnych potentatów, (wyznaczonych przez Antychrysta) posiada przydzielony mu określony kod. Zostają nim napiętnowani (na czoło lub na prawą rękę) wszyscy, którzy przyjęli znak bestii. Kod stanowi kombinację różnych działań matematycznych z użyciem trzech szóstek (liczba 666 to - według Biblii - liczba Bestii).
Stany Zjednoczone Ameryki Północnej: -6=6-6-6
Stany Zjednoczone Ameryki Południowej: 0=(6-6)x6
Stany Zjednoczone Wielkiej Brytanii: 2=(6+6)/6
Stany Zjednoczone Europy: 6=6+6-6
Stany Zjednoczone Afryki: 7=(6/6)+6
Stany Zjednoczone Pacyfiku: 18=6+6+6
Stany Zjednoczone Azji: 30=(6x6)-6
Stany Zjednoczone Indii: 42=(6x6)+6
Stany Zjednoczone Rosji: 72=(6+6)x6
Stany Zjednoczone Świętej Ziemi (Carpathii): 216=6x6x6
Główni bohaterowie.
Wrogowie chrześcijaństwa.
Niezdecydowani

</doc>
<doc id="722059" url="https://pl.wikipedia.org/wiki?curid=722059" title="Felix, Net i Nika">
Felix, Net i Nika

Felix, Net i Nika – cykl książek science fiction dla dzieci i młodzieży, autorstwa Rafała Kosika, wydawanych przez wydawnictwo Powergraph. Opowiada o przygodach trójki tytułowych młodych przyjaciół – Felixa Polona, Neta Bieleckiego oraz Niki Mickiewicz – uczęszczających do warszawskiego gimnazjum nr.13 im. prof. Stefana Kuszmińskiego. Książka ta to powieść: przygodowa, młodzieżowa, science fiction, detektywistyczna oraz fantastyczna. Rafał Kosik napisał 16 powieści z tego cyklu książek o młodzieży.
Opowiadania.
•"Felix, Net i Nika oraz Zero Szans"
Wydania zeszytowe pierwszych czterech opowiadań rozprowadzane były bezpłatnie podczas spotkań autorskich. "Wędrujące Samogłoski" zostały opublikowane w miesięczniku Nowa Fantastyka (wydanie ze stycznia 2012 roku). Wszystkie wymienione weszły w skład zbioru opowiadań "Felix, Net i Nika oraz Nadprogramowe Historie", w którym znalazły się również nieudostępniane wcześniej teksty: "Wysłannicy", "Romantyczny Interdyscyplinarny Projekt" oraz "Priorytet Zero".
Opowiadanie "Koszmarna Podróż" zostało udostępnione w formie fizycznej w maju 2015 roku na Warszawskich Targach Książki. "Zygfryda Samozwańca" można było odebrać bezpłatnie w księgarniach Świata Książki od 9 grudnia 2021 do wyczerpania zapasów, wydawnictwo Powergraph dołączało je również do zamówień składanych w tym czasie w jego sklepie internetowym.
Ekranizacja ( film ).
Na podstawie powieści "Felix, Net i Nika oraz Teoretycznie Możliwa Katastrofa" zrealizowany został film. Premiera odbyła się 28 września 2012 roku. Zdjęcia rozpoczęły się 12 lipca 2010 r. w Poznaniu, następnie były realizowane w Pniewie, Czołpinie, Wilkowie, Radiówku, Warszawie oraz w Londynie. Reżyserem filmu jest Wiktor Skrzynecki. Główne role otrzymali Kamil Klier (Felix), Maciej Stolarczyk (Net) i Klaudia Łepkowska (Nika).
Przekłady.
Książka "Felix, Net i Nika oraz Gang Niewidzialnych Ludzi" została przetłumaczona na język litewski ("Felixas, Netas ir Nika bei Nematomųjų Gauja") i wydana w tym kraju przez wydawnictwo Vaga, na język węgierski ("Félix, Net, Nika és a Láthatatlan Emberek Bandája") i wydana przez wydawnictwo Pongrác oraz na język czeski ("Felix, Net a Nika: Gang Neviditelnych") i wydana przez wydawnictwo Albatros (jedno z najpopularniejszych). Drugi tom serii został wydany na Węgrzech nakładem wydawnictwa Pongrác ("Félix, Net, Nika és az elméletileg lehetséges katasztrófa").
Na Ukrainie ukazał się trzeci tom serii „Felix, Net i Nika”. W przygotowaniu jest już czwarty i piąty, wszystkie w tłumaczeniu Ireny Szevczenko i Oleny Szevczenko.

</doc>
<doc id="722065" url="https://pl.wikipedia.org/wiki?curid=722065" title="Myotis brandtii">
Myotis brandtii



</doc>
<doc id="722082" url="https://pl.wikipedia.org/wiki?curid=722082" title="Miasta w Izraelu">
Miasta w Izraelu

Według danych oficjalnych pochodzących z 2011 roku Izrael posiadał ponad 70 miast o ludności przekraczającej 20 tys. mieszkańców. Stolica kraju Jerozolima jako jedyne miasto liczyło ponad 500 tys. mieszkańców. Tel Awiw-Jafa plasuje się na drugim miejscu i razem z innymi 12 miastami liczyło od 100 do 500 tys. mieszkańców; 14 miast z ludnością 50÷100 tys.; 32 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Izraelu.
Największe miasta w Izraelu według liczebności mieszkańców (stan na 31.12.2011):
Alfabetyczna lista miast w Izraelu.
Lista miast w Izraelu uporządkowanych według dystryktów:
Judea i Samaria.
Judea i Samaria nie są pod pełną administracją Izraela, lecz w większości należą do Autonomii Palestyńskiej. Jednak znajdują się tutaj osiedla i miasta pozostające pod administracją izraelską.

</doc>
<doc id="722083" url="https://pl.wikipedia.org/wiki?curid=722083" title="Felix, Net i Nika oraz Gang Niewidzialnych Ludzi">
Felix, Net i Nika oraz Gang Niewidzialnych Ludzi

Felix, Net i Nika oraz Gang Niewidzialnych Ludzi – przeznaczona dla młodzieży powieść z gatunku science fiction autorstwa Rafała Kosika. Pierwsza książka z cyklu "Felix, Net i Nika", wydana w listopadzie 2004 przez Powergraph. Opowiada o przygodach trójki przyjaciół z pewnego warszawskiego gimnazjum. W Warszawie Gang Niewidzialnych Ludzi napada na banki, ale żaden wybitny naukowiec nie potrafi rozwiązać tajemnicy ich znikania i pojawiania się, a przyjaciele niechcący odkrywają sekret. Książka jest dedykowana Jasiowi, prawdopodobnie synowi autora. Polska Sekcja IBBY przyznała książce tytuł „Książki Roku 2005”. Od 2018 roku książka jest lekturą obowiązkową dla szkoły podstawowej.
Zapowiedź książki.
Rozpoczyna się rok szkolny w fikcyjnym gimnazjum im. profesora Stefana Kuszmińskiego w Warszawie. 13-letni Felix Polon poznaje nowych przyjaciół - Neta i Nikę. Wkrótce pozna także sztuczną inteligencję o imieniu Manfred, razem z przyjaciółmi rozwiąże zagadkę gigantycznego korku w Warszawie i problem duchów w szkole. Do tego wszystkiego po mieście krąży Gang Niewidzialnych Ludzi, z tajemniczym Mortenem na czele...

</doc>
<doc id="722086" url="https://pl.wikipedia.org/wiki?curid=722086" title="Michael Simon">
Michael Simon

Michael Simon (ur. 29 sierpnia 1972) – niemiecki DJ, remikser i producent muzyczny z Hamburga.
W 1996 wspierał niemiecką formację dance – Scooter jako opiekun techniczny przy rozmieszczeniu sprzętu i aparatury muzycznej. W 2006 oficjalnie wstąpił do zespołu na miejsce Jaya Froga. Zadebiutował w teledysku "Behind the cow" w 2007 roku. Wspierał Rick J. Jordana przy grze na keyboardach, jest także współautorem większości melodii zespołu. Współpracuje z Phils Speiserem i H.P. Baxxterem przy tworzeniu muzyki Scooter oraz gra na keyboardzie. Znany jest z piosenek "Do The Right Thing" i "The Rebel" stworzonych w duecie Shaninem.

</doc>
<doc id="722090" url="https://pl.wikipedia.org/wiki?curid=722090" title="Walenty Nowak (podoficer)">
Walenty Nowak (podoficer)

Walenty Nowak (ur. 1 lutego 1902 w Recklinghausen, zm. 17 września 1942 w Auschwitz-Birkenau) — podoficer, działacz konspiracyjny.
W 1909 zamieszkał wraz z rodzicami we wsi Borek. W 1922 swoją karierę zawodową skierował do wojska. W 1939 zmienił miejsce pracy na pocztę. Z początkiem 1940 w Lipinach założył organizację konspiracyjną Polska Obrona Obywatelska. W 1942 organizacja ta liczyła już blisko 200 osób i wciąż rozwijała swoją działalność. W nocy z 19 na 20 kwietnia 1942 nastąpiły masowe aresztowania, również Nowak został aresztowany. Zginął w niemieckim obozie koncentracyjnym Auschwitz.

</doc>
<doc id="722092" url="https://pl.wikipedia.org/wiki?curid=722092" title="AKS">
AKS

AKS ("АКС") – radziecka przeciwdenna mina przeciwpancerna.
Mina AKS ma prostokątny korpus wykonany z blachy stalowej. Wewnątrz korpusu umieszczony był ładunek 6,8 kg trotylu i zapalnik MUW. Zapalnik był połączony z mającym 63 cm długości prętem umocowanym na przegubie kulowym. Odchylenie pręta o kąt 20-50° w dowolnym kierunku powodowało uruchomienie zapalnika i wybuch miny. Mina AKS była używana bojowo podczas wojny wietnamskiej przez armię DRW i Vietcong.

</doc>
<doc id="722093" url="https://pl.wikipedia.org/wiki?curid=722093" title="Sky News">
Sky News

Sky News – brytyjska telewizja informacyjna, pierwszy w Europie 24-godzinny kanał informacyjny należący do prywatnego nadawcy Sky plc.
Główna siedziba mieści się w Londynie. Stacja posiada 8 biur poza Wielką Brytanią: Bruksela, New Delhi, Dublin, Johannesburg, Jerozolima, Moskwa, Pekin i Waszyngton. Poza tym współpracuje z telewizjami na całym świecie w ramach News Corporation.
Sky News zatrudnia 50 osób występujących na antenie (reporterzy, prowadzący, prezenterzy) oraz 500 osób pracujących przy realizacji i produkcji (operatorzy, producenci, inżynierowie).
W październiku 2005 Sky News zostało zupełnie zmodernizowane i przeniesione do nowego budynku co spowodowało długotrwałe problemy techniczne i spadek oglądalności. Sky News jest nadawany panoramicznie w 16:9.
Historia.
26 kwietnia 1982 roku ruszyła paneuropejska usługa Satellite Television Ltd. (SATV). Pierwszymi odbiorcami programów satelitarnych były Norwegia i Francja a następnie Malta i Szwajcaria. W krótkim czasie dołączyły Niemcy Zachodnie. 27 czerwca 1983 roku ponad połowę udziałów w SATV posiadała brytyjska firma wydawnicza News International, a 16 stycznia 1984 roku SATV zmieniła nazwę na SKY CHANNEL. Jej właścicielami byli Rupert Murdoch i Jardin Owens.
Ze względu na wysokie koszty transmisji sygnału przez pośredników z sieci kablowych, Rupert Murdoch postanowił nadawać programy bezpośrednio przy pomocy anten i dekoderów. Pierwsze rozmowy prowadzone były z francuskim TDF, następnie z British Satellite Broadcasting. Negocjacje się nie powiodły, Murdoch stworzył więc własną sieć. 8 czerwca 1988 roku ogłosił czterokanałową usługę z wykorzystaniem systemu satelitarnego Astra, który wydzierżawił na 10 lat. 5 lutego 1989 roku, o godzinie 18:00 ruszyła Sky Television z kanałami:
Sky News był jedynym, całodobowym kanałem informacyjnym w Wielkiej Brytanii. Architekt John O`Loan zaprojektował nowe studio w siedzibie firmy w Isleworth, które wyposażone zostało w najnowocześniejszy sprzęt. Na wizji jako pierwsi pokazali się Penny Smith i Alastair Yates. W wiadomościach, które trwały 22 minuty, przekazali najnowsze informacje. Następnego dnia, 6 lutego 1989 roku, witali widzów w codziennym porannym programie "Sunrise".
Ramówka.
W ramówce, poza serwisami informacyjnymi, pojawia się dużo programów autorskich o różnych porach dnia. W weekendy na antenie pojawiają się dwa dwugodzinne programy autorskie. Przy czym sobotni poświęcony jest rozrywkowym tematom, a niedzielny to głównie rozmowy z politykami w studiu.
W weekendy ramówka jest uzupełniana o programy poświęcone show-biznesowi, kulturze, tematom popularnonaukowym. Na poszczególne programy bardzo duży wpływ mają osobowości poszczególnych prowadzących ("anchorów"), którzy narzucają specyficzny charakter prowadzonych programów.
Sky News ma bardzo rozbudowany serwis internetowy z dostępem do wszystkich materiałów video emitowanych na głównej antenie oraz nadaje transmisje live.

</doc>
<doc id="722095" url="https://pl.wikipedia.org/wiki?curid=722095" title="Felix, Net i Nika oraz Teoretycznie Możliwa Katastrofa">
Felix, Net i Nika oraz Teoretycznie Możliwa Katastrofa

Felix, Net i Nika oraz Teoretycznie Możliwa Katastrofa – powieść science fiction dla młodzieży, autorstwa Rafała Kosika. Jest to drugi tom z cyklu "Felix, Net i Nika". Wydana w listopadzie 2005 roku przez Powergraph, opowiada o przygodach trójki trzynastolatków podczas wakacji nad morzem. Mieszkają oni w domku wynajmowanym przez Instytut Badań Nadzwyczajnych, w którym pracuje ojciec jednego z głównych bohaterów – Felixa. Instytut zajmuje się aktualnie sprawą przedwojennej bazy niemieckiej nieopodal miejsca pobytu nastolatków. Znajduje się w niej ogromny pierścień niewiadomego przeznaczenia. W wyniku serii dziwnych przypadków przyjaciele odkrywają do czego służy ów pierścień, a potem przypadkowo, kilkakrotnie przenoszą się w czasie i w przestrzeni kilkakrotnie ocierając się o śmierć. Książka nagrodzona jest tytułem „Książki Roku 2005”.

</doc>
<doc id="722098" url="https://pl.wikipedia.org/wiki?curid=722098" title="Józef Pukowiec">
Józef Pukowiec

Józef Pukowiec, pseudo: Chmura, Pukoc, Gary (ur. 14 września 1904 w Świętochłowicach, zm. 15 sierpnia 1942 w Katowicach) − działacz harcerski, członek ruchu oporu.
Życiorys.
Był synem Józefa Pukowca i Karoliny Bortlik. Miał siedmioro rodzeństwa, cztery siostry (Martę, Waleskę Łucję i Annę) oraz trzech braci (Stanisława, Bronisława i Alojzego). Swoje dzieciństwo spędził w Świętochłowicach, gdzie jego ojciec był górnikiem w kopalni "Deutschland". Następnie jego rodzina przeniosła się do Chwałowic, zaś sam Pukowiec do babci w Bzie, gdzie ukończył szkołę powszechną. W latach 1920–1921, w czasie plebiscytu i powstań śląskich, jako goniec i kolporter prasy angażował się w działalność Polskiego Komisariatu Plebiscytowego. 
W 1921 roku rozpoczął naukę w Seminarium Nauczycielskim w Wągrowcu, a po przyłączeniu Górnego Śląska do Polski przeniósł się w 1923 roku do Seminarium Nauczycielskiego w Pszczynie, gdzie w roku 1925 uzyskał maturę i został nauczycielem. Pracował jako nauczyciel w Baranowicach, Chwałowicach i Katowicach-Załężu (SP23).
Po ukończeniu Seminarium w 1925 roku pojechał na kurs zastępowych zorganizowany w Mszanie, gdzie złożył przyrzeczenie harcerskie. 1 kwietnia 1927 roku Komenda Chorągwi Śląskiej mianowała Józefa Pukowca komendantem Hufca Rybnik, ponieważ dotychczasowego hufcowego powołano do służby wojskowej. Prowadził szkolenia i kursy harcerskie. 26 sierpnia 1939 roku został mianowany komendantem Chorągwi Śląskiej
Od października 1939 organizował tajne harcerstwo na Śląsku. Był członkiem władz naczelnych harcerstwa polskiego, członkiem sztabu konspiracyjnej organizacji − Polskie Siły Zbrojne, współredagował konspiracyjne pisma śląskie. Gestapo aresztowało Pukowca 18 grudnia 1940 wraz z wielu innymi działaczami polskimi. Więziony w Katowicach, Berlinie, Gliwicach i Oświęcimiu. Został zgilotynowany w katowickim więzieniu przy ulicy Mikołowskiej.
Jego imię nosi jedna z ulic w Katowicach, Mysłowicach, Rudzie Śląskiej, Rybniku i Pawłowicach, a także Szkoła Podstawowa nr 4 na osiedlu Daszyńskiego w Pszczynie, Gimnazjum nr 4 w Gliwicach, Gimnazjum nr 3 w Rybniku oraz Szkoła Podstawowa nr 2 w Pawłowicach.

</doc>
<doc id="722101" url="https://pl.wikipedia.org/wiki?curid=722101" title="Liczba zasadowa">
Liczba zasadowa

Całkowita liczba zasadowa (TBN, z ang. "total base number") – parametr charakteryzujący oleje smarowe i oznaczający ilość dodatków alkalicznych równoważnych wodorotlenkowi potasu, zawartych w 1 g oleju smarowego. Wyrażana jest w mg KOH/g. Oleje smarowe wzbogacane w substancje alkaliczne stosowane są głównie w silnikach spalinowych wysokoprężnych w celu neutralizowania korozyjnie działających kwasów powstających przy spalaniu siarki zawartej w paliwie. Zdolności neutralizacyjne tych olejów smarowych muszą być tym wyższe, im wyższa jest zawartość siarki w paliwie. 
W miarę eksploatacji oleju następuje naturalne zużywanie dodatków. Konsekwencją tego jest spadek całkowitej liczby zasadowej. Gdy TBN spadnie poniżej określonej granicy, olej należy wymienić.

</doc>
<doc id="722103" url="https://pl.wikipedia.org/wiki?curid=722103" title="Liczba jodowa">
Liczba jodowa

Liczba jodowa (LJ, "I"I) – liczba gramów fluorowca, przeliczona na liczbę gramów jodu, który w określonych warunkach ulega reakcji addycji do atomów węgla związanych wiązaniem wielokrotnym, zawartych w 100 g badanej substancji. Wyznacza ona zawartość związków nienasyconych w mieszaninie.
Liczbę jodową można wyznaczać w organicznych związkach chemicznych i ich mieszaninach, np. takich jak tłuszcze techniczne, alkohole, kwasy tłuszczowe, aminy, amidoaminy i czwartorzędowe sole amoniowe.

</doc>
<doc id="722106" url="https://pl.wikipedia.org/wiki?curid=722106" title="ČT24">
ČT24

ČT24 – kanał informacyjny czeskiej telewizji publicznej Česká televize nadawany od 2005 roku i jest odpowiednikiem polskiej TVP Info. 
Bezpośrednio w tworzenie programu zaangażowanych jest 200 osób. W newsroomie pracuje 30 dziennikarzy i 6 asystentów/researcherów, zaś przy obsłudze wydarzeń w Pradze pracuje 12 reporterów oraz 12 operatorów kamer na jednej zmianie. W dwóch dużych ośrodkach (Brno, Ostrawa) pracuje po 6 reporterów i 6 operatorów kamer oraz kilka osób z obsługi. ČT24 dysponuje maksymalnie 7 wozami SNG, zwykle używa 5 wozów reporterskich. Do dyspozycji ČT24 jest 12 ośrodków regionalnych; w każdym ośrodku jest jedna ekipa reporterska pracująca na potrzeby ČT24, ale w miarę potrzeb ekip regionalnych może być więcej. W głównym newsroomie ČT24 pracuje 5 montażystów. Dziennikarze w centrali raczej nie montują samodzielnie, zaś dziennikarze na placówkach i w ośrodkach uczą się samodzielnego montażu.
Na potrzeby ČT24 pracuje zespół korespondentów zagranicznych czeskiej telewizji, którzy obsługują ČT24 oraz pozostałe serwisy informacyjne na głównych antenach.
ČT24 produkuje około 20 programów cyklicznych: motoryzacyjnych, publicystycznych, life-style'owych, historycznych, kulturalnych, filmowych, regionalnych, ekonomicznych, popularnonaukowych. ČT24 posiada bardzo rozbudowaną stronę internetową gdzie dostępny jest podgląd kanału na żywo.
ČT24 nadaje w Internecie oraz na satelitach:
Astra 3A (23.5°E) na częstotliwości 12,525 GHz, V,
Thor 6 (0,8°W) na częstotliwości 12,073 GHz, H,
Intelsat 10-02 (1°W) na częstotliwości 12,687 Ghz, V.
Przekaz kanału jest niekodowany.
10 października 2010 przekaz z satelity Astra 1M (19,2°E) został wyłączony.
Ramówka.
Od 6:00 do północy serwisy informacyjne są emitowane co pół godziny.
Ramówka na poszczególne dni tygodnia różni się rodzajem magazynów tematycznych. W dni weekendowe i wolne od pracy emituje się więcej programów tematycznych i reportaży.
Od 11 listopada 2011 roku telewizja ta nie nadaje reklam.

</doc>
<doc id="722107" url="https://pl.wikipedia.org/wiki?curid=722107" title="Ordynacja Kobylnicka Twardowskich">
Ordynacja Kobylnicka Twardowskich

Ordynacja Kobylnicka Twardowskich – ordynacja rodowa założona w 1859 roku, zatwierdzona przez rząd pruski w 1860, istniała do 1945 i obejmowała około 2200 hektarów. Jej siedzibą była rezydencja Kobylniki w Wielkopolsce, gdzie II ordynat wybudował w 1886 pałac w stylu neorenesansowym ("Queen Ann Revival"). Po 1918, na skutek złej koniunktury oraz częściowo złego zarządzania, ordynacja stopniała do 904 hektarów, ale uchodziła za jeden z najlepiej zarządzanych majątków ziemskich w Wielkopolsce. Po 1990 pałac po długoletnich procesach sądowych został wykupiony przez dawnych właścicieli, a następnie został odnowiony i urządzono w nim hotel.
Historia i ordynaci.
Ordynację kobylnicką ustanowił swoim testamentem Dobrogost Maciej Twardowski (1789-1859), wielkopolski ziemianin wyznania ewangelicko-reformowanego. Zgodnie z testamentem miała być dziedziczona na zasadzie męskiej primogenitury, najpierw przez jego syna i jego potomstwo męskie bądź żeńskie (w przypadku braku synów), potem przez potomstwo jego córki, Seweryny Lossow (1818-1897), zarówno męskie jak i żeńskie, a następnie przez potomstwo jego najmłodszej córki, Heleny Lossow (1830-1881). W każdorazowym przypadku ordynat miał nosić nazwisko Twardowski, a od dziedziczenia były wyłączone dzieci pozamałżeńskie. Ordynaci mieli też ponosić zwyczajowe opłaty na rzecz kościoła ewangelickiego w Skokach, którego byli formalnymi patronami.
Kolejni ordynaci.
Ordynaci i członkowie ich rodzin byli chowani na cmentarzu w Kobylnikach. Został on założony jako prywatna nekropolia – rodzina ordynatów była mieszana wyznaniowo i miała zarówno ewangelików (do II ordynata,) jak i katolików, którzy w ten sposób mogli być chowani na jednym cmentarzu rodzinnym bez problemów ze strony duchowieństwa obu wyznań. Cmentarz ten istnieje do dzisiaj i jest dalej używany przez rodzinę Twardowskich. Z rodziną ordynatów była blisko związana Joanna Lossow, zakonnica i działaczka ekumeniczna.

</doc>
<doc id="722108" url="https://pl.wikipedia.org/wiki?curid=722108" title="Jan Berdyszak">
Jan Berdyszak

Jan Berdyszak (ur. 15 czerwca 1934 w Zaworach, zm. 18 września 2014 w Poznaniu) – polski rzeźbiarz, malarz, grafik, autor instalacji, scenograf, pedagog, teoretyk sztuki. Ojciec Marcina Berdyszaka.
Życiorys.
Był absolwentem studiów z dziedziny rzeźby w Wyższej Szkoły Sztuk Plastycznych (ASP) w Poznaniu (1952–1958), gdzie pracował od 1965 roku. W latach 1984–1987 pełnił funkcję prorektora tej uczelni. W latach 1961-1981 zajmował się scenografią w Teatrze Marcinek i Teatrze 5.
Artysta w dowód zasług dla kultury został wyróżniony m.in. Nagrodą im. Jana Cybisa (1978), Krzyżem Kawalerskim (1988) i Krzyżem Oficerskim Orderu Odrodzenia Polski (2001), Złotym Medalem „Zasłużony Kulturze Gloria Artis” (2008) oraz Doktoratem Honoris Causa Akademii Sztuk Pięknych w Bratysławie (1999).
Twórczość.
Realizacje artystyczne Berdyszaka obejmują szeroki wachlarz dziedzin i technik. Analityczna postawa, naukowy charakter prac, konsekwentnie realizowana koncepcja stanowią wyróżniki jego twórczości. Artysta zamyka swoje poszukiwania i realizacje w cykle, w obrębie których rozważa różne warianty danego zagadnienia. Podejmowane wątki niekiedy opracowuje na nowo i znajduje dla nich rozwinięcie w kolejnych seriach. Konstatacje Berdyszaka koncentrują się wokół zagadnień przestrzeni, określanej przez niego jako byt pierwszy, ale również gęstości, ciemności, pustki, przezroczystości i potencjalności.
W latach 1962 – 1964 artysta pracował nad cyklem "Koła podwójne", w którym podjął próbę przezwyciężenia tradycyjnego sposobu konstruowania obrazu. Rozwinięciem tej problematyki jest rozpoczęty w 1963 r. cykl "Kompozycje kół", których otwartą formę twórca określił mianem formatu integralnego. W 1965 r. powstał "Obraz strukturalny z otworem III", który wyznaczył etap poszukiwań wiążących się z wprowadzeniem do obrazu przestrzeni rzeczywistej. Równolegle z cyklami obrazów powstały realizacje rzeźbiarskie ("Rysowane") i prace scenograficzne. Refleksją nad nurtującymi artystę problemami są "Pokazy plastyki animowanej" (1966 – 1970), które były szeregiem efemerycznych działań ze światłem, słowem i ruchem. Kolejna dekada lat 70. przyniosła penetrację zagadnień związanych z przestrzenią. Wówczas rozważania Berdyszaka koncentrowały się wokół pojęcia sacrum, czasoprzestrzeni i nieskończoności. Powstały wówczas m.in. cykle "Przezroczyste" (1970 – 1979), "Ramy Wschodu" (1972), "Milczenie", (1972 – 1975), "Miejsca rezerwowane" (1973 – 1976), "Nieskończoność" (1975 -1977), "Belki krzyża" (1977 – 1988). Z lat 80. pochodzą projekty: "Fragmenty jako całości radykalne" (1982 – 1984), "Inne do baz" (1982 – 1984), "Stany moralności" (1985 – 1987), "U kamienia" (1986 – 1988), "Ani konieczność, ani możliwość" (1987 – 1995), "Belki" (1988 – 2001). Cykle z ostatnich lat to z kolei: "Passe-par-tout", którego rozwinięciem jest "Après passe-par-tout", "Reinstalacje fotograficzne" (kontynuowany od 1992), "Powłoki" (kontynuowany od 1995) i "Popowłocza".
Jan Berdyszak nigdy nie wykonywał rzeczy. Jego obiekty przestrzenne nie miały kształtu skończonych przedmiotów, ani czegoś, co mogłoby nimi za chwilę być. Te „nie-rzeczy” artysty cechuje konkretność. Są one ujawnieniem jednostkowych sytuacji. Artysta chce pozostawić rzeczywistość taką, jaka jest, manifestując szacunek do lekceważonej na ogół potoczności. Chce „nie-tworzyć”, nawet w sztuce . W szkicowniku 137 A z lat 1986-1987 Berdyszak notuje triadę pojęć ściśle związaną z refleksjami o "etyce ewolucyjnej" sztuki. Triadę tę tworzą oczywistość, pozorność i nierozstrzygalność . 
Został pochowany na cmentarzu Miłostowo w Poznaniu (pole 51, kwatera 2).
Kolekcje.
Prace artysty znajdują się w zbiorach muzealnych i kolekcjach prywatnych (m.in. w Muzeach Narodowych: w Warszawie, Krakowie, Wrocławiu; Muzeum Sztuki w Łodzi, Staatliches Museum w Berlinie, zbiorach Unesco w Paryżu, The Kościuszko Fundation w Nowym Jorku, Museum of Fine Art w Bostonie, Muzeum Puszkina w Moskwie, Simulart). Uczestniczył w licznych wystawach w kraju i za granicą. Jego dorobek w latach 1980, 1986, 1995 oraz 2007 był eksponowany w galerii Foto-Medium-Art.

</doc>
<doc id="722111" url="https://pl.wikipedia.org/wiki?curid=722111" title="Rai News 24">
Rai News 24

Rai News 24 – włoska telewizja informacyjna, uruchomiona w 1999 jako kanał rozszerzający przekaz informacyjny pozostałych kanałów telewizji publicznej RAI.
Rai News 24 opiera swój "content" programowy głównie na postprodukcji materiałów przygotowanych przez pozostałe kanały oraz ośrodki lokalne i produkcyjne wchodzące w skaład RAI.
Telewizja zatrudnia około 130 osób. Oprócz zatrudnionych w Rzymie Rai News 24 ma do dyspozycji całą infrastrukturę i pracowników 22 ośrodków regionalnych telewizji RAI. W rzymskim newsroomie pracuje około 80 dziennikarzy, ponadto 20 reporterów pracuje w terenie, głównie w Rzymie. Reporterzy pracujący w Rzymie mają do dyspozycji 10 kamer cyfrowych, za pomocą których samodzielnie nagrywają materiał do reportaży. Kanał korzysta z korespondentów telewizji RAI prowadzących biura na całym świecie.
Program jest nadawany w trybie ciągłym, w również w nocy serwisy informacyjne są nadawane na żywo.
Codziennie odbywają się dwa kolegia: o 9:00 – planujące pracę przez cały dzień; o 19:00 – przygotowujące do serwisów nocnych i planujące już dzień następny.
Ramówka: Serwisy informacyjne nadawane są co pół godziny. Oprócz serwisów newsowych, sportowych i pogodowych Rai News24 przygotowuje programy popularnonaukowe, ekonomiczne, publicystyczne, show-biz, kulturalne i dokumentalne.
Codziennie w godzinach 19:30-21:15 nadawane są programy z regionów i programy newsowe z głównych anten RAI.

</doc>
<doc id="722113" url="https://pl.wikipedia.org/wiki?curid=722113" title="M16 (mina)">
M16 (mina)

M16 – amerykańska odłamkowa, wyskakująca mina przeciwpiechotna.
Mina M16 została skonstruowana w USA na wzór pochodzącej z okresu II wojny światowej niemieckiej miny SMi-35. Podobnie jak ona posiada ona cylindryczny korpus z blachy stalowej. Mina wyposażony jest w zapalnik o podwójnym działaniu (naciągowym i naciskowym). Mina ustawiana jest ręcznie, zapalnik odbezpieczany jest poprzez wyciągnięcie zawleczki. Pociągnięcie za odciąg lub nacisk 9,2 kg powoduje wyrzucenie miny na wysokość 1-2 m i eksplozję.

</doc>
<doc id="722116" url="https://pl.wikipedia.org/wiki?curid=722116" title="Welt (stacja telewizyjna)">
Welt (stacja telewizyjna)

Welt (wcześniej "N24") – niemiecka telewizja informacyjna, wchodząca w skład koncernu Axel Springer SE. Jej siedziba znajduje się w Berlinie.
Stacja N24 zakończyła nadawanie pod oryginalną nazwą 18 stycznia 2018 o godz. 3:00 nad ranem. W jej miejsce pojawiła się Welt. Zmiana nazwy wiąże się z ukończeniem procesu przejęcia przez Axel Springer SE od pierwotnego właściciela, grupy telewizyjnej ProSiebenSat.1 Media trwającego od 2013 roku. Nowy właściciel publikuje dziennik Die Welt, który stał się inspiracją dla nowej nazwy. Pod marką N24 nadal dostępny jest kanał o profilu dokumentalnym N24 Doku, który nie zmienił swojej nazwy.
Welt emituje programy informacyjne, dokumentalne, magazyny tematyczne i reportaże przy współpracy z Discovery Channel. Prezentowane serwisy informacyjne mają profil polityczny z nastawieniem na informacje ekonomiczne.
Sygnał Welt jest dostępny za pośrednictwem naziemnej telewizji cyfrowej, sieci kablowej, satelity i urządzeń przenośnych.
Ramówka.
Serwisy informacyjne są przygotowywane co pół lub co godzinę w zależności od pory doby.
W dni wolne od pracy i weekendy ramówkę dominują filmy dokumentalne, reportaże i programy life-style’owe.
Cała scenografia jest animowana w wymiarze 3-D.

</doc>
<doc id="722117" url="https://pl.wikipedia.org/wiki?curid=722117" title="Canal 24 Horas">
Canal 24 Horas

Canal 24 Horas – kanał informacyjny należący do hiszpańskiego nadawcy publicznego TVE.
Canal 24 Horas produkuje programy informacyjne i publicystyczne dla trzech programów nadawcy publicznego La 1, La 2 i TVE Internacional. Canal 24 Horas korzysta z całej infrastruktury telewizji publicznej oraz ośrodków regionalnych. Sygnał Canal 24 Horas jest dystrybuowany poprzez satelitę, telewizję kablową, cyfrową telewizję naziemną oraz on-line w internecie.
Stacja zatrudnia około 25 prowadzących/dziennikarzy występujących na antenie.
Ramówka.
Serwisy informacyjne emitowane są co pół godziny.

</doc>
<doc id="722119" url="https://pl.wikipedia.org/wiki?curid=722119" title="Kieran Richardson">
Kieran Richardson

Kieran Edward Richardson (ur. 21 października 1984 w Greenwich, Londyn) – angielski piłkarz, wychowanek West Ham United, reprezentant Anglii.
Richardson gra jako lewy pomocnik. W czasie letniego okienka transferowego poprzedzającego sezon 2007/2008 przeszedł z Manchesteru United do beniaminka Premiership Sunderlandu, gdzie menedżerem był kolega Richardsona z boiska, Roy Keane.

</doc>
<doc id="722120" url="https://pl.wikipedia.org/wiki?curid=722120" title="James Hamilton (3. książę Abercorn)">
James Hamilton (3. książę Abercorn)

James Albert Edward Hamilton (ur. 30 listopada 1869 w Hamilton Palace w Londynie - 12 września 1953) – brytyjski arystokrata i polityk, najstarszy syn Jamesa Hamiltona, 2. księcia Abercorn i lady Mary Curzon-Howe, córki 1. hrabiego Howe. Jego ojcem chrzestnym był książę Walii.
Wykształcenie odebrał w Eton College. Później rozpoczął służbę wojskową w Royal Inniskilling Fusiliers. W 1892 r. wstąpił do 1 regimentu Life Guards, gdzie dosłużył się rangi kapitana. W 1900 r. wystartował z sukcesem w wyborach do Izby Gmin z okręgu Londonderry City jako reprezentant unionistów. Trzy lata później został Skarbnikiem Dworu Królewskiego. Urząd ten pełnił do upadku konserwatywnego rządu Balfoura w 1905 r. W następnych latach był whipem opozycji.
Po śmierci ojca w 1913 r. został 3. księciem Hamilton i zasiadł w Izbie Lordów. W 1917 r. został Lordem Namiestnikiem Tyrone i był nim aż do śmierci. W 1922 r. został pierwszym gubernatorem Irlandii Północnej. Był bardzo popularny na tym stanowisku i dwukrotnie (w 1928 i 1934 r.) przedłużano jego kadencję, którą zakończyła ostatecznie jego rezygnacja w lipcu 1945 r. W 1931 r. odmówił przyjęcia godności gubernatora generalnego Kanady.
W 1922 r. został kawalerem Orderu Świętego Patryka. W 1928 r. został kawalerem Orderu Podwiązki. Od 1945 r. był członkiem Tajnej Rady. Był również honorowym doktorem praw Uniwersytetu w Belfaście.
1 listopada 1894 r. w katedrze Świętego Pawła w Londynie, poślubił lady Rosalind Cecilię Caroline Bingham (26 lutego 1869 - 18 stycznia 1958), córkę Charlesa Binghama, 4. hrabiego Lucan i lady Cecilii Gordon-Lennox, córki 5. księcia Richmond. James i Rosalind mieli razem dwóch synów i trzy córki:

</doc>
<doc id="722122" url="https://pl.wikipedia.org/wiki?curid=722122" title="France 24">
France 24

France 24 – grupa kanałów informacyjnych uruchomionych przez grupę TF1 i France Télévisions – osobny dla każdej z czterech wersji językowych (angielskiej, arabskiej, francuskiej, hiszpańskiej). Docelowo nadawane przez satelitę oraz za pośrednictwem sieci kablowych: na terenie Europy, Afryki, Bliskim Wschodzie i USA. Jest dostępny także za pomocą aplikacji na telefony komórkowe z systemem Android (dotyczy wersji angielskiej i francuskiej), gdzie udostępnia swoje programy w postaci VoD i sygnał stacji. Kanał ma być francuską konkurencją dla BBC, CNN, Al-Dżaziry i VOA Worldnet TV. Cały projekt jest finansowany przez rząd francuski w kwocie 200 mln euro.
Stacja współpracuje również z licznymi mediami francuskimi i francuskojęzycznymi: AFP, arte, Euronews, RFI, TV5 Monde, Société de Radiodiffusion et de télévision Française pour l’Outre-mer (La 1ère) oraz agencją Reuters. France 24 w wersji arabskiej ogląda 88% widzów w Algierii i 80% w Maroku. Stacja zatrudnia ponad 360 osób, w tym 170 dziennikarzy 30 narodowości. 
Ramówka.
Co pół godziny serwisy newsowe, reportaże, kroniki lifestylowe, portrety znanych postaci, programy kulturalne oraz prognoza pogody dla całego świata.

</doc>
<doc id="722123" url="https://pl.wikipedia.org/wiki?curid=722123" title="Lisala">
Lisala

Lisala – miasto w Demokratycznej Republice Konga, stolica prowincji Mongala. Przez miasto przepływa rzeka Kongo. Większość mieszkańców stanowią przedstawiciele ludu Ngombe.
Miejsce narodzin Mobutu Sese Seko.

</doc>
<doc id="722126" url="https://pl.wikipedia.org/wiki?curid=722126" title="Legionowo (stacja kolejowa)">
Legionowo (stacja kolejowa)

Legionowo – stacja kolejowa położona w centrum miasta Legionowo.
Opis stacji.
Na stacji znajdują się dwa szerokie, wysokie (760 mm pgs) perony wyspowe. Oba są pokryte kostką brukową. Na peronach znajdują się: tablice z nazwą stacji, wiaty przystankowe z ławkami, megafony, rozkłady jazdy pociągów, kosze na śmieci.
Wejście na perony możliwe jest od ulicy Kościuszki i Piłsudskiego (od strony centrum), a także od drugiej strony torów, tj. od strony ulicy Szwajcarskiej. Obie strony torów i perony łączy obecnie przejście podziemne przystosowane do obsługi osób niepełnosprawnych. Do 2008 roku przejście na drugą stronę torów było możliwe poprzez istniejące przejścia naziemne (łączące perony) oraz nadziemną kładkę dla pieszych. Ich likwidacja została wymuszona z powodu przystosowania infrastruktury kolejowej do prowadzenia pociągów przez odcinek w Legionowie z prędkością 140 km/h.
Na stacji znajdował się niegdyś dodatkowy nieużywany peron boczny. Obecnie w jego miejscu została wybudowana rampa wyładunkowa.
Obecny stan peronów jest skutkiem modernizacji zrealizowanej w latach 2008-2010 w ramach przebudowy linii kolejowej nr 9 (Warszawa Wschodnia – Gdańsk Główny).
W latach 2014-2016 przy stacji wybudowano nowoczesne Centrum Komunikacyjne składające się z budynku dworca, z nowoczesną mediateką i dwóch wysokopoziomowych parkingów.
Otwarcie nowego dworca, sfinansowanego w 15% przez samorząd, a w 85% przez Szwajcarsko-Polski Program Współpracy, odbyło się 11 września 2016. Od dnia oddania obiektu do użytku, tj. 11 września 2016 do 29 grudnia 2016, dworcem tymczasowo zarządzała Miejska Biblioteka Publiczna w Legionowie, posiadająca w nim swoją główną siedzibę. 29 grudnia 2016 miasto zawarło umowę z konsorcjum firm PEC Legionowo i KZB Legionowo na zarządzanie dworcem przez okres 20 lat, jednym z elementów umowy jest obowiązek prowadzenia kasy biletowej.
Statystyki.
Źródło danych:

</doc>
<doc id="722130" url="https://pl.wikipedia.org/wiki?curid=722130" title="Milwińska Huta">
Milwińska Huta

Milwińska Huta (kaszb. "Miélwëńska Hëta") – część wsi Milwino w Polsce, położona w województwie pomorskim, w powiecie wejherowskim, w gminie Luzino. Wchodzi w skład sołectwa Milwino.
W latach 1975–1998 Milwińska Huta administracyjnie należała do województwa gdańskiego.

</doc>
<doc id="722132" url="https://pl.wikipedia.org/wiki?curid=722132" title="Afula">
Afula

Afula (hebr. עפולה; arab. العفولة, "al-ʻAfūlaḧ"; ang. Afula) – miasto położone w Dystrykcie Północnym w Izraelu.
Ważny ośrodek przemysłowy Dolnej Galilei. Z powodu swojego geograficznego położenia na strategicznym skrzyżowaniu w Dolinie Jezreel jest często nazywane „"stolicą Doliny Jezreel"”.
Położenie.
Afula leży w Poddystrykcie Jezreel w Dystrykcie Północnym, w północno-wschodniej części Izraela. W jego otoczeniu znajduje się miasto Migdal ha-Emek, miasteczko Iksal, kibuce Mizra, Merchawja, Jizre’el, Megiddo, Sarid i Ginnegar, moszawy Kefar Gidon, Balfurja, Tel Adaszim, Merchawja, Awital, Metaw, Addirim, Dewora, Gadisz, Ha-Jogew i Kefar Baruch, wsie komunalne Achuzzat Barak i Nir Jafe oraz wioski arabskie Na’in, Ad-Dahi i Sulam. Okoliczne wioski należą do samorządów regionów Emek Jizre’el, Bustan al-Mardż, Megiddo i Ha-Gilboa.
Środowisko naturalne.
Afula jest położona na wysokości 60 m n.p.m. w intensywnie użytkowanej rolniczo Dolinie Jezreel w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan i w kierunku północno-zachodnim, gdzie znajduje się Emek Zewulun i Zatoka Hajfy. Na południowy zachód od miasta przepływa rzeka Kiszon. W odległości 5 km na południowy wschód zaczynają się wzniesienia masywu Wzgórz Gilboa, za którym znajduje się Samaria. Teren opadający w kierunku południowo-wschodnim przechodzi w Dolinę Charod, do której spływa strumień Jezreel. Na północny wschód od miasta wznosi się masyw góry Giwat ha-More (515 m n.p.m.), z której w kierunku zachodnim spływa strumień ha-More, łączący się na północ od miasta ze strumieniem Adaszim (następnie wpada do rzeki Kiszon). W odległości 3 km na północ wznoszą się wzgórza Hare Nacerat (wysokość dochodząca do 400 m n.p.m.), ze szczytami Har Kidumim, Har Ksulot i Har Dvora. Natomiast w odległości 7 km na południowy zachód od miasta wznoszą się wzgórza płaskowyżu Menassesa.
Historia.
Badania archeologiczne wykazały, że żyzna Dolina Jezreel była zamieszkiwana od tysięcy lat. Najstarsza pisana wzmianka o osadzie Afula pochodzi z egipskich zapisków pochodzących z XIX wieku p.n.e. Osada jest także wspomniana w tekstach pochodzących z czasów faraona Totmesa III (XV wiek p.n.e.). Badacze przypuszczają, że była to kananejska osada, podbita prawdopodobnie w drugiej połowie XIII wieku p.n.e. przez Izraelitów. Miejsce to jest utożsamiane z biblijnym miastem Ofel, w którym mieszkał Gechazi, sługa proroka Elizeusza.
Po zniszczeniu Królestwa Izraela nadal istniały w tej okolicy osady ludzkie. Wykopaliska ujawniły kilka takich miejsc pochodzących z okresu asyryjskiego i rzymskiego. W średniowieczu Krzyżowcy wykorzystali tutejsze starożytne sarkofagi do budowy zamku obronnego "Le Feve". Na jego miejscu w XII wieku sułtan Saladyn założył arabską wieś al-Fulah. W 1226 roku syryjski geograf Jaqut al-Hamawi opisał ją jako „filistyńskie miasto”. Gdy w 1517 roku Palestyna znalazła się pod panowaniem Imperium osmańskiego nastąpił całkowity zastój tutejszej gospodarki. Podczas wyprawy Napoleona do Egiptu w pobliżu miejscowości al-Fulah w dniu 16 kwietnia 1799 roku doszło do bitwy pod Górą Tabor w której nieliczni Francuzi pokonali przeważające wojska tureckie.
W latach 1903-1905 nastąpiło pewne ożywienie gospodarcze związane z budową linii kolejowej Doliny. Była to odnoga linii Kolei Hidżaskiej, która łączyła Damaszek z Medyną. Odnoga przebiegająca przez osadę al-Fulah łączyła główną linię kolejową z miastami Hajfa. Powstanie stacji kolejowej w al-Fulah spowodowało niewielkie ożywienie gospodarcze okolicy. Około 1909 lub 1910 roku Jehoszua Chankin zakupił ze środków Światowej Organizacji Syjonistycznej pierwsze grunty w Dolinie Jezreel. Była to ziemia o powierzchni 10 km² położona w rejonie wioski al-Fulah. Zakup ten był początkiem długotrwałych sporów między Arabami i Żydami o prawa arabskich robotników rolnych, którzy zostali stąd eksmitowani. Spory dotyczyły prawa do dzierżawy gruntów rolnych i praw własności. W 1911 roku obok dawnej arabskiej wioski utworzono gospodarstwo rolne Merchawja (przekształcone w 1922 roku w moszaw Merchawja), a w 1913 roku sąsiednie gospodarstwo Tel Adaszim (przekształcone w 1923 roku w moszaw Tel Adaszim). W latach 1912–1915 Turcy wybudowali linię kolejową łączącą stację kolejową al-Fulah z miastem Nablus w Samarii. Pod koniec I wojny światowej w 1918 roku Palestyna stała się terenem walk brytyjsko-tureckich. We wrześniu 1918 roku podczas bitwy pod Megiddo w rejonie al-Fulah stacjonowały wojska tureckie. W rezultacie tej wojny cała Palestyna przeszła pod brytyjską kontrolę, a w 1922 roku formalnie utworzono Brytyjski Mandat Palestyny. Nowa sytuacja geopolityczna stwarzała nadzieję na realizację obietnicy Deklaracji Balfoura o utworzeniu w Palestynie „"żydowskiej siedziby narodowej"”. Program organizacji syjonistycznych zakładał wykupienie 4 mln akrów ziemi i osiedlenie w Ziemi Izraela w ciągu dziesięciu lat około miliona Żydów. W tym celu miało powstać wiele osad rolniczych i dziesięć większych skupisk miejskich – niektóre poprzez rozbudowę istniejących już miejscowości (Jerozolima, Jafa, Hajfa, Tyberiada i Safed), a niektóre poprzez założenie zupełnie nowych. Pod budowę jednego z nowych miast wybrano żyzną Dolinę Jezreel.
Amerykańska organizacja syjonistyczna "American Zion Commonwealth" wykupiła brakujące grunty w dolinie od libańskiej rodziny Sursuk. Organizacja ta zatrudniła znanego niemieckiego architekta Richarda Kaufmana, który sporządził ogólny plan nowej osady nazwanej Afula. Plan zagospodarowania przestrzennego zakładał utworzenie obszarów mieszkalnych z obiektami handlowymi, usługowymi, kulturalnymi i religijnymi. Po nabyciu działek mieszkalnych pierwsi żydowscy imigranci z Polski i Stanów Zjednoczonych przyjechali do Afuli w dniu 31 marca 1925 roku. Datę tę uznaje się za założenie miasta. Wiele osób, które kupiły działki w Afuli nigdy nie zdołały przyjechać do Palestyny, ponieważ zginęły podczas Holocaustu. Tymczasem miasteczko bardzo szybko się rozwijało i już w 1926 roku posiadało pierwszą radę samorządową. W 1930 roku na północny wschód od Afuli utworzono szpital, który był pierwszym nowoczesnym szpitalem w Palestynie. Podczas arabskiego powstania w Palestynie (1936–1939) niektórzy mieszkańcy dołączyli do oddziałów żydowskiej policji mandatowej. Brytyjczycy wybudowali wówczas w centrum osady fort policji Fort Tegart, który nadal istnieje i służy jako posterunek policji. Podczas II wojny światowej Brytyjczycy w rejonie Afuli utworzyli kilka ważnych baz wojskowych. W 1942 roku na południowy zachód od miejscowości powstała baza lotnicza RAF Megiddo, a na północny zachód baza lotnicza RAF Ramat Dawid. Natomiast w samej Afuli, w pobliżu posterunku policji utworzono obóz dla włoskich jeńców wojennych. Naprzeciwko szpitala utworzono bazę wojskową, w której stacjonowali żołnierze z Australii i Południowej Afryki. W listopadzie 1942 roku mieszkańcy Afuli udzielili schronienia żydowskim uciekinierom z nazistowskiej Europy.
Przyjęta w dniu 29 listopada 1947 roku Rezolucja Zgromadzenia Ogólnego ONZ nr 181 zakładała, że osada Afula miała znaleźć się w granicach nowo utworzonego państwa żydowskiego. Arabowie odrzucili jednak rezolucję i dzień później doprowadzili do wybuchu wojny domowej w Mandacie Palestyny. W jej trakcie arabskie milicje wielokrotnie atakowały żydowskie konwoje z zaopatrzeniem, doprowadzając do paraliżu komunikacji między Doliną Jezreel a nadmorskim miastem Hajfą. W ramach działań odwetowych siły żydowskiej organizacji paramilitarnej Hagana wysiedliły i zniszczyły część okolicznych wiosek arabskich. Bezpośrednią kontynuacją wojny domowej była I wojna izraelsko-arabska (1948-1949). Afula znajdowała się w strategicznym punkcie między położonym na południu arabskim miastem Dżanin i na północy miastem Nazaret. Pozycje na północy zajęła Arabska Armia Wyzwoleńcza, po stronie południowej rozlokowały się oddziały irackie, a od wschodu usiłowały nacierać wojska syryjskie. Z tego powodu, od pierwszych dni wojny mieszkańcy budowali fortyfikacje obronne, a w miejscowości można było odczuć stan oblężenia. Aby zabezpieczyć linie komunikacyjne w Dolinie Jezreel, wojska izraelskie przeprowadziły pod koniec maja 1948 roku operację „"Erez"”, a w pierwszych dniach czerwca operację „"Icchak"”. W dniu 4 czerwca 1948 roku irackie samoloty zbombardowały Afulę. Jedna z bomb trafiła w dom mieszkalny, zabijając pięć osób. Kolejne naloty – tym razem już bez większych strat materialnych – miały miejsce 5 czerwca, 12 lipca i 18 lipca. Po wojnie do Afuli przyjechało kilka tysięcy żydowskich imigrantów z Iraku, Jemenu i Rumunii. W ten sposób bardzo szybko zapełniły się trzy miejskie obszary mieszkalne i musiano przygotować kolejny obszar, w którym utworzono gospodarstwa rolnicze (obecnie jest to osiedle Geulim, uznawane za najbardziej luksusowe w mieście). Ciągle rosnąca liczba nowych mieszkańców doprowadziła do założenia w 1951 roku nowej dzielnicy Afula Illit, położonej w odległości 5 km na północny wschód od miejscowości. W 1953 roku utworzono kolejną dzielnicę mieszkaniową Giwat ha-More, położoną na stokach góry o tej samej nazwie. Miasto było celem licznych zamachów terrorystycznych. Do pierwszego zamachu doszło w dniu 25 maja 1965 roku. Zdetonowana bomba uszkodziła budynek przy ulicy Cinnamon. Podczas wojny sześciodniowej w czerwcu 1967 roku Afula została zbombardowana przez iracki samolot bombowy Tupolew Tu-16. Celem nalotu były bazy wojskowe położone na zachód od Afuli, jednak dziewięć bomb spadło na obrzeżach miasteczka. Samolot został zestrzelony przez obronę przeciwlotniczą. W 1970 roku w miejscowości doszło do dwóch zamachów terrorystycznych – pierwsza bomba wybuchła na targowisku miejskim, a druga na dawnej stacji kolejowej (zginęła 1 osoba). W 1971 roku Afula otrzymała zgodę na utworzenie własnej strefy przemysłowej, a w listopadzie 1972 roku otrzymała prawa miejskie (oficjalna uroczystość miała miejsce w styczniu 1973 roku).
Gdy w październiku 1973 roku wybuchła wojna Jom Kipur, tutejszy cmentarz wojskowy służył jako miejsce tymczasowego pochówku żołnierzy poległych na Wzgórzach Golan. Po wojnie ciała poległych przenoszono do miejscowości i wiosek skąd pochodzili żołnierze. W latach 90. XX wieku miasto przyjęło tysiące żydowskich imigrantów z Etiopii i krajów byłego Związku Radzieckiego. W kolejnych latach nastąpiło nasilenie aktywności palestyńskich terrorystów, z czym wiązała się seria ciężkich zamachów, które dotknęły miasto. W dniu 6 kwietnia 1994 roku terroryści z Hamasu przeprowadzili zamach na autobus w Afuli, w którym zginęło 8 osób, a 55 zostało rannych. 30 listopada 1994 roku doszło do ataku siekierą w Afuli, w którym brutalnie została zamordowana izraelska kobieta żołnierz.
Kolejna eskalacja przemocy miała miejsce podczas intifady Al-Aksa. W dniu 26 listopada 2001 roku terrorysta-samobójca otworzył ogień do przechodniów w rejonie głównego dworca autobusowego Afuli. Zanim został zastrzelony przez policjantów, zabił 2 osoby i zranił około 50 następnych. W dniu 5 maja 2002 roku terrorysta-samobójca wysadził się w autobusie przy dworcu autobusowym w Afuli (1 osoba zginęła, a kilka odniosło rany). 19 maja 2003 roku palestyńscy terroryści przeprowadzili zamach w centrum handlowym, w którym zginęły 3 osoby, a 70 zostało rannych. Miasto ucierpiało także podczas II wojny libańskiej na przełomie lipca i sierpnia 2006 roku. 17 lipca na miasto spadły rakiety Katiusza (wywołały pożary okolicznych pól uprawnych); 28 lipca pięć rakiet Fajr-5 spadło na obrzeżach miasta; 2 sierpnia na miasto spadło osiem rakiet Katiusza i jedna rakieta Fajr-5.
Demografia.
Według danych Izraelskiego Centrum Danych Statystycznych w 2011 roku w Afuli żyło prawie 41,3 tys. mieszkańców, z czego 92% Żydzi (reszta to inne narodowości). Jest to niewielkie miasteczko, którego populacja charakteryzuje się niewielkim stałym wzrostem liczebności. Wskaźnik wzrostu populacji wyniósł w 2011 roku 0,6%. W roku tym urodziło się 710 dzieci, a zmarło 315 osób (odnotowano 2 zgony niemowląt). Według danych za 2010 rok liczba pracowników wynosiła 19041, a liczba osób pracujących na własny rachunek wynosiła 956. Średnie miesięczne wynagrodzenie w 2010 roku wynosiło 5906 ILS (średnia krajowa 7522 ILS). Zasiłki dla bezrobotnych pobierało 467 osób, w tym 215 mężczyzn (średni wiek: 43. lata). Świadczenia emerytalne oraz renty pobierało 5328 osób, a zapomogi społeczne 2310 osoby.
Symbole.
Herb Afuli został po raz pierwszy opublikowany 30 października 1958 roku. Jest on przedzielony na dwie części, z których górna pomarańczowa reprezentuje przemysłowo-rzemieślniczy rozwój miasta, natomiast dolna zielona przedstawia rolnicze wykorzystanie Doliny Jezreel. W górnym polu umieszczono wizerunek wioski, która rozwijała się w dolinie pomiędzy górującymi nad nią górami. W dolnej części umieszczono wyobrażenia narzędzi rzemieślniczych i płodów rolnych. U góry widnieje napis w języku hebrajskim – Afula.
Polityka.
Burmistrzem miasta jest Avraham Elkabetz. Ratusz miejski znajduje się przy ulicy Jehoszua Hankin 47.
Współpraca międzynarodowa.
Afula ma zawarte umowy partnerskie z następującymi miastami:
Gospodarka.
Przemysł.
W południowo-wschodniej części miasta znajduje się strefa przemysłowa "Alef". Mieści się tutaj przedsiębiorstwo "GJ Solar" rozwijające technologie ogniw słonecznych. Przedsiębiorstwo "Hasson" produkuje meble. Druga strefa przemysłowa Beta znajduje się w północno-wschodniej części miasta. Mieści się tutaj fabryka koncernu telekomunikacyjnego "Tadiran Telecom". Zakład "Steelplast" projektuje i produkuje formy oraz matryce wtryskowe do tworzyw sztucznych. Przedsiębiorstwo "Galilee Herbs" produkuje przyprawy. Przy dzielnicy Afula Illit jest położona trzecia strefa przemysłowa "Gimel". Mieści się tutaj przedsiębiorstwo "Meyer and son Samuel" produkujące urządzenia sanitarne i rurociągi. Dodatkowo znajdują się tutaj zakłady włókiennicze oraz fabryka produkująca pończochy. Od 1981 roku w mieście działa także spółka "Schneider Electric Engineering Ltd.", która realizuje projekty elektryczne w infrastrukturze wysokiego i niskiego napięcia oraz tworzy urządzenia kontrolne i automatyki. Natomiast przedsiębiorstwo "V LED" produkuje i importuje systemy oświetleń ulicznych oraz do salonów. W kwietniu 2000 roku władze miejskie Afuli nawiązały współpracę z Samorządem Regionu Emek Jizre’el i sąsiednią miejscowością Kefar Tawor w celu utworzenia strefy przemysłowej Alon Tawor. Obecnie strefa zajmuje powierzchnię 593 ha, na których działalność prowadzi ponad 50 różnych przedsiębiorstw zatrudniających 4 tys. pracowników.
Handel i usługi.
Dolina Jezreel słynie z zaawansowanego technologicznie rolnictwa. Afula jest stolicą tego regionu, spełniającą rolę niejako kotwicy i miejskiego centrum handlowego dla całej wiejskiej okolicy. Z tego powodu ulokowało się tutaj wiele przedsiębiorstw usługowych, handlowych i rzemieślniczych. Na każdym z osiedli mieszkaniowych znajdują się kompleksy handlowe. W północno-zachodniej części miasta mieści się centrum handlowe "Ioklr Emek" z restauracją Pizza Hut i stacją benzynową. W śródmieściu jest centrum handlowe "Super-Sol" oraz stare targowisko miejskie. Liczne sklepy i centa handlowe ulokowały się w strefie przemysłowej Alef w południowo-wschodniej części miasta. Jest tu między innymi centrum "Valleys Mall". Przy Parku Afula jest centrum handlowe "Emek". Przy strefie przemysłowej "Gimel" jest centrum handlowe "Iayogev".
Infrastruktura.
Remiza straży pożarnej znajduje się przy ulicy Agas 9 w północno-zachodniej części miasta. Posterunek policji mieści się w centrum miasta przy ulicy ha-Nassi Weizman 7. W północnej części miasta przy ulicy ha-Histadrut znajduje się stacja ratunkowa "Magen David Adom", a w północno-wschodniej części jest duży kompleks szpitalny Centrum Medycznego Doliny. Cmentarz komunalny znajduje się w południowej części miasta.
Transport.
Miasto Afula stanowi centrum komunikacyjne regionu. Krzyżują się tutaj drogi z północy na południe z drogami ze wschodu na zachód. W kierunku południowo-zachodnim do nadmorskiej równiny Szaron odchodzi droga ekspresowa nr 65, która przebiega obok odległego o 3 km od miasta portu lotniczego Megiddo, a w odległości 8 km krzyżuje się z drogą nr 66 prowadzącą na północny zachód do portowego miasta Hajfa. Droga ekspresowa 65 omija miasto od zachodu i północy obwodnicą (budowany jest odcinek północno-wschodni) i kieruje się na północny wschód przez dzielnice Afula Illit i Giwat ha-More w kierunku Jeziora Tyberiadzkiego. W kierunku północnym odchodzi droga ekspresowa nr 60, która w odległości 3 km krzyżuje się z drogą nr 73 i następnie dociera do miasta Nazaret. Droga nr 60 przebiega przez centrum miasta i kieruje się na południe, by po około 8 km dotrzeć do przejścia granicznego Dżalama umożliwiającego wjechanie na terytorium Autonomii Palestyńskiej i dotarcie do miasta Dżanin. W kierunku południowo-wschodnim odchodzi droga nr 71, którą dojeżdża się do miasta Bet Sze’an oraz przejścia granicznego na rzece Jordan z Jordanią. Głównym środkiem transportu publicznego są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Hajfy, Tyberiady, Jerozolimy i Tel Awiwu. W samym śródmieściu Afuli znajduje się centralny dworzec autobusowy.
W 2011 roku w Afuli były zarejestrowane 12 221 pojazdy silnikowe, w tym 10 177 samochodów osobowych (średnia wieku samochodów prywatnych wynosiła 7 lat). W roku tym w mieście doszło do 68 wypadków.
Transport kolejowy.
Przed I wojną światową w Afuli istniała stacja kolejowa. Przebiegała tędy linia kolejowa łącząca port w Hajfie z linią kolejową "Hejaz", która biegła z Damaszku do Medyny. Po I wojnie izraelsko-arabskiej linia ta została zniszczona i obecnie Afula nie posiada żadnego połączenia kolejowego. Istnieją plany utworzenia takiej linii Rakewet Jisra’el.
Transport lotniczy.
W odległości 3 km na południowy zachód od miasta znajduje się port lotniczy Megiddo. Mogą na nim lądować niewielkie prywatne samoloty.
Architektura.
Miasto w rzeczywistości składa się z trzech odrębnych części. W samym centrum znajduje się założone w 1925 roku „stare miasto”, posiadające osiedla mieszkaniowe: Afula, Afula ha-Tseira i Romema. W jej południowo-wschodniej części zlokalizowano strefę przemysłową, a po strony zachodniej wybudowano nowe osiedla mieszkaniowe domków jednorodzinnych otoczone obwodnicą miejską. W odległości 4 km na północny wschód powstała w 1950 roku dzielnica Afula Illit. Aż do lat 70. XX wieku była ona uznawana jako tymczasowe miejsce pobytu nowych imigrantów przyjeżdżających z państwa arabskich do Izraela. Po operacji Salomon w 1991 roku zamieszkała tu znaczna ilość imigrantów z Etiopii, do których z biegiem czasu dołączyli imigranci z krajów byłego ZSRR. Nadali oni specyficzny charakter Afuli Illit. Na południe od niej znajduje się założona w 1955 roku dzielnica Giwat ha-More, zajmująca rozległa przestrzeń południowo-zachodnich zboczy góry o tej samej nazwie. Między tymi dwoma dzielnicami a miastem Afula znajduje się niewielka strefa przemysłowa, kompleks szpitalny oraz Park Afula. Dodatkowo w mieście są parki publiczne Nessis, Jad LaBanim, ha-Banim, ha-Sz’huna i ha-Rakevet. Zachowała się dawna linia kolejowa przebiegająca przez sam środek miasta ze starą stacją kolejową Afuli.
Kultura.
W mieście jest kilka domów kultury. W północno-zachodniej części miasta, przy ulicy Etrog znajduje się centrum kultury "Heihal ha-Tarbut". W północno-wschodniej części miasta jest kompleks obiektów kulturalnych z Centrum Sztuki i Muzyki „"Pais"”, biblioteką miejską i miejscem pamięci Jad LaBanim. Miejska galeria sztuki organizuje liczne wystawy. "Performing Arts Center" w Afuli jest jedną z najpiękniejszych i najbardziej luksusowych sal koncertowych w kraju. Centrum jest siedzibą trzech zespołów teatralnych. Miasto posiada także własną orkiestrę reprezentacyjną.
W Afuli działa lokalna rozgłośnia radiowa, która nadaje audycje przez internet.
Edukacja.
Zgodnie z danymi "Izraelskiego Centrum Danych Statystycznych" w Afuli jest 14 przedszkoli oraz 20 szkół – w tym 14 szkół podstawowych i 5 szkół średnich. W 2011 roku w 288 klasach szkolnych uczyło się ponad 6,6 tys. uczniów, w tym 3,7 tys. w szkołach podstawowych. Średnia uczniów w klasie wynosiła 23. Dodatkowo w mieście znajduje się "Afula Academic College" oraz centrum pedagogiczne. Ważną tutejszą uczelnią muzyczną jest konserwatorium, w którym kształci się około tysiąca muzyków i śpiewaków.
Turystyka.
Miasto jest dogodnym punktem wypadowym do zwiedzania Doliny Jezreel i jej otoczenia. W mieście wytyczono szlak turystyczny, który umożliwia poznanie najważniejszych miejsc Afuli. Czas jego przejścia wynosi około jednej godziny.
Sport i rekreacja.
W mieście działa sześć klubów sportowych. Najbardziej znaną jest drużyna koszykarska Hapoel Afula B.C., która sezon 2006/2007 zakończyła na 6. miejscu w krajowej lidze. Z powodu braku środków finansowych drużyna spadła jednak do drugiej ligi rozgrywek. Drużyna piłkarska Hapoel Afula F.C. obecnie gra w drugiej lidze Liga Leumit. Posiada ona własny stadion Stadion Afula Illit. Poza tym w mieście istnieje klub szachowy "Hapoel Afula", klub gimnastyki kobiecej "Hapoel Afula" oraz klub sportów dla niepełnosprawnych "Hapoel Afula".
W każdym z osiedli mieszkaniowych są obiekty sportowe takie jak boiska i sale do ćwiczeń. W południowej części miasta, przy szkole "Gvanim" znakduje się boisko do piłki nożnej. Natomiast w północno-wschodniej części miasta jest duży kompleks sportowy z salą sportową i kortami tenisowymi. W północno-wschodniej części miasta znajduje się otwarty w październiku 2007 roku duży teren rekreacyjny Park Afula. Zajmuje on powierzchnię 120 ha i jest ogólnie dostępny. Mieści się w nim amfiteatr (2400 miejsc siedzących, a przy masowych imprezach możliwość pomieszczenia do 10 tys. osób w terenie otwartym), ogród zoologiczny, jezioro i ogród. Po całym terenie parku wytyczono alejki spacerowe oraz drogi rowerowe. Przy dzielnicy Afula Illit położony jest duży kompleks sportowy "Robert Russell Sports Center" z salami sportowymi, basen kąpielowym, kortami tenisowymi i boiskiem do piłki nożnej.
Wojsko.
W odległości ponad 1 km na południowy zachód od miasta znajduje się baza wojskowa Amos będąca połączona z sąsiednim lotniskiem Megiddo. Natomiast w odległości 8 km na północny zachód od miasta jest położona duża baza lotnicza Ramat Dawid.

</doc>
<doc id="722134" url="https://pl.wikipedia.org/wiki?curid=722134" title="Stadion Qayyum">
Stadion Qayyum

Stadion Qayyum to wieloużytkowy stadion znajdujący się w mieście Peszawar, w Pakistanie. Jest używany jako miejsce spotkań drużyn piłkarskich oraz krykietowych. Stadion może pomieścić 15000 widzów.

</doc>
<doc id="722137" url="https://pl.wikipedia.org/wiki?curid=722137" title="Rende Calcio">
Rende Calcio

Rende Calcio – włoski klub sportowy, mający swą siedzibę w Rende, Kalabria. Klub powstał w 1968 roku, pod nazwą Sesso Rende. Pierwszym trenerem drużyny był Mario Portone, który zakończywszy pracę w Rende Calcio został burmistrzem miasta.
Barwy klubowe.
Stroje drużyny mają kolor biało-czerwony.

</doc>
<doc id="722138" url="https://pl.wikipedia.org/wiki?curid=722138" title="Stadion Punjab">
Stadion Punjab

Stadion Punjab – wielofunkcyjny stadion w Lahaur w Pakistanie. Został otwarty 3 marca 2003 roku. Może pomieścić 8000 widzów. Obiekt wykorzystywany jest głównie do rozgrywania meczów piłkarskich. Swoje spotkania rozgrywają na nim piłkarze klubu WAPDA FC.
Stadion został otwarty 3 marca 2003 roku. Obiekt wyposażony jest w tartanową bieżnię lekkoatletyczną. Stadion ze wszystkich stron otoczony jest trybunami, największa trybuna główna (w centralnej części zadaszona) znajduje się po stronie zachodniej, z pozostałych stron bieżnię otacza jedynie wąski pierścień trybun. W bezpośrednim sąsiedztwie obiektu znajduje się kilka innych, dużych aren sportowych, m.in. Narodowy Stadion Hokeja na Trawie, stadion do krykieta, basen i tor kolarski.
W 2007 roku obiekt gościł 13 z 15 spotkań turnieju finałowego Pucharu Prezydenta AFC. Na stadionie grywała również piłkarska reprezentacja Pakistanu.

</doc>
<doc id="722140" url="https://pl.wikipedia.org/wiki?curid=722140" title="Książę Abercorn">
Książę Abercorn

Książę Abercorn (en. "Duke of Abercorn") – brytyjski tytuł parowski kreowany w 1868 r. w parostwie Irlandii dla Jamesa Hamiltona, 2. markiza Abercorn.
Informacje ogólne.
Lordowie Paisley 1. kreacji (parostwo Szkocji)
Hrabiowie Abercorn 1. kreacji (parostwo Szkocji)
Markizowie Abercorn 1. kreacji (parostwo Wielkiej Brytanii)
Książę Abercorn 1. kreacji (parostwo Irlandii)
Linia Sukcesji

</doc>
<doc id="722143" url="https://pl.wikipedia.org/wiki?curid=722143" title="Zakład Karny Nr 1 we Wrocławiu">
Zakład Karny Nr 1 we Wrocławiu

Zakład Karny Nr 1 we Wrocławiu – więzienie przy ul. Kleczkowskiej we Wrocławiu (osiedle Kleczków), zbudowane w 1895 według projektu Maxa Lebena i Heinricha Butza.
W latach 1917–1918 była tu więziona Róża Luksemburg.
W III Rzeszy poza lokalnymi więźniami przebywali tu kolejno: Czesi po aneksji 1939, Polacy z terenów wcielonych do Rzeszy i ukarani robotnicy przymusowi, obywatele krajów Europy Zachodniej (Nacht und Nebel). Do 1945 w więzieniu wykonywano wyroki śmierci (przy pomocy gilotyny). Podczas wojny zginęło tu 869 osób, w tym wielu Czechów i Słowaków, np. aresztowanych jesienią 1939, oraz Polaków. Ciała zakopywano w Rędzinie lub na dziedzińcu więziennym.
Po wojnie w więzieniu przetrzymywano członków organizacji niepodległościowych, z których wielu rozstrzelano, część zmarła z powodu złych warunków. Ich groby znajdują się na Cmentarzu Osobowickim na polach 120 i 81a. Od 1945 do 1989 wykonywano tu wyroki śmierci (przez rozstrzelanie i powieszenie), m.in. 18 lipca 1946 w magazynie więzienia rozstrzelano Helenę Motykę, Edwarda Szemberskiego, Romana Roszowskiego i Idziego Piszczałka, natomiast 15 kwietnia 1947 rozstrzelano kapitana Eugeniusza Werensa. 24 kwietnia 1953 wykonano egzekucję na Włodzimierzu Pawłowskim i Józefie Radłowskim.
W latach 1945-1955 naczelnikami więzienia byli: Henryk Markowicz, Paweł Bida, Franciszek (Efroim) Klitenik, Teofil Hazelmajer, Stanisław Adamski, Jan Gol, Stefan Wypchał, Andrzej Jarszewicz.
Obecnie jest jednostką typu zamkniętego i półotwartego dla skazanych mężczyzn odbywających karę po raz pierwszy oraz typu zamkniętego dla młodocianych. Znajduje się tu też areszt dla mężczyzn i kobiet. W ramach zakładu funkcjonuje również Oddział Zewnętrzny w Oleśnicy, z oddziałami terapeutycznymi dla sprawców przestępstw seksualnych.
Więzienie na Kleczkowskiej pojawiło się w spektaklu telewizyjnym pt. "Golgota Wrocławska". Wzmianka o nim pojawia się również w książce "Margot" Michała Witkowskiego. Więzienie jest także miejscem akcji w książce Roberta J. Szmidta "Szczury Wrocławia: Kraty"

</doc>
<doc id="722145" url="https://pl.wikipedia.org/wiki?curid=722145" title="James Albert Edward Hamilton, 3. książę Abercorn">
James Albert Edward Hamilton, 3. książę Abercorn



</doc>
<doc id="722147" url="https://pl.wikipedia.org/wiki?curid=722147" title="Wyszecka Huta">
Wyszecka Huta

Wyszecka Huta (kaszb. "Wëszéckô Hëta") – część wsi Wyszecino w Polsce, położona w województwie pomorskim, w powiecie wejherowskim, w gminie Luzino. Wchodzi w skład sołectwa Wyszecino.
W latach 1975–1998 Wyszecka Huta administracyjnie należała do województwa gdańskiego.

</doc>
<doc id="722148" url="https://pl.wikipedia.org/wiki?curid=722148" title="France24">
France24



</doc>
<doc id="722150" url="https://pl.wikipedia.org/wiki?curid=722150" title="Katastrofa lotnicza na wzgórzu Superga">
Katastrofa lotnicza na wzgórzu Superga

Katastrofa lotnicza na wzgórzu Superga – katastrofa z udziałem samolotu linii Avio Linee Italiane, w okolicach Turynu. Wydarzyła się 4 maja 1949 roku, gdy trzysilnikowy Fiat G.212 CP rozbił się na wzgórzu Superga, uderzając w marmurową bazylikę. Zginęło 31 osób, wszystkie, które znajdowały się na pokładzie.
Przebieg katastrofy.
Dwuletni samolot włoskiego towarzystwa A.L.I. wystartował z Lizbony o godz. 9:52, rozpoczynając rejs do Turynu. Na pokładzie znajdowało się 27 pasażerów i czteroosobowa załoga. Wśród podróżnych przeważała grupa 18 piłkarzy włoskiego klubu piłkarskiego AC Torino, powracająca do ojczyzny po rozegranym w stolicy Portugalii meczu.
W dzisiejszych czasach pokonanie trasy z Lizbony do Turynu odrzutowcem zajęłoby godzinę, jednak trójsilnikowej maszynie w 1949 roku tylko pierwszy etap lotu, z Lizbony do międzylądowania w Barcelonie w celu uzupełnienia paliwa, zajął ponad 3 godziny i zakończył się o godz. 13:15 czasu lokalnego.
Gdy o godz. 16:41 samolot przeleciał nad Savoną na wysokości 2000 m, załoga samolotu połączyła się z turyńskimi kontrolerami. W rejonie portu lotniczego panowały niezwykle trudne warunki pogodowe: widoczność wynosiła tylko 1200 m, z podstawą chmur na wysokości 400 m. Piloci zostali zmuszeni zmniejszyć pułap lotu do momentu, w którym widoczność poprawi się. Tymczasem w okolicach wzniesienia Superga (675 m n.p.m.), ta sięgała już jedynie 40 m. Około godz. 17:04, w momencie, gdy załoga dalej obniżała lot, doszło do zderzenia ze zboczem. Samolot rozbił się o mury tamtejszej bazyliki i uległ całkowitemu zniszczeniu (zachował swój kształt jedynie fragment ogona ze statecznikiem pionowym). Wszystkie osoby znajdujące się na pokładzie zginęły.
Prawdopodobne przyczyny.
W 1949 roku badający katastrofę mieli bardzo ograniczony dostęp do danych, mogących wyjaśnić katastrofę. Rejestratory parametrów lotu nie istniały, podobnie, jak wiele innych technik, pozwalających poznać przyczyny zdarzenia. Jak zwykle w takich przypadkach, winą (nieraz niesłusznie) obarczano załogę samolotu lub pogodę. Za główne przyczyny katastrofy uznano gęstą mgłę, ograniczającą widoczność, błąd nawigacyjny i niedostateczną komunikację radiową.
Lista ofiar katastrofy.
Szczątki ofiar spoczęły na turyńskim cmentarzu Palazzo Madonna. Była to jedna z największych tragedii w historii włoskiego sportu.
Wielkie Torino.
Drużyna piłkarska FC Torino, znajdująca się na pokładzie, wracała z pożegnalnego meczu José Ferreiry z zespołem Benfiki, rozegranego dzień wcześniej, 3 maja, w Lizbonie. Turyński zespół nazwany później Grande Torino (wielkie Torino) był wówczas najlepszym zespołem Włoch, w ostatnich 3 latach (1946, 1947 i 1948) zdobywał mistrzostwo kraju. W dniu katastrofy pewnie zmierzał po czwarty z rzędu tytuł, zajmując 1. miejsce w tabeli rozgrywek na 4 kolejki przed końcem sezonu.
Po katastrofie działacze Milanu, jednego z głównych rywali turyńskiego zespołu do tytułu mistrzowskiego, zaapelowali do włoskiej federacji o automatyczne przyznanie zespołowi Torino tytułu mistrza Włoch. Propozycja została bez głosów sprzeciwu poparta przez inne kluby. W pozostałych meczach na boisku grali juniorzy turyńskiego zespołu. W późniejszych latach klub nie osiągał już takich wyników jak wcześniej. Na kolejny tytuł czekał aż do sezonu 1975/76.
Jedynym graczem Torino, który pozostał z pierwszej drużyny klubu, był Sauro Tomà, który był w tamtym okresie kontuzjowany. Katastrofy cudem uniknął Ladislao Kubala, gracz Pro Patrii, który zgodził się wziąć udział w lizbońskim meczu, jednak w ostatniej chwili zrezygnował z wyjazdu z powodu choroby syna.

</doc>
<doc id="722152" url="https://pl.wikipedia.org/wiki?curid=722152" title="Stadion Ibn-e-Qasim Bagh">
Stadion Ibn-e-Qasim Bagh

Stadion Ibn-e-Qasim Bigh, w tłumaczeniu Stadion Stary Fort to wieloużytkowy stadion znajdujący się w mieście Multan, w Pakistanie. Na tym stadionie swoje mecze rozgrywają drużyny piłkarskie i krykietowe. Stadion może pomieścić 18000 widzów, oddany do użytku został w roku 1975.

</doc>
<doc id="722154" url="https://pl.wikipedia.org/wiki?curid=722154" title="Gbadolite">
Gbadolite

Gbadolite – miasto w Demokratycznej Republice Konga, stolica prowincji Ubangi Północne. W 2005 roku miasto było zamieszkiwane przez 51608 osób.

</doc>
<doc id="722155" url="https://pl.wikipedia.org/wiki?curid=722155" title="Ruch jednostajny">
Ruch jednostajny

Ruch jednostajny – ruch, w którym w takich samych przedziałach czasowych ciało pokonuje takie same odcinki drogi.
Warunek ten odpowiada, temu że prędkość (jako wielkość skalarna) jest stała. Dlatego wzór ten zachodzi też dla dowolnie długich odcinków czasowych:
gdzie formula_3 jest długością pokonanej drogi.
Ze względu na tor, ruch jednostajny dzieli się na:
Wzory.
W każdym rodzaju ruchu jednostajnego:
We wszystkich powyższych wzorach prędkość (szybkość) formula_7 jest traktowana jako wielkość skalarna.

</doc>
<doc id="722162" url="https://pl.wikipedia.org/wiki?curid=722162" title="Tajska Wikipedia">
Tajska Wikipedia

Tajska Wikipedia (วิกิพีเดียไทย) – edycja językowa Wikipedii prowadzona w języku tajskim. 
Założona została 25 grudnia 2003 roku. 10 marca 2005 roku przekroczyła granicę 1000 artykułów, a 14 marca 2006 granicę 10000 artykułów. Na dzień 11 kwietnia 2007 roku liczyła 21 182 artykuły , przez co znajdowała się na 39. pozycji wśród wszystkich edycji językowych .

</doc>
<doc id="722164" url="https://pl.wikipedia.org/wiki?curid=722164" title="Telmisartan">
Telmisartan

Telmisartan – organiczny związek chemiczny, którego szkielet składa się z dwóch reszt benzimidazolowych i jednej bifenylowej. Jest swoistym, wybiórczym antagonistą receptora angiotensyny II. Stosuje się go jako lek działający na układ renina-angiotensyna.
Preparaty handlowe.
"Actelsar", "Micardis", "Polsart", "Pritor", "Telmabax", "Telmisartan Bluefish", "Telmisartan EGIS", "Telmisartan Genoptim", "Telmisartan Mylan", "Telmisartan Orion", "Telmisartanum Teva B.V.", "Telmix", "Telmizek", "Tezeo", "Tolura", "Toptelmi", "Zanacodar".

</doc>
<doc id="722165" url="https://pl.wikipedia.org/wiki?curid=722165" title="Stadion w Hajdarabadzie">
Stadion w Hajdarabadzie

Stadion w Hajdarabadzie to wieloużytkowy stadion znajdujący się w mieście Hajdarabad, w Pakistanie. Na tym stadionie swoje mecze rozgrywają drużyny piłkarskie. Stadion może pomieścić 25000 widzów.

</doc>
<doc id="722168" url="https://pl.wikipedia.org/wiki?curid=722168" title="Częstochowa Gnaszyn">
Częstochowa Gnaszyn

Częstochowa Gnaszyn – przystanek kolejowy w Częstochowie, w dzielnicy Gnaszyn, w województwie śląskim, w Polsce.
W roku 2017 stacja obsługiwała 0–9 pasażerów na dobę.
Połączenia.
Koleje Śląskie (Os) do Lublińca
Polregio (R) do Tarnowskich Gór i Lublińca
Historia.
W 1903 r. zbudowano odcinek Herby Ruskie – Częstochowa Stradom o rozstawie torów 1066 mm, w 1911 r. przebudowany na szerokość 1532 mm. Podczas I wojny światowej, posuwające się na wschód wojska niemieckie przebudowały ten odcinek na rozstaw 1435 mm. Na wschód od stacji zbudowano bocznicę do Gnaszyńskiej Manufaktury. Odcinek Częstochowa Stradom - Liswarta zelektryfikowano w 1965 r.
Dworzec kolejowy.
Drugi z kolei budynek stacyjny powstał w 1953 roku. Początkowo rolę dworca dalej pełnił stary budynek znajdujący się od nowego kilkaset metrów na wschód, w kierunku Częstochowy. Od początków XXI wieku stał nieużytkowany i popadł w ruinę, gdyż PKP zdecydowała o zamknięciu kas biletowych, z których korzystała zbyta mała ilość pasażerów. PKP SA nie znalazła nabywcy na budynek, jego kupnem nie był także zainteresowany samorząd Częstochowy. Od 9 grudnia 2012 roku na stacji Gnaszyn nie zatrzymywały się żadne pociągi; w tym samym roku w budynku miał miejsce pożar. Stacja kolejowa została gruntowanie zmodernizowana w latach 2013-2014 podczas remontu tzw. protezy koniecpolskiej łączącej Centralną Magistralę Kolejową z Dolnym Śląskiem, po której obecnie kursują m.in. pociągi ED250 "Pendolino" (Express InterCity Premium). Prace nie obejmowały jednak opuszczonego budynku dworca. W 2015 roku gmach przeznaczono do rozbiórki z powodu złego stanu technicznego i faktu bycia zbędnym dla prowadzonej działalności. Obecnie przez stację przejeżdżają bez zatrzymania pociągi pośpieszne i ekspresowe, a w grudniu 2015 roku Koleje Śląskie reaktywowały połączenie z Częstochowy do Lublińca. Budynek dworca rozebrano w 2018 r.

</doc>
<doc id="722171" url="https://pl.wikipedia.org/wiki?curid=722171" title="James Hamilton (4. książę Abercorn)">
James Hamilton (4. książę Abercorn)

James Edward Hamilton (ur. 29 lutego 1904, zm. 4 czerwca 1979), brytyjski arystokrata i polityk, najstarszy syn Jamesa Hamiltona, 3. księcia Hamilton i lady Rosalind Bingham, córki 4. hrabiego Lucan. Sponsorem jego chrzcin był król Edward VII Koburg.
Wykształcenie odebrał w Eton College, później służył w rezerwie armii, gdzie dosłużył się stopnia kapitana. W 1946 r. zasiadł w radzie hrabstwa Tyrone. Później działał w senacie Irlandii Północnej. Po śmierci ojca w 1953 r. został 4. księciem Abercorn i zasiadł w brytyjskiej Izbie Lordów. Został również Lordem Namiestnikiem Tyrone. W 1963 r. został honorowym pułkownikiem 5 batalionu Royal Inniskilling Fusiliers.
9 lutego 1928 r. w kościele St. Martin-in-the-Fields w Londynie, poślubił lady Mary Katherine Crichton (8 lipca 1905 – 2 lutego 1990), córkę Henry’ego Crichtona, wicehrabiego Crichton i lady Mary Grosvenor, córki 1. księcia Westminster. James i Mary mieli razem dwóch synów i córkę:

</doc>
<doc id="722172" url="https://pl.wikipedia.org/wiki?curid=722172" title="Nowe Kębłowo">
Nowe Kębłowo

Nowe Kębłowo (kaszb. "Nowé Kembłowò") – nieoficjalny przysiółek wsi Kębłowo w Polsce położona w województwie pomorskim, w powiecie wejherowskim, w gminie Luzino, przy drodze krajowej nr .
Do 26 września 1924 wieś Nowe Kębłowo nosiła nazwę: Fichthof.
Wchodzi w skład sołectwa Kębłowo.

</doc>
<doc id="722173" url="https://pl.wikipedia.org/wiki?curid=722173" title="James Edward Hamilton, 4. książę Abercorn">
James Edward Hamilton, 4. książę Abercorn



</doc>
<doc id="722175" url="https://pl.wikipedia.org/wiki?curid=722175" title="Stadion Jinnah">
Stadion Jinnah

Stadion Jinnah – wieloużytkowy stadion znajdujący się w Pakistanie, w stolicy kraju Islamabad. Na tym stadionie swoje mecze rozgrywają drużyny piłkarskie, m.in. ZTBL F.C. oraz reprezentacja Pakistanu w piłce nożnej, a także odbywają się tam zawody lekkoatletyczne, ponieważ stadion jako jeden z niewielu w Pakistanie posiada bieżnię z tartanową nawierzchnią. Stadion może pomieścić 48 200 widzów.

</doc>
<doc id="722178" url="https://pl.wikipedia.org/wiki?curid=722178" title="FC Rieti">
FC Rieti

FC Rieti – włoski klub piłkarski mający swą siedzibę w Rieti, Lacjum. Klub powstał w 1936 roku, a reaktywowany w 1996. 
Barwy Klubowe.
Stroje drużyny z Rieti mają barwy czerwono-niebieskie.
Rozgrywki.
2005/2006 - Serie C2/C (14. miejsce)
2006/2007 – Serie C2/B

</doc>
<doc id="722179" url="https://pl.wikipedia.org/wiki?curid=722179" title="Jan Chrzciciel (Leonardo)">
Jan Chrzciciel (Leonardo)



</doc>
<doc id="722182" url="https://pl.wikipedia.org/wiki?curid=722182" title="Zastawka trójdzielna">
Zastawka trójdzielna

Zastawka trójdzielna (łac. "valva tricuspidalis s. atrioventricularis dextra") – inaczej zastawka przedsionkowo-komorowa prawa, w sercu zapobiegająca cofaniu się krwi z komory prawej do przedsionka prawego.
Anatomia.
Zbudowana jest zazwyczaj z 3 płatków (możliwe jest występowanie innej liczby płatków, najczęściej od 2-4, ich liczba może zmieniać się w ciągu życia): przedniego, tylnego i przyśrodkowego, nazywanego częściej płatkiem przegrodowym (łac. "cuspis septalis valvae tricuspidalis"), które przymocowane są do pierścienia włóknistego (łac. "annulus fibrosus"), pomagającego zachować kształt ujściu przedsionkowo-komorowemu prawemu (łac. "ostium atrioventriculare dextrum"). Płatki łączą się u swej podstawy w miejscach nazwanych spoidłami (łac. "commissurae"). Należy pamiętać, że nazwy płatków wywodzą się od ich względnego położenia w sercu, nie zaś od ich zorientowania względem osi ciała. Brzegi wolne płatków przymocowane są do strun ścięgnistych, a te zaś do odpowiednich mięśni brodawkowatych, co zabezpiecza płatki zastawki przed otwieraniem do światła przedsionka prawego. Wady tych połączeń lub zawały obejmujące mięśnie brodawkowate prowadzą do wypadania płatka zastawki i w efekcie jej niedomykalności (łac. "insufficientia valvulae tricuspidalis") i niewydolności zastawki. Zazwyczaj jeden płatek jest połączony strunami ścięgnistymi z dwoma sąsiadującymi mięśniami brodawkowatymi, co zabezpiecza przed rozdzielaniem się płatków w czasie silnego skurczu komory i nieszczelnością zastawki. Prawidłowo zamknięta zastawka trójdzielna umożliwia skierowanie krwi z komory prawej do pnia płucnego.

</doc>
<doc id="722185" url="https://pl.wikipedia.org/wiki?curid=722185" title="Sławno (stacja kolejowa)">
Sławno (stacja kolejowa)

Sławno – stacja kolejowa w Sławnie, w województwie zachodniopomorskim, w Polsce. Według klasyfikacji PKP ma kategorię dworca lokalnego. 
W roku 2017 stacja obsługiwała 500–699 pasażerów na dobę.
Dworzec znajdujący się w zachodniej części miasta został zbudowany w latach 60. XIX wieku. Połączenia kolejowe Sławna z Gdańskiem i Berlinem zostały uruchomione w 1869 roku. Do 1945 roku Sławno było dużym węzłem komunikacji kolejowej. Dworcowe budynki są murowane, licowane cegłą. Zachowane zostały zabytkowe urządzenia techniczne, a także wystrój architektoniczny. Przed budynkiem umiejscowiony jest zabytkowy elektryczny słup z lat 30. XX wieku.
Historia.
W połowie XIX wieku Sławno stało się ważnym węzłem komunikacyjnym w środkowej części Pomorza. Miasto uzyskało połączenie kolejowe: Berlin – Szczecin – Sławno – Gdańsk w 1869 roku. W tym samym czasie, do obsługi pasażerów oraz przewozu i przeładunku towarów, zbudowano zespół dworca kolejowego. Główny budynek dworca otoczony został od północy przestronnym placem, który do dzisiaj przeznaczony jest dla komunikacji miejskiej. Od strony wschodniej do budynku przylegały, z czasem dobudowywane, warsztaty, magazyny i przechowalnie. Dla zabezpieczenia płynności ruchu pociągów wybudowano budynek nastawni, a dla pracowników dworca i stacji – domy mieszkalne. Od strony zachodniej wybudowano wieżę ciśnień i rampy przeładunkowe, a w I połowie XX wieku rozbudowywano pomieszczenia magazynowe. Stacja składała się z trzech obszernych peronów połączonych z budynkiem dworca przejściem podziemnym. Perony zostały zadaszone potężnymi konstrukcjami metalowymi, a wejścia na perony otoczono stalowymi wiatrołapami. Z czasem ich nawierzchnia została wybrukowana.
15 listopada 1878 roku oddano do użytku linię kolejową Darłowo – Sławno – Korzybie. W ten sposób Sławno uzyskało dogodne połączenie z portem morskim. Trasę tę w 1884 roku przedłużono do Bytowa.
Od 1997 roku przystąpiono do likwidacji nieczynnej linii, rozebrano tory prowadzące do Korzybia. Na trasie zachowano jedynie nasyp ziemny i wiadukty,do dziś zachował się fragment nasypu przy ulicy Gruntowej na terenie Sławna. W drugim kierunku, do Darłowa połączenie zostało zawieszone. Niszczały nasypy, podkłady i tory kolejowe, z rzadka używane do przewozu towarów. Ruch pasażerski zamarł. Dzięki staraniom władz powiatu sławieńskiego, w czerwcu 2005 roku, ponownie uruchomiono połączenie z Darłowem. Wagon spalinowy (SA103-010) przekazany przez Urząd Marszałkowski Województwa Zachodniopomorskiego, kursował jednakże do grudnia 2011 roku. Ze względów ekonomicznych kolejowe połączenie z Darłowem zlikwidowano. Od momentu uruchomienia tej linii pociągi w kierunku Darłowa odchodziły zawsze z peronu pierwszego, krótszego od dwóch pozostałych.
W kwietniu 1896 roku rozpoczęto budowę powiatowej kolei wąskotorowej (szerokość 750 mm) ze Sławna do Polanowa, Żydowa, Gołogóry. 21 grudnia 1897 roku oddano do użytku trasę Sławno – Polanów, 29 maja 1898 roku odcinek Polanów – Żydowo, a 1 listopada 1898 roku Żydowo – Gołogóra. Siecią zarządzała Sławieńska Kolej Powiatowa (niem. "Schlawer Kreisbahn, SchKB"). Na trasie długości blisko 60 km systematycznie odbywał się ruch pasażerski i towarowy. Trasę obsługiwało pięć lokomotyw; trzy typu 3/3 gek. Tender-Lokomotiven (o numerach 2, 3, 4) zakupiono w latach 1897/98, dwie pozostałe typu 4/5 gek Tender-Lokomotiven zakupiono w 1901 i 1904 roku. W 1925 roku sejmik powiatowy podjął decyzję o przebudowie wąskotorówki na linię normalnotorową (szerokość 1435 mm), 21 grudnia 1934 roku oficjalnie otwarto nowe połączenie w kierunku Polanowa i Gołogóry. Przebudowana linia biegła nieco inną trasą niż wąskotorówka, pominięto stację Pomiłowo ("Marienthal") i stację Ugacie ("Ujatzthal"). Pociąg w kierunku Kosierzewa jechał teraz przez Kwasowo ("Quatzow"), dziś nasypem dawnej linii w kierunku Kwasowa biegnie aleja 11 Listopada (Osiedle im. Dzieci Wrzesińskich). Połączenie zlikwidowano i rozebrano w 1945 roku, infrastrukturę wywieziono w głąb ZSRR. Sławieńską Kolej Powiatową obsługiwał dworzec pomocniczy – "Schlawe Kleinbahnhof", pociągi odjeżdżały w kierunku Kosierzewa i Polanowa z peronu nr 4, którego pozostałości wraz z odcinkiem torowiska nadal są zachowane.
W 1905 roku rozpoczęto prace przy budowie linii kolejowej Sławno – Ustka. Oficjalnie otwarcie linii nastąpiło 18 sierpnia 1911 roku. Linia została zlikwidowana po zakończeniu II wojny światowej, a tory rozebrane przez wojska radzieckie. Do dzisiaj zachował się nasyp ziemny i wiadukty w bardzo złym stanie technicznym. Wiadukt na ulicy Morskiej, w obrębie miasta Sławno, został ostatecznie rozebrany w kwietniu 2011 roku, podczas przebudowy drogi wojewódzkiej nr 205 prowadzącej ze Sławna do Darłowa.
Budynek dworca kolejowego w Sławnie wybudowano w 1869 roku. Obiekt o powierzchni prawie 1500 m² obsługiwał wzrastający ruch podróżnych. Na stacji funkcjonowało trzynaście torów kolejowych oraz jeden tor przy rampie i jeden tor dostawczy z kozłem oporowym.
Po II wojnie światowej obiekt przeszedł w ręce Polskich Kolei Państwowych. Wewnątrz budynku dworca umiejscowione były trzy kasy biletowe i przechowalnia bagażu oraz dyspozytornia PKS. Hol główny połączony jest korytarzem wewnętrznym z barem szybkiej obsługi. Obiekt pełnił również inne funkcje publiczne. W piwnicach, do lat 60. XX wieku, funkcjonowała łaźnia miejska, później magazyny sprzętu obrony cywilnej. Na pierwszym piętrze znajdowały się biura PKP, z czasem zamienione na pomieszczenia mieszkalne. W innych częściach dworca umieszczano punkty usługowo-handlowe.
W 1991 roku zamknięto połączenie z Darłowem. Uruchomiono je ponownie w czerwcu 2005 r., jednak na trasie nie ma przewodów trakcyjnych. W 2011 roku połączenie zostało ponownie zlikwidowane.
Od kwietnia 2011, do stycznia 2012 roku dworzec został zrewitalizowany. Zabytkowy dworzec w Sławnie to pierwszy w województwie zachodniopomorskim dworzec, który został zmodernizowany przez PKP SA w ramach programu rewitalizacji dworców kolejowych. Modernizacja współfinansowana była z budżetu państwa. Prace budowlane rozpoczęły się w kwietniu 2011 roku i objęły m.in. naprawę dachu, gruntowne wyczyszczenie elewacji, wymianę stolarki okiennej i drzwiowej, budowę nowych przyłączy i wymianę wszystkich instalacji wewnętrznych. Wyremontowane zostały wnętrza obiektu, sanitariaty, które przystosowano dla potrzeb osób niepełnosprawnych, bufet, poczekalnia i punkty kasowe. Modernizacja objęła także teren przydworcowy: wybudowano plac zabaw dla dzieci, wiatę dla rowerów oraz wiatę dla busów. Wyremontowano plac z parkingiem i stanowiskami dla autobusów.Odnowiony dworzec oficjalnie oddano do użytku 5 stycznia 2012 roku.

</doc>
<doc id="722186" url="https://pl.wikipedia.org/wiki?curid=722186" title="Kębłowski Młyn">
Kębłowski Młyn



</doc>
<doc id="722192" url="https://pl.wikipedia.org/wiki?curid=722192" title="San Rafael (Mendoza)">
San Rafael (Mendoza)

San Rafael jest argentyńskim miastem leżącym w prowincji Mendoza. Stolica departamentu San Rafael. Według spisu z roku 2001 miasto liczyło 158 266 mieszkańców.
Miasto San Rafael założone zostało 2 kwietnia 1805 roku.

</doc>
<doc id="722194" url="https://pl.wikipedia.org/wiki?curid=722194" title="Flaga Milicza">
Flaga Milicza

Flaga Milicza – jeden z symboli miasta Milicz oraz gminy Milicz w postaci flagi.
Flaga zaprojektowana jest jako prostokątny płat podzielony na trzy poziome, równoległe i jednakowej szerokości pasy koloru (odpowiednio od góry) białego, żółtego i zielonego.
Flaga niemieckiego Milicza (niem. "Militsch") składała się dwóch poziomych pasów: białego i żółtego i pochodziła od barw miejscowego bractwa kurkowego. W latach PRL najwyraźniej nie było potrzeby, by miasto miało własną flagę, ponieważ tym, jak ma wyglądać, zajęto się dopiero w połowie lat 90., kiedy zaplanowano zorganizować I Dni Ziemi Milickiej. By flaga miasta nie kojarzyła się z flagą papieską (biało-żółtą), radni postanowili dodać kolor zielony - symbol otaczających miasto lasów. Pierwotnie brano również pod uwagę kolor niebieski - symbol wody w Stawach Milickich, jednak zrezygnowano z niego, gdyż uznano, że byłoby to kontaminacją flag papieskiej i maryjnej.
Linki zewnętrzne.
Statut Gminy Milicz

</doc>
<doc id="722196" url="https://pl.wikipedia.org/wiki?curid=722196" title="Polimery skoniugowane">
Polimery skoniugowane



</doc>
<doc id="722198" url="https://pl.wikipedia.org/wiki?curid=722198" title="Polityka w Kole">
Polityka w Kole

Kolska scena polityczna i samorządowa. Koło jest gminą miejską i siedzibą władz powiatu kolskiego. 
Na czele magistratu stoi burmistrz, od 2002 r. wybierany w wyborach bezpośrednich co 4 lata. Jest on również organem wykonawczym miasta. Stanowi on jednoosobowy zarząd. Funkcję doradczą dla burmistrza miasta stanowi jego zastępca.
Organem uchwałodawczym jest rada miejska składająca się z 21 radnych wybieranych w wyborach bezpośrednich odbywających się co 4 lata. Sesje Rady Miasta odbywają się w sali konferencyjnej kolskiego ratusza.
Miejska Rada Narodowa w Polsce Ludowej.
24 stycznia 1945 r. - cztery dni po wyzwoleniu Koła spod niemieckiej okupacji przez wojska Armii Czerwonej, komendant wojenny mjr Mercen powołał na stanowisko tymczasowego starosty powiatowego – Jana Oliskiewicza. Wówczas to starosta powołał na stanowiska kierowników wszystkich najważniejszych instytucji. Tymczasowym burmistrzem wybrano Teodora Ostrowskiego. Jednak pierwsze posiedzenie Miejskiej Rady Narodowej (przekształconej w 1990 r. w Radę Miejską) odbyło się dopiero 15 marca 1945 r. Historycznemu posiedzeniu przewodniczył Zenon Krygier. W tymże roku MRN odbyła 11 posiedzeń. W organizacji struktur administracji lokalnej w Kole do 1950 r. wzorowano się głównie na systemie II Rzeczypospolitej przystosowanym do nowych warunków Polski Ludowej.
W 1946 r. w Miejskiej Radzie Narodowej w Kole zasiadało 21 radnych, z czego: 6 wywodziło się z Polskiej Partii Robotniczej, 5 z Polskiej Partii Socjalistycznej, 2 ze Stronnictwa Ludowego, 5 ze Stronnictwa Demokratycznego oraz 3 bezpartyjnych. Ówczesnym głównym zadaniem rajców było stworzenie warunków do rozwoju istniejących już placówek gospodarczych, powoływanie nowych oraz szczególnie gospodarka mieszkaniowa i komunalna.
Od dnia 8 października 1949 r. przewodniczącym MRN był Józef Bartosik. Następnie 5 grudnia 1949 r. zastąpił go Stanisław Ogrodziński. W tym roku rada liczyła 24 członków (18 – PZPR, 2 – SL, 3 – SL, 1 – bezpartyjny).
Konstytucja z 22 lipca 1952 r. wprowadziła w życie jednolite założenia systemu powoływania organów władzy lokalnej. Pierwsze wybory powszechne do rady narodowej odbyły się 5 grudnia 1954 r. Mieszkańcy Koła wyłonili 50 swoich przedstawicieli (28 – PZPR, 4 – ZSL, 5 – SD oraz 13 bezpartyjnych). Wśród nich było 6 kobiet. Po przeprowadzonej reformie administracyjnej Miejska Rada Narodowa zajmowała kluczową pozycję w strukturze władzy w mieście. Jej rola jako gospodarza terenu uległa znacznemu zwiększeniu.
Po wyborach 2 lutego 1958 r., w których wyłoniono 45 radnych, na sesji w dniu 14 lutego MRN powołała następujące komisje: Finansów i Budżetu, Ochrony Porządku i Bezpieczeństwa Publicznego, Budownictwa i Gospodarki Komunalnej, Zaopatrzenia Ludności i Rolnictwa, Oświaty i Kultury, Zdrowia i Opieki Społecznej. Kolejne bezpośrednie wybory MRN miały miejsce co 4-5 lat.
W skład radnych w kadencji 1973 - 1978 wchodziło 60 radnych (26 – PZPR, 5 – ZSL, 6 – SD, 23 – bezpartyjni). Niemal połowa zatrudniona była na co dzień jako pracownik umysłowy, trzecia część to robotnicy. Oprócz nich w radzie zasiadali m.in. nauczyciele, lekarze i rzemieślnicy. Połowa rajców posiadała wykształcenie średnie, 16 – wyższe, a 14 – podstawowe.
60-osobowy skład Miejskiej Rady Narodowej utrzymał się do 1990 roku. Ostatnim Przewodniczącym był Zdzisław Chruścielski.
Władza lokalna w III Rzeczypospolitej.
W dniu 8 marca 1990 r. ustawa Sejmu Kontraktowego wprowadziła samorządy w miejsce dotychczasowych władz lokalnych. Zgodnie z tą uchwałą mieszkańcy gminy, tworzący z mocy prawa wspólnotę samorządową, uzyskali prawo wpływania na losy swoich „Małych Ojczyzn” w innym zakresie niż miało to miejsce wcześniej. Likwidacji uległo stanowisko Naczelnika Miasta. Organem wykonawczym stały się zarządy gmin, wybierane przez radę.
Pierwsze wybory samorządowe w wolnej Polsce odbyły się 20 maja 1990 r. Rada miejska, która liczyła 28 członków, wybrała na przewodniczącego – Stanisława Lebiedzińskiego. W drugiej kadencji, wybranej w dniu 19 czerwca 1994 r., przewodniczącym wybrano Andrzeja Szlagę, którego dwa lata później zastąpił Andrzej Korzeniowski. 11 października 1998 r. wybrano radnych III kadencji. Wówczas obradom przez 4 lata przewodniczył Wojciech Jabłoński.
Począwszy od 2002 r. burmistrz przestał być wybierany przez radę gminy, od tego czasu był wyłaniany w drodze głosowania bezpośredniego przez mieszkańców. Kolejno funkcję burmistrza pełnili: Jan Stępiński, Mieczysław Drożdżewski i Stanisław Maciaszek, który najpierw został zawieszony w pełnieniu funkcji, a następnie zrezygnował z jej pełnienia. W krótkim okresie w 2018 r. funkcję burmistrza pełnił Jan Stępiński powołany przez prezesa Rady Ministrów Mateusza Morawieckiego. W 2018 r. na to stanowisko został wybrany Krzysztof Witkowski.
W 2002 r. na funkcję przewodniczącego rady miejskiej IV kadencji wybrano Urszulę Pękacz z SLD. 12 listopada 2006 r. kolscy wyborcy wyłonili 21 radnych V kadencji. Po zblokowaniu list wyborczych i rozdzieleniu mandatów w radzie miejskiej zasiadło 14 kandydatów prawicowych oraz 7 z komitetów lewicowych. Przewodniczącym został Robert Cesarz (PiS).
Po wyborach w 2010 r. najwięcej - sześć mandatów (z 21) uzyskał Sojusz Lewicy Demokratycznej, a przewodniczącą po raz drugi w historii wybrano Urszulę Pękacz, natomiast w kolejnych - w 2014 r. najwięcej mandatów (10) otrzymali kandydaci Towarzystwa Samorządowego, których przedstawiciel - Artur Szafrański, został wybrany na Przewodniczącego Rady Miejskiej. Na zakończenie kadencji 9 radnych przynależało do klubu "Pokolenie 2018+", 4 - SLD Lewica Razem, 3 - Prawo i Sprawiedliwość, a 5 pozostało niezrzeszonych.
Po wyborach w 2018 r. skład rady miejskiej był następujący: Prawo i Sprawiedliwość - 8 radnych, Sojusz Lewicy Demokratycznej - 7 radnych, lokalny komitet Katarzyny Hamigi - 4 radnych, niezrzeszeni (wybrani z listy Koalicji Obywatelskiej) - 2 radnych.
W 2018 r. działało przy radzie 7 stałych komisji: 
Rada Miejska obraduje raz w miesiącu – najczęściej w ostatnią środę miesiąca – w sali konferencyjnej ratusza, na I piętrze, pod adresem Stary Rynek 1. Tam również mieści się siedziba Biura Rady Miejskiej.

</doc>
<doc id="722199" url="https://pl.wikipedia.org/wiki?curid=722199" title="Kębłowska Tama">
Kębłowska Tama

Kębłowska Tama (kaszb. "Kembłowskô Tama") – nieoficjalny przysiółek wsi Kębłowo w Polsce położona w województwie pomorskim, w powiecie wejherowskim, w gminie Luzino.
Do 26 września 1924 wieś Kębłowska Tama nosiła nazwę: Jägerhof b. Kamlau.
Miejscowość leży w pradolinie Redy. Osada wchodzi w skład sołectwa Kębłowo.

</doc>
<doc id="722200" url="https://pl.wikipedia.org/wiki?curid=722200" title="Sorrento 1945">
Sorrento 1945

A.S. Sorrento Calcio, włoski klub sportowy mający swą siedzibę w Sorrento, Kampania. Powstał w 1945 roku.
Barwy Klubowe.
Stroje klubowe mają barwy czerwono-czarne.
Sezon – Rozgrywki.
2005/2006 – Serie D/I (1. miejsce – awans)
2006/2007 – Serie C2/C

</doc>
<doc id="722204" url="https://pl.wikipedia.org/wiki?curid=722204" title="Żyro">
Żyro

Osoby o nazwisku Żyro:

</doc>
<doc id="722207" url="https://pl.wikipedia.org/wiki?curid=722207" title="Gwajakowiec">
Gwajakowiec

Gwajakowiec ("Guaiacum" L.) – rodzaj roślin z rodziny parolistowatych ("Zygophyllaceae"). Obejmuje 6 gatunków. Wszyscy przedstawiciele rodzaju rosną w naturze na suchych obszarach w strefie subtropikalnej kontynentów amerykańskich, od Florydy i północnego Meksyku po Peru i Boliwię na południu. 
Gwajakowce (zwłaszcza gwajakowiec lekarski i "Guaiacum sanctum") zostały niemal wytępione zupełnie z powodu wielkiego zapotrzebowania na nie jako leki na choroby weneryczne (w tym zakresie stosowane były już przez Indian), zwłaszcza kiłę (stosowane były razem z rtęcią). Drewno tych drzew jest bardzo cenione ze względu na twardość i trwałość, także w wodzie morskiej. Wykonuje się z nich m.in. krążki linowe, koła pasowe, kule do kręgli.
Systematyka.
"Guajacum " L., orth. var.
Rodzaj należący do podrodziny "Larreoideae", rodziny parolistowatych ("Zygophyllaceae" R.Br.), rzędu parolistowców i kladu różowych w obrębie okrytonasiennych.

</doc>
<doc id="722213" url="https://pl.wikipedia.org/wiki?curid=722213" title="James Hamilton (5. książę Abercorn)">
James Hamilton (5. książę Abercorn)

James Hamilton (ur. 4 lipca 1934 w Londynie) – brytyjski arystokrata i polityk, najstarszy syn Jamesa Hamiltona, 4. księcia Abercorn i lady Mary Crichton, córki wicehrabiego Crichton.
Życiorys.
Wykształcenie odebrał w Eton College i w Royal Agricultural College. Służbę wojskową odbył w regimencie Grenadier Guards. W latach 1964-1970 zasiadał w Izbie Gmin jako reprezentant okręgu Fermanagh and South Tyrone. Po śmierci ojca w 1979 r. odziedziczył tytuł księcia Abercorn i zasiadł w Izbie Lordów. W 1986 r. został Lordem Namiestnikiem Tyrone. Jest kawalerem Orderu Podwiązki i pułkownikiem Gwardii Irlandzkiej. W 2001 r. został Lordem Stewardem Dworu Królewskiego.
20 października 1966 w Katedrze Westminsterskiej poślubił Anastasię Alexandrę Phillips, zwaną "Sanchą" (ur. 27 lutego 1946), córkę podpułkownika Harolda Phillipsa i Georginy Wernher, córki Harolda Wernhera, 3. baroneta. Księżna Abercorn zajmuje 630 miejsce w linii sukcesji do brytyjskiego tronu. James i Alexandra mają razem dwóch synów i córkę:
Książę jest jednym z największych posiadaczy ziemskich w Irlandii Północnej. Jego posiadłości obejmują 15 000 akrów powierzchni. Mieszka w swej rodowej rezydencji Baronscourt niedaleko Omagh w hrabstwie Tyrone.

</doc>
<doc id="722215" url="https://pl.wikipedia.org/wiki?curid=722215" title="RAI NEWS 24">
RAI NEWS 24



</doc>
<doc id="722217" url="https://pl.wikipedia.org/wiki?curid=722217" title="Periojk">
Periojk



</doc>
<doc id="722220" url="https://pl.wikipedia.org/wiki?curid=722220" title="US Vibonese Calcio">
US Vibonese Calcio

Unione Sportiva Vibonese Calcio – włoski klub piłkarski, mający swą siedzibę w mieście Vibo Valentia w regionie Kalabria. Klub powstał w roku 1928.
Barwy Klubowe.
Stroje drużyny U.S. Vibonese Calcio mają barwy czerwono-niebieskie.
Sezon - Rozgwywki.
2005/2006 - Serie D/I (2. miejsce - awans)&lt;br&gt;
2006/2007 - Serie C2/C
Skład na sezon 2020/2021.
"Stan na 29 stycznia 2021"

</doc>
<doc id="722222" url="https://pl.wikipedia.org/wiki?curid=722222" title="Haptoglobina">
Haptoglobina

Haptoglobina (Hp) – białko ostrej fazy, odpowiedzialne za wychwyt wolnej hemoglobiny we krwi. Zbudowana jest z 4 łańcuchów (2 alfa i 2 beta). W stanach zapalnych lub uszkodzeniach tkanek jej stężenie wzrasta w ciągu 48 godzin wielokrotnie przewyższając wartości prawidłowe, powraca do normy po około 1 tygodniu. Wiąże nieodwracalnie wolną hemoglobinę, powstały kompleks nie ulega przesączaniu (zapobiega utracie żelaza z moczem i uszkodzeniu nerek). Kompleks jest fagocytowany i rozkładany do aminokwasów w układzie siateczkowo-śródbłonkowym. W ostrej hemolizie stężenie Hp gwałtownie maleje, wraca do normy do tygodnia.

</doc>
<doc id="722223" url="https://pl.wikipedia.org/wiki?curid=722223" title="Rick J. Jordan">
Rick J. Jordan

Rick J. Jordan, właściwie Hendrik Stedler (ur. 1 stycznia 1968 w Hannoverze) – niemiecki muzyk, były członek grupy rave, dance i happy hardcore – Scooter.
W wieku pięciu lat uczył się grać na keyboardzie, skończył szkołę w której uczył się miksowania. Z zawodu jest elektrykiem, jego matka była fryzjerką. W 1987 razem z H.P. Baxxterem założył formację Celebrate the Nun po rozpadzie grupy, znowu z H.P i Ferrisem Buellerem (kuzynem H.P) założył nowy zespół – Scooter. Jest twórcą wszystkich melodii oraz efektów muzycznych w zespole Scooter. Jest także liderem zespołu, często odpowiada także za przygotowywanie instrumentów klawiszowych i keyboardów przy pracy z zespołem od spraw rozstawienia sprzętu muzycznego. 
Aktualnie żyje w Hamburgu. Rick poślubił Nikk, która występuje na niektórych scenach teledysku Jigga Jigga! Jego pseudonim to Heavy Horse. 21 sierpnia 2007 roku urodziła mu się córka Keira.
W styczniu 2014 Rick J. Jordan oficjalnie ogłosił odejście od zespołu, dał także pożegnalny koncert z zespołem. Jak wspomina powodem jego odejścia są jego osobiste projekty muzyczne, których jak dotąd nie zdradza oraz poświęcenie większej ilości czasu dla przyjaciół i rodziny.

</doc>
<doc id="722226" url="https://pl.wikipedia.org/wiki?curid=722226" title="TVE 24 Horas">
TVE 24 Horas



</doc>
<doc id="722227" url="https://pl.wikipedia.org/wiki?curid=722227" title="Metojkowie">
Metojkowie

Metojkowie (gr. Μέτοικοι "métojkoj" dosł. 'wspólnie mieszkający' od "metá" 'wśród, między; łącznie z; pod; z tyłu; po; według' i "oikos" 'dom, mieszkanie; gospodarstwo') – cudzoziemcy zamieszkujący Ateny w epoce Starożytnej Grecji. Była to wolna ludność osiedlająca się tam na czas nieokreślony. Mieli podobne obowiązki jak obywatele m.in. służyli w wojsku. Nie posiadali pełnych praw obywatelskich, m.in. nie mogli uczestniczyć w życiu politycznym, brać udziału w Zgromadzeniu Ludowym, piastować urzędów i nabywać ziem. Na ten okres przyznawany im zostawał specjalny opiekun ("prostátes"). Występował on w ich imieniu w sprawach publicznych i prywatnych. 
Ich liczba bez członków rodzin w roku 480 p.n.e. szacowana jest na około 4 do 5 tysięcy, w roku 432 p.n.e. na 10 do 15 tysięcy, w IV wieku p.n.e. 6 do 12 tysięcy.
Za prawo pobytu wnosili specjalną opłatę w wysokości 12 drachm rocznie od mężczyzn i 6 drachm od samodzielnych kobiet, a w zamian mogli bez przeszkód zajmować się handlem lub rzemiosłem. Anonimowy utwór "Ustrój ateński" twierdzi, że metojkowie cieszyli się wielką swobodą. Za zasługi dla miasta metojk mógł otrzymać obywatelstwo decyzją Zgromadzenia. 
Znani metojkowie:

</doc>
<doc id="722231" url="https://pl.wikipedia.org/wiki?curid=722231" title="Otto Kretschmer">
Otto Kretschmer

Otto Kretschmer (ur. 1 maja 1912 w Heidau, zm. 5 sierpnia 1998 w Straubingu) – niemiecki oficer marynarki, jeden z najskuteczniejszych dowódców niemieckich okrętów podwodnych (U-Bootów) w okresie II wojny światowej, z przydomkiem "Król tonażu".
Życiorys.
Dowodził 3 okrętami podwodnymi, należącymi najpierw do 1., później do 7 Flotylli. Od 31 lipca do 15 sierpnia 1937 roku służył jako pierwszy oficer na U-35, później był jego dowódcą. Od 1 października tego roku był dowódcą U-23, na którym odbył w latach 1939 – 1 kwietnia 1940 roku 8 patroli. W sumie przebywał na morzu 94 dni. Następnie dowodził okrętem U-99; do 17 marca 1941 roku odbył na nim także 8 patroli przebywając 119 dni na morzu. Dowodzone przez niego okręty zatopiły 47 alianckich statków handlowych o łącznym tonażu 274 333 BRT, zaś 18 lutego 1940 roku brytyjski niszczyciel HMS "Daring" eskortujący konwój HN-12. 17 marca 1941 roku w czasie bitwy o konwój HX-112 U-99 został zatopiony, a Otto Kretschmer został wzięty do niewoli. W tej samej walce zginął jego przyjaciel Joachim Schepke, dowódca U-100.
W niewoli Otto Kretschmer przebywał najpierw w obozie jenieckim w Szkocji, a następnie w Kanadzie. Podczas pobytu w niewoli pełnił funkcję starszego obozu. Był założycielem tajnej grupy wywiadowczej o kryptonimie "Lorient", która dostarczała admirałowi Karlowi Dönitzowi m.in. wiadomości, kto zatopił U-99, plany obozów jenieckich, informacje wojskowe. Od jesieni 1942 roku wraz z 3 innymi dowódcami U-Bootów planował ucieczkę z obozu. W tym celu do wybrzeży kanadyjskich został skierowany okręt podwodny U-536. Jednakże krótko przed terminem ucieczki została ona wykryta, zaś Otto Kretschmer aresztowany (patrz: operacja "Kiebitz"). Po 6 latach pobytu w obozie jenieckim został zwolniony jako jeden z ostatnich oficerów Kriegsmarine. 
Po wojnie służył w Bundesmarine; w latach 1965-1969 pełnił funkcję dowódcy sił NATO COMNAVBALTAP. 

</doc>
<doc id="722232" url="https://pl.wikipedia.org/wiki?curid=722232" title="Vigor Lamezia Calcio 1919">
Vigor Lamezia Calcio 1919

Vigor Lamezia, włoski klub piłkarski mający swą siedzibę w Lamezia Terme, Kalabria. Klub został założony w 1919 roku, a reaktywowany w 1975.
Barwy Klubowe.
Stroje drużyny Vigor Lamezia mają barwy zielono-białe.

</doc>
<doc id="722234" url="https://pl.wikipedia.org/wiki?curid=722234" title="Redystowo">
Redystowo

Redystowo (kaszb. "Redëstòwò") – osada wsi Rozłazino w Polsce, położona w województwie pomorskim, w powiecie wejherowskim, w gminie Łęczyce. Jest częścią sołectwa Rozłazino. Redystowo znajduje się na trasie linii kolejowej Kartuzy-Lębork (obecnie zawieszonej).
Według danych na dzień 31 grudnia 2006 roku Redystowo zamieszkuje 44 mieszkańców.
W latach 1945–1975 Redystowo administracyjnie należało do tzw. dużego województwa gdańskiego, a w latach 1975-1998 do tzw. małego województwa gdańskiego.
Po zniesieniu gmin i pozostawieniu w ich miejscu gromad, w latach 1957-1975 Redystowo administracyjnie należała do województwa gdańskiego, powiatu lęborskiego.
W latach 1975–1998 osada administracyjnie należała do województwa gdańskiego.
Obecnie Redystowo zaliczane jest do ziemi lęborskiej włączonej w skład powiatu wejherowskiego.

</doc>
<doc id="722236" url="https://pl.wikipedia.org/wiki?curid=722236" title="Namiętny pielgrzym">
Namiętny pielgrzym

Namiętny pielgrzym () – zbiór poematów przypisywanych na stronie tytułowej Williamowi Shakespeare’owi, po raz pierwszy opublikowany w 1599 roku. 
Tylko pięć z dwudziestu tam zawartych utworów z całą pewnością zostało napisanych przez Szekspira: numery 1 i 2, które są jednocześnie sonetami 138 i 144, a także numery 3, 5 i 16, które pochodzą ze Straconych zachodów miłości. Cztery z zamieszczonych poematów można zidentyfikować jako dzieła innych autorów. Wiersz 19 jest wersją "The Passionate Shepherd to His Love", autorstwa Christophera Marlowe’a, zakończoną jedną zwrotką "Reply" Waltera Raleigha. Utwór numer 11 jest sonetem Bartholomew Griffina (opublikowanym w 1596 roku), numery 8 i 20 są autorstwa Richarda Barnfielda (1598). 
Nie ma pewności co do autora pozostałych 11 utworów. Ze względu na pewne podobieństwo do innych utworów tego autora, numer 12 uznaje się za prawdopodobnie Szekspirowski, nie ma jednak na to żadnych dowodów.
"Namiętny pielgrzym" został opublikowany przez Williama Jaggarda, późniejszego wydawcę Pierwszego Folio. Edycja poszerzona, wydana w 1612 roku, zawierała utwory Thomasa Heywooda, którego protesty zmusiły wydawcę do wycofania się z przypisywania ich Szekspirowi. 
Linki zewnętrzne.
Tekst utworu 

</doc>
<doc id="722237" url="https://pl.wikipedia.org/wiki?curid=722237" title="Moritz Kaposi">
Moritz Kaposi

Moritz Kaposi ("Kaposi Mór", ur. 23 października 1837 w Kaposvárze, zm. 6 marca 1902 w Wiedniu) – węgierski lekarz dermatolog. Jako pierwszy opisał chorobę, zwaną od jego nazwiska mięsakiem Kaposiego, a także wiele innych jednostek chorobowych, m.in. xeroderma pigmentosum. Jako pierwszy opisał zmiany narządowe w toczniu rumieniowatym układowym. Współtwórca wiedeńskiej szkoły dermatologii.
Życiorys.
Urodził się w ubogiej żydowskiej rodzinie w Kaposvárze jako Moriz Kohn. Jego rodzicami byli Salomon Kohn i Rosa z domu Krauss. Po zmianie wyznania na katolicyzm w 1871 zmienił nazwisko na Kaposi (nawiązanie do rodzinnego miasta).
Uczęszczał do szkoły w rodzinnym mieście, a następnie do niemieckiego gimnazjum w Bratysławie. Studiował medycynę na Uniwersytecie Wiedeńskim od 1855 do 1859. Po ukończeniu studiów od razu został asystentem Ferdinanda von Hebry. Po przedstawieniu rozprawy "Dermatologie und Syphilis" w 1866 roku habilitował się i został "Privatdozentem". W 1875 został profesorem na Uniwersytecie Wiedeńskim, od 1881 dyrektor kliniki chorób skórnych wiedeńskiego szpitala miejskiego ("Allgemeines Krankenhaus der Stadt Wien"). W 1899 otrzymał tytuł radcy dworu ("Hofrat").
Na jego cześć nazwano ulicę w wiedeńskiej dzielnicy Donaustadt ("Kaposigasse").
Ożenił się z córką swojego nauczyciela, Marthą Hebrą. Mieli pięcioro dzieci, trzech synów i dwie córki.
Dorobek naukowy.
Był autorem ponad 150 książek i artykułów. Razem z Hebrą napisał podręcznik dermatologii "Lehrbuch der Hautkrankheiten". W 1880 opublikował książkę "Pathologie und Therapie der Hautkrankheiten in Vorlesungen für praktische Ärzte und Studierende", przetłumaczoną na wiele języków i uważaną za jedną z najważniejszych pozycji w historii dermatologii.

</doc>
<doc id="722240" url="https://pl.wikipedia.org/wiki?curid=722240" title="US Viterbese 1908">
US Viterbese 1908

Associazione Sportiva Viterbese Calcio, włoski klub sportowy mający swą siedzibę w Viterbo, Lacjum. Klub powstał w 1909 roku, a reaktywowany został w 1977.
Barwy Klubowe.
Stroje drużyny A.S. Viterbese Calcio mają barwy żółto-niebieskie.
Sezon – Rozgwywki.
2005/2006 – Serie C2/C (7. miejsce)
2006/2007 – Serie C2/B (8. miejsce)
2007/2008 – Serie C2/B (17. miejsce)
2008/2009 – Serie D/G (3. miejsce)

</doc>
<doc id="722241" url="https://pl.wikipedia.org/wiki?curid=722241" title="Contagem">
Contagem

Contagem − miasto we wschodniej Brazylii, w stanie Minas Gerais, w regionie metropolitalnym Belo Horizonte.
Około 591,5 tys. mieszkańców.
W mieście rozwinął się przemysł spożywczy, materiałów budowlanych, szklarski, elektromaszynowy oraz hutniczy.

</doc>
<doc id="722244" url="https://pl.wikipedia.org/wiki?curid=722244" title="Belford Roxo">
Belford Roxo

Belford Roxo (wym. ) – miasto w południowo-wschodniej Brazylii, w stanie Rio de Janeiro, w południowo-wschodniej części regionu metropolitalnego Rio de Janeiro.
Około 474 tys. mieszkańców.
W mieście rozwinął się przemysł chemiczny oraz spożywczy.

</doc>
<doc id="722248" url="https://pl.wikipedia.org/wiki?curid=722248" title="Karmiel">
Karmiel

Karmiel (hebr. כרמיאל; arab. كرميئيل; ang. Karmiel; pol. "Winnica Boża") – miasto położone w Dystrykcie Północnym w Izraelu. Ważny ośrodek administracyjny, gospodarczy, kulturalny i edukacyjny Dolnej Galilei. Miasto często bywa nazywane „"sercem Galilei"”.
Położenie.
Miasto jest położone na wysokości 262 metrów n.p.m. w południowej części Doliny Bet ha-Kerem, oddzielającej Dolną Galileę od Górnej Galilei na północy Izraela. Osiedla mieszkaniowe miasta rozciągają się na wzgórzach wzdłuż południowej krawędzi doliny, i schodzą ku jej centralnej części. Na zachód od miasta wznosi się wzgórze Har Karmi (362 m n.p.m.), na południu Giwat Makosz (319 m n.p.m.) i Giwat Cuf (347 m n.p.m.), a na wschodzie góra Kamon (598 m n.p.m.). Inne wzgórza znajdują się wewnątrz obszaru zabudowanego. Teren łagodnie opada w kierunku północnym, gdzie z dna doliny wyrasta samotne wzgórze Giwat Zakif (358 m n.p.m.). W odległości 1 km na północ od miasta wznosi się stromo masyw górski Matlul Curim (769 m n.p.m.). Wzdłuż wschodniej krawędzi miasta przepływa strumień Szezor, który na południu wpada do wadi strumienia Chilazon. W jego otoczeniu znajduje się miasto Sachnin, miasteczka Madżd al-Krum, Bina, Nachf i Sadżur, moszaw Szezor, wsie komunalne Lawon, Kammon, Michmanim, Ma’ale Cewijja, Eszchar, Juwalim, Szoraszim, Curit i Gilon, oraz wioski beduińskie Kamane, Chusnija i Arab al-Na’im.
Karmiel jest położone w Poddystrykcie Akki, w Dystrykcie Północnym Izraela.
Demografia.
Zgodnie z danymi Izraelskiego Centrum Danych Statystycznych w 2011 roku w mieście żyło 44,7 tys. mieszkańców, w tym 85,6% Żydzi (pozostali to inne narodowości). Miasto zostało zaprojektowane jako „miasto żydowskie”, pomimo to w 2008 roku stwierdzono, że mieszka w nim około 500 Arabów. Średnie miesięczne wynagrodzenie w 2009 roku wynosiło 6449 ILS (średnia krajowa 7070 ILS).
Historia.
Historia powstania miasta Karmiel zaczęła się w 1956 roku, kiedy izraelski rząd ogłosił utworzenie „strefy zamkniętej” na obszarze 1275 akrów arabskich wiosek Dejr al-Asad, Bi’ina (w 2003 roku z ich połączenia powstało miasto Szagor) i Nachf. Oficjalnym powodem utworzenia tej strefy były względy bezpieczeństwa (potrzeba chronienia strategicznej drogi nr 85), jednak w rzeczywistości znajdował się tutaj kamieniołom najlepszych w kraju marmurów. W pięć lat później, w 1961 roku władze wywłaszczyły te tereny, podając za powód, że ziemie te przez pięć lat były nie wykorzystywane przez ich pierwotnych arabskich właścicieli. W ten sposób systematycznie realizowano plan mający na celu „judaizację Galilei”, w której centrum miało powstać nowe żydowskie miasto. Plan opracowali Lewi Eszkol, Josef Weitz i jego syn Ra’anan Weitz, a kierownikiem grupy konstrukcyjnej był Adam Tal. Lokalizację wybrano zgodnie z koncepcją rozwoju osadnictwa żydowskiego, przy głównej drodze łączącej miasta Akka i Safed. Wywłaszczenie spotkało się z silnymi protestami Arabów, którzy proponowali władzom inne tereny, bardziej dogodne do założenia nowego miasta. Jednak Izraelczycy odmówili i zaoferowali Arabom jako rekompensatę podobne tereny w okolicy. Dwaj lewicowi posłowie Moshe Sneh (Maki) i Jusef Khamis (Mapam) przedstawili w Knesecie list protestacyjny arabskich mieszkańców wsi, którzy uważali że oferowane im ziemie są dużo gorsze od tych, z których zostali wywłaszczeni. Po parlamentarnej debacie mieszkańcy wiosek przygotowali demonstrację, jednak wojskowe dowództwo Galilei ogłosiło cały rejon „obszarem zamkniętym”. Nikt więc nie mógł przyjechać na demonstracje, które zostały odwołane. To samo zdarzyło się podczas organizacji protestów zaplanowanych na styczeń 1964 roku.
Budowa pierwszych domów mieszkaniowych w Karmiel rozpoczęła się w 1964 roku. Uroczystość oficjalnego założenia osady odbyła się w dniu 29 października 1964 roku. Wcześniej, bo 1 października w osadzie zamieszkało pierwszych 16 rodzin żydowskich. Jednak wielu Izraelczyków martwiło się niesprawiedliwością jaka spotkała arabskich mieszkańców tej okolicy i w lutym 1965 roku około 400 ludzi z Tel Awiwu demonstrowało na granicy „obszaru zamkniętego” Karmiel. Protestowali oni przeciwko „dyskryminacji grupy naszych obywateli”. Zostali oni później aresztowani i postawieni przed sądami wojskowymi za złamanie przepisów dotyczących „obszarów zamkniętych”. W 1969 roku władze przedstawiły szczegółowy plan rozwoju miasta Karmiel, obejmujący sieć nowych dróg, wodociągi, sieci energetyczne, infrastrukturę oraz tereny zielone. Budowa nowych dróg i wodociągów objęła także sąsiednie arabskie osady. W 1972 roku Karmiel otrzymało status samorządu lokalnego, a w 1986 roku prawa miejskie. W latach 90. XX wieku miasto przyjęło ponad 17 tys. żydowskich imigrantów z krajów byłego ZSRR. Po wycofaniu się w 2000 roku z południowego Libanu, miasto przyjęło wiele chrześcijańskich rodzin żołnierzy Armii Południowego Libanu – w większości zamieszkali oni w osiedlu Ramat Rabin. Podczas II wojny libańskiej w 2006 roku Karmiel ucierpiało od ostrzału rakietowego prowadzonego z południowego Libanu przez organizację terrorystyczną Hezbollah. Rakiety Katiusza były powodem licznych zniszczeń w zabudowie miejskiej, infrastrukturze energetycznej i spowodowały kilka pożarów. Ogółem rannych zostało 7 mieszkańców Karmiel.
Nazwa.
Miasto otrzymało nazwę Karmiel od historycznej nazwy doliny, która obecnie nazywa się Doliną Bet ha-Kerem. Dolina Karmiel jest wymieniana w Talmudzie i Misznie. Jej bezpośrednie tłumaczenie na język polski to: "Winnica Boża". Nazwa ta odnosi się do winnic, które w przeszłości były ozdobą doliny.
Symbole.
Herb Karmiel został przyjęty w dniu 1 lipca 1971 roku. Głównym elementem herbu jest kwiat zawilca, który jest najczęściej spotykanym kwiatem w okolicy. W tle widoczne są góry, przedstawiające geograficzne położenie miasta wśród gór Galilei. Będące na pierwszym planie skały przypominają trudne początki zakładania miasta, gdy ziemię pod budowę domów musiano z trudem pozyskiwać ze skalnego podłoża. Wschodzące zza gór słońce symbolizuje nadzieję na wzrost i rozbudowę miasta. Poniżej widnieje nazwa miasta w języku hebrajskim. Oficjalna flaga miasta jest w kolorze białym, z dwoma niebieskimi pasami u góry i na dole. Pośrodku flagi widnieje herb miasta.
Polityka.
Urząd miejski mieści się przy ulicy Biranit. Obecnym burmistrzem miasta jest Adi Eldar. W latach 1964-1968 burmistrzem był Adam Tal, następnie w latach 1968-1988 Abraham Argov, i od 1988 roku Adi Eldar. W mieście przy ulicy Ha-Haroshet znajduje się przedstawicielstwo Agencji Żydowskiej.
Współpraca międzynarodowa.
Karmiel ma zawarte umowy partnerskie z następującymi miastami:
Architektura.
Karmiel jest nowoczesnym miastem, wkomponowanym architektoniczne w otaczające je wzgórza i doliny. Posiada liczne osiedla mieszkaniowe: Giwat Ram, Ramat Rabin, HaGalil, Hairusim, Giwat Makosz, HaArawa, Eszkol, Sagi, Megadim, Tene, Iris, Rehavam i HaMejasedim. Jakość życia mieszkańców podnoszą liczne parki miejskie, obiekty sportowe, dobrze rozwinięty system edukacji i placówki kulturalne. W mieście jest ogółem około 70 parków i ogrodów, które zajmują powierzchnię 1700 hektarów. Tak duża wielkość terenów zielonych nie ma precedensu w całym kraju. Parki są „zielonymi płucami” miasta, które umożliwiają mieszkańcom cieszyć się pięknem natury. Z największych parków można wymienić: Giwat Ram Park, Szivat HaMinim, Telalim Park, Rabin Park, HaGalil Park, Baruch Vangar Park, Makosz Park, Ofira Navon Park, Park Młodych, Alon Park, Tene Park, Ogród HaRakafot, Ogród HaTamar i Ogród Nina Katsir. Najbardziej znanym z publicznych parków jest Park HaGalil, który zajmuje powierzchnię około 100 hektarów w obrębie dawnego kamieniołomu. Jego rewitalizację przeprowadzono w latach 1993-1994, zasadzając 27 tys. różnych roślin i 3 tys. drzew. W centrum parku płynie strumień tworzący kilka wodospadów i niewielki staw. W kolejnych latach w parku wybudowano platformę widokową i amfiteatr.
Rozwój przestrzenny.
Miasto rozwijało się zgodnie ze szczegółowym planem zagospodarowania przestrzennego. Pierwsze osiedle mieszkaniowe powstało w latach 1964-1978. W latach 1970-1978 rozpoczęto budowę osiedli na południowych wzgórzach. Budowano tutaj apartamenty na preferencyjnych rządowych warunkach finansowych. W okolicy tej wzniesiono także dwie przychodnie zdrowia, klub i sklepy. W latach 1980-1983 na takich samych preferencyjnych rządowych warunkach zabudowano zachodnie wzgórza. Masowy napływ imigrantów z krajów byłego ZSRR spowodował podjęcie decyzji o budowie tanich mieszkań, aby przyciągnąć nowych mieszkańców do miasta. W ten sposób w latach 1992-1995 powstało osiedle HaGalil. W latach 2000-2002 osiedle to dodatkowo rozbudowano. Do osiedla przylega zespół szkół oraz centrum handlowe. Równolegle w latach 1991-1993 wybudowano osiedle Giwat Ram, które początkowo składało się z jednopiętrowych domów, do których w 1998 roku dobudowano przestronne kamienice. W tym samym okresie (lata 1990-1993) powstało osiedle domków jednorodzinnych Sagi, w którego centrum umiejscowiono kompleks szkół z biblioteką. W 1996 roku rozpoczęto budowę osiedla Ramat Rabin (jest ono nadal rozbudowywane). Liczne budynki mieszkalne objęto preferencyjnymi zasadami wynajmu dla seniorów z Jerozolimy. Osiedle ma bardzo dobrze rozwiniętą infrastrukturę. W latach 1984-1998 powstało willowe osiedle Giwat Makosz.
Kultura.
W mieście działa Centrum Kultury Karmiel, które oferuje dostęp do licznych wydarzeń kulturalnych. Są tutaj organizowane zajęcia z tańca, teatru, muzyki klasycznej i śpiewu. Jest kino oraz sale wykładowe. W mieście od 1982 roku działa zespół taneczny "Taniec Karmi". Obecnie tańczy w nim około 300 tancerzy, podzielonych na kilka grup wiekowych. Zespół wielokrotnie występował poza granicami kraju. Wszyscy mieszkańcy mają dostęp do biblioteki miejskiej. Ważnym obiektem kulturalnym jest przestronny amfiteatr, mogący pomieścić 25 tys. widzów. Odbywają się w nim koncerty muzyczne oraz liczne ważne wydarzenia kulturalne. Miasto posiada trzy galerie sztuki. "Galeria Centrum Kultury" prezentuje każdego miesiąca inną wystawę tematyczną. "Galeria College" od 1996 roku znajduje się w ORT Braude College of Engineering. Trzecią jest "Galeria Ratusz", która mieści się w holu urzędu miejskiego. Co dwa miesiące zmienia ona swoją wystawę.
Miasto jest znane z corocznie organizowanego Festiwalu Tańca Karmiel, który począwszy od 1988 roku odbywa się w lipcu. Festiwal trwa trzy dni i obejmuje warsztaty oraz występy taneczne. Początkowo był to festiwal tańca izraelskiego, jednak obecnie obejmuje tańce całego świata, w tym taniec nowoczesny. Przyjeżdża tu każdego roku ponad tysiąc tancerzy i około 250 tys. widzów z wielu państw.
Edukacja i nauka.
Karmiel posiada jeden z najnowocześniejszych systemów edukacji szkolnej w kraju. Wszystkie szkoły posiadają nowocześnie wyposażone budynki z najlepszymi pracowniami naukowymi i obiektami sportowymi. W mieście znajduje się 12 szkół podstawowych (osiem publicznych, jedna artystyczna, jedna religijna, jedna dla dzieci uzdolnionych i jedna prywatna). System szkolnictwa szkolnego obejmuje cztery kompleksy szkół oraz szkołę specjalną. Ze szkół można wymienić: "Rakefet", "Ramat Rabin", "Ofek", "Amit", "Makif Kramim", "Kalanit", "Irisim", "Amichai", "HaSzahar", "Niccanim", "Hadar", "Alon", "Morija", "HaDekel" i "Makif Megadim". W 2010 roku uczyło się w nich 7,6 tys. uczniów, w tym ponad 3,8 tys. w szkołach podstawowych. Konserwatorium mieści się przy ulicy Narkis. Dodatkowo w mieście znajdują się Megadim College, Kidma College i ORT Braude College of Engineering.
Turystyka.
Wspaniałe krajobrazy Galilei i czyste górskie powietrze powodują, że miasto jest bardzo atrakcyjne turystycznie. Wokół miasta wytyczono ścieżki rowerowe oraz szlaki turystyczne do pieszych wędrówek.
Religia.
Karmiel jest typowym żydowskim miastem. W związku z tym w każdym osiedlu znajdują się mniejsze lub większe synagogi, a ich liczba w całym mieście wynosi 29.
Sport i rekreacja.
Karmiel jest nowoczesnym miastem, dlatego na każdym osiedlu mieszkaniowym znajduje się wydzielona strefa sportowo rekreacyjna. Główne obiekty sportowe zgromadzone są wokół Baruch Vangar Center - dwa boiska do piłki nożnej, boisko do koszykówki, tory lekkoatletyczne, basen pływacki, strzelnica i korty tenisowe.
Gospodarka.
We wschodniej części miasta znajduje się strefa przemysłowa Karmiel-Wschód (hebr. אזור תעשייה כרמיאל מזרחי, "Azor Ta'asija Karmi'el Mizrachi"). Zajmuje on powierzchnię ponad 200 hektarów. Promocją, administracją i rozwojem strefy zajmuje się miejska spółka "Karmiel Economic Company Ltd." Oferuje ona osobiste wsparcie dla inwestorów oraz dostęp do wszelkiej infrastruktury umożliwiającej prowadzenie działalności gospodarczej. Przedsiębiorstwa rozpoczynające tutaj działalność korzystają ze specjalnego programu rządowego, który przez pięć lat dopłaca do pensji pracowniczych. W strefie ulokowanych jest ponad 200 różnych fabryk zatrudniających około 8 tys. pracowników. Tutejsze formy działają w branżach analityki chemicznej, biomedycyny, fotoelektroniki, lotnictwa, produkcji urządzeń elektronicznych i mechanicznych.
Przemysł.
Firma "Amino Lab." specjalizuje się w chemii analitycznej oraz badaniach mikrobiologicznych zanieczyszczeń. Spółka farmaceutyczna "BioSight Ltd." opracowuje nowe leki na bazie peptydów, które są wykorzystywane w leczeniu nowotworów. Firma "CRG Electronics" jest przedstawicielem i dystrybutorem innowacyjnych rozwiązań technologicznych różnorodnych podzespołów elektronicznych. W 2012 roku firma została przejęta przez dużą amerykańską korporację elektroniczną "Avnet". Spowodowało to zmiany w profilu działalności biznesowej firmy. Zakład Elbit Systems produkuje układy elektroniczne i awionikę wojskową. Spółka "Micro-Ceramika Ltd." opracowuje i produkuje precyzyjne wyroby optyczne i ceramiczne do półprzewodników, sprzętu medycznego, telekomunikacyjnego, optoelektroniki i przemysłu lotniczego. "MTC Industries i Research Ltd." rozwija i produkuje przyrządy pokładowe dla lotnictwa, żyroskopy, systemy elektromechaniczne oraz sprzęt i instrumenty medyczne. "Opgal Ltd." dostarcza szeroką linię innowacyjnych produktów termowizji i kamer podczerwieni dla potrzeb wojska, firm ochroniarskich i lotnictwa. Jest także wiodącym producentem systemów wykrywających pożary oraz wycieki substancji niebezpiecznych i gazów. "Uni-Scope Ltd." produkuje różnorodne peryskopy i urządzenia optyczne dla potrzeb Sił Obronnych Izraela, United States Army i NATO. "USR Electronic Systems Ltd." jest liderem na rynku usług i produkcji sprzętu elektronicznego. W ofercie posiada kluczowe rozwiązania technologiczne wielu firm komunikacyjnych, telekomunikacyjnych, medycznych i bezpieczeństwa w Izraelu oraz poza granicami. "Venta Marketing Ltd." produkuje urządzenia wentylacyjne - wentylatory, grzejniki i systemy oczyszczania powietrza. "VOLTA Belting Technology Ltd." produkuje taśmociągi. "Graf Daf" jest rodzinną spółką oferującą usługi graficzne. Oferuje ona dostęp do druku cyfrowego, offsetowego i sublimacyjnego produktów reklamowych, promocyjnych i innych. Firma posiada swoje przedstawicielstwa w Ameryce Łacińskiej. "Delta Galil Industries Ltd." szyje damskie i męskie ubrania. "JD-TechSteel" produkuje narzędzia i maszyny produkcyjne dla przemysłu włókienniczego. Spółka "Klil Industries Ltd." produkuje okna, drzwi i żaluzje. "Trellidor Ltd." produkuje zamki bezpieczeństwa, drzwi dekoracyjne oraz wyroby aluminiowe. Bardzo szczególną spółką jest "HaMeshakem Ltd.", która umożliwia zatrudnianie osób starszych i niepełnosprawnych.
Handel i usługi.
W Karmiel znajduje się osiem dużych centrów handlowych.
Infrastruktura.
W mieście znajduje się posterunek policji. Remiza straży pożarnej jest położona w strefie przemysłowej przy ulicy HaAsakim. Usługi medyczne są świadczone przez cztery przychodnie zdrowia, klinikę stomatologiczną, klinikę okulistyczną i poradnię psychologiczną dla dzieci.
Transport.
Wzdłuż północnej granicy miasta przebiega droga ekspresowa nr 85, którą jadąc na wschód dojeżdża się do miejscowości Nachf, lub na zachód do miejscowości Madżd al-Krum. Z Karmiel wyjeżdża się na drogę nr 85 dwoma wyjazdami - wschodnim i zachodnim. Przedłużeniem wyjazdu wschodniego jest prowadząca na północ droga nr 854, którą można dojechać do wsi Lawon. Natomiast wyjazd zachodni jest drogą nr 784, którą jadąc na południe dojeżdża się do wsi Szoraszim. Dodatkowo droga nr 8534 umożliwia dojazd do położonych na północnym zachodzie miejscowości Bi’ina i Dejr al-Asad. Lokalna droga prowadzi na południowy zachód do zgrupowania beduińskich wiosek Kamane, Chusnija i Arab al-Na’im. Istnieją plany budowy linii kolejowej z Akki do Karmiel oraz przedłużenia autostrady nr 6 do miasta.

</doc>
<doc id="722250" url="https://pl.wikipedia.org/wiki?curid=722250" title="Spirituali militum curae">
Spirituali militum curae

Spirituali militum curae − konstytucja apostolska Jana Pawła II, dostosowująca ordynariaty polowe do nauczania Soboru Watykańskiego II i nadająca im status Kościołów partykularnych. Dokument został podpisany 21 kwietnia 1986.

</doc>
<doc id="722252" url="https://pl.wikipedia.org/wiki?curid=722252" title="Ananindeua">
Ananindeua

Ananindeua − miasto w północnej Brazylii, w stanie Pará, we wschodniej części zespołu miejskiego Belém.
Około 443 tys. mieszkańców.
W mieście rozwinął się przemysł spożywczy.

</doc>
<doc id="722256" url="https://pl.wikipedia.org/wiki?curid=722256" title="Dąbrowa Brzezieńska">
Dąbrowa Brzezieńska

Dąbrowa Brzezieńska (kaszb. "Dãbrowka") – wieś kaszubska w Polsce położona w województwie pomorskim, w powiecie wejherowskim, w gminie Łęczyce na zachodnim skraju Puszczy Wierzchucińskiej. Na wschód od miejscowości znajduje się rezerwat przyrody Długosz Królewski w Łęczynie.
Według danych na dzień 23 października 2019 roku wieś zamieszkuje 81 mieszkańców. Sołectwo zajmuje powierzchnię 203 ha.
W latach 1957-1975 miejscowość administracyjnie należała do województwa gdańskiego, powiatu lęborskiego. W latach 1975–1998 miejscowość administracyjnie należała do województwa gdańskiego. Obecnie miejscowość zaliczana jest do ziemi lęborskiej włączonej w skład powiatu wejherowskiego.

</doc>
<doc id="722259" url="https://pl.wikipedia.org/wiki?curid=722259" title="TV 5">
TV 5



</doc>
<doc id="722261" url="https://pl.wikipedia.org/wiki?curid=722261" title="Aparecida de Goiânia">
Aparecida de Goiânia

Aparecida de Goiânia – miasto w środkowej Brazylii, w stanie Goiás, w aglomeracji Goiânia.
Około 435,2 tys. mieszkańców (2005) .
W mieście rozwinął się przemysł spożywczy oraz odzieżowy.

</doc>
<doc id="722271" url="https://pl.wikipedia.org/wiki?curid=722271" title="Więzienie przy ul. Kleczkowskiej">
Więzienie przy ul. Kleczkowskiej



</doc>
<doc id="722275" url="https://pl.wikipedia.org/wiki?curid=722275" title="Rafał Górak">
Rafał Górak

Rafał Górak (ur. 30 marca 1973 w Bytomiu) – polski trener piłkarski oraz piłkarz występujący na pozycji obrońcy. Obecnie trener GKS-u Katowice.
Życiorys.
Występował między innymi w Polonii Bytom, Szczakowiance Jaworzno i Ruchu Radzionków. W barwach Szczakowianki rozegrał 23 mecze w ekstraklasie i zdobył 1 gola. W sezonie 2005/06 był grającym trenerem Ruchu Radzionków. Po tym sezonie zakończył karierę piłkarską i trenował pierwszy skład drużyny z Radzionkowa, z którym zdobył mistrzostwo sezonu 2006/07 w śląskiej IV lidze (drużyna Ruchu nie awansowała do 3 ligi po przegranym dwumeczu barażowym z drużyną Koszarawy Żywiec). W sezonie 2007/08 zespół Góraka zajął drugie miejsce w śląskiej IV lidze. W sezonie 2008/09 wywalczył mistrzostwo III ligi opolsko-śląskiej. W sezonie 2009/10 wywalczył mistrzostwo II ligi zachodniej awansując tym samym na zaplecze Ekstraklasy. Po rundzie jesiennej sezonu 2010/11 zrezygnował ze stanowiska trenera. 1 kwietnia 2011 zastąpił Adama Noconia w GKS-ie Tychy. 21 czerwca 2011 zajął miejsce Wojciecha Stawowego na stanowisku I trenera GKS-u Katowice. Z tej funkcji został zwolniony 22 sierpnia 2013 po porażce 0-5 z GKS-em Bełchatów. 2 grudnia 2013 roku został trenerem III-ligowego BKS-u Stali Bielsko-Biała. W kwietniu 2017 roku objął funkcję trenera III-ligowej Elany Toruń, z którą wywalczył awans do II ligi w sezonie 2017/18. Od 3 czerwca 2019 roku trener GKS-u Katowice.

</doc>
<doc id="722276" url="https://pl.wikipedia.org/wiki?curid=722276" title="Skarga zakochanej">
Skarga zakochanej

Skarga zakochanej (ang. "A Lover's Complaint") – poemat, który przypisuje się Williamowi Shakespeare’owi, jednak autorstwo tego utworu jest przedmiotem sporów.
Forma i treść.
Utwór ten jest zbudowany z 47 strof, po 7 wersów w każdej. Rymy mają układ ababbcc, co sprawia, że budowa tego utworu jest taka sama jak budowa "Gwałtu na Lukrecji". Jest to strofa królewska, po angielsku nazywana rhyme royal.
W wierszu narrator dostrzega młodą kobietę, która stoi nad brzegiem rzeki i wrzuca do niej spalone listy, pierścionki i inne miłosne atrybuty. Starszy człowiek, pasterz, pyta ją o powód jej cierpień. Ta odpowiada, że miała kochanka, który najpierw ubiegał się o jej względy, uwiódł ją, po czym zostawił.
Historia i autorstwo.
"A Lover's Complaint" został początkowo dołączony do pierwszego wydania Sonetów w 1609. Krytycy wątpili jednak, że to Szekspir jest autorem tego utworu. Dzieło to zawiera wiele słów i form, których angielski pisarz nigdy nie stosował. Z drugiej strony, można doszukać się licznych podobieństw między nim a "Wszystko dobre, co się dobrze kończy" i "Miarką za miarkę". 
Jednocześnie "A Lover's Complaint" może być końcowym ustępem "Sonetów", ze względu na obecność młodej kobiety, starszego mężczyzny i uwodzicielskiego zalotnika - podobny trójkąt możemy znaleźć właśnie w "Sonetach".

</doc>
<doc id="722279" url="https://pl.wikipedia.org/wiki?curid=722279" title="Toruńskie pierniki">
Toruńskie pierniki

Toruńskie pierniki (Thorner Lebkuchen, Thorner Honigkuchen) – tradycyjny wypiek toruński, wyrabiany przez piekarzy od około 700 lat. Ciasto wyrabia się ręcznie z mąki, wody, mleka, miodu i przypraw w odpowiednich proporcjach. Następnie wypieka się je w piecu w ściśle określonej temperaturze.
Marka „Toruńskie Pierniki” znajduje się na 19. miejscu w Polsce pod względem rozpoznawalności u konsumenta, wliczając w to wszystkie marki wszystkich branż.
Historia.
Pierniki wyrabiano od średniowiecza. Wówczas zajmowały się tym cechy rzemieślnicze, które zazdrośnie strzegły swych receptur. Nowych pracowników przyuczano latami i nie dzielono się zbyt szybko swoją wiedzą. Awansowanie z czeladnika na piekarza było długim, skomplikowanym procesem, zależnym od umiejętności ucznia, humoru piekarza i potrzeb lokalnego rynku. W XVI i XVII wieku dochodziło do wielu konfliktów między czeladnikami i mistrzami, stawiającymi swoim podopiecznym coraz to nowe wymagania. W Toruniu nigdy nie brakowało bowiem producentów pierników i chętnych do ich wyrabiania.
Najstarsze wzmianki o toruńskim piernikarstwie pochodzą z XIV wieku. Źródła z czwartej ćwierci tego stulecia wymieniają kilkakrotnie Mikołaja (Niclasa) Czana, nazywając go piekarzem, względnie ciastkarzem. Z pierwszych lat XV wieku pochodzi wzmianka o sprzedaniu wosku zakonowi krzyżackiemu przez toruńskiego piekarza Heinricha Kuche, co dowodzi, że prócz Czana działali wtedy w Toruniu także inni piekarze.
W XVI wieku źródła toruńskie mówią już wyraźnie o piernikarzach. Wymienia się Simeona Neissera, piernikarza zmarłego na zarazę w 1564. Nazwa „piernikarze” pojawia się także w statucie cechu „piekarzy chleba miękkiego i niewarzonego”. Także klasztory wypiekały pierniki we własnym zakresie. XVI-wieczny kronikarz Szymon Grunau wspomina o zubożałym klasztorze Panien Cysterek na przedmieściu Torunia, gdzie zakonnice utrzymywały się z wypiekania pierników tak smacznych, iż eksportowano je nawet do obcych krajów.
W bogatych dziejach toruńskiego piernikarstwa pojawiały się wątki patriotyczne. Wyrażały się one zarówno w kształtach (wypiekano pierniki nawiązujące do polskich postaci historycznych), jak i nazwach czy zwyczaju obdarowywania piernikami. Mieszkańcy Torunia podkreślali swe związki z Królestwem Polskim - sam Toruń też był na wysokiej pozycji, jako jedno z największych polskich miast w latach 1466-1793, ale też jedno z ważniejszych polskich miast ówczesnego czasu - przygotowując tak zwane pierniki królewskie. W XVII wieku wykonano niezwykłe formy piernikarskie przedstawiające dwie pary monarsze (polskich królów z żonami): Zygmunta III Wazę z żoną Konstancją oraz Władysława IV Wazę z Cecylią Renatą. Pierniki te zostały upieczone prawdopodobnie na uroczystości zaślubin obu par, jako podarunek od toruńskiego poselstwa. Motywy te przetrwały kolejne wieki, stając się popularnymi i ulubionymi – obok karety, katarzynki i herbu Torunia – kształtami korzennego przysmaku.
W 1751 miało miejsce otwarcie przez Gustava Weesego w Toruniu nowoczesnej, fabryki pierników. Była to najstarsza przemysłowa manufaktura w regionie i najstarsza firma na Pomorzu, istniejąca nieprzerwanie do dzisiaj. Firma miała kilka siedzib, ale ta z XVIII i XIX wieku zachowała się do dzisiaj. Mieściła się na terenie Zespołu Staromiejskiego przy ul. Małe Garbary.
Obecnie w tym budynku znajduje się regionalny kujawsko-pomorski oddział przedsiębiorstwa ubezpieczeniowego Warta SA, gdzie w godzinach pracy biura można oglądać zachowany piec, pomieszczenia fabryki, a nawet 200-letni komin.
Czas zaborów, a zwłaszcza wzmożonej germanizacji, był trudny dla tych producentów toruńskich pierników, którzy pragnęli podkreślać polskie tradycje piernikarskie. Zostało to zakwestionowane przez kontrolujących wystawę policjantów i inkryminowany piernik przykryto innym piernikiem. Starano się także usuwać informacje o polskości motywów na piernikach, na przykład wizerunek Zygmunta III Wazy kłamliwie podpisując „niemiecki cesarz” i zacierając fakt, że był to polski władca. W 1907 kolejną fabrykę toruńskich pierników uruchomił Jan Ruchniewicz, jego fabryka specjalizowała się w wypiekach pierników herbowych, wystawiła piernik z lukrowanym polskim Orłem Białym. Była to kolejna fabryka obok przedsiębiorstwa G. Weese. Fabryka G. Weese przeniosła się na Jakubskie Przedmieście. Obie fabryki (oraz kilka mniejszych warsztatów) istniało przez cały okres międzywojenny.
Sytuacja zmieniła się po odzyskaniu niepodległości przez Polskę. Nowa sytuacja polityczna zainspirowała toruńskich wytwórców do stworzenia nowych kształtów i smaków. Tak powstały pierniki „hallerczyki”, wytwarzane przez Stanisława Pepińskiego, który zakupiwszy w 1921 roku dawną fabrykę pierników Richarda Thomasa, reklamował swoje wyroby w dwutygodniku „Hallerczyk”. Sam Naczelnik Państwa Józef Piłsudski też bywał obdarowywany piernikami. Kiedy odwiedził Toruń 5 czerwca 1921 roku, na powitanie wręczono mu tradycyjne toruńskie wypieki. We wspomnianej wytwórni Pepińskiego powstał specjalny, olbrzymi, ozdobny piernik zawieziony do Wilna i podarowany Józefowi Piłsudskiemu z okazji zjazdu legionistów w roku 1928. O tym wydarzeniu donosił „Dziennik Bydgoski”: „[…] Podczas zjazdu legionistów w Wilnie, który się odbył dnia 13 bm., delegacja oddziału toruńskiego […] ofiarowała marszałkowi Piłsudskiemu ogromny piernik toruński z królewskiego ciasta […]. Piernik ozdobiony był znakiem I brygady”. Pierniki wręczono Piłsudskiemu także w Tomaszowie Lubelskim. Same piernikowe wyroby nie były więc obce Naczelnemu Wodzowi, który w nagraniu z 5 września 1924 roku mówił: „Najzabawniejsza jest jednak myśl, że kiedy mnie już nie będzie głos pana Piłsudskiego sprzedawany będzie za trzy grosze gdzieś na jarmarkach, prawie na funty, jak pierniki”.
Po zdobyciu władzy przez PPR, w 1945 fabrykę G. Weese zabrano właścicielowi (upaństwowiono), nadając nazwę Fabryka Cukiernicza Kopernik. Pozostałe mniejsze piernikarnie zamknięto. Przez cały okres Polskiej Rzeczypospolitej Ludowej istniał tylko jeden producent pierników toruńskich w kraju.
Po 1989 prywatna przedsiębiorczość w Toruniu uległa znacznemu ożywieniu. Zaczęły powstawać mniejsze piekarnie, trudniące się wypiekiem pierników. W czerwcu 2015 w budynku dawnej fabryki otwarte zostało Muzeum Toruńskiego Piernika.
Fabryka Cukiernicza Kopernik.
Fabryka Cukiernicza Kopernik to największy zakład produkujący pierniki toruńskie. Istnieje od 1751 roku i uważa się za kontynuatora tradycji Gustava Traugotta Weese.
Spór o markę „Toruńskie pierniki”.
W 2003 Firma Kopernik zastrzega nazwę „Toruńskie pierniki” jako znak towarowy w Urzędzie Patentowym na wyłączność, a w 2007 na skutek interwencji jednego podmiotu i ponownego rozpatrzenia sprawy przez Urząd Patentowy prawo ww. firmy do znaku zostało unieważnione. W 2005 i 2006 doszło do kilku procesów o prawa do wypieku pierników przez wiele podmiotów, lub do prawa wyłącznego, jak chce Fabryka Cukiernicza Kopernik SA. Procesy trwają. We wrześniu 2007 WSA w Warszawie uchylił z przyczyn proceduralnych decyzję Urzędu Patentowego unieważniającą prawo ww. firmy do znaku.
Legenda o powstaniu pierników.
Legenda mówi o Katarzynce, córce toruńskiego młynarza, która miała przygotować wyśmienite przysmaki na przyjazd króla do Torunia. Pszczoły podpowiedziały jej dołożenie miodu do chleba i ciast. Wypieki udały się znakomicie, a król zaczął odtąd sławić toruńskie pierniki w całej Europie.
Do dziś niektóre pierniki nazywane są katarzynkami.
Tradycje piernikarstwa w Toruniu.
Rokrocznie w czerwcu w Toruniu odbywa się "Toruńskie Święto Piernika" w skansenie przy Muzeum Etnograficznym, szeroko ukazującym codzienne życie piekarza, chłopa, młynarza, czy kowala, połączone z barwnym kiermaszem ludowym.
Piernikowe Miasteczko – zostało otwarte w 2004 i wówczas było miejscem edycji Święta Piernika. Jest to plac zabaw dla dzieci w całkowicie zmienionej postaci. Teren przy ul. Podmurnej w fosie między Starym a Nowym Miastem został uporządkowany, powstały nowe alejki, chodniki, balustrady i ławeczki. Wybudowano fontannę z dużym brodzikiem, ściankę wspinaczkową oraz kilka piaskownic w kształcie pierników. Patronem piernikowej krainy został Tytus de Zoo, kultowa postać z komiksów Papcia Chmiela „Tytus, Romek i A’Tomek”.
Na deptaku przed toruńskim Dworem Artusa zainicjowano w 2003 roku Piernikową Aleję Gwiazd. W tablicach w formie piernikowej „katarzynki” znajdują się autografy znanych osób wywodzących się i związanych z Toruniem, których wybitne osiągnięcia rozsławiają miasto w Polsce i na świecie.
W Toruniu powstały także dwa, niezależne od siebie, muzea piernika:
Ukazano tu miejsce pracy mistrza piernikarskiego, oryginalne klocki z XVII i XVIII wieku, pochodzące głównie z dwóch toruńskich warsztatów piernikarskich, które dały początek największym, XIX-wiecznym przedsiębiorstwom: Gustava Weesego i Hermana Thomasa. Prezentowane są formy piernikowe z całej Polski północnej. Tej ciekawej i kolorowej wystawie towarzyszy stylizowany na starodawny pokaz wyrobu pierników toruńskich prowadzony dla i z udziałem zwiedzających przez mieszczki.
Do dziś słowa „katarzynka” i „Katarzynka” mają wiele znaczeń związanych z Toruniem:
1 października 1950 Zbigniew Herbert rozpoczął studia filozofii na UMK, gdzie w 1951 napisał "Traktat o toruńskim pierniku".

</doc>
<doc id="722283" url="https://pl.wikipedia.org/wiki?curid=722283" title="Osiedle Śląskie (Zielona Góra)">
Osiedle Śląskie (Zielona Góra)

Osiedle Śląskie - osiedle bloków mieszkalnych położone na wschodnim skraju Zielonej Góry. Leży obok Osiedla Pomorskiego i Raculki. Umiejscowione w odległości około 7 kilometrów od centrum miasta. 
Dojazd na osiedle autobusami linii nr 8, 14, 19, 38, 55, N2, N3.

</doc>
<doc id="722295" url="https://pl.wikipedia.org/wiki?curid=722295" title="Wybory senackie w Stanach Zjednoczonych w 2006 roku">
Wybory senackie w Stanach Zjednoczonych w 2006 roku

7 listopada 2006 odbyły się w Stanach Zjednoczonych tzw. "midterm election" (ponieważ odbywają się w środku czteroletniej kadencji prezydenckiej), w których wyłoniono cały skład Izby Reprezentantów na kadencje dwuletnie, 1/3 senatorów (czyli 33), każdego na sześć lat, oraz większość stanowisk gubernatorskich i władz lokalnych.
Wybory przyniosły wielki sukces opozycyjnej Partii Demokratycznej, która po raz pierwszy od 1995 uzyskała przewagę równocześnie w Izbie i Senacie, jak i stanowiskach gubernatorskich i większości legislatur stanowych. Żaden ubiegający się o ponowny wybór demokrata nie został pokonany, a opuszczane przez nich miejsca zostały zajęte przez partyjnych kolegów. Joe Lieberman, demokrata z Connecticut, pokonany w prawyborach przez Neda Lamonta, został wybrany ponownie jako niezależny, ale pozostał członkiem partii, zasiadał jako demokrata i dalej będzie członkiem klubu demokratycznego w Senacie. Wybory te określono jako niemające wpływu na ostateczną arytmetykę sił.
Zdaniem ekspertów wynik taki jest wyraźnym wotum nieufności wyborców wobec polityki prezydenta George’a W. Busha (zwłaszcza Irak), oraz różnymi skandalami w łonie partii rządzącej (Tom DeLay, Mark Foley, Coingate itd.) Wielu polityków tak blisko identyfikujących się z prezydentem zostało pokonanych, a inni odmówili wręcz pokazywania się wraz z nim publicznie (jak nowy gubernator Florydy Charlie Christ), wiedząc, iż w przeciwieństwie do lat jego popularności w 2002 czy 2004 nie pomaga to w ponownym wyborze, a nawet wcześniejsze związki były wykorzystywane w kampanii przeciwko nim.
Posiadający do tej pory 44 (lub, wraz ze stowarzyszonym z nimi niezależnym senatorem Jimem Jeffordsem z Vermontu - 45) miejsc w 100-osobowej izbie wyższej Kongresu demokraci potrzebowali dla zdobycia przewagi dodatkowych sześciu mandatów (w wypadku wyniku 50 na 50 głos rozstrzygający miałby republikanin, wiceprezydent Dick Cheney).
Kadencja tych senatorów (klasa 1) będzie trwać od 3 stycznia 2007 do 3 stycznia 2013

</doc>
<doc id="722301" url="https://pl.wikipedia.org/wiki?curid=722301" title="Witków (Chrzanowo)">
Witków (Chrzanowo)

Witków (d. "Wódka") – osada wsi Chrzanowo w Polsce, położona w województwie pomorskim, w powiecie wejherowskim, w gminie Łęczyce, na zachodnim skraju kompleksu leśnego Lasów Lęborskich.
Według danych na dzień 23 października 2019 roku wieś zamieszkuje 72 mieszkańców.
W latach 1975–1998 osada administracyjnie należała do województwa gdańskiego.
W osadzie działało Państwowe Gospodarstwo Rolne Wódka.
Na podstawie wniosku mieszkańców osady wprowadzono nazwę obecną Witków.
Zabytki.
Według rejestru zabytków NID na listę zabytków wpisany jest zespół dworski, nr rej.: A-270 z 12.12.1961 i z 8.08.2014: dwór, XVIII w., 1846 oraz park z XIX w.

</doc>
<doc id="722306" url="https://pl.wikipedia.org/wiki?curid=722306" title="Alfabet słoweński">
Alfabet słoweński

Alfabet słoweński – zmodyfikowany alfabet łaciński służący do zapisywania języka słoweńskiego. Składa się on z następujących znaków:
A, B, C, Č, D, E, F, G, H, I, J, K, L, M, N, O, P, R, S, Š, T, U, V, Z, Ž.
Litery Q, W, X i Y występują tylko w wyrazach obcego pochodzenia.

</doc>
<doc id="722308" url="https://pl.wikipedia.org/wiki?curid=722308" title="Jezioro hipertroficzne">
Jezioro hipertroficzne

Jezioro hipertroficzne – jezioro, którego wody charakteryzują się bardzo dużą zawartością pierwiastków biogennych, głównie azotu i fosforu. Pochodzą one najczęściej ze ścieków komunalnych lub z nadmiaru nawozów spływających z pól uprawnych. Zachodzi w nim proces zarastania i spłycania który może doprowadzić do całkowitego zaniku zbiornika wodnego.
Zobacz też:

</doc>
<doc id="722313" url="https://pl.wikipedia.org/wiki?curid=722313" title="Ma’alot-Tarszicha">
Ma’alot-Tarszicha

Ma’alot-Tarszicha (hebr. מעלות-תרשיחא; arab. معالوت ترشيحا; ang. Ma’alot-Tarshiha) – miasto położone w Dystrykcie Północnym w Izraelu. Miasto powstało w 1963 roku w wyniku połączenia arabskiej wioski Tarszicha z żydowską osadą Ma’alot. Ze względu na swoje piękne położenie jest nazywane „"Szwajcarią Galilei"”.
Położenie.
Miasto jest położone na wysokości 523 metrów n.p.m. w zachodniej części Górnej Galilei, na północy Izraela. Osiedla mieszkaniowe miasta rozciągają się na pięciu wzgórzach zlokalizowanych na południe od głębokiego wadi strumienia Keziw. Wzdłuż wschodniej granicy miasta płynie strumień Peki’in, który na północy wpada do strumienia Keziw. Na strumieniu Peki’in znajduje się zbiornik retencyjny Agam HaMonfort. Teren jest mocno pofałdowany. W północno-wschodniej części miasta znajduje się wzgórze Har Rakafot (591 m n.p.m.), a na południu wzgórza Har Mejchal (612 m n.p.m.) i Har Me’ona (615 m n.p.m.). W jego otoczeniu znajdują się miejscowości Mi’ilja, Fassuta, Churfeisz, Kefar Weradim, moszawy Me’ona, Elkosz, Curi’el, Chosen i En Ja’akow, kibuc Jechi’am, oraz wieś komunalna Abbirim.
Podział administracyjny.
Ma’alot-Tarszicha jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w mieście żyło ponad 21 tys. mieszkańców, z czego 70,2% Żydzi, 9,3% Arabowie chrześcijanie, 8,7% Arabowie muzułmanie i 0,3% Druzowie. W 2010 roku wskaźnik wzrostu populacji wyniósł 0,5%. Średnie miesięczne wynagrodzenie w 2009 roku wynosiło 5712 ILS (średnia krajowa 7070 ILS).
Historia.
Pierwotnie w miejscu tym istniała kananejska wieś Haki, sięgająca historią swojego istnienia III wieku p.n.e. Podczas prac archeologicznych wykopano krzyż i kawałek szkła z wygrawerowaną menorą, pochodzące z IV wieku. Źródła historyczne z czasów wypraw krzyżowych wspominają o istnieniu osady nazywanej Terschia, czasami Torsia lub Tersigha. W tym rejonie doszło do kilku starć pomiędzy krzyżowcami a Arabami. Pod panowaniem osmańskim wieś Tarszicha była administracyjną stolicą dla rejonu Górnej Galilei położonego między Safedem a Akką. W 1596 we wsi mieszkało 585 mieszkańców, którzy płacili podatki z hodowli pszenicy, jęczmienia, oliwek i owoców. W okresie Brytyjskiego Mandatu Palestyny jej znaczenie mocno podupadło. Wieś była znana głównie z dużej ilości rzemieślników - kowali, ślusarzy i innych. Podczas arabskiego powstania w Palestynie (1936–1939) granicę z Libanem przekroczyły uzbrojone oddziały arabskich ochotników, które operowały w rejonie Tarszichy. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar wioski Tarszicha państwu arabskiemu. Podczas wojny domowej w Palestynie w 1948 roku w rejonie tym stacjonowały siły Arabskiej Armii Wyzwoleńczej dowodzonej przez Fauziego al-Kawukdżiego. Podczas I wojny izraelsko-arabskiej wojska izraelskie przeprowadziły pod koniec października 1948 roku operację Hiram. W jej trakcie wyparto arabskie siły do Libanu. Wioska Tarszicha została zajęta 30 października. Wysiedlono wówczas jej mieszkańców (uciekli do Libanu), a wiele domów wyburzono.
Pierwsi żydowscy osadnicy zostali wysłani w ten rejon pod koniec 1948 lub na początku 1949 roku. Było to około stu rodzin imigrantów z Rumunii. Początkowo zamieszkali oni w opuszczonych domach wioski Tarszicha, ale bardzo szybko połowa z nich przeniosła się bardziej na północny zachód i założyła moszaw Me’ona. Pozostali zwrócili się w 1950 roku z prośbą do władz, aby umożliwić im założenie nowej osady położonej na północ od Tarszicha. Miało ono nazywać się Ma’alot, jednak brak środków finansowych uniemożliwił realizację tych planów. Osada Ma’alot znalazła się jednak w planie rozwoju osadnictwa żydowskiego. Tymczasem władze izraelskie poszukiwały sposobu rozwiązania problemu licznych uchodźców ze zniszczonych arabskich wiosek w Galilei. Podjęto więc decyzję o odtworzeniu arabskiej wioski Tarszicha, do której zaczęto przesiedlać uchodźców. We wsi tej mieszkała społeczność arabska oraz nieliczni Żydzi. W połowie lat 50. XX wieku władze izraelskie postanowiły wzmocnić osadnictwo żydowskie i poprawić wskaźnik żydowskiej demografii w Górnej Galilei, gdzie istniały duże nieprzerwane bloki arabskich osiedli. W tym celu, w dniu 3 lipca 1957 roku utworzono żydowską osadę Ma’alot. Zamieszkało w niej 120 rodzin imigrantów z Rumunii, Iraku i Maroka. Pierwsze domy wybudowano na wzgórzu Har Rakafot (pol. "Wzgórze Fiołków"; znany po arabsku jako Bab Al-Hauwa, "Brama Wiatrów"). Według planów budowlanych, osada miała być przeznaczona dla 450 rodzin. Budowę tych pierwszych domów ukończono do końca 1957 roku. Obie osady - Ma’alot i Tarszicha - należały do Samorządu Regionu Ma’ale Josef, który starał się promować i rozwijać lokalne społeczności. W czerwcu 1960 roku Ministerstwo Spraw Wewnętrznych podjęło decyzję o przyznaniu obu osadom statusów samorządu lokalnego. Decyzja ta nie została jednak wdrożona, a zamiast tego w dniu 4 października 1962 roku postanowiono połączyć obie osady w jedną miejscowość o nazwie Ma’alot-Tarszicha. Oficjalna uroczystość połączenia obu osad i nadanie statusu samorządu lokalnego odbyła się 16 maja 1963 roku. Był to wyjątkowy przypadek dobrowolnej integracji Żydów i Arabów, pragnących mieszkać w jednej miejscowości. W momencie połączenia w Ma’alot mieszkało 520 rodzin żydowskich (w większości imigrantów z Afryki Północnej), a w Tarszicha mieszkało około 200 rodzin arabskich i 61 rodzin żydowskich. W skład pierwszej lokalnej rady weszło 15 członków, z których 5 było Arabami. W 1965 roku w Ma’alot wybudowano główne centrum miejskie, w którym znalazło się 21 sklepów, bank, kawiarnia i kino. Tym samym centrum nowej miejscowości zlokalizowano w żydowskim Ma’alot.
W dniu 15 maja 1974 roku terroryści z Demokratycznego Frontu Wyzwolenia Palestyny zaatakowali szkołę w Ma’alot. W masakrze w Ma’alot zginęły 23 osoby (plus 3 terrorystów), a rannych zostało 68 osób. Wydarzenie to wstrząsnęło całym krajem i doprowadziło do utworzenia specjalnych oddziałów antyterrorystycznych policji Jamam. W 1975 roku rozpoczęto budowę nowych osiedli mieszkaniowych Ma’alot, które zajęły kolejne wzgórza od północy i północnego wschodu Tarszichy. W latach 90. XX wieku w miejscowości osiedliło się wielu żydowskich imigrantów z krajów byłego ZSRR. W dniu 21 listopada 1995 roku Ma’alot-Tarszicha otrzymała prawa miejskie. Podczas II wojny libańskiej w 2006 roku na miasto spadły liczne rakiety wystrzeliwane przez organizację terrorystyczną Hezbollah z terytorium południowego Libanu. Ogółem na miasto i jego okolicę spadło prawie 300 rakiet Katiusza, powodując śmierć 3 osób, zranienie co najmniej 29 osób. Wybuchy rakiet uszkodziły liczne domy, zakład przemysłowy, fermy, uprawy rolne i na pewien czas odcięły dostawy energii elektrycznej.
Symbole.
Głównym elementem herbu jest widoczne pośrodku sztuczne jezioro Agam HaMonfort, położone na wschód od Ma’alot-Tarszicha. Jest to największa atrakcja turystyczna miasta. W tle widoczne są góry, przedstawiające geograficzne położenie miasta wśród gór Galilei. Rosnące wokół jeziora drzewa wskazują na rosnącą w okolicy roślinność. Wschodzące zza gór słońce symbolizuje nadzieję na wzrost i rozbudowę miasta. Powyżej jeziora widoczny jest kłos zboża reprezentujący rozwój rolnictwa, natomiast dolna krawędź jeziora jest przedstawiona jako element koła zębatego, co reprezentuje rozwój lokalnego przemysłu. Poniżej widnieje nazwa miasta w języku hebrajskim. Brak oficjalnej flagi miasta. Używane są flagi w kolorach białym, niebieskim, żółtym i czerwonym. Pośrodku flagi widnieje herb miasta.
Polityka.
Burmistrzem miasta jest Szlomo Bukhbut.
Współpraca międzynarodowa.
Ma’alot-Tarszicha ma zawarte umowy partnerskie z następującymi miastami:
Architektura.
Jest to młode miasto charakteryzujące się nowoczesną architekturą. Wśród wzgórz położone są osiedla mieszkaniowe: Savjonim, Giwat Ha-Rakafot, Keren HaJesod, Ma'ale Hasson, Ha-Weradim, Ha-Riszonim, HaRav Kuk, Ben Gurion, HaSigalijot, Kohen, Dado, Hailanot, Jefe Nof i Tarszicha. Zabudowa jest wkomponowana w okoliczny krajobraz, z zachowaniem terenów zielonych. W mieście znajdują się liczne parki i ogrody: Icchaka Rabina, Wodny Park, Eli Cohen Park, Alon Tola Park, Jakinton Park, HaNoflim, HaHorsza Park, HaSfina Park i KKL Park.
Kultura.
Jedną z najważniejszych instytucji kulturalnych działających w mieście jest "Centrum Sztuki Apter Barrer", które świadczy różnorodne usługi edukacyjne i kulturalne dla mieszkańców Ma’alot-Tarszicha. Organizuje warsztaty, wystawy oraz przedstawienia teatralne i koncerty muzyczne. Główna biblioteka miejska znajduje się w Ma’alot. Kolekcja obejmuje ponad 45 tys. tytułów w różnych językach: hebrajskim, rosyjskim, hiszpańskim, angielskim i francuskim. Biblioteka posiada oddział w Tarszicha, w którym jest około 15 tys. tytułów głównie w języku arabskim.
Od 1991 roku w mieście odbywa się Festiwal Kamień w Galilei, podczas którego kamieniarze z różnych państw prezentują swoje rzeźby. Wszystkie prace są wykonywane w kamiennych blokach pochodzących z Galilei.
Edukacja i nauka.
W Ma’alot-Tarshiha znajduje się 7 szkół podstawowych i 4 szkoły średnie. Ze szkół można wymienić "Savjonim", "Atid", "HaRiszonim", "Arazim", "Makif Ort", "Ort", "Be’er Chaim", "Tarszicha" i "Makif Tarszicha", oraz szkoły religijne "Netiv Me'ir" i "Jahalom" (jedna dla chłopców, a druga dla dziewcząt). W 2010 roku uczyło się w nich 4,2 tys. uczniów, w tym 2,2 tys. w szkołach podstawowych. Średnia liczba uczniów w klasie wynosiła 25. W mieście znajduje się także konserwatorium muzyczne.
Turystyka.
Ze względu na swoje piękne położenie jest nazywane „Szwajcarią Galilei”. Szczególną tutejszą atrakcją turystyczną jest Agam Monfort. Położony wokół jeziora park zajmuje powierzchnię 350 ha. Wytyczono w nim alejki i zacienione miejsca wypoczynkowe. Oprócz jeziora i parku są tutaj liczne obiekty sportowe - lodowisko, tor kartingowy, siłownia, basen kąpielowy, park rozrywki, restauracje i camping. Wokół miasta wytyczono piesze i rowerowe szlaki turystyczne. W pobliżu jest położony rezerwat przyrody strumienia Keziw.
Religia.
W sierpniu 1975 roku w mieście powstała jesziwa "Ma’alot Ja’akow".
Sport i rekreacja.
Miasto dysponuje dużym zapleczem obiektów sportowych: stadionów sportowych, boisk do piłki nożnej i koszykówki, sal sportowych, kortów tenisowych, basen pływacki oraz lodowisko. Z sekcji sportowych można wymienić szkołę szermierki, akrobatykę, gimnastykę kobiet, karate, szkołę piłki nożnej, szkołę koszykówki oraz szkołę siatkówki.
W styczniu 2008 roku miasto było gospodarzem Międzynarodowego Turnieju Szachowego, w którym główna nagroda wynosiła 20 tys. USD. W przeszłości miasto organizowało inne międzynarodowe wydarzenia, w tym międzynarodowy turniej szermierczy.
Gospodarka.
W zachodniej części miasta znajduje się strefa przemysłowa "Ma’alot", w której zlokalizowanych jest około 70 zakładów produkcyjnych zatrudniających ogółem 7,3 tys. pracowników. Tutejsza przedsiębiorstwa specjalizują się w branżach elektrycznych, elektronicznych, metalowej, tworzyw sztucznych, medycznych, narzędzi precyzyjnych i spożywczej. W pobliżu miasta utworzono park przemysłowy "Tefen Industrial Park", w którym działalność gospodarczą prowadzi ponad 60 różnych przedsiębiorstw.
Transport.
Przez środek miasta przebiega droga ekspresowa nr 89, którą jadąc na zachód dojeżdża się do miejscowości Mi’ilja, lub jadąc na wschód dojeżdża się do moszawu Hosen. Droga nr 854 prowadzi na południe do miejscowości Kefar Weradim, a droga nr 8833 prowadzi na południowy zachód do moszawu En Ja’akow.

</doc>
<doc id="722319" url="https://pl.wikipedia.org/wiki?curid=722319" title="Tablica routingu">
Tablica routingu



</doc>
<doc id="722320" url="https://pl.wikipedia.org/wiki?curid=722320" title="Przybliżenie adiabatyczne">
Przybliżenie adiabatyczne

Adiabatyczne przybliżenie – metoda rozwiązywania zagadnień fizycznych polegająca na wyróżnieniu w złożonym układzie prostszego podukładu, dla którego rozwiązuje się zagadnienie. Pozostała część układu traktowana jest jako otoczenie, z którym podukład nie wymienia energii lub wymianę tę pomija.

</doc>
<doc id="722321" url="https://pl.wikipedia.org/wiki?curid=722321" title="Borówko (Nawcz)">
Borówko (Nawcz)

Borówko (kaszb. "Bòrowô Môłé") – kolonia wsi Nawcz w Polsce, położona w województwie pomorskim, w powiecie wejherowskim, w gminie Łęczyce.
Pomiędzy 1945-1954 kolonia administracyjnie należała do województwa gdańskiego, powiatu lęborskiego, gminy Rozłazino.
Po zniesieniu gmin i pozostawienie w ich miejscu gromad, w latach 1957-1975 kolonia administracyjnie należała do województwa gdańskiego, powiatu lęborskiego.
W latach 1975–1998 kolonia administracyjnie należała do województwa gdańskiego.
Obecnie kolonia zaliczana jest do ziemi lęborskiej włączonej w skład powiatu wejherowskiego.

</doc>
<doc id="722322" url="https://pl.wikipedia.org/wiki?curid=722322" title="Turdidae">
Turdidae



</doc>
<doc id="722327" url="https://pl.wikipedia.org/wiki?curid=722327" title="Migdal ha-Emek">
Migdal ha-Emek

Migdal ha-Emek (hebr. מגדל העמק; arab. مجدال هعيمق/مغدال هعيمق; ang. Migdal HaEmeq; pol. "Wieża Doliny") – miasto położone w Dystrykcie Północnym w Izraelu.
Miasto jest liderem rozwoju nowych technologii, szczyci się tytułem „Doliny Krzemowej Północy”. Rozwój przemysłu oraz wysoki poziom edukacji umożliwiły rozbudowę nowych osiedli mieszkaniowych, które tak zostały wkomponowane we wzgórza położone na północ od Doliny Jezreel, aby miasto pełniło funkcję „Wieży górującej nad Doliną”. W jego otoczeniu znajdują się rozległe tereny zielone.
Położenie.
Miasto Migdal ha-Emek leży na południowo-zachodnich zboczach masywu górskiego Hare Nacerat (około 400 m n.p.m.), stanowiącego północną granicę intensywnie użytkowanej rolniczo Doliny Jezreel w Dolnej Galilei, na północy Izraela. W jego otoczeniu znajdują się miasta Nazaret i Afula, miasteczka Jafa an-Naserije i Ilut, moszawy Tel Adaszim i Nahalal, kibuce Mizra, Ginnegar, Sarid, Jifat i Kefar ha-Choresz oraz wsie komunalne Timrat i Giwat Ela. Osady wiejskie należą do Samorządu Regionu Emek Jizre’el.
Migdal ha-Emek jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miasto jest położone na południowo-zachodnich zboczach masywu górskiego Hare Nacerat, na wysokości od 100 do 260 metrów n.p.m. Zbocza opadają do Doliny Jezreel – w kierunku południowym stosunkowo stromo, a ku zachodowi łagodnie. Natomiast po stronie północno-wschodniej teren wznosi się w kierunku środkowej części wzniesień Hare Nacerat. Na północ i północny zachód od miasta wznoszą się zalesione wzgórza Giwat Jif’a (430 m n.p.m.), Bahrani Har (438 m n.p.m.), Har Cameret (470 m n.p.m.) i Giwat Timrat (364 m n.p.m.). Z północnej części miasta wypływa strumień Cwi, a z południowej strumień Jif’at.
Historia.
W okolicy Migdal ha-Emek odkryto pozostałości starożytnej prasy do wina pochodzącej z epoki brązu, jaskinię z miejscami pochówkami z okresu hellenistycznego, kopalnię kredy i miejsca pochówku z okresu rzymskiego, oraz ślady starego kamieniołomu z okresu bizantyjskiego. Dowodzi to wczesnego osadnictwa ludzkiego w tym miejscu. Od XVI wieku istniała tutaj arabska wieś Al-Mudżajdil. Od 1898 roku we wsi istniał męski klasztor franciszkanów Archanioła Gabriela. Po jakimś czasie zakonnice założyły przy nim szkołę i klinikę, natomiast zakonnicy wybudowali kościół św. Gabriela. Pod koniec I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli Brytyjski Mandat Palestyny. W następnych latach organizacje syjonistyczne rozpoczęły intensywną akcję osadnictwa żydowskiego w Dolinie Jezreel. Rozwijające się osadnictwo żydowskie było jednym z czynników pobudzających konflikt izraelsko-arabski. W poszukiwaniu skutecznego rozwiązania w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że tutejsza arabska wieś al-Mudżajdil miała znaleźć się w granicach nowo utworzonego państwa arabskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania wieś zajęły siły Arabskiej Armii Wyzwoleńczej, które paraliżowały żydowską komunikację w rejonie. Z tego powodu podczas I wojny izraelsko-arabskiej Izraelczycy przeprowadzili w lipcu 1948 roku operację „"Dekel"”. Podczas tej operacji wieś al-Mudżajdil została zdobyta, wysiedlona i zniszczona. Z budynków ocalały jedynie klasztor i kościół. Do 1952 roku zakonnicy oczekiwali na powrót arabskich mieszkańców, mając nadzieję na odbudowę wioski. Po decyzji o budowie żydowskiego miasta wyjechali. Od 1999 roku w klasztorze ponownie przebywają zakonnicy. Prowadzą oni działalność edukacyjną dla arabskich chrześcijan w sąsiednich miejscowościach. Nadają także chrześcijańskie audycje radiowe i internetowe w języku arabskim.
Współczesna osada została założona 30 listopada 1952 roku jako prowizoryczny obóz dla imigrantów żydowskich (ma'abarot). Pierwszymi mieszkańcami było 80 rodzin, które wcześniej mieszkały w podobnym obozie przy Ramat Jiszaj. Początkowo planowano utworzenie tutaj osady o charakterze rolniczym, jednak górska okolica i brak gruntów ornych spowodowały, że rozpoczęto budowę osiedli mieszkaniowych o charakterze miejskim. Osada do końca lat 50. XX wieku przeżywała duże trudności finansowe, a jej mieszkańcy zatrudniali się przy sezonowych pracach rolniczych w Dolinie Jezreel. Zmianie planów musiały więc towarzyszyć duże inwestycje, aby osada mogła stać się centrum usługowym dla całego rolniczego regionu. Inwestycje te miały także wzmocnić pozycję społeczności żydowskiej w rejonie arabskiej aglomeracji miejskiej Nazaretu. Działania te zdołano przeprowadzić dopiero w połowie lat 70. XX wieku. Nowa miejscowość miała nazywać się Migdal Chaim (hebr. מגדל חיים), na cześć pierwszego prezydenta Izraela Chaima Weizmana. Jednak rządowa komisja nazewnictwa odrzuciła ten plan i zaleciła obecną nazwę Migdal ha-Emek. Podczas wojny Jom Kipur w dniu 9 października 1973 roku syryjskie pociski rakietowe ziemia-ziemia "FROG-7" spadły na osiedla mieszkaniowe Migdal ha-Emek, powodując duże straty materialne. W 1988 roku osada otrzymała prawa miejskie. W latach 90. XX wieku miasto przyjęło wielu imigrantów z krajów byłego ZSRR.
Wieloletnim burmistrzem miasta był do 1998 Sza’ul Amor.
Nazwa.
Hebrajska nazwa miasta jest tłumaczona na język polski jako "Wieża Doliny" i odnosi się do strategicznego położenia miasta górującego nad północną częścią Doliny Jezreel.
Demografia.
Według danych Izraelskiego Centrum Danych Statystycznych w 2011 roku w Migdal ha-Emek żyło ponad 24 tys. mieszkańców, z czego 92,2% stanowili Żydzi (reszta to inne narodowości). Miasteczko charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 0,3%. W roku tym urodziło się 423 dzieci, a zmarło 171 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 11011, a liczba osób pracujących na własny rachunek wynosiła 476. Średnie miesięczne wynagrodzenie w 2010 roku wynosiło 5599 ILS (średnia krajowa 7522 ILS). Zasiłki dla bezrobotnych pobierały 293 osoby, w tym 130 mężczyzn (średni wiek: 42 lata). Świadczenia emerytalne oraz rentowe pobierało 3112 osób, a zapomogi społeczne 1489 osoby.
Symbole.
Herb Migdal ha-Emek został przyjęty w 1963 roku. Przedstawia on dom położony na zboczu góry, co ukazuje szczególne położenie geograficzne miasta. Znajdujące się poniżej zaorane pola pokazują intensywnie eksploatowaną rolniczo Dolinę Jezreel. Widniejąca po prawej stronie gałązka oliwna nawiązuje do powszechnie rosnących w tej okolicy drzew oliwnych. Dolna część herbu jest wykończona na kształt koła zębatego, co symbolizuje lokalny przemysł.
Polityka.
Burmistrzem miasta jest Elijahu Barda. Ratusz miejski znajduje się przy ulicy ha-Emek.
Gospodarka.
Miasto jest liderem rozwoju nowych technologii i dlatego miało przyznany tytuł „"Doliny Krzemowej Północy"”. Tutejsze parki przemysłowe dają miejsca pracy dla mieszkańców miasta i okolicznych wiosek, dzięki czemu tutejsza stopa bezrobocia należy do jednej z najniższych w kraju. Miasto posiada trzy główne strefy przemysłowe:
Infrastruktura.
Remiza straży pożarnej znajduje się w południowo-wschodniej części miasta, przy ulicy ha-Tse'elon. W mieście nie ma szpitala. Najbliższymi są Centrum Medyczne Doliny w Afuli oraz szpitale w Hajfie i Nazarecie. Cmentarz komunalna jest położony przy ulicy ha-Banim w północno-zachodniej części miasta.
Transport.
Miasto jest położone pomiędzy najważniejszymi arteriami komunikacyjnymi Doliny Jezreel, co wywiera korzystny wpływ na jego rozwój. Wzdłuż południowej granicy miasta przebiega droga nr 73, natomiast droga nr 75 pełni funkcję północnej obwodnicy. Przez samo centrum miasta przebiegają jedynie lokalne drogi. W kierunku północno-zachodnim wychodzi droga nr 7555 prowadząca do północnej obwodnicy. W kierunku wschodnim wychodzi droga nr 7756, prowadząca również do północnej obwodnicy. Natomiast na południe prowadzi droga droga nr 7255, którą dojeżdża się do południowych stref przemysłowych oraz drogi nr 73. Natomiast najważniejsze arterie komunikacyjne umożliwiają dalsze poruszanie się po całym regionie. Jadąc drogą nr 73 na zachód, dojeżdża się do kibuców Sarid i Jifat, a na wschód – do kibucu Ginnegar i dalej do skrzyżowania z drogą nr 60. Natomiast jadąc drogą nr 75 na zachód, dojeżdża się do wsi komunalnej Timrat i skrzyżowania z drogą nr 73 przy moszawie Nahalal, podążając na wschód – do miasteczka Jafa an-Naserije i dalej do miasta Nazaret. Głównym środkiem transportu publicznego są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Hajfy, Afuli, Jerozolimy i Tel Awiwu. W samym śródmieściu Migdal ha-Emek znajduje się dworzec autobusowy.
W 2011 roku w mieście było zarejestrowanych 6428 pojazdów silnikowych, w tym 5315 samochodów osobowych (średnia wieku samochodów prywatnych wynosiła 8 lat). W roku tym w mieście doszło do 26 wypadków drogowych.
Transport kolejowy.
Izraelski rząd przyjął plan budowy linii kolejowej Rakewet Jisra’el, która ma w przyszłości połączyć Hajfę z Nazaretem. Początkowo zakładano, że linia będzie obsługiwać jedynie lekkie pociągi pasażerskie, jednak w 2011 roku zdecydowano, że będą tędy także jeździć ciężkie pociągi towarowe. Linia kolejowa będzie przebiegać wzdłuż południowej granicy miasta i Migdal ha-Emek będzie mieć własną stację kolejową.
Transport lotniczy.
W odległości 6 km na południe od miasta znajduje się port lotniczy Megiddo. Mogą na nim lądować niewielkie prywatne samoloty. Natomiast 17 km na północny zachód znajduje się duży port lotniczy Hajfa obsługujący połączenia międzynarodowe.
Architektura.
Rozwój nowoczesnego przemysłu oraz wysoki poziom edukacji od wielu lat przyciągały nowych mieszkańców do Migdal ha-Emek. Powodowało to nieustanną potrzebę budowy nowych mieszkań. Z tego powodu władze miejskie opracowały długofalowy plan rozwoju budownictwa mieszkaniowego, który przewiduje rozbudowę miasta o 40% względem obecnej wielkości. Plan tworzono z uwzględnieniem priorytetów ekologicznych. Za punkt wyjściowy przyjęto przy tym ideę, że miasto będzie nadal pełnić funkcję „"Wieży górującej nad Doliną Jezreel"”. Dlatego osiedla mieszkaniowe są budowane na stokach okolicznych wzgórz, w otoczeniu licznych parków i lasów. W północnej części miasta znajduje się największy miejski Park Rabina. Został on utworzony w 2006 roku przez Żydowski Fundusz Narodowy i zajmuje powierzchnię 35 ha. W południowo-wschodniej części miasta położony jest Park Balfoura, który zajmuje powierzchnię 4,3 ha. Z mniejszych parków są tutaj: Ogród Niccanim, Ogród Jamin, Ogród ha-Szuk, Ogród ha-Parsa, Ogród Rasko, Park Migdal Or, Park ha-Arawa, Park ha-Atikot, Park Pninat ha-Emek, Park Nofar i Park ha-Zeitim. Miasto posiada kilka osiedli mieszkaniowych: Kirjat Rabin, Pinhas Safir, Izrael Garden, Hemar, Ja’arat ha-Emek, Szchuna Ma'aravit, Szunamit, Migdal Or, Micpe ha-Emek, Jefe Nof, Ramat Eszkol, Migdal ha-Emek, Ramat Balfour, Szchunat Szalom, Rasko, Pninat ha-Emek, Północny Ninat ha-Emek, Nof ha-Emek i Jasmin. Zabudowa miasta w większości składa się z niskich domów mieszkalnych.
Kultura.
W samym centrum miasta znajduje się "Centrum Kultury Migdal ha-Emek". Posiada ono własną bibliotekę miejską, profesjonalne centrum szkoleń komputerowych, liczne pomieszczenia warsztatowe i salę koncertową, w której odbywają się występy teatralne. Centrum realizuje działalność kulturalną w mieście poprzez sieć osiedlowych domów kultury, które prowadzą programy dla dzieci, młodzieży i starszych. Dodatkowo działają centrum tańca i muzyki oraz amfiteatr. Miasto prowadzi specjalną witrynę internetową dla młodzieży, na której oferowane są różnorodne zajęcia kulturalno-sportowe.
Od 2010 roku w mieście organizowany jest Festiwal Animacji Migdal ha-Emek „Animix”, na którym prezentowane są animacje, kreskówki oraz komiksy. We współczesnym świecie znajdują one coraz częściej miejsce w cyfrowych formach prezentacji na telefonach komórkowych, iPadach etc. Festiwal odbywa się we współpracy z Ministerstwem Kultury i Sportu.
Edukacja.
Zgodnie z danymi "Izraelskiego Centrum Danych Statystycznych" w Migdal ha-Emek mieści się 14 przedszkoli oraz 22 szkoły – w tym 14 szkół podstawowych, 5 gimnazjów i 7 szkół średnich. W 2011 roku w 247 klasach szkolnych uczyło się ponad 5,3 tys. uczniów, w tym 2,9 tys. w szkołach podstawowych. Średnia liczba uczniów w klasie wynosiła 22. W północno-zachodniej części miasta znajduje się ważna instytucja religijno-edukacyjna Chabad-Lubawicz. Jest to religijna szkoła dla chłopców i college rabiniczny "Jesziwa Tomchei Tmimim Chabad-Lubavitch". W pobliżu jest jesziwa "Letseirim Nezer Hatora". W południowej części miasta leży jesziwa "Migdal Or" i tuż obok religijna szkoła "Talmud-Tora".
Turystyka.
Największą atrakcją miasta jest wybudowana w 1985 roku słynna wieża widokowa z obracającą się restauracją na szczycie. Znajduje się ona przy ulicy Lo'a ha-Ari we wschodniej części miasta. W północnej części miasta znajduje park miejski – Park Rabina. Zajmuje on powierzchnię 35 ha, na której połączono walory krajobrazu Galilei z nowoczesnymi terenami wypoczynkowymi. Po stronie południowo-wschodniej miasta na powierzchni 43 ha rozciąga się "Las Balfoura". Są tu miejsca ochrony cyklamenów. Na całej tej zalesionej okolicy poprowadzono ścieżki spacerowe oraz trasy wycieczek rowerowych.
Sport i rekreacja.
Miasto posiada basen pływacki, sale sportowe i boiska oraz centrum tenisa. W mieście działa klub sportowy Hapoel Migdal ha-Emek, który posiada liczne sekcje sportowe, w tym piłki nożnej i koszykówki.
Wojsko.
W otoczeniu miasta jest położonych kilka baz wojskowych Sił Obronnych Izraela. Na południowym zachodzie znajduje się baza lotnicza Ramat Dawid, na północy baza wojskowa Ma’alul, a bardziej na południu jest położona baza wojskowa Amos z przyległym do niej lotniskiem Megiddo.

</doc>
<doc id="722336" url="https://pl.wikipedia.org/wiki?curid=722336" title="Katarzyna Furmaniak">
Katarzyna Furmaniak

Katarzyna Furmaniak (ur. 24 maja 1984 roku w Siedlcach) - reprezentantka Polski w kick-boxingu w formułach light i full contact oraz w boksie. Instruktorka kick-boxingu.
Życiorys.
Od 2001 roku trenuje kick-boxing, a od 2008 boks w klubie UKS Power Siedlce. 
Ukończyła studia wyższe na Akademii Podlaskiej z tytułem magistra na kierunku "Biologia z wychowaniem fizycznym". Mieszka w Siedlcach. 

</doc>
<doc id="722337" url="https://pl.wikipedia.org/wiki?curid=722337" title="Adiudykacja">
Adiudykacja

Adiudykacja (łac. "adiudicatio") – w prawie cywilnym przyznanie prawa własności; natomiast podczas licytacji przyznanie prawa własności rzeczy osobie przebijającej ofertę, czyli dającej najwyższą cenę za daną rzecz.

</doc>
