<doc id="722343" url="https://pl.wikipedia.org/wiki?curid=722343" title="Streymoy">
Streymoy

Streymoy (wym. lub , duń. "Strømø") – wyspa wulkaniczna oceaniczna, leżąca na Oceanie Atlantyckim w archipelagu Wysp Owczych, będącym samorządną częścią autonomiczną Królestwa Danii. Jest jednocześnie największą i najbardziej zaludnioną spośród wszystkich wysp w tamtym regionie, ma 373,5 km² i mieszka na niej niemal 22 tysiące ludzi.
Nazwa wyspy w przekładzie z farerskiego oznacza "Wyspa Aktualności", albo "Wyspa Prądów".
Geografia.
Streymoy posiada największą liczbę szczytów na całym archipelagu. Jest ich 72, z których najwyższym jest Kopsenni, mierzący 789 m n.p.m., który mieści się w północno-zachodniej części wyspy. Tam też skupiają się pozostałe wyższe wzniesienia, tworzące wybrzeża klifowe z licznymi grotami zamieszkanymi przez ptaki morskie. Południowa część, szczególnie w okolicy Tórshavn, pozostaje znacznie niższa, dopiero w centralnej przybierając wartości wyższe niż 500 m n.p.m. Środkowe partie wyspy są poprzecinane dolinami polodowcowymi, jak Skansunardalur.
Wyspa ta ma też dwa fiordy Kollafjørður (3,8 km²) i Kaldbaksfjørður (5,6 km²), w części centralnej, oraz liczne zatoki. Podobnie jak w pozostałych częściach archipelagu znajduje się tam wiele niewielkich jezior i rzek biegnących od źródeł w górach do brzegów.
Położenie.
Streymoy jest nie tylko największa powierzchniowo, ale i najdłuższa z wysp na archipelagu. Znajduje się w centralnej części Wysp Owczych, między Vágar na zachodzie, i Eysturoy na wschodzie, oddzielona od nich kolejno cieśninami Vestmannasund i Sundini, z których druga w południowym krańcu zmienia się w fiord Tangafjørður. Od strony południowo-zachodniej za Hestsfjørður znajdują się dwie mniejsze wyspy Koltur i Hestur, od południa Skopunarfjørður oddziela Streymoy od Sandoy, a na południowym wschodzie za wodami Nólsoyarfjørður widoczna jest Nólsoy.
Vestmannabjørgini.
Streymoy, szczególnie w północnej i północno-zachodniej części tworzy wysokie wybrzeża klifowe. Wśród nich mieści się Vestmannabjørgini rozciągające się od miejscowości Vestmanna w kierunku północno-zachodnim. Sięga około 500 m n.p.m. i jest stałym miejscem zamieszkania dla licznych ptasich kolonii oraz fok. Blisko wybrzeża znajdują się liczne szkiery wystające z morza, które dochodzą do 100 metrów wysokości. Groty Vestmannabjørgini wykorzystywane są do koncertów ze względu na panującą w nich akustykę. Rejsy wzdłuż wybrzeża odbywają się regularnie za pośrednictwem dwóch firm – Sp/f Skúvadal oraz Vestmannabjørgini Sp/f.
Historia.
Początki osadnictwa na wyspie sięgają prawdopodobnie jeszcze czasów prenordyckich, kiedy na Wyspy Owcze mogli przybywać eremici z krajów celtyckich, szczególnie z Irlandii, o czym może świadczyć dawna nazwa miejscowości Vestmanna, "Vestmannahavn", co ze staronordycka oznacza "Port Ludzi Zachodu", a tak ówcześni Skandynawowie nazywali właśnie Irlandczyków. Istnieje również teoria, że do Wysp Owczych dopłynął św. Brendan, jego wyprawa nie miała celów osadniczych, jednak czasami miejscowość Kirkjubøur nazywa się Brandarsvík, podobnie jak okoliczną zatokę, a z farerskiego nazwa ta oznacza dokładnie "Zatoka Brendana". Faktem jest, że w późniejszych czasach mieściło się tam centrum duchowe całego archipelagu.
Najwcześniejsze, potwierdzone archeologicznie osadnictwo rozpoczęło się na przełomie IX i X wieku w Kvívík i Tjørnuvík. Podczas wykopalisk odnaleziono tam fundamenty domów z epoki wikińskiej i narzędzia codziennego użytku. Niewiele później powstała niewielka osada, zwana dziś Tórshavn, prawdopodobnie nie posiadała stałych mieszkańców aż do XIII wieku, kiedy powstał najstarszy dziś budynek w tym mieście Munkastovan, siedziba mnichów. Ważniejszą dla początkowego okresu chrześcijaństwa, które, jak opisuje Føroyinga Søga, stało się oficjalną religią archipelagu w 998 roku, była miejscowość Kirkjubøur, założona w XI wieku, kiedy powstała dziś najstarsza na świecie, stale zamieszkana drewniana chata, Kirkjubøargarður. Na początku XII wieku w tej miejscowości zbudowano kościół św. Olava, najstarszy dziś tego typu budynek na archipelagu. Wtedy też dom Kirkjubøargarður stał się siedzibą episkopatu wysp, w którym swe dzieciństwo spędził późniejszy król Norwegii Sverre Sigurdsson.
Następne dwie osady powstały w drugiej połowie XIV wieku. Było to Hvalvík i Kollafjørður, w drugiej z tych miejscowości aż do 1896 roku obradował charakterystyczny dla każdego z regionu na Wyspach Owczych Várting, lokalny samorząd. Wiek XIV jest też okresem, w którym kończy swój żywot biskup Erlend, który rozpoczął nigdy nie zakończoną budowę Katedry Magnusa w Kirkjubøur. Tórshavn w tym czasie staje się regularnym punktem handlowym, często najeżdżanym przez piratów. Powstanie miejscowości Vestmanna i Saksun datowane jest na około roku 1400, choć prawdopodobne jest, że w okolicy "Portu Ludzi Zachodu" mieszkano już wcześniej, nie ma na to jednak żadnego potwierdzonego dowodu, a jedynie nazwa osady.
Między latami 1584 a 1630 na Streymoy zaczęły pojawiać się kolejne miejscowości, było ich dokładnie 13, jednak dokładna data powstania każdej nie jest dokładnie znana. Miejsce, gdzie leży dziś Haldarsvík, którego krótsza nazwa brzmi Vík, było wspomniane w Føroyinga Søga, jednak prawdopodobnie było wtedy jeszcze niezamieszkane. Rówieśniczką tej osady są: Hósvík, Hoyvík, Kaldbak, Leynar, Norðradalur, Oyrareingir, Signabøur, Skælingur, Streymnes, Sund, Úti á Bø oraz Velbastaður, z których ostatnia zamieszkana była już w XVI wieku, jednak czarna śmierć w 1349 spowodowała czasowe wyludnienie wioski. Wiadomo, że w 1590 założono Syðradalur, a w 1630 Argir, gdzie znajdował się szpital dla chorych na trąd.
W XVII wieku rozwija się dzisiejsza stolica archipelagu, gdzie w 1609 roku powstaje kościół Úti á Reyni, jednak w 1673 wybuchł pożar, który stawił większość budynków na Tinganes. Z tego okresu pochodzi też wiele budynków w Saksun, między innymi farma Duvugardur służąca dziś jako muzeum. Wiek XVIII nie wydał żadnych nowych osad. Zwalczono jednak zarazę trądu i szpital w Argir został przekształcony w przytułek dla ubogich, a pobliskim Tórshavn zostaje rozebrany kościół Úti á Reyni, a w jego miejsce postawiona zostaje dzisiejsza katedra Wysp Owczych Havnar Kirkja, drugi najstarszy, nadal istniejący, kościół na archipelagu z 1788 roku.
Wiek XIX przyniósł na Streymoy zmiany. Powstały nowe osady, takie jak nieistniejąca dziś Við Gjónna z 1815 roku, Hvítanes z 1837, Langasandur z 1838 czy Stykkið z 1845, wybudowano także dużo typowych dla Wysp Owczych drewnianych kościołów, które przetrwały do czasów dzisiejszych, w Hvalvík (1829, trzeci najstarszy na archipelagu), Kaldbak (1835), Kollafjørður (1837), Kvívík (1838), Saksun (1850, przeniesiony z Tjørnuvík), Haldarsvík (1854) i Vestmanna (1894). Rozwija się wtedy osada Hoyvík, powstaje tam farma Hoyvíksgarður (1802), dziś muzeum historyczne. W 1835 roku odkryto nieopodal Kirkjubøur kamień runiczny, a na nim dziś da się odczytać tekst, który ze staronordyckiego oznacza "(...) niech będzie dany spokój Vígulfowi.". Wiek ten jest też czasem, w którym, kiedy Norwegowie zakładają stację wielorybniczą w Streymnes w roku 1893.
Mimo gwałtownego wzrostu liczby ludności całego archipelagu nie powstała na Streymoy żadna nowa osada w XX wieku, starsze zaś stale się rozwijały. Zbudowano nowe kościoły w Kvívík (1903, poprzedni uległ zniszczeniu), Hósvík (1929), Tjørnuvík (1937), Argir (1974) oraz Vesturkirkjan, drugi kościół w Tórshavn (1975). Wtedy też powstał Mariukirkjan, jedyny kościół katolicki na Wyspach Owczych, umiejscowiony w ich stolicy. Norwegowie zakładają kolejną stację wielorybniczą w 1903 przy Signabøur, jednak zarówno ta, jak i umieszczona wcześniej w Streymnes zostają zamknięte przed latami 30. XX wieku. Odbywają się wtedy wykopaliska archeologiczne, jak w 1941 w Kvívík, kiedy odkryto ślady wikińskiej osady czy w 1956 przy Tjørnuvík, gdzie odnaleziono grób z X wieku. Na początku tego wieku nadano także prawa miejskie Tórshavn. Podczas wojny Streymoy, podobnie jak i reszta archipelagu jest pod przyjacielską okupacją brytyjską, jako punkt strategiczny na Atlantyku. Podczas jednego z bombardowań w stolicy zginęło kilku rybaków, ku czci których władze miasta ufundowały pomnik.
W 1963 zbudowano bazę radarową NASA, w miejscu zwanym Mjørkadalur. Rozrost miejscowości spowodował, że zaczął się rozbudowywać system dróg publicznych, szczególnie w latach 80. XX wieku. Wiele osad dopiero wtedy zostaje włączona do systemu dróg na Streymoy, między innymi Kaldbaksbotnur w 1980 i Syðradalur, w 1982 roku. W 1985 roku miał miejsce rzadki precedens na Wyspach Owczych, bank w Kollafjørður został napadnięty, skradziono 3000 koron. Rok później w Velbastaður założono centrum leczenia alkoholizmu "Heilbrigdið". W tym okresie rośnie także potencjał farerskiej gospodarki, zakładane są różnorakie przedsiębiorstwa, głównie przetwórnie rybne, kwitnie akwakultura, jednak nie tylko, na przykład w Kaldbak założono wytwórnię włókna szklanego. Zaczęła więc być potrzebna energia. Już w 1950 pracę rozpoczęła elektrownia wodna w Vestmanna, która 1986 była dostawcą 80% energii elektrycznej pobieranej z wody na archipelagu. Klasyczne elektrownie zostały zaś zbudowane w Saksun (1957) i Sund.
Pierwszy tunel na Streymoy zbudowano w 1977 roku, był to 760 metrowy Leynatunnilin, przebiegający pod jeziorem Leynavatn, mający ułatwić komunikację innych osiedli ze stolicą archipelagu – Tórshavn Drugi, Kollfjarðartunnilin, z 1992 roku służy temu samemu celowi, jednak kilkakrotnie dłuższy od pierwszego, ma ponad 2,8 km. Trzeci tunel z 2002 roku został zbudowany między Streymoy a Vágar, stąd jego nazwa – Vágatunnilin. Ma ułatwić komunikację z lotniskiem, jego długość to prawie 5 kilometrów. Planowana jest budowa czwartego tunelu, Sandoyartunnilin, najdłuższego dotąd, który miałby około 12 kilometrów, między Gamlarætt, a Skopun na Sandoy.
XXI wiek jest czasem, kiedy skok demograficzny się uspokoił. Przyrost naturalny archipelagu stale jest dodatni, podobnie jak i populacja Streymoy, nie pnie się jednak gwałtownie ku górze. 31 sierpnia 2005 roku w Hoyvík podpisano traktat handlowy między Wyspami Owczymi a Islandią. W tym samym roku, podczas wizyty królowej Małgorzaty II postanowiono zbudować nowoczesny kościół w tej miejscowości. 4 listopada 2007 rozpoczęto budowę świątyni, mającej pomieścić około tysiąca wiernych.
Transport.
Głównym węzłem transportowym na Streymoy jest stolica archipelagu, Tórshavn. Spotykają się tam dwie główne drogi, obie wiodą w kierunku północno-zachodnim, jednak jedna zmierza wzdłuż cieśniny Sundini, a druga Vestmannasund. Prócz nich od zachodu to Tórshavn prowadzi jeszcze droga z bliższych miejscowości leżących nad Hestsfjørður, takich jak Kirkjubøur. Transport kołowy ułatwiają cztery tunele, dwa znajdują się na wyspie i dwa łączą ją z inną. Najkrótszy z nich Leynatunnilin (0,76 km) wiedzie obok jeziora Leynavatn, nieopodal miejscowości Stykkið, wychodząc na dolinę Kollfjarðardalur. Drugi, Kollfjarðartunnilin (2,82 km) wiedzie od Signabøur do Kaldbaksbotnur. Trzeci, Vágatunnilin łączy Streymoy z Vágar (4,94 km), zapewniając, od 2002 roku, lepsze połączenie stolicy archipelagu z lotniskiem Vágar. Czwarty, Eysturoy (11,2 km) łączy z drugą co do wielkości i populacji wyspą Eysturoy.
Streymoy posiada kilka linii autobusowych. Są to dwie firmy przewozowe, Bygdaleiðir, niebieskie i Busleiðin, czerwone, które kursują tylko w obrębie miasta Tórshavn na sześciu liniach. Bygdaleiðir następujące trasy:
Strandfaraskip Landsins jest firmą obsługującą zarówno linie autobusowe Bygdaleiðir, ale i promowe, wewnątrz archipelagu, Oyggjaleiðir. Streymoy posiada trzy linie promowe, łączące ją z innymi wyspami. 7 pływa od Tórshavn do Tvøroyri na Suðuroy, 60 na trasie Skopun (Sandoy)-Gamlarætt-Hestur (Hestur), a 90 z Tórshavn do Nólsoy (Nólsoy). Streymoy, przez stolicę, łączy cały archipelag z resztą świata. Firma Smyril Line oferuje usługi z portów w Frederikshavn, Hanstholm (Dania), Seyðisfjörður (Islandia), Bergen (Norwegia) i Scrabster (Szkocja, Wielka Brytania).
Trzecią formą podróży na Streymoy są podróże helikopterami, Tyrlan, które również należą do Strandfaraskip Landsins. Obsługują one regularne kursy dzienne na całym archipelagu Wysp Owczych.
Osady.
Streymoy jest wyspą, na której leży 30 osad, z których 2 są niezamieszkane.
Dwie niezamieszkane osady to Úti á Bø oraz Við Gjónna. Pierwsza została założona na południowym skraju wyspy w drugiej połowie XVI wieku, opuszczono ją zaś w XIX. Druga zaś, założona w 1815 przy jeziorze Leynavatn została opuszczona w nieznanym czasie, przed rokiem 1985.
Streymoy była także siedzibą duńskich żołnierzy w ramach bazy wojskowej na Sornfelli, zwanej Mjørkadalur ("Dolina Mgieł"). Została założona 16 sierpnia 1963 roku, jako stacja radarowa NATO, która funkcjonuje do dziś. Później zaczęły stacjonować tam wojska duńskie. Jeszcze w 1987 było ich 42, lecz od 2004 opuścili oni tę placówkę.

</doc>
<doc id="722346" url="https://pl.wikipedia.org/wiki?curid=722346" title="Myzopoda aurita">
Myzopoda aurita



</doc>
<doc id="722347" url="https://pl.wikipedia.org/wiki?curid=722347" title="Adiabene">
Adiabene

Adiabene (aram. "Hadyab") – starożytna nazwa obszaru między Wielkim i Małym Zabem a także terenów przyległych od północy, z głównym miastem Arbelą. Adiabene wchodziła w skład Asyrii. W I w. p.n.e., jako państewko zależne od Partów, rządzone było przez lokalną dynastię. Jak podaje Józef Flawiusz, jej władca o imieniu Izates przeszedł w I w.n.e. na judaizm. W 116 r. n.e. zdobyta przez cesarza Trajana, stała się rzymską prowincją Asyrią. Autonomię przywrócił jej Hadrian. Często najeżdżali ją Rzymianie w trakcie wypraw wojennych przeciw Partom. W czasach Sasanidów (224-651 n.e.) istniały na tym terenie liczne gminy nestoriańskie.

</doc>
<doc id="722352" url="https://pl.wikipedia.org/wiki?curid=722352" title="Kopalnia Węgla Kamiennego Andaluzja">
Kopalnia Węgla Kamiennego Andaluzja

Kopalnia Węgla Kamiennego Andaluzja () – zlikwidowana kopalnia węgla kamiennego, która działała samodzielnie od 1911 do około 1999 roku, znajdowała się w Piekarach Śląskich, w dzielnicy Brzozowice-Kamień.
Historia.
Kopalnia została założona w 1903 roku z połączenia pól górniczych "Andalusien", "Rest Phoenix", "Rest Oppurg" oraz "Kronprinzess". Należały one do Guidona Henckel von Donnersmarcka, który sprzedał je w 1908 roku spółce . Zakład był budowany w latach 1908–1912, a wydobycie rozpoczęto w 1911 roku. Wydobycie datuje się na 1912 rok kiedy wyniosło ono 14 594 t węgla. Od 1915 roku zaczęło się właściwe wydobycie węgla które w tym roku wyniosło 174 431 t węgla oraz wysyłanie go koleją normalnotorową. W maju 1913 roku wybuchły strajki górnicze skierowane przeciwko niemieckim kapitalistom. Strajkujący domagali się podwyżek oraz skrócenia czasu pracy do 8 godzin dziennie. W strajku wzięli także udział górnicy z Andaluzji. W okresie przed pierwszą wojną światową i podczas niej 90% pracowników administracji i kierownictwa stanowili Niemcy. Trzon zaś załogi stanowili mieszkańcy Kamienia oraz sąsiednich wsi. Po 1920 roku zakład przejęła spółka Śląskie Kopalnie i Cynkownie w Katowicach. W wyniku powstań śląskich i plebiscytu kopalnia Andaluzja od 1 kwietnia 1922 roku znalazła się w granicach odradzającej się Rzeczypospolitej, ale jej właścicielami pozostali Niemcy. W 1924 roku postanowiono zamknąć kopalnię, przez wzgląd na złą jakość wydobywanego węgla. Załoga rozpoczęła strajk przeciw zamknięciu kopalni, który trwał od 26 lipca do 18 sierpnia 1924 roku. Strajk oraz interwencja Rady Zakładowej odsunęły groźbę zamknięcia kopalni, lecz właściciel zredukował kadrę o 700 osób. Kolejne zwolnienia nastąpiły w 1930 (200 osób), 1932 (120 osób), 1933 (250 osób). Po ataku III Rzeszy na Polskę teren znalazł się w granicach Niemiec. Kopalnia uruchamiając nowe pokłady zwiększyła wydobycie do 941 090 t węgla w 1942 roku. Podczas II wojny światowej osadzono około 300 osób w przykopalnianym obozie do ciężkich prac, a 41 pracowników kopalni zamordowano. Został poświęcony im pomnik znajdujący się przy cechowni Kopani Andaluzja (aktualnie znajduje się on przy kościele św. ap. Piotra i Pawła w Kamieniu).
Podczas wycofywania się wojsk hitlerowskich w kopalni powstał komitet kopalniany, który miał zapobiec zniszczeniu kopalni przez Armię Hitlera oraz Armię Czerwoną. W 1945 roku przy kopalni w Brzozowicach-Kamieniu utworzono obóz pracy przymusowej dla więźniów, internowanych i jeńców. Przebywało w nim w 1945 roku przeszło 400 osób. Zlikwidowano go na przełomie kwietnia i maja 1949 roku. Po II wojnie światowej upaństwowiony zakład wcielono do Bytomskiego Zrzeszenia Przemysłu Węglowego. Po wojnie chęć dużych zysków przy minimalnych nakładach doprowadziła do wydobycia pokładów grubych i czystych położonych przy szybach wydobywczych. W wyniku takiej polityki zasoby szybko zostały wybrane. Podjęto więc decyzję o konieczności wydobycia partii górniczych daleko położonych od szybów i filarów ochronnych. W latach 70 i 80 uruchomiono nowe poziomy 415 i 615. W 1973 roku liczba zatrudnionych w kopalni wyniosła 5085 osób, w tym 4558 robotników. Kopalnia uzyskała najlepszy w swojej historii wynik w zakresie wydajności pracy wynoszący 3312 kg/pr.dn. W 1977 roku wydobycie liczone było już na 4 388 180 ton węgla. Wydobycie do 1985 roku wahało się w granicach 4 milionów ton, a w latach 90. spadło w okolice 1 500 000. W latach 2003–2007 wydobycie wyniosło średnio ponad 3,2 milionów ton węgla.
W latach 1993–2003 zakład należał do Bytomskiej Spółki Węglowej SA; w latach 1998–1999 funkcjonował jako KWK Andaluzja Spółka z o.o., który w lutym 1999 roku postawiono w stan likwidacji. Wydzielono Zakład Górniczy Brzeziny Spółka z o.o., który został połączony przekopem z kopalnią Piekary w styczniu 2002 roku. Zakład Górniczy Brzeziny został podzielony na dwie części, jedną z nich postawiono w stan likwidacji w grudniu 2002 roku, drugą włączono do kopalni Piekary, która od lutego 2003 roku trafiła do Kompanii Węglowej. Wydobycie ze złoża Andaluzja i Brzeziny w latach 1912–2007 wyniosło ogółem 153 217 052 ton węgla. 
Kopalnia posiadała cztery szyby: Sienkiewicz, Reymont, Żeromski oraz szyb wentylacyjno-podsadzkowy Dołki. Zakład do doprowadzania podsadzki wykorzystywał również ukończony w 1962 roku szyb Julian III (Bobrowniki) kopalni Julian, który znajdował się w Bobrownikach.
Likwidacja.
W 1999 roku kopalnia została postawiona w stan likwidacji działając pod nazwą Z.G. "Brzeziny" Sp. z o.o. W 2006 roku zapadła decyzja o likwidacji zakładu. Wyburzono blisko 200 budynków kopalni; w 2009 roku zniszczono wieżę szybu Reymont, w 2012 – wieżę szybu Sienkiewicz, a 10 marca 2014 roku została wyburzona wieża wyciągowa szybu Żeromski. Niewykorzystane złoża węgla z filarów ochronnych kopalni postanowiono eksploatować poprzez pobliską kopalnię Piekary, obecnie KWK Bobrek-Piekary. Jedynym pozostałym szybem po kopalni Andaluzja jest szyb Dołki, wykorzystywany m.in. do transportu załogi kopalni Bobrek-Piekary.
Nazwa.
Znane są dwie hipotezy dotyczące genezy nazwy. Pierwsza z nich mówi, że została nazwana na cześć żony dyrektora generalnego Richarda Remé, która była Hiszpanką pochodzącą z Andaluzji. Druga hipoteza bardziej zakorzeniona wśród miejscowych wywodzi się z połączenia imion Anda i Luiza, czyli dwóch córek Donnersmarcka.

</doc>
<doc id="722355" url="https://pl.wikipedia.org/wiki?curid=722355" title="Intuicja">
Intuicja

Intuicja (z łac. "intuitio" – wejrzenie) – sądy oraz przekonania pojawiające się bezpośrednio, niebędące świadomym operowaniem przesłankami, rozumowanie bez uświadamiania procesu dochodzenia do rozwiązania problemu. Objawia się w postaci nagłego przebłysku myślowego, w którym dostrzega się myśl, obraz, rozwiązanie problemu lub odpowiedź na nurtujące pytanie. 
Intuicja mylona jest z przeczuciem o podłożu emocjonalnym. Natura intuicji wynika z tego, że jest ona procesem podświadomym, którego nie można kontrolować, można jedynie dopuszczać lub odrzucać podawane rozwiązania. Intuicja służy kreatywności i działa na różnych poziomach (ang. "basic", "proimitive" i "sofisticated").
Intuicję, jaka jest bardziej pojęciem potocznym i beletrystycznym aniżeli naukowym, wiąże się czasem z wyróżnianym we współczesnej psychologii kognitywistycznej rozumowaniem intuicyjnym, zwanym też "doświadczeniowym" lub skojarzeniowym, nad którym prowadzone są w ostatnich czasach liczne badania empiryczne, w tym i pod względem korzystania z tzw. informacji nielokalnych.
Pochodzenie nazwy.
Rdzeń wyrazu "intuicja" pochodzi od łacińskiego słowa "intueri", co oznacza "przyglądać się, obserwować". Dzisiejsze znaczenie wywodzi się ze średniowiecznego łacińskiego słowa "intuitio", co oznacza "podszept, przeczucie". Słowniki pod hasłem "intuicja" podają również "przeczucie, zdolność przewidywania" lub "twórcza wyobraźnia".

</doc>
<doc id="722358" url="https://pl.wikipedia.org/wiki?curid=722358" title="Neresheim">
Neresheim

Neresheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Leży w Jurze Szwabskiej, nad rzeką Egau, ok. 20 km na południowy wschód od Aalen, przy drodze krajowej B466.

</doc>
<doc id="722359" url="https://pl.wikipedia.org/wiki?curid=722359" title="Triada Becka">
Triada Becka

Triada Becka (ang. Beck's triad) – zespół trzech charakterystycznych objawów klinicznych towarzyszących tamponadzie serca, na który składają się: 
Eponim honoruje Claude'a Schaeffera Becka (1894-1971), który opisał tę triadę w 1935 roku.

</doc>
<doc id="722360" url="https://pl.wikipedia.org/wiki?curid=722360" title="Phacelia tanacetifolia">
Phacelia tanacetifolia



</doc>
<doc id="722366" url="https://pl.wikipedia.org/wiki?curid=722366" title="Victorius">
Victorius



</doc>
<doc id="722367" url="https://pl.wikipedia.org/wiki?curid=722367" title="Mokry Bór (Chmieleniec)">
Mokry Bór (Chmieleniec)

Mokry Bór (kaszb. "Mòkrë Bòr") – część wsi Chmieleniec w Polsce, położona w województwie pomorskim, w powiecie wejherowskim, w gminie Łęczyce, na południowym skraju Puszczy Wierzchucińskiej. Wchodzi w skład sołectwa Chmieleniec.
W latach 1975–1998 Mokry Bór administracyjnie należał do województwa gdańskiego.

</doc>
<doc id="722368" url="https://pl.wikipedia.org/wiki?curid=722368" title="Skarpiowate">
Skarpiowate

Skarpiowate, turbotowate (Bothidae) – rodzina morskich ryb flądrokształtnych. Niektóre gatunki z tej rodziny mają znaczenie gospodarcze.
Zasięg występowania.
Wody oceaniczne strefy tropikalnej i umiarkowanej. W wodach Polski występuje nagład i turbot (skarp).
Klasyfikacja.
Rodzaje zaliczane do tej rodziny :
"Arnoglossus" - "Asterorhombus" — "Bothus" — "Chascanopsetta" — "Crossorhombus" — "Engyophrys" — "Engyprosopon" — "Grammatobothus" — "Japonolaeops" — "Kamoharaia" — "Laeops" — "Lophonectes" — "Monolene" — "Neolaeops" — "Parabothus" — "Perissias" —
"Psettina" — "Taeniopsetta" — "Tosarhombus" — "Trichopsetta"

</doc>
<doc id="722369" url="https://pl.wikipedia.org/wiki?curid=722369" title="Oberkochen">
Oberkochen

Oberkochen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. 
Leży w Jurze Szwabskiej, nad rzeką Brenz, ok. 6 km na południe od Aalen, przy drodze krajowej B19, autostradzie A7 i linii kolejowej Ulm–Aschaffenburg.
W Oberkochen znajduje się siedziba główna firmy Carl Zeiss.

</doc>
<doc id="722374" url="https://pl.wikipedia.org/wiki?curid=722374" title="Synagoga Winogradzka w Pradze">
Synagoga Winogradzka w Pradze

Synagoga Winogradzka w Pradze (cz. "Vinohradská synagoga") – zbudowana w 1896 roku, w stylu neorenesansowym, przy ulicy Sázavské, na Vinohradach. Synagoga mogła pomieścić ponad 2000 osób, co czyniło ją największą synagogą w Pradze i jedną z największych na świecie.
Synagoga przetrwała bez zniszczeń czasy Holocaustu, lecz najtragiczniejszym momentem było zbombardowanie jej 14 lutego 1945 roku, które spowodowało bardzo poważne zniszczenia. Została rozebrana w 1951 roku, a 10 lat później wzniesiono na jej miejscu szkołę.

</doc>
<doc id="722387" url="https://pl.wikipedia.org/wiki?curid=722387" title="Valpovo">
Valpovo

Valpovo – miasto w Chorwacji, w żupanii osijecko-barańskiej, siedziba miasta Valpovo. Leży 25 km na północny zachód od Osijeka. W 2011 roku liczyło 7406 mieszkańców.

</doc>
<doc id="722388" url="https://pl.wikipedia.org/wiki?curid=722388" title="Schwäbisch Gmünd">
Schwäbisch Gmünd

Schwäbisch Gmünd – miasto w Niemczech, w kraju związkowym Badenia-Wirtembergia, w rejencji Stuttgart, siedziba regionu Ostwürttemberg, w powiecie Ostalb, również siedziba wspólnoty administracyjnej Schwäbisch Gmünd. Leży nad rzeką Rems, ok. 25 km na południe od Aalen, przy drodze krajowej B29 i linii kolejowej Stuttgart-Aalen.
W mieście znajduje się stacja kolejowa Schwäbisch Gmünd.
Współpraca.
Miejscowości partnerskie:

</doc>
<doc id="722391" url="https://pl.wikipedia.org/wiki?curid=722391" title="Schwabisch Gmund">
Schwabisch Gmund



</doc>
<doc id="722392" url="https://pl.wikipedia.org/wiki?curid=722392" title="Karašica">
Karašica

Karašica – rzeka w Chorwacji, która płynie przez miasto Valpovo; dopływ Drawy (ujście na 32. kilometrze Drawy).
Jej dorzecze zajmuje powierzchnię 936 km². Powstaje z połączenia Voćinskiej i Branjinskiej, co ma miejsce w okolicach Čađavicy. Płynie równolegle do Drawy i wpada do niej nieopodal Josipovaca. Odwadnia wschodnią część Podrawia.

</doc>
<doc id="722394" url="https://pl.wikipedia.org/wiki?curid=722394" title="Schwaebisch Gmuend">
Schwaebisch Gmuend



</doc>
<doc id="722395" url="https://pl.wikipedia.org/wiki?curid=722395" title="Vučica (rzeka)">
Vučica (rzeka)

Vučica – rzeka w Chorwacji, blisko miasta Valpovo.

</doc>
<doc id="722397" url="https://pl.wikipedia.org/wiki?curid=722397" title="Seroprofilaktyka">
Seroprofilaktyka

Seroprofilaktyka () – w medycynie, stosowanie surowicy odpornościowej, by zapobiec chorobie.

</doc>
<doc id="722401" url="https://pl.wikipedia.org/wiki?curid=722401" title="Tony Curtis">
Tony Curtis

Tony Curtis, właśc. Bernard Schwartz (ur. 3 czerwca 1925 w Nowym Jorku, zm. 29 września 2010 w Las Vegas) – amerykański aktor, którego kariera trwała sześć dekad, a szczyt popularności osiągnął w latach 50. i wczesnych 60. Zagrał w ponad 100 filmach, w rolach obejmujących szeroki zakres gatunków. W późniejszych latach Curtis wystąpił w wielu serialach telewizyjnych. 
Nominowany do Oscara dla najlepszego aktora pierwszoplanowego za rolę więźnia Johna „Jokera” Jacksona w antyrasistowskim dramacie Stanleya Kramera "Ucieczka w kajdanach" (1958) z Sidneyem Poitierem. Ojciec aktorek – Kelly Curtis i Jamie Lee Curtis.
8 lutego 1960 otrzymał własną gwiazdę w Alei Gwiazd w Los Angeles znajdującą się przy 6817 Hollywood Boulevard.
Życiorys.
Urodził się na nowojorskim Manhattanie jako Bernard Schwartz. Był pierwszym z trzech synów Helen (z domu Klein) i Emanuela „Manuela” Schwartza. Jego rodzice byli żydowskimi emigrantami. Jego ojciec pochodził z Ópályi (obecnie w Mátészalka) we wschodnich Węgrzech, a matka z Michalovce na obecnej Słowacji. Dorastał na Bronxie. Do szóstego roku życia mówił tylko po węgiersku, opóźniając naukę w szkole. Jego ojciec był krawcem, a rodzina mieszkała na tyłach sklepu. U jego matki zdiagnozowano później schizofrenię. Jego najmłodszy brat Robert został umieszczony w zakładzie z tą samą chorobą psychiczną.
Kiedy Curtis miał osiem lat, wraz z bratem Juliusem został umieszczony na miesiąc w sierocińcu, ponieważ ich rodziców nie było stać na ich wyżywienie. Cztery lata później Julius został potrącony i zabity przez ciężarówkę. Curtis dołączył do gangu z sąsiedztwa, którego głównymi przestępstwami były wagary ze szkoły i drobne kradzieże w lokalnym sklepie z bilonami. Kiedy Curtis miał 11 lat, sąsiad uratował go przed tym, co jego zdaniem doprowadziłoby do życia przestępczego, wysyłając go na obóz harcerski, gdzie mógł wyładować swoją energię i ustatkować się. Uczęszczał do Seward Park High School. W wieku 16 lat miał swoją pierwszą małą rolę aktorską w szkolnym przedstawieniu teatralnym. Podczas II wojny światowej zaciągnął się do United States Navy po ataku na Pearl Harbor. W 1947 studiował teatr w New York’s Dramatic Workshop i występował na scenie w spektaklach – "Wieczór Trzech Króli" i "Złoty chłopiec", zanim w 1949 wyjechał do Hollywood, gdzie przyjął nazwisko Tony Curtis i podpisał siedmioletni kontrakt Universal Studios.
Na ekranie debiutował w roli żigolaka, który tańczy rumbę z Yvonne De Carlo w dramacie kryminalnym "W pułapce miłości" ("Criss Cross", 1949) u boku Burta Lancastera. Szybko zyskał popularność jako odtwórca ról przystojnych, nierzadko mających kłopoty z prawem, młodzieńców. Wkrótce Universal dał mu główną rolę jako Julna, który wyrasta na złodzieja w filmie przygodowym Rudolpha Maté "Książę, który był złodziejem" ("The Prince Who Was a Thief", 1951). W biograficznym dramacie "Houdini" (1953) z Janet Leigh zagrał Harry’ego Houdiniego. Najlepszym okresem w jego karierze był koniec lat 50. Rola (obok Sidneya Poitiera) w antyrasistowskim dramacie "Ucieczka w kajdanach" (1958) przyniosła mu jedyną nominację do Oscara, w następnym roku zagrał w jednej z najgłośniejszych komedii w dziejach kina – "Pół żartem, pół serio" (1959) Billy’ego Wildera.
W latach 60. pojawił się m.in. w komediach "Do widzenia, Charlie" (1964), "Wielki wyścig" (1965) i "Ci wspaniali młodzieńcy w swych szalejących gruchotach" (1969). Na początku lat 70. zagrał w brytyjskim serialu "Partnerzy" (1971-1972), w którym partnerował Rogerowi Moore’owi. W późniejszych latach coraz rzadziej pojawiał się na ekranie, częściej występując właśnie w produkcjach telewizyjnych. Miał w dorobku ponad 100 ról filmowych i telewizyjnych.
Córka Jamie Lee Curtis jest aktorką z bogatym dorobkiem. Miał też syna Nicholasa, który 2 lipca 1994 roku zmarł po przedawkowaniu heroiny. Był sześciokrotnie żonaty:
Zmarł na zawał serca w swoim domu w Las Vegas.

</doc>
<doc id="722403" url="https://pl.wikipedia.org/wiki?curid=722403" title="Bartłomiej Bocian">
Bartłomiej Bocian

Bartłomiej Bocian (ur. 22 września 1976 w Siedlcach) – polski kickbokser, reprezentant Polski, zawodnik TKKF Siedlce, gdzie jego trenerem jest Andrzej Garbaczewski, brązowy medalista Mistrzostw Świata 2005 w kickboxingu w kategorii lekkiej (do 94 kg).

</doc>
<doc id="722404" url="https://pl.wikipedia.org/wiki?curid=722404" title="Kopina (Chmieleniec)">
Kopina (Chmieleniec)

Kopina ("Nowy Dwór", (kaszb. "Nòwë Dwòr") – część wsi Chmieleniec w Polsce, położona w województwie pomorskim, w powiecie wejherowskim, w gminie Łęczyce, na obszarze Puszczy Wierzchucińskiej. Wchodzi w skład sołectwa Chmieleniec.
W latach 1975–1998 Kopina administracyjnie należała do województwa gdańskiego.

</doc>
<doc id="722407" url="https://pl.wikipedia.org/wiki?curid=722407" title="Fade to Black">
Fade to Black

Fade to Black – pierwsza heavymetalowa ballada zespołu Metallica zamieszczona w 1984 roku na albumie "Ride the Lightning".
Kompozycja.
Utwór rozpoczyna się spokojnym riffem gitary akustycznej oraz powolnym solo Kirka. Po zwrotkach, pojawiają się ciężkie riffy gitarowe napisane przez Hammetta. W bridge’u, następuje zmiana tempa na bardziej żywe niż to w pierwszej części utworu. Pojawia się w nim także mała harmonia gitarowa (skomponowana przez Cliffa Burtona), po której można usłyszeć kolejną solówkę Kirka Hammetta, która jest o wiele dłuższa i znacznie szybsza od pierwszej. Została ona sklasyfikowana przez magazyn „Guitar World” na 24. miejscu listy „100. najlepszych gitarowych solówek”.
Tekst.
Słowa utworu ukazują myśli samobójcy, spokojnie żegnającego się ze światem, z którym nie chce mieć już nic wspólnego. Piosenka nie została zaakceptowana przez niektórych fanów zespołu, uważających, że napisanie tej ballady było ruchem komercyjnym. James Hetfield tłumaczył nagranie piosenki niechęcią zespołu do zamykania się w jednej ścisłej konwencji.
Hetfield napisał słowa piosenki po dość smutnym zdarzeniu, kiedy to po koncercie zespołu została okradziona ciężarówka w której był cały sprzęt z wyjątkiem gitar, które muzycy schowali w obawie przed zimnem. Wtedy Metalliki nie było stać na nowy sprzęt i cały zespół mocno się przejął, a James napisał "„Fade to Black”".
Utwór na koncertach.
„Fade to Black” jest niemal zawsze grany na koncertach zespołu. Bardzo często samej muzyce towarzyszą pokazy pirotechniczne. 8 sierpnia 1992 roku w trakcie wykonywania „Fade to Black” na koncercie w kanadyjskim Montrealu, James Hetfield przeżył wypadek, którego powodem był brak porozumienia między pirotechnikami a formacją. Wokalista Metalliki stanął w miejscu, w którym zamieszczone były ładunki. W momencie ich wybuchu uległ poparzeniom.
30 listopada 2000 roku w Los Angeles utwór został zagrany na „VH-1 Awards”. Stało się tak dzięki oddaniu fanów, którzy głosowali na ten utwór. Był to zarazem ostatni występ na żywo Jasona Newsteda jako ówczesnego członka zespołu Metallica.

</doc>
<doc id="722411" url="https://pl.wikipedia.org/wiki?curid=722411" title="Michał Głogowski (kickbokser)">
Michał Głogowski (kickbokser)

Michał Głogowski (ur. 25 maja 1984) – polski kick-bokser wagi średniej.
Kariera sportowa.
Amatorski Mistrz Europy (2004, 2008) oraz Mistrz Świata (2007) WAKO w formule low kick w kategorii 71 kg, 14-krotny mistrz Polski w różnych formach kick-boxingu. Jako amator stoczył ponad 160 walk. Po przejściu na zawodowstwo został mistrzem świata WKN i interkontynentalnym mistrzem WAKO PRO (2008). Finalista turnieju TK2 WORLD MAX 2008 we Francji. oraz uczestnik finałowej gali K-1 WORLD MAX 2010.
W 2008 roku wystąpił w pierwszym rozgrywanym w Polsce oficjalnym turnieju na licencji K-1 (K-1 Europe MAX 2008 Grand Prix). Dotarł w nim do finału, w którym przegrał przez decyzję z Petro Nakonecznym.
3 października 2010 roku wystąpił z dziką kartą na gali K-1 World MAX 2010 Final 16 w Seulu, będącą eliminacją do finałowego turnieju o mistrzostwo K-1 MAX (70 kg). Jego rywalem był reprezentant Tajlandii Sagadpet. Głogowski wygrał przez niejednogłośną decyzję po dodatkowej rundzie, zostając pierwszym w historii Polakiem, który awansował do finałowej fazy K-1 World MAX. Podczas niej odpadł w ćwierćfinale, przegrawszy jednogłośnie na punkty z późniejszym wicemistrzem, Yoshihiro Satō. 
11 czerwca 2011 roku, podczas gali w Warszawie zadebiutował w organizacji It’s Showtime, przegrywając przez niejednogłośną decyzję z Rafałem Dudkiem. 
Karierę zaczął w 2001 roku w klubie TKKF Siedlce pod okiem trenera Andrzeja Garbaczewskiego. 
Obecnie trenuje w klubie Akademia Walki, Warszawa.

</doc>
<doc id="722414" url="https://pl.wikipedia.org/wiki?curid=722414" title="Sensoristaza">
Sensoristaza

Sensoristaza, sensorystaza, homeostaza sensoryczna – zdolność organizmu do regulacji ilości bodźców napływających z zewnątrz.
Izolacja od bodźców zewnętrznych wywołuje zaburzenia i jest gorzej znoszona niż nadmiar dopływających bodźców, przed którymi system nerwowy potrafi się bronić, dysponując różnymi mechanizmami. Zwierzęta o wysokim stopniu rozwoju psychicznego potrafią zapewnić sobie optymalną ilość bodźców, np. podczas zabawy, a u człowieka – poprzez śpiew, słuchanie muzyki, naukę. Tolerancja na ilość dopływającej informacji kształtuje się w trakcie rozwoju osobniczego i u wyżej rozwiniętych ssaków może być zależna od zdobytego doświadczenia i osobistych skłonności.

</doc>
<doc id="722418" url="https://pl.wikipedia.org/wiki?curid=722418" title="Nowa Synagoga w Pradze">
Nowa Synagoga w Pradze

Nowa Synagoga w Pradze (, ) – zbudowana pod koniec 16. stulecia, z inicjatywy rabina Isaaka Wechslera, przy ulicy Josefskéj, dziś Široké.
Synagoga została zburzona w 1898 roku w ramach wielkiej przebudowy Josefova. W późniejszym okresie wybudowano Synagogę Jubileuszową, którą zastąpiła trzy wyburzone bożnice: Nową, Cikána oraz Wielkodworską.

</doc>
<doc id="722420" url="https://pl.wikipedia.org/wiki?curid=722420" title="Ewenowie">
Ewenowie



</doc>
<doc id="722444" url="https://pl.wikipedia.org/wiki?curid=722444" title="Martin Brown">
Martin Brown



</doc>
<doc id="722447" url="https://pl.wikipedia.org/wiki?curid=722447" title="Pat Howe">
Pat Howe



</doc>
<doc id="722448" url="https://pl.wikipedia.org/wiki?curid=722448" title="Norma Bell">
Norma Bell



</doc>
<doc id="722451" url="https://pl.wikipedia.org/wiki?curid=722451" title="Wojewodowie podlascy">
Wojewodowie podlascy

Wojewodowie województwa podlaskiego I Rzeczypospolitej.

</doc>
<doc id="722453" url="https://pl.wikipedia.org/wiki?curid=722453" title="Republika Włoska 1802-1805">
Republika Włoska 1802-1805



</doc>
<doc id="722456" url="https://pl.wikipedia.org/wiki?curid=722456" title="OPMO">
OPMO



</doc>
<doc id="722461" url="https://pl.wikipedia.org/wiki?curid=722461" title="Dibenzofuran">
Dibenzofuran

Dibenzofuran – organiczny związek chemiczny o szkielecie fluorenu. Polichlorowane pochodne dibenzofuranu ("PCDF") są związkami o strukturze i właściwościach podobnych do dioksyn.

</doc>
<doc id="722463" url="https://pl.wikipedia.org/wiki?curid=722463" title="Muławka dunajska">
Muławka dunajska



</doc>
<doc id="722464" url="https://pl.wikipedia.org/wiki?curid=722464" title="Muławka europejska">
Muławka europejska



</doc>
<doc id="722476" url="https://pl.wikipedia.org/wiki?curid=722476" title="Sather">
Sather

Sather – obiektowo zorientowany język programowania. Powstał około 1990 roku w Międzynarodowym Instytucie Informatyki () na Uniwersytecie Kalifornijskim w Berkeley, rozwijany przez międzynarodowy zespół pod kierownictwem Steve'a Omohundro. Język obsługuje automatyczne zarządzanie pamięcią oraz programowanie generyczne poprzez podtypy.
Pierwotnie bazował na języku Eiffel, ale szybko zaczął korzystać z konceptów znanych z programowania funkcjonalnego, takich jak iteratory, kontrakty, klasy abstrakcyjne, wielokrotne dziedziczenie, funkcje anonimowe, przeciążanie operatorów i kontrawariantny system typowania.
Oryginalna implementacja jest w tej chwili utrzymywana przez wiele osób, nie tylko w Berkeley, oraz została zaadaptowana przez Free Software Foundation. Istnieją również implementacje Sather-K z Uniwersytetu w Karlsruhe i Sather-W z Uniwersytetu w Waikato.
Sather jest zaimplementowany jako kompilator do kodu C, tzn. kompilator nie produkuje plików obiektowych czy kodu maszynowego, ale na podstawie kodu źródłowego Sather generuje kod źródłowy C jako pośredni język. Optymalizacja niskopoziomowa jest przeprowadzana przez kompilator C. Kod Sather często jest bardziej wydajny niż odpowiadający mu kod C++, a wygenerowany kod C może być dodatkowo ręcznie zoptymalizowany.
Sather jest rozprowadzany na podwójnej licencji: GNU GPL i LGPL.
Hello world.
 class HELLO_WORLD is
 main is
 #OUT+"Hello World\n";
 end;
 end;
Przykład iteratorów.
 class MAIN is
 main is
 loop
 i := 1.upto!(10);
 #OUT + i + "\n";
 end;
 end;
 end;
Ten program wyświetli liczby od 1 do 10.

</doc>
<doc id="722477" url="https://pl.wikipedia.org/wiki?curid=722477" title="Inicjatywa dla Zielonych Katalonii">
Inicjatywa dla Zielonych Katalonii



</doc>
<doc id="722483" url="https://pl.wikipedia.org/wiki?curid=722483" title="Huracán San Rafael">
Huracán San Rafael

Club Atlético Huracán de San Rafael − argentyński klub piłkarski z siedzibą w mieście San Rafael leżącym w prowincji Mendoza.
Historia.
Klub założony został 15 listopada 1925 roku i gra obecnie w lidze prowincjonalnej Liga Sanrafaelina de Fútbol.

</doc>
<doc id="722489" url="https://pl.wikipedia.org/wiki?curid=722489" title="Korniszon">
Korniszon



</doc>
<doc id="722490" url="https://pl.wikipedia.org/wiki?curid=722490" title="Club Atlético Huracán de San Rafael">
Club Atlético Huracán de San Rafael



</doc>
<doc id="722497" url="https://pl.wikipedia.org/wiki?curid=722497" title="1 Front Białoruski">
1 Front Białoruski

1 Front Białoruski – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowanie i walki.
1 Front Białoruski (I formowanie).
1 Front Białoruski został utworzony 24 (17?) lutego 1944 z przemianowania Frontu Zachodniego. Dowódca gen. armii Konstanty Rokossowski. Od 5 kwietnia 1944 przemianowany na Front Białoruski (II formowanie).
1 Front Białoruski (II formowanie).
Utworzony 16 kwietnia 1944 z Frontu Białoruskiego II formowania. 23 czerwca – 31 lipca 1944 uczestniczył w operacji białoruskiej przeciw niemieckiej Grupie Armii „Środek”. W lipcu jego związki dotarły do Bugu, później do Wisły. Do września uchwycił przyczółki na Wiśle pod Warką i Kazimierzem Dolnym, na Narwi pod Serockiem i Różanem. We wrześniu 1944 opanował dzielnicę Warszawy Pragę.
Od 12 stycznia do 3 lutego 1945 wziął udział w operacji wiślańsko-odrzańskiej wychodząc na linię; Cedynia, Kostrzyn nad Odrą, Frankfurt n. Odrą.
Od 1 marca jego prawoskrzydłowe związki wspólnie z 2 Frontem Białoruskim w ramach operacji pomorskiej walczyły przeciw niemieckiej Grupie Armii „Weichsel” wychodząc na wybrzeże Morza Bałtyckiego (zdobyto Kołobrzeg).
6 kwietnia 1945 wraz z 2 Frontem Białoruskim i 1 Frontem Ukraińskim przeprowadził operację berlińską, zakończoną zdobyciem Berlina, wyjściem 7 maja na Łabę i spotkaniem z wojskami amerykańskimi.
Rozformowany 9 maja 1945. Na jego bazie utworzono Grupę Wojsk Okupacyjnych w Niemczech oraz Radziecką Administrację Wojskową w Niemczech.
Żołnierze dowództwa frontu.
Dowódcy frontu:
Oficerowie dowództwa frontu:

</doc>
<doc id="722500" url="https://pl.wikipedia.org/wiki?curid=722500" title="Kalkali">
Kalkali

Kaofi Kalkali (Coffee Calcalee, Kerrikerri lub Kofi Kakari) (ur. ok. 1837, zm. 1884) – król Aszanti, wstąpił na tron w roku 1867 po śmierci swego ojca Kwaku Dua.
Pomiędzy 9 czerwca 1873 a 4 lutego 1874 walczył z wojskami brytyjskimi na Złotym Wybrzeżu (dzisiejsza Ghana) w obronie stolicy Kumasi oraz miast Amoaful i Ardahsa.
Zdetronizowany w roku 1874.

</doc>
<doc id="722502" url="https://pl.wikipedia.org/wiki?curid=722502" title="Mokry Bór">
Mokry Bór



</doc>
<doc id="722503" url="https://pl.wikipedia.org/wiki?curid=722503" title="Joe Lando">
Joe Lando

Joe Lando, właśc. Joseph John Lando (ur. 9 grudnia 1961 w Prairie View) – amerykański aktor telewizyjny i filmowy. Odtwórca roli Byrona Sully’ego z serialu CBS "Doktor Quinn" ("Dr. Quinn, Medicine Woman").
Życiorys.
Wczesne lata.
Urodził się w Prairie View, w stanie Illinois jako jedyny syn i młodsze dziecko Josepha i Virginii Lando. Jego rodzina była pochodzenia włoskiego, rosyjskiego i polskiego. Ma starszą siostrę Kathy (ur. 1951). 
W 1979, po ukończeniu szkoły średniej Stevenson High School w Lincolnshire w stanie Illinois, wyjechał do Hollywood, gdzie podjął pracę w restauracji jako kucharz.
Kariera.
Pierwszą, epizodyczną rolę otrzymał w pełnometrażowym filmie z serii "Star Trek" – "" ("Star Trek IV: The Voyage Home", 1986). Pojawił się potem w serialu fantasy CBS "Piękna i bestia" ("Beauty and the Beast", 1990) i kinowej komedii kryminalnej Lawrence’a Kasdana "Kocham cię na zabój" ("I Love You to Death", 1990), zanim zagrał postać Jake’a Harrisona w operze mydlanej ABC "Tylko jedno życie" ("One Life to Live", 1990-92). Potem znalazł się w obsadzie opery mydlanej CBS "Guiding Light" (1993). Sławę zyskał w roli szlachetnego Byrona Sully’ego, przyjaciela, potem życiowego partnera tytułowej bohaterki (granej przez Jane Seymour) w serialu CBS "Doktor Quinn" ("Dr. Quinn, Medicine Woman", 1993-98), za którą w 1997 w Oklahoma City, w stanie Oklahoma odebrał nagrodę Brązowego Kowboja.
W 1993 znalazł się na liście 50. najpiękniejszych ludzi świata magazynu „People”.
Życie prywatne.
24 maja 1997 w Phoenician Resort w Scottsdale, w stanie Arizona ożenił się z Kirsten Barlow. Mają czworo dzieci; trzech synów – Jacka Neville (ur. 3 czerwca 1998), Christiana Antonia (ur. 7 lipca 2001) i Williama Josepha (ur. 20 lipca 2007) oraz córkę Kate Elizabeth (ur. 3 kwietnia 2003).

</doc>
<doc id="722505" url="https://pl.wikipedia.org/wiki?curid=722505" title="Cholewka">
Cholewka



</doc>
<doc id="722508" url="https://pl.wikipedia.org/wiki?curid=722508" title="Katastrofa przemysłowa">
Katastrofa przemysłowa

Katastrofa przemysłowa (awaria przemysłowa) – katastrofa spowodowana przez zakłady przemysłowe. Z tego typu katastrofą wiążą się wybuchy, pożary i skażenia, które wyrządzają dotkliwe straty sanitarne i ekologiczne oraz szkody materialne.

</doc>
<doc id="722513" url="https://pl.wikipedia.org/wiki?curid=722513" title="Wojtek Owczarek">
Wojtek Owczarek



</doc>
<doc id="722516" url="https://pl.wikipedia.org/wiki?curid=722516" title="Han Pingdi">
Han Pingdi

Han Pingdi, Ping Di (漢平帝, 9 p.n.e. – 6 n.e.) – cesarz chiński z dynastii Han w okresie 1 p.n.e. – 6 n.e. 
Życiorys.
Wnuk cesarza Yuandi, kuzyn poprzedniego władcy Ai Di, wstąpił na tron w wieku lat 9. Cesarzowa wdowa Wang, żona cesarza Yuandi, babka Pinga ustanowiła regentem Wang Manga, który następnie w wyniku przedwczesnej śmierci małoletniego monarchy przejął władzę.

</doc>
<doc id="722519" url="https://pl.wikipedia.org/wiki?curid=722519" title="Koalicja Kanaryjska">
Koalicja Kanaryjska

Koalicja Kanaryjska (hiszp. "Coalición Canaria") – centroprawicowa nacjonalistyczna i liberalna partia polityczna działająca na terenie Wysp Kanaryjskich. W Kortezach ma 2 deputowanych i 1 senatora. 
Od 2008 przewodniczącą CC jest Claudina Morales.

</doc>
<doc id="722522" url="https://pl.wikipedia.org/wiki?curid=722522" title="Jan Fotek">
Jan Fotek

Jan Fotek (ur. 28 listopada 1928 w Czerwińsku nad Wisłą, zm. 17 sierpnia 2015) – polski kompozytor.
W latach 1952-1953 studiował kompozycję w Państwowej Wyższej Szkole Muzycznej w Krakowie w klasie Stanisława Wiechowicza, a w latach 1953-1958 w Państwowej Wyższej Szkole Muzycznej w Warszawie pod kierunkiem Tadeusza Szeligowskiego. 
W 1969 zdobył nagrodę na Konkursie im. Grzegorza Fitelberga w Katowicach za "Epitasis na orkiestrę", w 1971 na Konkursie im. Feliksa Nowowiejskiego w Gnieźnie za "Wariacje na zadany temat" na chór dziecięcy. W 1973 otrzymał Nagrodę Prezesa Rady Ministrów za twórczość dla dzieci i młodzieży, a w 1977 otrzymał Nagrodę im. Brata Alberta za twórczość o tematyce religijnej. W 2010 został laureatem Dorocznej Nagrody Związku Kompozytorów Polskich za całokształt twórczości.

</doc>
<doc id="722524" url="https://pl.wikipedia.org/wiki?curid=722524" title="Totem (zespół muzyczny)">
Totem (zespół muzyczny)

Totem – zespół wywodzący się z Bukowna, grający muzykę metalcore, lekko nawiązującą do death i thrash metalu z wieloma elementami „szwedzkiej szkoły” melodyjnego death metalu. Powstał na bazie zespołu Fatal Error.
Historia.
Zespół został założony w styczniu 2002 w małym miasteczku Bukowno, 40 km od Krakowa. W pierwszym składzie znajdowali się: Wera (wokal), Dzierż (gitara), Marcin (gitara), Przema (gitara basowa) i Toma (perkusja). Ich celem było granie melodyjnego thrash/death metalu zainspirowanego przez zespoły Sepultura, Slayer, Arch Enemy czy In Flames. W kwietniu 2002 zespół nagrał pierwsze demo "Pink Drink With Red Bullshit".
Z początkiem lipca 2002 narodził się pomysł nagrania debiutu, nowi muzycy dołączyli do zespołu i we wrześniu 2002 Totem wszedł do Zed Studio w Olkuszu, gdzie pierwszy album "Intro" został nagrany w składzie: Wera, Auman, Dzierż, Rudy, Fulba i Toma. W ramach promocji "Intro" zespół zagrał wiele koncertów, wliczając w to polską trasę "Thrash The South" z takimi zespołami jak Horrorscope, The No-Mads, Atrophia Red Sun, Whorehouse oraz mini-trasę z Decapitated.
Latem 2004 zespół wszedł ponownie do Zed Studio w Olkuszu w celu nagrania drugiego albumu "Day Before the End". Album ukazał się w sklepach w sierpniu 2005 wraz z magazynem "Thrash'em All" (Empire Records). Rok później zespół zajął 1. miejsce w plebiscycie magazynu branżowego Mystic Art w kategorii "debiutant roku 2004". W latach 2005-2007 zespół zagrał na wielu festiwalach i koncertach, gdzie promował swój nowy album.
W marcu 2006 zespół wziął udział w Metal Marathon Tour razem z Chainsaw, w październiku 2006 w Metal Union Road Tour razem z Flapjack, Schizma, Hedfirst, Blood Is The Harvest. Totem pojawił się również na festiwalach Hunter Fest 2006 i 2007 oraz Metalmania 2006.
Niektórzy członkowie Totem udzielają się również w innych polskich zespołach: Wera śpiewa w Sceptic, Toma i Auman we Frontside, Rudy w Heart Attack.
Wiosną 2006 Auman z powodów osobistych postanowił opuścić zespół. W 2008 za pośrednictwem Metal Mind Productions zespół wydał album "Day Before the End" w Europie (21 stycznia) oraz w USA (18 marca).

</doc>
<doc id="722526" url="https://pl.wikipedia.org/wiki?curid=722526" title="2 Front Białoruski">
2 Front Białoruski

2 Front Białoruski (ros. "2-й Белорусский фронт") – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowanie i walki.
I formowanie.
Utworzony 24 lutego 1944 na styku Frontu Białoruskiego (od tej pory 1 Frontu Białoruskiego) i 1 Frontu Ukraińskiego z części armii obu tych Frontów. Działał na kierunku kowelskim. Rozformowany 5 kwietnia 1944. Jego wojska przekazano do 1 Frontu Białoruskiego.
II formowanie.
Utworzony 24 (19 ?) kwietnia 1944 z części wojsk Frontu Zachodniego.
Rozwinął się na linii: Bajewo, Czausy, Chołopiejew przeciw niemieckim związkom 4 Armii Grupy Armii „Środek” i w okresie 23 czerwca – 31 lipca 1944wziął udział w operacji białoruskiej przeciw wojskom Grupy Armii „Środek” osiągając rejon Łomży. W okresie 13 – 31 stycznia 1945 wraz z 3 Frontem Białoruskim przeprowadził operację wschodniopruską przeciw Grupie Armii „Mitte” (od 26 stycznia 1945 Grupa Armii „Nord”) rozcinając ją na 3 izolowane zgrupowania w rejonie Królewiec, Braniewo i Sambię.
1 – 30 marca 1945 we współdziałaniu z prawoskrzydłowymi związkami 1 Frontu Białoruskiego przeprowadził operację pomorską przeciw niemieckiej Grupie Armii „Weichsel”, opanowując Pomorze.
16 kwietnia – 8 maja 1945 w czasie operacji berlińskiej nacierał z rejonu dolnego biegu Odry na: Rugię, Stralsund, Wismar, Grabow.
Na bazie dowództwa frontu w 1945 utworzono Grupę Wojsk Okupacyjnych w Niemczech oraz Radziecką Administrację Wojskową w Niemczech, następnie dowództwo Północnej Grupy Wojsk Radzieckich.

</doc>
<doc id="722531" url="https://pl.wikipedia.org/wiki?curid=722531" title="Dwm">
Dwm

dwm – dynamiczny menedżer okien dla X11. Jest bardzo podobny do wmii, lecz wewnętrznie posiada prostszą budowę. dwm został napisany w C. Jednym z założeń projektu jest nigdy nie przekroczyć 2000 linii kodu, a wszystkie opcje przeznaczone do konfiguracji są umieszczone w jednym pliku nagłówkowym.

</doc>
<doc id="722534" url="https://pl.wikipedia.org/wiki?curid=722534" title="Lalaine">
Lalaine

Lalaine, właśc. Lalaine Ann Vergara Paras (ur. 3 czerwca 1987 w Burbank) – amerykańska wokalistka i aktorka, znana przede wszystkim z roli Mirandy Sanchez, przyjaciółki tytułowej bohaterki serialu "Lizzie McGuire".
Jest córką Filipińczyków; jej matka Elena Vergara pochodzi z Batangas, a ojciec z Pampangi. Występowała w wielu reklamach, a także w teledysku Toma Petty pt. „Walls” (1996). Była związana z członkiem boysbandu "US5", Richiem Stringinim.
Dyskografia.
Albumy
Single
Teledyski
Ścieżki dźwiękowe

</doc>
<doc id="722538" url="https://pl.wikipedia.org/wiki?curid=722538" title="Jan Zbigniew Ossoliński">
Jan Zbigniew Ossoliński

Jan Zbigniew Ossoliński herbu Topór (ur. 3 września 1555, zm. 3 października 1623) – marszałek sejmu zwyczajnego w Warszawie w 1601 roku, kasztelan żarnowski od 1603, wojewoda podlaski od 1605, wojewoda sandomierski od 1613, starosta nowomiejski w 1606 roku, starosta dobrzyński w 1603 roku, poseł, sekretarz królewski mianowany przez króla Stefana Batorego w roku 1577.
Podróżował po Europie przez sześć lat, odwiedził Strasburg, Heidelberg, Paryż, Padwę. Po powrocie w 1577 roku mianowany został sekretarzem Stefana Batorego i wtedy przeszedł na katolicyzm – już po śmierci ojca, stronnika kalwinizmu w Rzeczypospolitej. Podczas wojny moskiewskiej wystawił własny poczet i walczył pod Połockiem, Wielkimi Łukami, Zawołoczem i Pskowem.
Karierę polityczną rozpoczął u boku Jana Zamoyskiego, spowinowaconego z nim przez pierwszą żonę Zamoyskiego Annę Ossolińską. Jednak konflikt kanclerza z Samuelem Zborowskim, wujem Zbigniewa, i jego stracenie oddaliły go od Zamoyskiego. Poseł na sejm 1585 roku z województwa sandomierskiego. Po śmierci Batorego opowiedział się za kandydaturą Habsburgów, wspierając ją do momentu porażki arcyksięcia Maksymiliana pod Byczyną. Odszedł od polityki w zacisze swego majątku w Klimontowie do momentu utrwalenia się władzy nowego króla i wystąpił w 1592 roku jako jego gorący zwolennik. Na przeszkodzie między Zygmuntem III a nim stał jednak Jan Zamoyski, skutecznie uniemożliwiając mu wpływ na młodego króla.
Od roku 1593 był starostą czerskim, nowokorczyńskim i stopnickim. Po podziale majątku między braćmi w 1584 roku otrzymał drugą część Ossolina – dwór, folwark i części lub połowy na Dziewkowie, Wilkowicach, Zakrzowie, Pęchowie, Nawodzicach – majątki były zadłużone po ojcu.
W 1600 roku był posłem na sejm.
Jako najmłodszy z braci, wówczas 29-letni, otrzymał niezbyt wartościową schedę, jednak z biegiem lat, wykorzystując kłopoty finansowe braci, wykupił od nich resztę dziedzicznych ziem, skupiając w swym ręku wszystkie ziemie rodowe Ossolińskich. Od 1603 roku podkomorzy sandomierski, co było szczytem jego kariery. Nominację na kasztelana małogoskiego wystawiono z datą 9 października 1603 roku. Urzędu tego nie zdążył zapewne objąć, gdyż już 26 listopada został mianowany kasztelanem żarnowskim
Po śmierci Zamoyskiego w 1605 roku Zbigniew Ossoliński rozpoczął, już jako 50-letni człowiek, działalność polityczną. Opowiedział się po stronie króla we wszystkich kwestiach dzielących go ze szlachtą.
Około 1594 roku przeszedł z kalwinizmu na katolicyzm, następnie wypędził różnowierców ze swych majątków. Poparcie, jakie udzielał Zygmuntowi III, wiązał bezpośrednio ze swą karierą, chciał uzyskać stanowisko wojewody. Pierwszy nadarzający się korzystny wakat pojawił się w województwie podlaskim. Ossoliński szybko zakupił tam ziemie − Siekierki, Rotki, Putkowice − i za swe poparcie dla króla uzyskał stanowisko wojewody podlaskiego w 1605 roku. Następna okazja nadarzyła się w 1613 roku, kiedy w nagrodę za udane pertraktacje ze skonfederowanym wojskiem otrzymał urząd wojewody sandomierskiego. Od tego czasu coraz częściej krytykował politykę dworu, nie pozostając jednak w stosunku do monarchy w opozycji.
Rodzina.
Był żonaty cztery razy. W 1583 roku poślubił ewangeliczkę Jadwigę Sienieńską h. Dębno. Drugą żoną była zaślubiona w roku 1594 katoliczka Anna Firlej (zm. 1600). W 1602 poślubił Katarzynę Kosińską (zm. 1607), a w 1608 Katarzynę Warszewicką (zm. 1620).
Pozostawił potomstwo z dwóch pierwszych małżeństw.
Jego dziećmi byli:
Wszystkie związki służyły również pomnożeniu jego majątku. Z każdą ze swych żon brał spory posag w dobrach ziemskich, które często wymieniał na ziemie sąsiadujące z jego majętnościami. Kolejną niebagatelną pomocą w tworzeniu jego fortuny były nadane mu królewszczyzny i wzięte dzierżawy, w których umiejętnie gospodarował. Jego najpoważniejszym nabytkiem w licznych transakcjach, jakie przeprowadzał, było kupno Mielca i Zgórska z przyległymi wsiami.
Był zięciem Jana Sienieńskiego, a potem Jana Firleja (ok. 1521-1574) marszałka wielkiego koronnego.

</doc>
<doc id="722540" url="https://pl.wikipedia.org/wiki?curid=722540" title="Asantehene">
Asantehene

Asantehene – tytuł władców Aszanti. Chociaż dzisiaj jest tylko tytułem reprezentacyjnym, kiedyś był ważnym stanowiskiem, takim jak przywódca Konfederacji Aszanti. Asantehene koronowany jest na Złotym Stolcu, znanym jako "Sika 'dwa", a urząd ten niekiedy nazywany jest jego imieniem.
Asantehene otrzymują również tytuł Kumasehene, władcy Kumasi, stolicy i najważniejszego miasta Konfederacji.
Obecnym Asantehene jest Otumfuo Nana Osei Tutu II, urodził się jako Barima Kwaku Dua, mieszkał w Londynie i Toronto. Jest jednym z siedmiu potomków, którzy kandydowali do tego stanowiska.
W okresie pomiędzy śmiercią Asantehene i wyborem jego następcy, drugi najpotężniejszy władca Mamponghene działał jako regent Asantehene. Ta zasada została zmieniona pod koniec dziewiętnastego stulecia, kiedy regentem był Kwasafomanhyiamu.
Dziedziczenie tronu jest stanowione przez radę miejscowych dostojników oraz innych członków rodziny królewskiej.
Lista władców Aszanti.
Brytyjczycy rozbili konfederację Ashanti w roku 1900, łącząc ją z kolonią Złotego Wybrzeża. Urząd Asantehene przestał istnieć.
W roku 1926 dopuścili spadkobiercę do "Złotego Stolca" i zatwierdzili tytuł Kumasehene.
W roku 1935 Brytyjczycy pozwolili odnowić urząd Asantehene, ale tylko w czysto ceremonialnej roli.

</doc>
<doc id="722541" url="https://pl.wikipedia.org/wiki?curid=722541" title="Gumowce">
Gumowce



</doc>
<doc id="722542" url="https://pl.wikipedia.org/wiki?curid=722542" title="Zjednoczona Lewica i Alternatywa">
Zjednoczona Lewica i Alternatywa

Zjednoczona Lewica i Alternatywa ("Esquerra Unida i Alternativa", EUA) – partia polityczna z hiszpańskiej Katalonii. Jest katalońskim przedstawicielstwem Izquierda Unida (IU). EUA powstała w 1998 roku, jednocząc wiele małych ugrupowań lewicowych, takich jak PSUC viu i Partii Komunistów Katalońskich.
Historia.
W 1987 roku powstała Inicjatywa dla Katalonii, której celem było nie tylko odtworzenie ruchu komunistycznego w Katalonii, który poważnie ucierpiał wskutek wewnętrznego kryzysu i wyborów na początku lat osiemdziesiątych, ale starał się zbudować nowy polityczny ruch eurokomunistów, otwartych na nowe ruchy społeczne. Ze względu na napięcia w koalicji w 1997, Partia Komunistów Katalońskich opuściła koalicję i postanowiła utworzyć nową partię polityczną.
EUA została założona w 1998, po kryzysie wyborczym koalicji Inicjatywa dla Katolinii. EUiA została założona przez kilka podmiotów politycznych, wśród których komuniści tworzyli najważniejszą grupę. Nowe grupowanie tworzyło:
Zmiany w ogólnej koordynacji wyborczej, doprowadziły do zmiany strategii EUA który zaczął szukać porozumienia z Inicjatywą dla Katalonii. Tak więc, w 2003, EUiA została włączona do nowo powstałej koalicji wyborczej "Iniciativa per Catalunya Verds – Esquerra Unida i Alternativa".
Wybory.
W 2004 w wyborach powszechnych, koalicja zdobyła 234,790 głosów (5,84%). W 2008 partia utraciła ponad 50.000 głosów (181,753 głosów, 4,93%).
W wyborach samorządowych w 2011, uzyskała aż 11% radnych, sięgającą 63 i uzyskała bezwzględną lub względną większość, które pozwoliła rządzić w trzech gminach. Ponadto EUA zdobyła stanowiska ponad 20 burmistrzów w całej Katalonii.
W wyborach do parlamentu hiszpańskiego w 2011, ICV-EUiA zdobyła trzy mandaty i 279,599 głosów (8.09%).
Ideologia.
Poglądy działaczy partii nie są jednakowe, partie łączą postulaty zwiększenia autonomii dla Katalonii, republikanizmu i antykapitalizmu.
Ma silną pozycję w tzw. "czerwonym pasie" Barcelony. Ma ponad 4000 członków. Obecnie integruje się z koalicji ICV z którą ma wspólną grupę parlamentarną.
W 2007, wraz z młodzieżówką (Alternative Jove – Joves d'EUiA) rozpoczęła kampanię w hołdzie rewolucjoniście Che Guevary.

</doc>
<doc id="722543" url="https://pl.wikipedia.org/wiki?curid=722543" title="Gumofilce">
Gumofilce



</doc>
<doc id="722544" url="https://pl.wikipedia.org/wiki?curid=722544" title="Sensorystaza">
Sensorystaza



</doc>
<doc id="722551" url="https://pl.wikipedia.org/wiki?curid=722551" title="Front Woroneski">
Front Woroneski

Front Woroneski () – związek operacyjno-strategiczny Armii Czerwonej utworzony 9 (7?) lipca 1942 roku z części Frontu Briańskiego. Jeden z frontów radzieckich w II wojnie światowej.
Formowania i walki.
Wraz z Frontem Południowo-Zachodnim wykonał w grudniu 1942 przeciwuderzenie na część niemieckiej Grupy Armii Don i nie dopuścił do odblokowania 6 Armii niemieckiej pod Stalingradem.
W 1943 przeprowadził przeciwko niemieckiej Grupie Armii B operację ostrogsko-rossoczańską, w wyniku której okrążono i rozbito 21 dywizji niemieckich. Następnie współdziałał z siłami lewego skrzydła Frontu Briańskiego wykonał operację woronesko-kastorneńską. W wyniku natarcia przeprowadzonego na kierunku kurskimi i charkowskim (8 lutego wyzwolił Kursk, 19 lutego Charków) okrążył i rozbił w rej. Kostornoje 10 dywizji niemieckich.
4–18 marca przeprowadził walki obronne przeciw nacierającej niemieckiej Grupie Armii Południe. Opuścił Charków i wycofał się na linię; Krasnopolje, rej. na płd. od Biełgorodu i wzdłuż lewego brzegu Dońca Siwierskiego, Wołoczańsk, Czugajew.
Uczestniczył w bitwie pod Kurskiem; początkowo w obronie, a od 3 sierpnia razem z wojskami Frontu Stepowego rozpoczął przeciwnatarcie. W czasie bitwy dowództwo frontu tworzyli następujący oficerowie: dowódca Nikołaj Watutin, szef sztabu S. Iwanow, członkowie rady wojennej Nikita Chruszczow i Łeonid Kornijec oraz szef zarządu politycznego S. Szatiłow.W sierpniu – wrześniu 1943 wspólnie z Frontem Stepowym przeprowadził uderzenie na Kijów i Krzemieńczuk i uchwycił przyczółki na Dnieprze.
20 października 1943 przemianowany na 1 Front Ukraiński.
Dowództwo frontu.
Dowódcy frontu:

</doc>
<doc id="722556" url="https://pl.wikipedia.org/wiki?curid=722556" title="Klub Marynarki Wojennej">
Klub Marynarki Wojennej

Klub Marynarki Wojennej Riwiera – instytucja kultury powstała 7 lipca 1945 roku w Gdyni. Klub nosił wówczas nazwę Domu Marynarza Marynarki Wojennej. W kolejnych latach Dom Marynarza MW przeformowano na Dom Marynarki Wojennej, następnie na Klub Oficerski MW, który 29 czerwca 1950 roku rozpoczął działalność w nowej siedzibie przy ulicy Zawiszy Czarnego 1 w Gdyni (dawny Hotel "Riwiera Polska" z 1922-1924 roku, zbudowany przez lwowską spółkę celową o tej samej nazwie). Na początku lat 90. nazwę Klubu MW rozszerzono o historyczny człon "Riwiera". Ten położony w reprezentacyjnej części miasta (pomiędzy Muzeum Miasta Gdyni i Muzeum Marynarki Wojennej w Gdyni) budynek służy Klubowi Marynarki Wojennej do dziś.
Klub MW jest główną instytucją kultury Marynarki Wojennej. Priorytetowym zadaniem Klubu jest prowadzenie działalności metodyczno - instruktorskiej i środowiskowej w dziedzinach: kultury i edukacji społeczno - wychowawczej na rzecz jednostek MW, klubów garnizonowych i marynarskich, a także integrowanie środowiska wojskowego i cywilnego.

</doc>
<doc id="722558" url="https://pl.wikipedia.org/wiki?curid=722558" title="Jan VI (król Portugalii)">
Jan VI (król Portugalii)

Jan VI Bragança (ur. 13 maja 1767 w Lizbonie, zm. 10 marca 1826 tamże) – król Brazylii w latach 1816-1822 i Portugalii w latach 1816-1826.
Życiorys.
Był synem portugalskiej pary królewskiej Marii I i Piotra III. Od 1791 z powodu postępującego stanu melancholii i dewocji matki faktycznie kierował sprawami państwa, a od 1799 pełnił obowiązki regenta.
W czasie rewolucji francuskiej próbował bez powodzenia zorganizować koalicję Portugalii, Hiszpanii i Wielkiej Brytanii. Po śmierci Ludwika XVI wypowiedział wojnę Republice Francji. W 1801 wdał się w wojnę z Hiszpanią, w której armia portugalska poniosła klęskę i zmuszona była wypłacić ogromną rekompensatę.
W 1806 odmówił przystąpienia do napoleońskiej blokady kontynentalnej. Był to pretekst do kolejnej wojny z Francją. W 1807 Portugalia została zajęta przez wojska napoleońskie, a Jan VI wraz z rodziną został zmuszony do ucieczki z Europy. Udał się do Ameryki Południowej, gdzie proklamował utworzenie Królestwa Brazylii, a następnie na wzór angielski przekształcił podległe mu terytoria w Zjednoczone Królestwo Portugalii, Brazylii i Algarve.
Mimo że w 1808 Portugalia została oswobodzona z okupacji francuskiej nie zdecydował się na powrót do Europy. Dwór królewski rezydował w Rio de Janeiro, w Lizbonie w imieniu rodziny królewskiej władzę sprawowała rada regencyjna. W 1816 przejął pełnię władzy jako król Portugalii i Brazylii. W Ameryce Południowej zaangażował się w rozwój Królestwa Brazylii oraz wojnę o niepodległość kolonii hiszpańskich. Wysłał portugalskie siły zbrojne do Zjednoczonych Prowincji Rio de La Plata. Wmieszanie się w wewnętrzne sprawy byłych kolonii hiszpańskich zakończyło się przyłączeniem Urugwaju do Brazylii. Prowadząc politykę usamodzielnienia Brazylii spod wpływów metropolii doprowadził w krótkim czasie do ruiny gospodarczej Portugalii, która była uzależniona od dostaw surowców z kolonii w Ameryce Południowej.
W 1820 w związku z rewolucją liberalną został zmuszony do powrotu do Portugalii. Po przybyciu do Lizbony w 1821 zaprzysiągł konstytucję zmieniającą ustrój państwa. Poparcie udzielone kręgom reformatorów w Portugalii doprowadziło do buntu w rodzinie królewskiej. Cofnięcie przywilejów gwarantujących samorządność Brazylii wywołało sprzeciw syna króla, Piotra, który ogłosił suwerenność byłej kolonii, zdetronizował ojca i koronował się na cesarza. W Portugalii przeciwko Janowi VI wystąpił z kolei drugi syn, Michał, który wywołał powstanie konserwatystów i dążył do przywrócenia absolutyzmu.
Rebelię w Portugalii udało mu się zdławić w 1824 z pomocą wojsk angielskich. Jan VI nie zdołał jednak podporządkować sobie z powrotem Brazylii i w 1825 ostatecznie uznał jej pełną niezależność.
Przed śmiercią regentką Portugalii wyznaczył córkę Izabelę Marię. Nie wskazał jednak następcy tronu, co spowodowało kilkuletni kryzys i wojnę pomiędzy jego dwoma synami – Michałem i Piotrem – o władzę.
Życie prywatne.
W 1785 ożenił się z infantką hiszpańską Charlottą Joachimą Burbon. Ze związku pochodziło dziewięcioro dzieci:

</doc>
<doc id="722559" url="https://pl.wikipedia.org/wiki?curid=722559" title="Jan VI Braganca">
Jan VI Braganca



</doc>
<doc id="722560" url="https://pl.wikipedia.org/wiki?curid=722560" title="Rozłazinko">
Rozłazinko

Rozłazinko (kaszb. "Nowé Rozłazëno") – przysiółek wsi Rozłazino w Polsce, położony w województwie pomorskim, w powiecie wejherowskim, w gminie Łęczyce. Jest częścią sołectwa Rozłazino.
Pomiędzy 1945–1954 przysiółek administracyjnie należał do województwa gdańskiego, powiatu lęborskiego, gminy Rozłazino.
Po zniesieniu gmin i pozostawieniu w ich miejscu gromad, w latach 1957-1975 przysiółek administracyjnie należała do województwa gdańskiego, powiatu lęborskiego.
W latach 1975–1998 przysiółek administracyjnie należał do województwa gdańskiego.
Obecnie przysiółek zaliczany jest do ziemi lęborskiej włączonej w skład powiatu wejherowskiego.
Wskazówka – istnieje również wariant nazewniczy Nowe Rozłazino.

</doc>
<doc id="722561" url="https://pl.wikipedia.org/wiki?curid=722561" title="CT24">
CT24



</doc>
<doc id="722562" url="https://pl.wikipedia.org/wiki?curid=722562" title="Joāo VI">
Joāo VI



</doc>
<doc id="722563" url="https://pl.wikipedia.org/wiki?curid=722563" title="Joāo IV">
Joāo IV



</doc>
<doc id="722567" url="https://pl.wikipedia.org/wiki?curid=722567" title="Sió">
Sió

Sió – rzeka w zachodnich Węgrzech, prawy dopływ Dunaju. Długość - 121 km (od źródeł rzeki Zala, dopływu Balatonu - 360 km), powierzchnia zlewni – 9216 km² (łącznie ze zlewnią Balatonu - 14 953 km²), średni przepływ – 39 m³/s.
Rzeka Sió powstaje z połączenia rzeczek Jaba i Kis-Koppány na południe od Balatonu, koło wsi Ádánd. Płynie na wschód przez równinę Mezőföld, gdzie przyjmuje swój największy dopływ - Kapos. U północnego skraju wzgórz Tolna Sió skręca na południe i płynie równolegle do rzeki Sárvíz. Przed wzgórzem Oriás, koło wsi Sióagárd, Sió przyjmuje Sárvíz jako swój lewy dopływ i skręca na wschód. Po około 20 km uchodzi do Dunaju. Ujście Sió leży na północnym skraju bagien Sárköz.
W 1863 rzekę Sió połączono z Balatonem kanałem Sió. Początek kanału znajduje się w Siófok na południowym wybrzeżu wschodniej części jeziora, ujście koło wioski Ádánd, w górnym biegu rzeki. Od tej pory Balaton przestał być jeziorem bezodpływowym, jego poziom obniżył się o około 3 m, zaś poziom wód w Sió jest regulowany przez śluzy na kanale. Sió, poprzez kanał Sió, jest jedynym odpływem Balatonu.

</doc>
<doc id="722571" url="https://pl.wikipedia.org/wiki?curid=722571" title="Tolna">
Tolna

 

</doc>
<doc id="722578" url="https://pl.wikipedia.org/wiki?curid=722578" title="Imieniny – marzec">
Imieniny – marzec



</doc>
<doc id="722584" url="https://pl.wikipedia.org/wiki?curid=722584" title="Rolnictwo precyzyjne">
Rolnictwo precyzyjne

Rolnictwo precyzyjne – gospodarowanie wspomagane komputerowo, oparte głównie na gromadzeniu danych o przestrzennym zróżnicowaniu plonów w obrębie pola. Rejestracja wielkości plonu w miejscu pola o dokładnie określonych współrzędnych odbywa się w kombajnie zbożowym wyposażonym w miernik plonów oraz w oparciu o satelitarny referencyjny system globalnego pozycjonowania (). Dane te, po przeniesieniu do komputera wyposażonego w odpowiednie oprogramowanie, przetwarzane są w barwną mapę plonów, której analiza i interpretacja stanowią najistotniejszy element tej technologii. Na podstawie mapy plonów stosuje się wybiórczo zabiegi nawożenia i ochrony roślin polegające na tym, że te części pola, które mogą wydać większy plon otrzymują odpowiednio dostosowane do niego wyższe nawożenie i intensywniejszą ochronę roślin, natomiast te, które mają mniejszy potencjał plonotwórczy – otrzymują odpowiednio mniej. Używa się do tego celu maszyn do precyzyjnej aplikacji agrochemikaliów. Koncepcja rolnictwa precyzyjnego zapewnia uzyskiwanie większych plonów wyższej jakości, obniżenie kosztów produkcji oraz ograniczenie skażenia środowiska.

</doc>
<doc id="722585" url="https://pl.wikipedia.org/wiki?curid=722585" title="Perylen">
Perylen

Perylen – organiczny związek chemiczny, policykliczny węglowodór aromatyczny zbudowany z 5 pierścieni skondensowanych. Wykazuje niebieską fluorescencję pod wpływem światła UV (λem 447 nm dla roztworu w THF).

</doc>
<doc id="722587" url="https://pl.wikipedia.org/wiki?curid=722587" title="Nawarra Tak">
Nawarra Tak

Nawarra Tak (bask. "Nafarroa Bai") to koalicja zawiązana przed wyborami w Hiszpanii z 2004 roku, złożona z baskijskich ugrupowań nacjonalistycznych: "Eusko Alkartasuna", "Aralar", "Batzarre" i "Partido Nacionalista Vasco". Dążyła do przejęcia władzy w regionie Nawarry i umieszczenia swojego przedstawiciela w Kortezach. To drugie jej się ostatecznie udało. Wybrany Uxue Barcos był dziennikarzem pracującym w Telewizji Baskijskiej.

</doc>
<doc id="722589" url="https://pl.wikipedia.org/wiki?curid=722589" title="Droga wojewódzka nr 941">
Droga wojewódzka nr 941

Droga wojewódzka nr 941 – droga wojewódzka klasy GP o długości 33 km, położona w południowej Polsce, w województwie śląskim w powiecie cieszyńskim. Łączy Harbutowice z Istebną.
Droga jest potocznie nazywana "Wiślanką".

</doc>
<doc id="722590" url="https://pl.wikipedia.org/wiki?curid=722590" title="Lingvo internacia">
Lingvo internacia



</doc>
<doc id="722591" url="https://pl.wikipedia.org/wiki?curid=722591" title="Lingvo Internacia">
Lingvo Internacia



</doc>
<doc id="722593" url="https://pl.wikipedia.org/wiki?curid=722593" title="DW941">
DW941



</doc>
<doc id="722601" url="https://pl.wikipedia.org/wiki?curid=722601" title="Borów (powiat polkowicki)">
Borów (powiat polkowicki)

Borów – część wsi Przesieczna w Polsce, położona w województwie dolnośląskim, w powiecie polkowickim, w gminie Radwanice.
Borów należy do sołectwa Przesieczna.
W latach 1975–1998 Borów administracyjnie należał do województwa legnickiego.
Według Gminy Radwanice przysiółek wsi liczył 66 mieszkańców (31.12.2019).

</doc>
<doc id="722603" url="https://pl.wikipedia.org/wiki?curid=722603" title="Victoria Francés">
Victoria Francés

Victoria Francés (ur. 25 października 1982, Walencja) – hiszpańska ilustratorka.
Życiorys.
Urodziła się w Walencji, ale pierwsze 14 lat swojego życia spędziła w Galicji. Jest absolwentką Królewskiej Akademii Sztuk Pięknych San Carlos w Walencji.
Styl jej prac jest bardzo gotycki. W jej twórczości najczęściej spotykane są upiorne kobiety w długich sukniach. Sama twierdzi, że inspirują ją pisarze tacy jak Edgar Allan Poe, Anne Rice, H.P. Lovecraft, Bram Stoker, Goethe, Oscar Wilde, Victor Hugo, Charles Baudelaire czy Stephen King oraz artyści Brian Froud, Alan Lee, Joseph Vargo, David Delamare, Natalia Pierandrei, Fernando Fernández, Segrelles i Pepe González, a także muzyka zespołu Dark Sanctuary.
Wydano kilka albumów z jej pracami, wiele plakatów, a także kalendarze na rok 2006 i 2007.
Pierwszy album "Favole" wydała 23 kwietnia 2003, mając 21 lat. Nie okazał się zbyt wielkim sukcesem, a Francés wróciła do Akademii, by kontynuować studia. Jej pierwsze publiczne wystąpienie miało miejsce 8 marca 2004, podczas XXII .

</doc>
<doc id="722604" url="https://pl.wikipedia.org/wiki?curid=722604" title="Victoria Frances">
Victoria Frances



</doc>
<doc id="722613" url="https://pl.wikipedia.org/wiki?curid=722613" title="Veuve Clicquot">
Veuve Clicquot



</doc>
<doc id="722619" url="https://pl.wikipedia.org/wiki?curid=722619" title="Nof ha-Galil">
Nof ha-Galil

Nof ha-Galil (hebr. נוֹף הַגָּלִיל), do 2019 Nacerat Illit (hebr. נצרת עילית; arab. الناصرة العليا) – miasto położone w Dystrykcie Północnym w Izraelu.
Miasto jest ważnym ośrodkiem przemysłowym, biznesowym i administracyjnym Dolnej Galilei. Ze względu na dużą populację rosyjskich Żydów jest jednym z najważniejszych ośrodków „kultury rosyjskiej” w kraju. Ściśle związane z sąsiednim arabskim miastem Nazaret.
Położenie.
Miasto Nof ha-Galil leży we wschodniej części masywu górskiego Hare Nacerat (około 400 m n.p.m.), który stanowi północną granicę intensywnie użytkowanej rolniczo Doliny Jezreel w Dolnej Galilei, na północy Izraela. W jego otoczeniu znajduje się miasto Nazaret, miasteczka Ar-Rajna, Maszhad, Kefar Kanna, Ein Mahil, Dabburijja i Iksal. Miasto jest częścią obszaru metropolitalnego Nazaretu.
Nof ha-Galil jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miasto jest położone na wysokości od 430 do 550 metrów n.p.m. we wschodniej części masywu górskiego Hare Nacerat, który stanowi północną granicę Doliny Jezreel w Dolnej Galilei. W północnej części miasta wznosi się góra Har Jona (573 m n.p.m.). Natomiast teren na południe od miasta opada stromo 200 metrów w dół do Doliny Jezreel. Spływa tędy głębokim wadi strumień Nachal Tawor. Po stronie wschodniej przebiega wadi strumienia Barak Ben Avin'om. Teren na północy również stromo opada około 200 metrów w dół do Doliny Bikat Turan.
Historia.
Przez długi czas cała okolica była zdominowana przez ludność arabską, która koncentrowała się wokół sąsiedniego miasta Nazaret. W wyniku I wojny światowej obszar ten wraz z całą Palestyną przeszedł pod panowanie brytyjskie. Władze Brytyjskiego Mandatu Palestyny umożliwiały rozwój osad arabskich, jednak w całym kraju narastał konflikt izraelsko-arabski.
Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny zakładała, że miasto Nazaret i jego okolica będą znajdować się w państwie arabskim. Arabowie odrzucili jednak plan podziału Palestyny i doprowadzili do wybuchu wojny domowej w Mandacie Palestyny.
Jej kontynuacją była I wojna izraelsko-arabska, podczas której w maju 1948 roku oddziały Arabskiej Armii Wyzwoleńczej dowodzone przez Fauziego al-Kawukdżiego przegrupowały się do Nazaretu. Atakowały stąd żydowskie linie komunikacyjne. Dopiero podczas operacji Dekel w dniu 16 lipca 1948 roku Nazaret został zajęty przez wojska izraelskie. Arabowie poddali miasto, nie stawiając oporu. W przeciwieństwie do innych miast w Galilei, izraelskie dowództwo nie przeprowadziło akcji wysiedlania ludności arabskiej, dzięki czemu Nazaret zachował swój arabski charakter. Cały okoliczny obszar pozostał także nadal zdominowany przez ludność arabską.
Koncepcja wzmocnienia żydowskiej obecności w tej części Galilei pojawiła się na początku lat 50. XX wieku. Jednak Dyrektor Departamentu Mniejszości w Ministerstwie Spraw Wewnętrznych, Szymon Landam stwierdził, że bezpośrednią przyczyną podjęcia decyzji o utworzeniu nowego miasta w tym miejscu był wynik wyborów samorządowych w 1954 roku, które zdecydowanie wygrała w tej okolicy Komunistyczna Partia Izraela. Prawdopodobnie z tego powodu zdecydowano się na utworzenie nowego miasta, które przyciągnęłoby nowych mieszkańców, stwarzając możliwość zmienienia układu sił politycznych w przyszłości. Nie było żadnych powodów gospodarczych lub bezpieczeństwa, aby budować w tym regionie nowe miasto.
Pomimo to w 1954 roku wywłaszczono 120 ha ziemi na cele publiczne. Wywołało to gwałtowne protesty arabskich właścicieli, którzy odwołali się do Sądu Najwyższego. W 1955 roku Sąd Najwyższy wydał decyzję (HJC 30/55) ograniczającą wielkość wywłaszczonych gruntów do niecałych 11 ha, na których miały powstać obiekty rządowe z niewielką dzielnicą mieszkaniową. Niemal natychmiast przystąpiono do prac budowlanych i już we wrześniu 1956 roku powstały pierwsze mieszkania. Pierwsi mieszkańcy zamieszkali w nich w grudniu.
Według historyka Geremy Formana nowe miasto „chroniło żydowski charakter Galilei w całości… podkreślało suwerenność państwową”, ale także „miało osłabić Nazaret liczebnie, ekonomicznie i politycznie”. Dokumenty opublikowane przez Ministerstwo Obrony Izraela pokazują, że armia była żywo zainteresowana powstaniem miasta i wspierała rozwój tutejszego przemysłu. Przez pewien czas ministerstwo obsługiwało wszystkie potrzeby nowego miasta: wznosiło zakłady pracy, przekonywało agencje rządowe do przeniesienia tutaj siedzib i swoich pracowników, budowało oraz zaopatrywało w potrzebne materiały szkoły.
Początkowo nowo powstała żydowska dzielnica nazywała się Kirjat Nacerat. Premier Dawid Ben Gurion planował jej rozbudowę tak, aby nowe miasto stało się siedzibą wszystkich władz administracyjnych Dystryktu Północnego. Rozwojowi dzielnicy mieszkaniowej w miasto musiały jednak towarzyszyć kolejne wywłaszczenia gruntów. Stało się to powodem coraz gwałtowniejszych arabskich protestów, które doprowadziły w maju 1958 roku do wybuchu zamieszek. W trakcie tych starć rannych zostało 30 osób, a policja aresztowało wielu uczestników demonstracji.
Ostatecznie postanowiono pozostawić władze administracyjne w Nazarecie, natomiast nazwę żydowskiej dzielnicy zmieniono w 1958 roku na Nacerat Illit (Górny Nazaret). Dzięki dużej pomocy rządowej bardzo szybko się ona rozwijała, osiągając wielkość zbliżoną do starego Nazaretu. Z tego powodu w 1960 roku żydowską dzielnicę wyodrębniono z granic miasta i rok później nadano jej prawa samorządu lokalnego. Prawa miejskie Nacerat Illit otrzymało w 1974 roku. Odpływ ludności żydowskiej i ich kapitału z Nazaretu spowodował długotrwałe załamanie gospodarki tego sąsiedniego arabskiego miasta. Tymczasem Nacerat Illit rozwijało się jako ważny ośrodek przemysłowy.
W latach 90. XX wieku do miasta napłynęła duża fala żydowskiej imigracji z krajów byłego ZSRR. W ciągu kilku lat liczba mieszkańców podwoiła się, a demograficzny charakter miasta całkowicie się zmienił. Obecnie Nacerat Illit jest uznawane jako jeden z najważniejszych ośrodków „kultury rosyjskiej” w Izraelu. W 2009 roku burmistrz ogłosił plan budowy nowej dzielnicy przeznaczonej do ultraortodoksyjnych Żydów, która została wybudowana na położonym na północy wzgórzu Har Jona. Teren tej dzielnicy oddzielono granicą administracyjną od sąsiednich arabskich miejscowości, jednak ich mieszkańcy nieustannie krytykują rozwój Nof ha-Galil.
Nazwa miasta.
Dawna nazwa.
Nazwa miasta Nacerat Illit oznacza Górny Nazaret. Etymologia nazwy "Nazaret" nie jest dokładnie znana, ale wywodzi się od starożytnego żydowskiego miasta Nazaret. W związku z tym jest bardzo prawdopodobne, że wywodzi się ona z hebrajskiego słowa "necer", oznaczającego "zieloną gałązkę". Chrześcijanie przyjmują ten tok argumentacji, ponieważ wydaje się im zgodny z proroctwem biblijnym mówiącym, że Jezus jest potomkiem z rodu Dawida (zielona gałązka, która wyrosła z korzenia Dawida).
Inna teoria mówi, że nazwa miasta wywodzi się od wcześniejszej aramejskiej nazwy lub innej semickiej formy językowej. W języku arabskim miasto nazywa się An-Nasira. Nazwa ta odnosi się do pochodzenia ludzi z określonej krainy geograficznej lub plemienia. W Koranie chrześcijanie określani są nazwą "naṣārā", czyli "ci, którzy poszli za Jezusem". Jest bardzo prawdopodobne, że arabska nazwa miasta odnosi się do faktu, że było ono zamieszkałe przez dużą społeczność chrześcijańską.
Nowa nazwa.
W 2019 doszło do zmiany nazwy na Nof ha-Galil, aby miasto nie myliło się z Nazaretem
Demografia.
Zgodnie z danymi Izraelskiego Centrum Danych Statystycznych w 2011 roku w mieście żyło ponad 40,5 tys. mieszkańców, w tym 69,7% Żydzi, 5,4% Arabowie muzułmanie, 12,2% Arabowie chrześcijanie i 12,7% inne narodowości (mniej niż 0,1% stanowią Druzowie). Wskaźnik wzrostu populacji wyniósł w 2011 roku -0,7%. W roku tym urodziło się 542 dzieci, a zmarło 413 osób (odnotowano 1 zgon niemowląt). Według danych za 2010 rok liczba pracowników wynosiła 19860, a liczba osób pracujących na własny rachunek wynosiła 7248. Średnie miesięczne wynagrodzenie w 2010 roku wynosiło 5808 ILS (średnia krajowa 7522 ILS). Zasiłki dla bezrobotnych pobierało 558 osób, w tym 273 mężczyzn (średni wiek: 46 lata). Świadczenia emerytalne oraz renty pobierało 7424 osoby, a zapomogi społeczne 3416 osoby (w tym 1533 zasiłki pielęgnacyjne, 1877 inwalidzkie, osób niepełnosprawnych w innym znaczeniu 261, oraz 206 pracujących inwalidów).
Symbole.
Obecny herb Nacerat Illit został przyjęty w 1974 roku. Zawiera on kilka charakterystycznych dla tego miasta symboli. Najważniejszym elementem jest umieszczony pośrodku tarczy herbowej charakterystyczny dla tej okolicy kwiat irysa Ha-Gilboa ("Iris hainei"). Po obu bokach widnieją gałązki oliwne, które nawiązują do rosnących tutaj drzew oliwnych. Dodatkowe symbole poniżej i powyżej kwiatu wskazują na szybką rozbudowę miasta i obecność przemysłu.
Polityka.
Idea założenia miasta Nacerat Illit zakładała, że będzie ono służyć jako stolica administracyjna społeczności żydowskiej Galilei. Z tego powodu umieszczono tutaj siedziby wielu ważnych instytucji, takich jak sąd okręgowy, rejonowy sąd pracy, sąd magistracki, prokuraturę Dystryktu Północnego, urząd rejestracji gruntów, urzędy ministerstwa finansów, ministerstwa edukacji i spraw wewnętrznych odpowiedzialne za ziemie północne. Urząd miejski mieści się w nowoczesnym budynku przy ulicy Rimon, w bezpośrednim sąsiedztwie granicy miasta Nazaret. Burmistrzem od 2008 roku jest Szymon Gafsou.
Nacerat Illit ma zawarte umowy partnerskie z następującymi miastami:
Gospodarka.
Miasto rozwija się jako ważne centrum przemysłowe, handlowe i biznesowe dla całego regionu Dolnej Galilei. Przemysł jest sercem i płucem miasta, dając zatrudnienie dla połowy mieszkańców. Wyjątkową rolę zajmuje tutaj położony w zachodniej części miasta duży zakład czekolady "Elite-Strauss", która jest największą fabryką słodyczy na Bliskim Wschodzie. Zakład zatrudnia kilkuset pracowników. W południowo-zachodniej części miasta od 1966 roku mieści się zakład Automotive Industries Ltd., będący montownią samochodów osobowych i ciężarowych. Początkowo odbiorcą był rynek cywilny, na który dostarczano samochody Ford Escort, Ford Transit oraz autobusy szkolne. W późniejszych latach firma skupiła się na rynku wojskowym, montując samochody terenowe Jeep, ciężarówki Dodge D-100, Dodge W-200, ciężarówki taktyczne AMG M-800 i inne. Obecnie produkowane są samochody terenowe "Storm", lekkie ciężarówki "Abir" oraz różne specjalistyczne pojazdy terenowe.
Pozostałe zakłady są zlokalizowane w strefach przemysłowych A, B i C. W krótkim czasie powstało tutaj ponad sto zakładów przemysłowych z branży elektronicznej, spożywczej, odzieżowej, metalurgicznej i inne. Duża dynamika aktywności gospodarczej doprowadziła do utworzenia w północnej części miasta dwóch nowych stref przemysłowych "Har Jona" i "Birdie". Strefa "Har Jona" zajmuje powierzchnię ok. 70 ha i skupia w większości firmy z branży elektronicznej i nowych technologii. Natomiast strefa "Birdie" posiada pięć sektorów – sektory A i B (powierzchnia ok. 2 tys. ha), oraz sektory C, D i E (powierzchnia ok. 4 tys. ha) – które nieustannie się rozrastają. W fazie pierwszej powstały dwa pierwsze sektory, a powstała w nich firmy dały zatrudnienie ponad 3 tys. pracownikom. Aby zaspokoić popyt ze strony innych inwestorów, przystąpiono do tworzenia kolejnych sektorów. Szacuje się, że zatrudnienie w strefie wyniesie około 20 tys. osób. Są tutaj między innymi zakłady włókiennicze "Klil Yofi", zbrojeniowe "La’or", systemów klimatyzacji "Acclimatic", i wiele innych. Korzystają one z licznych udogodnień podatkowych (jedne z najniższych w kraju). Rozwój stref przemysłowych przyczynił się do absorpcji kolejnych fali imigrantów i zmniejszenia bezrobocia w mieście.
W mieście znajdują się liczne centra handlowe – "Dado", "One", "Bazar", "Rasko", "Centrum 2000", "Super-Sal".
Infrastruktura.
W mieście nie ma szpitala, jednak w sąsiednim Nazarecie są zlokalizowane Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital"). W razie potrzeby, w pobliskiej Afuli jest Centrum Medyczne Doliny. W każdym osiedlu są przychodnie zdrowia. Remiza straży pożarnej znajduje się w północno-zachodniej części miasta, przy ulicy Hermon. Natomiast cmentarz miejski jest położony przy ulicy Ma’ale Icchak, we wschodniej części miasta.
Transport.
Miasto jest położone w bezpośrednim sąsiedztwie ważnych arterii komunikacyjnych Dolnej Galilei, co wywiera korzystny wpływ na jego rozwój.
Przez całe miasto z południowego zachodu na północny wschód przebiega ulica Ma’ale Icchak, która umożliwia dojechanie do wszystkich dzielnic i stref przemysłowych Nacerat Illit. Wyjeżdżając z miasta w kierunku południowo-zachodnim wjeżdża się do sąsiedniego miasta Nazaret, a symboliczną linię graniczną między oboma miastami wyznacza droga nr 75. Jadąc nią w kierunku południowo-zachodnim dojeżdża się do skrzyżowania z drogą ekspresową nr 60 prowadzącą na południe do miasta Afula. Natomiast jadąc drogą nr 75 dalej na zachód dojeżdża się do miejscowości Jafa an-Naserije i miasta Migdal ha-Emek. Droga nr 75 kończy swój bieg w północnej części Nazaretu, na skrzyżowaniu z drogami nr 700 (prowadzi na północny zachód do drogi nr 79) i nr 754 (prowadzi na północny wschód do miejscowości Ar-Rajna i skrzyżowania z drogą nr 79). Z północnej części Nacerat Illit wychodzi w kierunku północno-zachodnim droga nr 6400. Dojeżdża się nią do ronda, z którego wychodzi na zachód droga nr 79, a z południa na północ przebiega droga nr 754 (prowadzi dalej na północny wschód do miejscowości Meszded i Kefar Kanna). Lokalna droga umożliwia dojechanie do położonej na wschodzie miejscowości Ein Mahil.
W 2011 roku w mieście było zarejestrowanych 12019 pojazdów silnikowych, w tym 10536 samochodów osobowych (średnia wieku samochodów prywatnych wynosiła 8 lat). W roku tym w mieście doszło do 62 wypadków.
Głównym środkiem transportu są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Nazaretu, Afuli, Tyberiady, Hajfy i Tel Awiwu.
Izraelski rząd przyjął plan budowy linii kolejowej Rakewet Jisra’el, która ma w przyszłości połączyć Hajfę z Nazaretem. Początkowo zakładano, że linia będzie obsługiwać jedynie lekkie pociągi pasażerskie, jednak w 2011 roku zdecydowano, że będą tędy także jeździć ciężkie pociągi towarowe. Dzięki temu Nacerat Illit również uzyska dostęp do pobliskiej stacji kolejowej.
W odległości 11 km na południowy zachód od miasta znajduje się port lotniczy Megiddo. Mogą na nim lądować niewielkie prywatne samoloty. Natomiast 23 km na północnym zachodzie znajduje się duży port lotniczy Hajfa obsługujący połączenia międzynarodowe.
Architektura.
Rozwój miasta zawsze był naturalną konsekwencją przyrostu liczby jego mieszkańców. Nacerat Illit pod tym względem było jednym z najszybciej rozwijających się miast w kraju. Zjawisko to szczególnie nasiliło się na początku lat 90. XX wieku, kiedy to w ciągu czterech lat (w 1991 r. 25 tys. mieszkańców, a w 1995 r. 38,6 tys. mieszkańców) tempo wzrostu wyniosło 65%. Absorpcja nowych imigrantów wymuszała na władzach szybką budowę nowych osiedli mieszkaniowych. Powstawały one według projektów wpisujących nowoczesną architekturę w krajobraz otoczenia. To właśnie dlatego o Nacerat Illit mówi się, że jest to „"miasto z charakterem"”. Zabudowa miasta w większości składa się z niewysokich domów mieszkalnych. Osiedla (Pisgat Ze’ew, Lewi Eszkol, Szalom, Szechuna Deromit, Ben Gurion, Pinchas Sapir, Bene Betecha, Malibu, Ze’ew, Szechuna Cefonit, Nacerat Illit, Nof Jisra’el, Ha-Keramim, Giwat Barak i Har Jona) rozciągają się na stokach wzgórz, w otoczeniu parków i lasów. W kierunku zachodnim z miasta wychodzi się do Parku Jigal Allona, z którego rozciąga się widok na Dolinę Jezreel. Na granicy parku i miasta jest zlokalizowany amfiteatr. Między Nazaretem jest ha-Zeitim Park, który jest uroczym ogrodem drzew oliwnych.
Kultura.
Działalność kulturalna w mieście jest organizowana przede wszystkim przez miejskie centrum kultury, które posiada bibliotekę i sześć osiedlowych domów kultury. Oferują one szereg działań środowiskowych, społecznych, kulturalnych itp. Dodatkowo w mieście znajduje się amfiteatr oraz utworzone w 1967 roku Muzeum Pamięci Holocaustu w Nacerat Illit.
Edukacja i nauka.
Zgodnie z danymi "Izraelskiego Centrum Danych Statystycznych" w Nacerat Illit mieści się 16 przedszkoli oraz 12 szkół – w tym 6 szkół podstawowych i 4 szkoły średnie. W 2011 roku w 196 klasach szkolnych uczyło się ponad 4,5 tys. uczniów, w tym prawie 2,5 tys. w szkołach podstawowych. Średnia liczba uczniów w klasie wynosiła 21. W południowej części miasta znajduje się ważna instytucja religijno-edukacyjna Chabad-Lubawicz. Jest tu także kolegium nauczycielskie i College Technologiczny Nof ha-Galil.
W mieście znajduje się także Centrum Rekrutacji Sił Obronnych Izraela, które pełni funkcje kulturalno-edukacyjne dla młodzieży. Centrum organizuje programy szkoleniowe dla młodzieży szkolnej z gimnazjów i szkół średnich, podnosząc ich sprawność fizyczną i wiedzę o obronności kraju.
Turystyka.
Górzysta okolica miasta stanowi atrakcyjne tereny do uprawiania pieszej turystyki. Rozciągający się we wschodniej części miasta Parku Jigal Alona przechodzi w Las Churchilla (nazwany na cześć brytyjskiego premiera Winstona Churchilla). Wznosi się tutaj góra Debory (431 m n.p.m.), na której jest pomnik poświęcony brytyjskiej królowej Elżbiecie II. U podnóża góry przepływa strumień Awinoam. Całą okolicę porasta las, w którym można przechadzać się wytyczonymi szlakami turystycznymi. Są tu także wyznaczone tereny piknikowe. Z krawędzi masywu górskiego Hare Nacerat rozciąga się piękny widok na położoną poniżej Dolinę Jezreel, Górę Tabor i będące naprzeciwko wzgórza Gilboa. W północnej części miasta wznosi się góra Har Jona (573 m n.p.m.). Utworzono tutaj niewielki rezerwat przyrody, w którym występuje największa w kraju koncentracja kwiatów irysa Ha-Gilboa. Miasto zainwestowało wiele środków finansowych w rozbudowę infrastruktury turystycznej. W bogatej ofercie znajdują się między innymi przejażdżki na osłach, wycieczki samochodami terenowymi, obserwowanie dzikich ptaków i wiele innych. Dodatkowym atutem jest bliskość starego miasta Nazaret, które przyciąga wielu turystów i chrześcijańskich pielgrzymów.
W mieście znajduje się luksusowy hotel "Plaza Hotel" z własnym basenem.
Sport i rekreacja.
W południowej części miasta znajduje się odnowiony w 2004 roku Green Stadium, który może obecnie pomieścić prawie 4,5 tys. widzów. W jego sąsiedztwie jest zlokalizowany kompleks budynków spa z odkrytym kąpieliskiem letnim. W zachodniej części miasta, przy centrum kultury znajduje się kompleks kortów tenisowych i basen kryty. Tutejsza drużyna piłkarska Hapoel Nof ha-Galil gra w II lidze krajowej ("Liga Leumit"). W latach 2003–2006 grała w I lidze ("Ligat ha’Al"). W mieście istnieje także drużyna koszykarska "Hapoel Nazareth Illit".

</doc>
<doc id="722621" url="https://pl.wikipedia.org/wiki?curid=722621" title="Dobromil (województwo podlaskie)">
Dobromil (województwo podlaskie)

Dobromil – wieś w Polsce położona w województwie podlaskim, w powiecie bielskim, w gminie Bielsk Podlaski. Wchodzi w skład sołectwa Piliki.
W okresie międzywojennym wieś należała do gminy Dubiażyn. Majątek ziemski miał tu Artur Gartkiewicz (375 mórg). Była tu cegielnia i kuźnia.
W latach 1952–1954 miejscowość była siedzibą gminy Dobromil. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Miłosierdzia Bożego w Bielsku Podlaskim.

</doc>
<doc id="722623" url="https://pl.wikipedia.org/wiki?curid=722623" title="Rezerwat przyrody Ostrzycki Las">
Rezerwat przyrody Ostrzycki Las

Rezerwat przyrody "Ostrzycki Las" (kaszub. "Òstrzëcczé Las") – leśny rezerwat przyrody na Pojezierzu Kaszubskim na obszarze Kaszubskiego Parku Krajobrazowego, nad zachodnim brzegiem Jeziora Ostrzyckiego. Został utworzony w 1960 roku. Powierzchnia rezerwatu wynosi obecnie 60,55 ha (w chwili utworzenia zajmował 16,79 ha, w 1989 roku został powiększony do 55,13 ha).
Ochronie rezerwatu podlega głównie buczyna, tj. las z dominacją buka, wykształcona tu w kilku odmianach – kwaśnej, żyznej oraz nawapiennej buczyny storczykowej, istniejącej tu dzięki pokładom kredy jeziornej. Znajdują się tu również stanowiska licznych gatunków roślin podlegających ochronie, m.in. storczykowate (np. storzan bezlistny, obuwik pospolity, kruszczyk szerokolistny, buławnik czerwony), a także widłaki i elementy flory typowo podgórskiej, np. tojad dzióbaty. Łącznie na terenie rezerwatu stwierdzono występowanie ponad 400 gatunków roślin naczyniowych, 16 z nich jest objętych ochroną ścisłą, a 8 – częściową.
Rezerwat leży na gruntach Skarbu Państwa w zarządzie Nadleśnictwa Kartuzy. Nadzór sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2015 roku, obszar rezerwatu objęty jest ochroną czynną.
Rezerwat „Ostrzycki Las” leży w obrębie obszaru Natura 2000 Uroczyska Pojezierza Kaszubskiego PLH220095. 
Najbliższe miejscowości to Ostrzyce, Nowe Czaple i Pierszczewko.

</doc>
<doc id="722624" url="https://pl.wikipedia.org/wiki?curid=722624" title="Efekt organizacyjny">
Efekt organizacyjny



</doc>
<doc id="722629" url="https://pl.wikipedia.org/wiki?curid=722629" title="Dobromil (województwo dolnośląskie)">
Dobromil (województwo dolnośląskie)

Dobromil – przysiółek wsi Łagoszów Wielki w Polsce, położony w województwie dolnośląskim, w powiecie polkowickim, w gminie Radwanice. Wchodzi w skład sołectwa Łagoszów Wielki.
W latach 1975–1998 przysiółek administracyjnie należał do województwa legnickiego.
Według Gminy Radwanice przysiółek wsi liczył 82 mieszkańców (31.12.2019).

</doc>
<doc id="722630" url="https://pl.wikipedia.org/wiki?curid=722630" title="Narodowosocjalistyczny Korpus Motorowy">
Narodowosocjalistyczny Korpus Motorowy

Narodowosocjalistyczny Korpus Motorowy, NSKK (od niem. "Nationalsozialistisches Kraftfahrkorps") – organizacja paramilitarna podlegająca NSDAP, która działała na terenie Niemiec w okresie III Rzeszy w latach 1931–1945. W latach 1934–1942 jej dowódcą był Adolf Hühnlein.
Historia.
Narodowosocjalistyczny Korpus Motorowy był najmniejszą organizacją NSDAP i został stworzony w roku 1931 jako zmotoryzowane oddziały Sturmabteilung (SA). W 1934 roku do organizacji należało w przybliżeniu 10 000 członków. Wtedy wyodrębniono ją z SA – stała się organizacją niezależną, co prawdopodobnie zapobiegło jej zlikwidowaniu, gdyż w czasie czerwcowych czystek partyjnych i wymordowaniu dowództwa SA (w czasie tzw. nocy długich noży) rola SA drastycznie zmalała na rzecz SS.
Działalność.
Organizacja zajmowała się przede wszystkim podstawowym szkoleniem i edukowaniem poborowych kierowanych do jednostek pancernych i zmotoryzowanych. Byli oni głównie przygotowywani do obsługi i utrzymywania wysokiego stanu technicznego motocykli oraz samochodów.
Organizowano również kompanie samochodowe, zapewniające transport między innymi jednostkom Ordnungspolizei.
Działalność NSKK w Generalnym Gubernatorstwie.
W listopadzie 1939 na terenie Generalnego Gubernatorstwa pod dowództwem Obergruppenführera Hermanna Höﬂe, pełniło służbę 12 kompanii NSKK w następujących miejscowościach: Kraków, Warszawa, Lublin, Kielce, Częstochowa. Poza tym w Krakowie stacjonowała zmotoryzowana kompania kurierska. We wrześniu 1940 stacjonowało 14 kompanii pełniąc zadania: pomocniczej policji drogowej, służby kurierskiej oraz honorowej eskorty Generalnego Gubernatora. Od tego momentu nastąpiło wycofywanie tej formacji z Generalnego Gubernatorstwa. W Krakowie zmotoryzowana kompania kurierska w sile 90 ludzi była niepotrzebna bo odbudowano już kolej i pocztę do celów komunikacji, a koszt jej stacjonowania wynosił 1 mln zł. Frank zaplanował przejąć na swój budżet 30 ludzi wraz z jej dowództwem. Powstała NSKK-Kompanie „Generalgouverneur” - oddział zmotoryzowany eskorty generalnego gubernatora pod dowództwem NSKK-Sturmbannführera Diedericha. Używana była w służbie na Wawelu, w Krzeszowicach i w warszawskim Belwederze oraz patrolowała ruch na drodze Kraków – Trzebinia. Dodatkowo przy przejazdach samochodu Hansa Franka stanowiła jego motocyklową eskortę honorową.

</doc>
<doc id="722634" url="https://pl.wikipedia.org/wiki?curid=722634" title="Barbe-Nicole Clicquot-Ponsardin">
Barbe-Nicole Clicquot-Ponsardin

Barbe-Nicole Clicquot (ur. 16 grudnia 1777, zm. 29 lipca 1866), z domu Ponsardin, znana również jako "Wielka Dama Szampana" lub "wdowa Cliquot", była przedsiębiorcą i pierwszą kobietą, która prowadziła tzw. dom szampana (firmę zajmującą się produkcją i sprzedażą tego trunku).
23 października 1805 roku, w momencie śmierci męża, miała 27 lat. Przejęła interes założony 33 lata wcześniej (w 1772 r.), produkujący 100 tysięcy butelek rocznie.

</doc>
<doc id="722635" url="https://pl.wikipedia.org/wiki?curid=722635" title="CSD La Emilia">
CSD La Emilia

Club Social y Deportivo La Emilia − argentyński klub piłkarski z siedzibą w dzielnicy La Emilia w mieście San Nicolás de los Arroyos, leżącym w prowincji Buenos Aires.
Historia.
Klub założony został przed rokiem 1930. La Emilia jako 17-krotny triumfator jest rekordzistą lokalnej ligi Liga Nicoleña de Fútbol. Obecnie La Emilia gra w czwartej lidze argentyńskiej Torneo Argentino B.

</doc>
<doc id="722636" url="https://pl.wikipedia.org/wiki?curid=722636" title="Seria „Z kosmonautą”">
Seria „Z kosmonautą”

Seria „Z kosmonautą” – seria książek wydawanych przez Spółdzielnię Wydawniczą „Czytelnik” ukazująca się od 1978 roku do początku lat 90. XX wieku. Redaktorem serii był do 1984 Lech Jęczmyk.
Odbiór.
W ocenie Antoniego Smuszkiewicza była to najbardziej znana seria fantastyki w Polsce dekady 1976-1985, opisano ją jako „prezentującą najciekawsze pozycje światowej i polskiej SF”. Za „niewątpliwie najlepszą” uznał ją Marek Oramus. 
Obok serii „Fantastyka-Przygoda” i antologii "Kroki w nieznane" (wydawanych przez „Iskry”), a także „Fantastyki i Grozy” Wydawnictwa Literackiego, to najbardziej znana seria science fiction w czasach PRL.

</doc>
<doc id="722638" url="https://pl.wikipedia.org/wiki?curid=722638" title="Lew workowaty">
Lew workowaty

Lew workowaty ("Thylacoleo carnifex") – wymarły gatunek drapieżnego ssaka z nadrzędu torbaczy, żyjący w Australii od późnego pliocenu do późnego plejstocenu (2 miliony do 46 tysięcy lat temu).
Opis.
Lew workowaty był największym mięsożernym ssakiem w historii Australii.
Mierzył około 1,5 metra od głowy do końca ogona, 75 cm wysokości w kłębie, a przeciętną masę osobników tego gatunku szacuje się na 101–130 kg, przy czym masa największych osobników sięgała 160 kg. Miał największy nacisk szczęk ze wszystkich ssaków, jakie kiedykolwiek zamieszkiwały Ziemię. Najbliżsi żyjący krewni to wombaty i koala według części badaczy, a według innych to torbacze z rodziny Phalangeridae.
W 2007 roku w Hangechke's Quarry, Naracoorte, a nieco później w jaskini pod Nullarbor Plain odkryto prawie kompletne szczątki wielu osobników "Thylacoleo carnifex". Na ich podstawie przeprowadzono rekonstrukcję jego szkieletu. Badacze uznali, że lew workowaty nie był zwierzęciem szybko biegającym, raczej polował z zasadzki lub żywił się padliną, w jego funkcjonowaniu dużą rolę odgrywał sztywny i silnie umięśniony ogon, a budowa narządów ruchu umożliwiała mu wspinaczkę. Badanie wykazało, że najbardziej podobny anatomicznie do lwa workowatego jest diabeł tasmański.
Miał również niezwykle mocne kończyny przednie, z wysuwanymi, kocimi pazurami, cechą wcześniej niewidoczną u torbaczy. "Thylacoleo" posiadał również olbrzymie haczykowate pazury osadzone na dużych, półpozycyjnych kciukach, których używał do chwytania i nieuruchomiania zdobyczy. Lew torbacz prawdopodobnie używał tych pazurów także do wspinania się na drzewa i pozostawiania tam swojej zdobyczy, podobnie jak dziś robią to jaguary.
Ze względu na wyjątkową morfologię drapieżników niektórzy naukowcy twierdzą, że "Thylacoleo" był najbardziej wyspecjalizowanym mięsożercą wszech czasów.  "Thylacoleo" miał pionowe zęby policzkowe „mięsożerne”, które były większe niż u jakiegokolwiek innego ssaka mięsożernego.  "Thylacoleo" wywodził się wyraźnie z diprotodontów ze względu na morfologię siekaczy, a także wyraźnym rozwojem górnych oraz dolnych trzecich przedtrzonowców. Posiadał również kły, ale nie służyły żadnemu celowi, gdyż były przysadziste i niezbyt ostre.
"Thylacoleo" miał 71 cm (28 cali) w ramieniu i około 114 cm (45 cali) długości od głowy do ogona. Gatunek "T. carnifex" był największy, a czaszki wskazują, że ważyły średnio od 101 do 130 kg (223 do 287 funtów), a osobniki osiągające 124 do 160 kg (273 do 353 funtów) były powszechne, a największa waga wynosiła 128–164 kg (282–362 funtów).  Dorosły, wyrośnięty "Thylacoleo carnifex" byłby prawie tego samego rozmiaru co jaguar. 
Zachowanie.
Choć uważany był za potężnego łowcę i zaciekłego drapieżnika, wysunięto teorię, że ze względu na swoją fizjologię "Thylacoleo" był w rzeczywistości powolnym biegaczem, co ograniczało jego zdolność do ścigania zdobyczy. Analiza łopatki sugeruje „chodzenie i kłusowanie zamiast wspinania się… miednica podobnie zgadza się z miednicą ambulatoryjną i kursorową [spacerowiczów i biegaczy]”. „Te kości wskazują, że "Thylacoleo" był biegaczem o powolnym lub średnim tempie, co może oznaczać, że był to drapieżnik z zasadzki (jak tygrysy lub lamparty), zamiast gonić po otwartych przestrzeniach (jak lwy)." Mógł funkcjonować bardzo podobnie jak Diabeł tasmański.  Nowe dowody sugerują również, że mógł prowadzić nadrzewny tryb życia.
Na stanowisku w Lancefield wydobyto wiele kości i odkryto, że należą one do około kilkuset tysięcy różnych osobników. Niektóre z tych kości miały dziwne nacięcia na powierzchni. Z tego wynikają dwa prawdopodobne wyjaśnienia: ślady zostały wykonane przez prehistorycznych ludzi podczas rozbioru lub przez zęby "Thylacoleo carnifex" . Na podstawie odkryć archeologicznych i paleoekologicznych naukowcy doszli do wniosku, że "T. carnifex" spowodował wszystkie ślady nacięć. Ze względu na ich duży rozmiar populacja musiała żywić się innymi gatunkami, równie dużymi jak ich własny, aby uniknąć zachwiania równowagi w diecie. Mogły zabijać, używając przednich pazurów jako broni do dźgania lub chwytania ofiary.

</doc>
<doc id="722639" url="https://pl.wikipedia.org/wiki?curid=722639" title="Club Social y Deportivo La Emilia">
Club Social y Deportivo La Emilia



</doc>
<doc id="722640" url="https://pl.wikipedia.org/wiki?curid=722640" title="Taksator">
Taksator

Taksator - rzeczoznawca taksujący (szacujący) przedmioty, oceniający ich wartość w celu ustalenia opłaty (taksy). 

</doc>
<doc id="722641" url="https://pl.wikipedia.org/wiki?curid=722641" title="Digitoksyna">
Digitoksyna

Digitoksyna (łac. "Digitoxinum") – organiczny związek chemiczny z grupy glikozydów, jego aglikon zawiera pochodną steranu. Jest silną trucizną.
Zaliczana jest do leków z grupy glikozydów nasercowych. Stosuje się ją w chorobach serca. Jest otrzymywana z naparstnicy purpurowej ("Digitalis purpurea").

</doc>
<doc id="722643" url="https://pl.wikipedia.org/wiki?curid=722643" title="Choina zachodnia">
Choina zachodnia

Choina zachodnia ("Tsuga heterophylla") – gatunek drzewa z rodziny sosnowatych ("Pinaceae"), pochodzący z Ameryki Północnej.
Biologia i ekologia.
Igły po roztarciu w palcach przypominają zapachem rośliny baldaszkowate. 
Występuje w rejonach o łagodnym, wilgotnym klimacie, w parkach i ogrodach.

</doc>
<doc id="722645" url="https://pl.wikipedia.org/wiki?curid=722645" title="Chorzów I">
Chorzów I



</doc>
<doc id="722648" url="https://pl.wikipedia.org/wiki?curid=722648" title="Fra Filippo Lippi">
Fra Filippo Lippi

Fra Filippo Lippi (ur. 1406, zm. 8 października 1469) – renesansowy włoski malarz doby quattrocenta, działający głównie we Florencji. Mnich zakonu karmelitów.
Będąc sierotą, w wieku 8 lat został przygarnięty przez klasztor karmelitów Santa Maria del Carmine we Florencji. 18 czerwca 1421 roku złożył śluby zakonne jako najmłodszy spośród nowicjuszy (miał wówczas około 15 lat). Fra Filippo Lippi popadł jednak w konflikt z zakonem, a nawet wywołał skandal. Nawiązał romans z zakonnicą Lukrecją Buti, która urodziła mu syna, przyszłego malarza Filippino Lippiego. Papież zwolnił go ze ślubów i Filippo Lippi mógł się z nią ożenić.
Jego dzieła charakteryzowały się spokojem, łagodnym modelunkiem i subtelnym światłem. Postacie są pełne wdzięku elegancji. W tle architektura lub pejzaż.
We wczesnym okresie, ok. 1430, malarz stworzył dwie wersje "Adoracji" (dziś w Galeria Uffizi), w których główną scenę umieścił na tle pejzażu. Co istotne, Dzieciątko ukazał w sposób realistyczny i zgodny z proporcjami. Później powstała trzecia "Adoracja", pierwotnie przeznaczona do kaplicy Medyceuszy w Palazzo Medici i będąca celem pochodu Trzech Króli, namalowanego na ścianach przez Benozza Gozzoli.
W 1437 roku Filippo Lippi stworzył istotne dla swojej kariery dzieła: rozpoczął ołtarz Barbadoniego z "Madonną z dzieciątkiem, aniołami i świętymi" oraz namalował "Madonnę z Tarquinii" – obraz nowatorski z ikonograficznego punktu widzenia. Klasyczny temat Madonny z Dzieciątkiem został potraktowany bardzo emocjonalnie i po raz pierwszy w malarstwie włoskim pojawił się we wnętrzu mieszkalnym, podkreślając ludzką naturę Maryi i Jezusa.
Około 1440 powstała jedna z kilku wersji "Zwiastowania" (dla kościoła San Lorenzo we Florencji), również ujęta w sposób niecodzienny. Oto bowiem, oprócz pary głównych bohaterów tego wydarzenia, Lippi ukazał dwóch aniołów, pod względem kompozycyjnym tworzących przeciwwagę dla rozgrywającej się z prawej strony właściwej sceny. Prawdopodobnie obraz stanowił dwa skrzydła i dla zachowania jedności przedstawienia, artysta przesunął zwiastowanie na skrzydło prawe, a na lewym dodał anioły.
W latach 1452-1467 malarz ozdobił freskami kościół (dziś katedrę) św. Stefana w Prato. Malowidła ukazują sceny z życia św. Szczepana i Jana Chrzciciela. Cykl Jana Chrzciciela przedstawia jego narodziny, nadanie imienia, pożegnanie z rodzicami, kazanie na pustyni i ucztę u Heroda. Ta ostatnie scena rozgrywa się w sali przy ustawionych w podkowę stołach. Zasiadający goście, wraz z Herodem, podziwiają tańczącą Salome, ubraną w białą suknię. Z lewej strony fresku przedstawiony jest kolejny epizod – Salome odbiera głowę Jana Chrzciciela. Na skraju z prawej głowę pokazuje swojej matce Herodiadzie.

</doc>
<doc id="722650" url="https://pl.wikipedia.org/wiki?curid=722650" title="G (wojsko)">
G (wojsko)

G - w armiach Układu Warszawskiego umowne oznaczenie czasu, w jakim piechota i czołgi miały jednocześnie zaatakować przedni skraj obrony przeciwnika lub czasu rozpoczęcia jakichkolwiek działań bojowych (akcji). Czas G ustalał dowódca związku operacyjnego (taktycznego). W stosunku do G ustalał się czas rozpoczęcia i zakończenia ogniowego przygotowania działań bojowych.

</doc>
<doc id="722656" url="https://pl.wikipedia.org/wiki?curid=722656" title="Dąbrówki (województwo świętokrzyskie)">
Dąbrówki (województwo świętokrzyskie)

Dąbrówki – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość należała administracyjnie do województwa kieleckiego.
Historia.
Dąbrówki wieś i folwark w powiecie włoszczowskim, gminie i parafii Krasocin. Gleba piaszczysta i kamienista. W roku 1880 Liczy 4 domy, 30 mieszkańców i 174 mórg ziemi, w tym 146 ornej roli a 28 mórg stanowią pastwiska

</doc>
<doc id="722657" url="https://pl.wikipedia.org/wiki?curid=722657" title="Huta Stara (Mieczyn)">
Huta Stara (Mieczyn)

Huta Stara – przysiółek wsi Mieczyn w Polsce położony w województwie świętokrzyskim, w powiecie włoszczowskim, w gminie Krasocin.
Przed 2015 rokiem Stara Huta.
W latach 1975–1998 miejscowość należała administracyjnie do województwa kieleckiego.
Historia.
W początkach XX wieku samodzielna wieś.
Według spisu powszechnego z roku 1921 miejscowość Huta Stara – wieś posiadała 7 domów i 52 mieszkańców.

</doc>
<doc id="722659" url="https://pl.wikipedia.org/wiki?curid=722659" title="Las Polski">
Las Polski

Las Polski – czasopismo branżowe leśników i jeden z tytułów najdłużej utrzymujących się na rynku wydawniczym. Ukazuje się od 1921 r., obecnie w cyklu dwutygodniowym. Podejmuje tematykę z zakresu leśnictwa i ochrony przyrody. Redakcja mieści się w Warszawie (ul. Kaliska 1/7).
Czasopismo powstało w 1921 r. jako organ Związku Zawodowego Leśników Polskich i wydawane było w cyklu miesięcznym. Od 1936 r. aż do ostatniego przedwojennego numeru, który ukazał się w czerwcu 1939 r., wydawcą była spółka pod nazwą „Prasa Leśna”. Pierwszy numer powojenny trafił do czytelników w lipcu 1946 r. Wówczas pismo związane było ze spółdzielnią „Las”, a następnie w roku 1947 stało się organem Związku Zawodowego Pracowników Leśnych i Przemysłu Drzewnego. W tym czasie było dodatkiem do „Głosu Leśnika i Drzewiarza”. W 1948 r., ze względów ekonomicznych, wstrzymano wydawanie „Lasu Polskiego” na cztery miesiące. Stan ten trwał aż do początku 1949 r., kiedy to miesięcznik powrócił na rynek. Rok później patronem „Lasu Polskiego” zostało Polskie Naukowe Towarzystwo Leśne. W 1951 r. rolę wydawcy przejęło i pełniło do czerwca 1991. Państwowe Wydawnictwo Rolnicze i Leśne (PWRiL). W 1956 r. „Las Polski” stał się dwutygodnikiem wydawanym przez PWRiL pod patronatem Stowarzyszenia Inżynierów i Techników Leśnictwa i Drzewnictwa (SITLiD).
W 1991 r. podjęto decyzję o zaprzestaniu wydawania „Lasu Polskiego”. Po kilkumiesięcznej przerwie tytuł powrócił na rynek, ukazując się nakładem prywatnego wydawcy – Oficyny Wydawniczej „Oikos”. W dalszym ciągu był to dwutygodnik, choć w pierwszym okresie drukowane były wyłącznie numery podwójne. Wydawca podjął też decyzję o wznowieniu kontaktów z SITLiD oraz Polskim Towarzystwem Leśnym, stając się członkiem wspierającym obydwu organizacji.
Oprócz redaktora naczelnego redakcję zwykle uzupełniało od 2 do 5 osób oraz liczne grono korespondentów terenowych. Od 2001 r. nad zawartością pisma czuwa Rada Programowa (reaktywowana po dziesięcioletniej przerwie), której obecnie przewodniczy prof. Tomasz Zawiła-Niedźwiecki (Dyrekcja Generalna Lasów Państwowych).
Przed wojną łamy „Lasu Polskiego” zdominowała tematyka organizacyjna, szczególnie konieczność poprawy bytu leśników oraz stanu lasów. Często pojawiały się również zagadnienia związane z ekonomią, publikowano treść nowych aktów prawnych. Po wojnie obok kwestii odbudowy zniszczonych lasów i kraju, bardzo dużo uwagi poświęcano sprawom technicznym, racjonalizatorstwu i unowocześnianiu polskiego leśnictwa. W latach 70. wyraźnie wzrosło zainteresowanie sprawami ochrony przyrody oraz leśnictwem zagranicznym. Ten stan utrzymuje się praktycznie do początku lat 90. W okresie ostatnich 15 lat, obok typowo technicznych i poradnikowych artykułów, na łamy czasopisma często powraca tematyka statusu leśnika oraz kierunków rozwoju polskiego leśnictwa. Pismo jest otwarte na polemiki, szczególnie dotyczące funkcjonowania Państwowego Gospodarstwa Leśnego Lasy Państwowe i rynku drzewnego. Ze stron niemal nie schodzą artykuły poświęcone ochronie lasu, ochronie przyrody oraz historii leśnictwa. Pismo zwraca też uwagę na znaczenie leśnictwa dla zrównoważonego rozwoju kraju. Pełni również rolę informacyjną oraz środowiskową dla ludzi pracujących w różnych dziedzinach leśnictwa.
Przez wiele lat organizowany był przez redakcję konkurs fotograficzny „Las w moim obiektywie”, objęty patronatem przez ministra środowiska i dyrektora generalnego Lasów Państwowych. Pismo obecnie ukazuje się w nakładzie 7 tys. egzemplarzy. Wydawca ze względu na specyficzny charakter dwutygodnika, nie zdecydował się na jego szeroką dystrybucję w kioskach i salonach prasowych. „Las Polski” jest dostępny głównie w prenumeracie realizowanej przez Oficynę Wydawniczą „Oikos” oraz w wybranych salonach prasowych Empik na terenie całego kraju.

</doc>
<doc id="722660" url="https://pl.wikipedia.org/wiki?curid=722660" title="Droga wojewódzka nr 942">
Droga wojewódzka nr 942

Droga wojewódzka nr 942 (DW942) – droga wojewódzka o długości 41 km w południowej Polsce, w województwie śląskim, łącząca Bielsko-Białą z Wisłą.
Rozpoczyna się na węźle "Bielsko-Biała–Wapienica" na drodze ekspresowej S52, w bielskiej dzielnicy Wapienica. W granicach Bielska-Białej biegnie ulicami: Międzyrzecką, Cieszyńską, śródmiejską obwodnicą zachodnią oraz ulicą Bystrzańską.
Następnymi miejscowościami leżącymi przy drodze są: Bystra, Meszna, Buczkowice oraz Szczyrk. Droga stanowi ich główne arterie, a w przypadku Szczyrku – oś urbanistyczną.
Dalej przebiega przez Przełęcz Salmopolską, gdzie pokonuje kilkanaście ostrych zakrętów, oraz wiślańskie dzielnice–doliny: Malinkę i Nową Osadę.
Koniec drogi stanowi skrzyżowanie z drogą wojewódzką nr 941 w wiślańskiej dzielnicy Dziechcinka.

</doc>
<doc id="722665" url="https://pl.wikipedia.org/wiki?curid=722665" title="Lipia Góra (województwo świętokrzyskie)">
Lipia Góra (województwo świętokrzyskie)

Lipia Góra – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość należała administracyjnie do województwa kieleckiego.

</doc>
<doc id="722666" url="https://pl.wikipedia.org/wiki?curid=722666" title="DW942">
DW942



</doc>
<doc id="722669" url="https://pl.wikipedia.org/wiki?curid=722669" title="Eskorta">
Eskorta

Eskorta – oddział składający się z dowódcy (oficera lub podoficera) i szeregowych żołnierzy (żandarmów, policjantów) mający za zadanie odprowadzanie w określone miejsce jeńców wojennych, aresztantów, dezerterów, rannych i chorych. Po wykonaniu zadania oddział powraca do macierzystej jednostki.

</doc>
<doc id="722670" url="https://pl.wikipedia.org/wiki?curid=722670" title="Echa Leśne">
Echa Leśne

Echa Leśne – bezpłatny kwartalnik, magazyn przyjaciół lasu. Pismo wydawane w latach 1924-1939 (od 1935 r. jako tygodnik) przez Związek Zawodowy Leśników w Rzeczypospolitej Polskiej. Obecnie pismo wydawane przez Centrum Informacyjne Lasów Państwowych.
Pismo zostało wskrzeszone we wrześniu 1991 r. przez Naczelny Zarząd Lasów Państwowych. Opatrzono je wówczas podtytułem „miesięcznik przyrodniczo-kulturalny leśników”. Redaktorem naczelnym został Włodzimierz Helman. Od października 1992 r. kierowanie redakcją rozpoczął Sławomir Trzaskowski. Zmianie uległa także nazwa wydawcy – Naczelny Zarząd przemianowano na Dyrekcję Generalną Lasów Państwowych. Od 2000 r. wydawcą jest Centrum Informacyjne Lasów Państwowych. Od roku 2011 redaktorem naczelnym jest Artur Rutkowski.

</doc>
<doc id="722677" url="https://pl.wikipedia.org/wiki?curid=722677" title="Chorzów Batory">
Chorzów Batory



</doc>
<doc id="722685" url="https://pl.wikipedia.org/wiki?curid=722685" title="Charles Hope (markiz)">
Charles Hope (markiz)

Charles William Frederick Hope (ur. 7 kwietnia 1912, zm. 1987) – brytyjski arystokrata, najstarszy syn Victora Hope’a, 2. markiza Linlithgow, i Doreen Milner, córki sir Fredericka Milnera, 7. baroneta. Miał młodszego brata bliźniaka – Johna Adriana.
Wykształcenie odebrał w Eton College i w Oksfordzie. Naukę zakończył w 1936 r. Później odbywał służbę wojskową w 51 dywizji Highlanders. Po wybuchu II wojny światowej dywizja weszła w skład Brytyjskiego Korpusu Ekspedycyjnego i Hope znalazł się we Francji. Brał udział w kampanii francuskiej 1940 r. i dostał się do niemieckiej niewoli pod Dunkierką. Osadzony w obozie jenieckim, kilkakrotnie podejmował próbę ucieczki. Został przez to umieszczony w zamku Colditz, gdzie pozostał do końca wojny.
Po śmierci swojego ojca w 1952 r. odziedziczył tytuł markiza Linlithgow i zasiadł w Izbie Lordów. W 1974 r. założył Hopetoun House Preservation Trust, która miała zajmować się rodową rezydencją Hope’ów, Hopetoun Trust.
24 lipca 1939 r. poślubił Vivien Kenyon-Slater (29 marca 1918 - 1964), córkę majora Roberta Kenyon-Slatera i lady Mary Hamilton, córki 3. księcia Abercorn. Charles i Vivien mieli razem syna i córkę:
15 lutego 1965 r. poślubił Judith Lawson (przed 1945 - 1991), córkę Stanleya Lawsona. Małżeństwo to nie doczekało się potomstwa.

</doc>
<doc id="722686" url="https://pl.wikipedia.org/wiki?curid=722686" title="Cmentarz Jeruzalem w Raciborzu">
Cmentarz Jeruzalem w Raciborzu

Cmentarz Jeruzalem w Raciborzu – największa raciborska nekropolia, powstała pod koniec 1894 roku.
Historia.
Pod koniec XIX wieku cmentarz przy ulicy Opawskiej nie wystarczał już rozwijającemu się miastu, a nie można było go powiększyć. W związku z tym ks. Hermann Schaffer, proboszcz miejski poszukiwał miejsca pod planowaną nekropolię i tak 29 marca 1890 roku parafianie z kościoła farnego nabyli od Jana i Joanny Koczych, Józefa i Jana Siary oraz Józefa Ottlika, którzy byli mieszkańcami Starej Wsi i Nowych Zagród, 3,1 hektara gruntów mieszczących się w dzielnicy Nowe Zagrody. Aby transakcja doszła do skutku, proboszcz musiał pokryć zakup w większości z własnej kieszeni. Poświęcenia cmentarza dokonał w 1894 roku ks. Schaffer. Ufundował on również pierwszą matrykułę dla odnotowania zmarłych, w której pierwsza osoba pochowana na tym cmentarzu to 16-letnia Anna Wagsliel, której pogrzeb odbył się 19 maja 1895 roku. Za czasów proboszcza Jana Faiki dokupiono nowe grunty, tak że cmentarz w 1911 roku zajmował powierzchnię ponad pięciu hektarów. W latach 1931-1933 proboszcz miejski Jerzy Schulz dokupił grunty przylegające od wschodu do cmentarza poszerzając go do 8 hektarów. Nekropolia służyła trzem raciborskim parafiom: Wniebowzięcia Najświętszej Maryi Panny, Najświętszego Serca Pana Jezusa oraz Matki Bożej. Przed wojną za kaplicą zostało zbudowane pomieszczenie z lodówką do przechowywania zwłok.
Nagrobki.
Na cmentarzu "Jeruzalem" znajduje się wiele cennych nagrobków, m.in. rodziny wydawców Redinergów, cukierników Sobtzików, a także kuratusa parafii miejskiej ks. Jana Nepomucena Krahla, nad którego grobem wznosi się okazały krzyż z czarnego granitu. Na cmentarzu znajdują się przedwojenne kamienne i granitowe nagrobki raciborzan oraz kwatera raciborskich duchownych i sióstr, która położona jest w bocznej części nekropolii. Na cmentarzu można spotkać liczne okazy starodrzewia, a w murze od ul. Ocickiej znajdują się ciekawe małe kapliczki.
Zabudowa.
Teren cmentarza ogrodzony jest murem, a miejsca na groby zostały podzielone na kwatery, które są oddzielone od siebie prostopadłymi alejkami. Przy głównym wejściu znajduje się kaplica cmentarna. Na cmentarzu stoi również budynek administracyjny. 

</doc>
<doc id="722689" url="https://pl.wikipedia.org/wiki?curid=722689" title="Jan Skrzek">
Jan Skrzek

Jan „Kyks” Skrzek (ur. 21 listopada 1953 w Siemianowicach Śląskich, zm. 29 stycznia 2015 w Katowicach) – polski muzyk i kompozytor bluesowy, grał na harmonijce ustnej i fortepianie, młodszy brat Józefa Skrzeka. Jan Skrzek identyfikował się z kulturą Górnego Śląska i ją współtworzył, poruszał w swojej twórczości problemy dnia codziennego mieszkańców tego regionu. Brał udział w licznych koncertach i festiwalach, nagraniach, programach telewizyjnych i filmach. Wydano szereg jego płyt. Muzyk przez lata mieszkał w Katowicach.
Życiorys.
Działalność artystyczną rozpoczął w jazz-rockowym zespole Rak, w którym występował w latach 1973–1976. Na zaproszenie swojego starszego brata, Józefa Skrzeka, wziął udział w sesji nagraniowej albumu grupy SBB, zatytułowanego „Memento z banalnym tryptykiem” oraz jego solowych wydawnictw, jak "Józefina" czy ścieżka dźwiękowa do filmu Wojna światów – następne stulecie. Efektem współpracy braci był również występ w ramach festiwalu Folk-Blues Meeting ’80 w Poznaniu. 28 lutego 1982 roku, kilkunastominutową introdukcją na harmonijce, otworzył IV Dyskotekę-Gigant w katowickiej hali koncertowej Spodek. Uczestniczył również w finałowych koncertach Rawa Blues Festival, podczas których występował w programach solowych, sporadycznie w skompletowanych składach, m.in. w duecie z Jerzym Styczyńskim, a także w towarzystwie saksofonisty sopranowego i wokalistek czy grupy Bezdomne Psy. Ponadto muzyk gościł na festiwalu Olsztyńskie Noce Bluesowe, koncertach „Blues Top 85” w Sopocie, Top Blues Feeling ’85 w Łodzi, Camping Muzyczny w Brodnicy, Zaczarowany Świat Harmonijki w Poznaniu oraz Blues nad Piławą w Głowaczewie (najpierw z grupą Bezdomne Psy, natomiast w latach 1991–1992 jako solista). W 1985 roku miała miejsce premiera debiutanckiego wydawnictwa artysty – albumu koncertowego "Górnik Blues", zawierającego zapis koncertu, zarejestrowany w klubie Leśniczówka w Chorzowie. W 1986, wcześniej zrealizowane przez Kyksa nagrania, ukazały się na jednej stronie kasety "Blues po polsku vol. 1", a rok później na składance "Greatest Hits". W 1988 roku, wraz z 6-osobowym chórkiem, muzyk zrealizował drugi album, pt. "Nikt nie zawróci kijem Wisły". W późniejszym czasie ukazały się płyty „Kyksówka Blues” (1989) oraz „Nowy Świat Blues” (1992), utrzymane w ostrzejszej, blues-rockowej konwencji, z akompaniamentem zespołu Bezdomne Psy. Następnie muzyk skoncentrował swoją działalność głównie na występach klubowych, okazjonalnie w ramach festiwali, m.in. Bluesa na Dołku '94 w Ciechanowie. Ponadto wziął udział w musicalu „Pozłacany warkocz” oraz wystąpił w filmach Janusza Kidawy i Kazimierza Kutza. W 1997 roku ukazała się płyta "Modlitwa bluesmana w pociągu", poświęcona pamięci Ryszarda Riedla, zrealizowana z zespołem Bezdomne Psy oraz Rafałem Rękosiewiczem i Bronisławem Dużym, zyskała miano „Bluesowego Albumu Roku 1997'”. W 2003 po śmierci basisty Jerzego „Kawy” Kawalca zakończyła działalność grupa „Bezdomne Psy”. W tym samym roku zawiązał się zespół Śląska Grupa Bluesowa. W 2005 roku wydany został album "Bo takie są dziewczyny", nagrany z Śląską Grupą Bluesową.
Grupa wydała swoje koncertowe DVD "„Blues Night”" oraz nagrała jeszcze dwie płyty: w 2009 roku "„Pełnia Słońca”" oraz w 2014 roku ostatni album Jana Skrzeka "„Kolory Bluesa”". W 2011 roku Skrzek wystąpił gościnnie na płycie katowickiego rapera Miuosha "Piąta strona świata". Muzyk zaśpiewał w utworze tytułowym. Z zespołem Śląska Grupa Bluesowa koncertował do śmierci. Ostatnie koncerty odbyły się od 6 do 10 stycznia 2015 w Toruniu, Gdyni, Elblągu i Częstochowie. Pośmiertnie, 20 kwietnia 2016, został uhonorowany przez Związek Górnośląski Nagrodą im. Wojciecha Korfantego.
W 2015 został upamiętniony w Galerii Artystów na pl. Grunwaldzkim w Katowicach, gdzie odsłonięto jego popiersie.
Śmierć.
Został znaleziony nieprzytomny w swoim mieszkaniu przez przyjaciół z zespołu, a następnie przewieziony do szpitala w Katowicach-Ligocie. Przyczyną stanu muzyka był udar mózgu. Zmarł 29 stycznia 2015 roku w Katowicach. Uroczystości pogrzebowe odbyły się 2 lutego o godz. 11.00 w kościele pw. św. Michała Archanioła w Siemianowicach Michałkowicach. W uroczystościach, poza rodziną, uczestniczyli koledzy z branży, śląscy artyści oraz władze Siemianowic Śląskich. Jan „Kyks” Skrzek został pochowany na cmentarzu przy parafii św. Michała Archanioła.

</doc>
<doc id="722690" url="https://pl.wikipedia.org/wiki?curid=722690" title="Markiz Linlithgow">
Markiz Linlithgow

Informacje ogólne.
Hrabiowie Hopetoun 1. kreacji (parostwo Szkocji)
Markizowie Linlithgow 1. kreacji (parostwo Zjednoczonego Królestwa)
Następca 4. markiza Linlithgow: Andrew Victor Arthur Charles Hope, hrabia Hopetoun
Następca hrabiego Hopetoun: Charles Adrian Bristow Hope, wicehrabia Aithrie

</doc>
<doc id="722691" url="https://pl.wikipedia.org/wiki?curid=722691" title="Charles William Frederick Hope, 3. markiz Linlithgow">
Charles William Frederick Hope, 3. markiz Linlithgow



</doc>
<doc id="722692" url="https://pl.wikipedia.org/wiki?curid=722692" title="Wit (rzeka)">
Wit (rzeka)

Wit (bułg. "Вит", łac. "Utus") – rzeka w północnej Bułgarii, prawy dopływ Dunaju. Długość – 189 km, powierzchnia zlewni – 3225 km², średni przepływ u ujścia – 19,18 m³/s.
Rzeka Wit powstaje z połączenia potoków Biały Wit ("Бели Вит") i Czarny Wit ("Черни Вит") koło miasta Tetewen w paśmie górskim Lestwica (Stara Płanina). Za początek Witu uważa się źródła potoku Ribarica, dopływu Białego Witu, na wysokości 2030 m n.p.m. na północnych stokach szczytu Weżen w paśmie Złatiszko-tetewenska płanina. Płynąc na północny wschód Wit opuszcza Starą Płaninę, przecina Nizinę Naddunajską, mija od zachodu miasto okręgowe Plewen i uchodzi do Dunaju koło wsi Somowit. Wit ma około dziesięciu dopływów, z których największym jest Kamenka (49 km).
Zobacz też: Bitwa nad rzeką Utus

</doc>
<doc id="722694" url="https://pl.wikipedia.org/wiki?curid=722694" title="Wojciech Czepiel">
Wojciech Czepiel

Wojciech Czepiel (ur. 12 stycznia 1959 w Nowym Targu) – polski dyrygent, kompozytor i skrzypek.
Życiorys.
Rozpoczął naukę gry na skrzypcach u swego ojca, Stanisława Czepiela, w wieku pięciu lat. Jako piętnastolatek był skrzypkiem orkiestry All Antico w krakowskim Liceum Muzycznym i wraz z nią zdobył I miejsce w Konkursie Orkiestr Kameralnych im. Herberta von Karajana w Berlinie (1974). Tam też miał okazję grać pod batutą samego mistrza Karajana. W 1976 roku jako uczeń Antoniego Cofalika zdobył IV nagrodę na Ogólnopolskim Konkursie Skrzypcowym im. Zdzisława Jahnkego w Poznaniu. Rok później znalazł się w półfinale Międzynarodowego Konkursu Skrzypcowego im. Wieniawskiego w Poznaniu.
Studia skrzypcowe kontynuował u prof. Kai Danczowskiej, grając też w Polskiej Orkiestrze Kameralnej. Równocześnie studiował kompozycję u prof. Tadeusza Machla i techniki kompozytorskie u Bogusława Schaeffera. Studia dyrygenckie ukończył z wyróżnieniem w 1984 roku w Akademii Muzycznej w Krakowie, w klasie prof. Krzysztofa Missony.
Wojciech Czepiel jako dyrygent zadebiutował w 1981 roku z Orkiestrą Akademii Muzycznej w Krakowie. W latach 1982–1984 był dyrygentem asystentem i równocześnie koncertmistrzem Orkiestry Filharmonii Krakowskiej. Od 1984 do 1986 roku był dyrektorem artystycznym Filharmonii Bałtyckiej w Gdańsku, a następnie w latach 1986–1990 dyrygentem Warszawskiej Orkiestry Kameralnej. W sezonie 1990/1991 pracował jako drugi dyrygent w Filharmonii im. Rubinsteina w Łodzi, zaś w latach 1991–1994 był wicedyrektorem i dyrygentem Polskiej Orkiestry Radiowej w Warszawie. Był również dyrygentem Orkiestry Symfonicznej Akademii Muzycznej w Krakowie (do 2006 roku).
W latach 2000–2013 był dyrektorem Lebanese National Philharmonic w Bejrucie.
Bardzo ważną pozycję działalności dyrygenckiej Wojciecha Czepiela zajmują zarówno nagrania archiwalne dla Polskiego Radia, jak i nagrania płytowe dla firm: Europa Musica, Polmusic, Denon, Polskie Nagrania.
W dotychczasowym dorobku kompozytorskim artysty są m.in.: Sonata na skrzypce solo, duety skrzypcowe, Mazurek na fortepian, Sequenza i Noveletta orkiestrę symfoniczną. W roku 2016 Orkiestra Akademii Beethovenowskiej dokonała światowej premiery kompozycji Wojciecha Czepiela „Studium Pieniny 2016”. W roku 2017 utwór „Mazurka for piano solo” miał swoją premierę w Carnegie Hall. W roku 2018 „Sequenza II” została po raz pierwszy wykonana przez Hanoi Philharmonic. Także w 2018 roku miała miejsce światowa premiera „Partity” na zespół kameralny – wykonawcami było Hanoi New Music Ensemble pod batutą Wojciecha Czepiela.
W 2012 roku Wojciech Czepiel został odznaczony brązowym medalem Gloria Artis.

</doc>
<doc id="722695" url="https://pl.wikipedia.org/wiki?curid=722695" title="Lili Taylor">
Lili Taylor

Lili Taylor (ur. 20 lutego 1967 w Glencoe, Illinois) – amerykańska aktorka filmowa i telewizyjna.
Życiorys.
Na kinowym ekranie debiutowała w 1988. Najlepszym okresem w jej filmowej karierze był przełom lat 80. i 90. Zagrała wówczas w "Mystic Pizza" (1988, obok Julii Roberts), "Urodzonym 4 lipca" (1989), "Amerykańskich psach" (1991) i "Arizona Dream" Emira Kusturicy (1993). Znalazła się także w obsadzie dwóch filmów Roberta Altmana – "Na skróty" (1993) i "Prêt-à-porter" (1994). Chętnie pojawia się w produkcjach niezależnych, grywa w teatrze i telewizji (Lisa w serialu "Sześć stóp pod ziemią").

</doc>
<doc id="722696" url="https://pl.wikipedia.org/wiki?curid=722696" title="Podłoże drukowe">
Podłoże drukowe

Podłoże drukowe – wszelkiego rodzaju materiały, na których dokonywany jest druk.
Charakteryzują się różnym stopniem porowatości, stąd można mówić o podłożach w różnym stopniu wsiąkliwych aż do podłoży niechłonnych. Wspólną cechą tych materiałów jest dostateczna energia powierzchniowa umożliwiająca druk wybraną techniką druku. Niedostateczna energia powierzchniowa uniemożliwia zwilżanie farbą drukową. Różne rodzaje farby, nawet w obrębie tej samej techniki druku, wymagają określonej minimalnej energii powierzchniowej, stąd materiały które mogą stanowić podłoże drukowe dla określonego rodzaju farby niekoniecznie mogą być podłożem drukowym dla innej farby. Czasem wymagane jest zwiększenie energii powierzchniowej materiału, aby można było go wykorzystać jako podłoża drukowego (np. aktywacja folii z tworzyw sztucznych). Podłoża mogą mieć kształt arkusza, zwoju bądź stanowić przedmiot przestrzenny (np. kubki). Mogą też być z różnych tworzyw: papier, metal, ceramika, drewno, tkanina, skóra, tworzywa sztuczne. Kształt podłoża drukowego i jego rodzaj, wsiąkliwość, energia powierzchniowa, oczekiwane efekty po druku to czynniki wyznaczają technikę druku i rodzaj farby.
Energia powierzchniowa podłoża powinna być przynajmniej o 10 mN/m wyższa od napięcia powierzchniowego farb drukowych. Przy druku fleksograficznym na podłożu polietylenowym jego energia powierzchniowa powinna wynosić:

</doc>
<doc id="722710" url="https://pl.wikipedia.org/wiki?curid=722710" title="Infinite Energy">
Infinite Energy

Infinite Energy – dwumiesięcznik publikowany w New Hampshire, szczegółowo zajmujący się teoriami i eksperymentami dotyczącymi energii alternatywnej, przeważnie opartych na koncepcjach spoza głównego nurtu naukowego, a nawet spoza tradycyjnej energetyki alternatywnej.
Został założony przez Eugene Mallove z podtytułem "The Magazine of New Energy Technology" (Magazyn technologii nowej energii).
Tematy jego zainteresowań obejmują “nową fizykę wodoru”, obecną w zimnej fuzji ; energię próżni; oraz tzw. „energię otoczenia” uzyskaną z ruchów cząsteczkowych na sposoby, które wydają się kwestionować drugą zasadę dynamiki.
Obecnie w posiadaniu organizacji non-profit New Energy Foundation, Inc.

</doc>
<doc id="722717" url="https://pl.wikipedia.org/wiki?curid=722717" title="Wielka Przełęcz Świętego Bernarda">
Wielka Przełęcz Świętego Bernarda

Wielka Przełęcz Świętego Bernarda (franc. "Col du Grand-Saint-Bernard", wł. "Colle del Gran San Bernardo", niem. "Grosser Sankt Bernhard", ret. "Pass dal Grond Son Bernard") – przełęcz w Alpach Pennińskich, w głównym alpejskim grzbiecie wododziałowym, na granicy Włoch i Szwajcarii. Przez przełęcz przechodzi droga łącząca dolinę Rodanu na północy i dolinę Dora Baltea na południu.
Przełęcz jest najwyższym punktem historycznego, znanego już od średniowiecza pod nazwą Via Francigena transalpejskiego szlaku, którym pielgrzymi z Anglii i Francji pielgrzymowali do Rzymu.
Przełęcz znana jest przede wszystkim z przemarszu wojsk napoleońskich w roku 1800. Na terenie przełęczy znajduje się ponadto pochodzący z około 1050 roku klasztor kanoników regularnych, założony przez Bernarda z Menthon. Powstał on głównie z myślą służenia jako punkt etapowy wędrującym tędy pielgrzymom. Wkrótce tutejsi mnisi zasłynęli też z niesienia pomocy zagubionym lub śmiertelnie zmęczonym podróżnym.
Od nazwy przełęczy wzięła się nazwa rasy psów bernardynów, które pomagały i do dziś pomagają w górskich akcjach ratowniczych.
19 lipca 2006 przełęcz odwiedził Benedykt XVI. Wizyta ta do końca była utrzymywana w tajemnicy i nikt spoza otoczenia papieża o niej nie wiedział.

</doc>
<doc id="722719" url="https://pl.wikipedia.org/wiki?curid=722719" title="Osym">
Osym

Osym (bułg. Осъм) – rzeka w północnej Bułgarii, prawy dopływ Dunaju. Długość – 314 km, powierzchnia zlewni – 2824 km², średni przepływ u ujścia – 16,40 m³/s.
Osym powstaje z połączenia potoków Biały Osym (Бели Осъм) i Czarny Osym (Черни Осъм) koło miasta Trojan w paśmie górskim Trojanska płanina w Starej Płaninie. Za początek Osymu uważa się źródła Białego Osymu, na wysokości 1821 m n.p.m. na północnych stokach szczytu Lewski w paśmie Trojanska płanina. Osym płynie na północ przez miasto Łowecz, następnie zmienia kierunek na północno-wschodni. Koło miasta Lewski skręca na północny zachód i, meandrując, płynie przez Nizinę Naddunajską. Uchodzi do Dunaju we wsi Czerkowica. Dopływy Osymu są nieliczne i niewielkie.

</doc>
<doc id="722720" url="https://pl.wikipedia.org/wiki?curid=722720" title="Stanisław Piołun-Noyszewski">
Stanisław Piołun-Noyszewski

Stanisław Piołun-Noyszewski (ur. 30 lipca 1891 w Kielcach, zm. 21 grudnia 1941 w Auschwitz-Birkenau) – polski powieściopisarz, nowelista, krytyk literacki i teatralny.
Życiorys.
Uczył się w Męskim Gimnazjum Rządowym w Kielcach, z którego został wydalony za udział w zorganizowanym w lutym 1905 strajku szkolnym. Absolwent ekonomii na wiedeńskiej uczelni. Od 1914 mieszkał w Warszawie. Przed II wojną światową publikował recenzje teatralne w warszawskiej prasie codziennej („Gazeta Poranna 2 Grosze”). Pracował też w Prezydium Rady Ministrów (1920). Gromadził materiały biograficzne dot. Stefana Żeromskiego, z którym był spokrewniony i któremu poświęcił dwie książki ("Stefan Żeromski: dom, dzieciństwo i młodość" oraz "Zarys myśli polityczno-społecznej Stefana Żeromskiego"). W latach 1935-1939 był stałym publicystą „Warszawskiego Dziennika Narodowego”.
W czasie okupacji hitlerowskiej kierował sekcją pomocy dla literatów w Radzie Głównej Opiekuńczej.
Aresztowany przez Gestapo 17 maja 1941 i osadzony na Pawiaku, wywieziony 23 lipca do niemieckiego obozu koncentracyjnego KL Auschwitz (numer obozowy 18537), gdzie zmarł 21 grudnia 1941.
Był synem Józefa, właściciela ziemskiego i Kazimiery z Saskich, ciotecznej siostry Stefana Żeromskiego.

</doc>
<doc id="722721" url="https://pl.wikipedia.org/wiki?curid=722721" title="Osam">
Osam



</doc>
<doc id="722740" url="https://pl.wikipedia.org/wiki?curid=722740" title="Ehecatl">
Ehecatl

Ehécatl (náhuatl: ehēcatl) („Wiatr” lub „Powietrze”) – w mitologii azteckiej bóg wiatru, najczęściej występujący jako emanacja boga Quetzalcoatla.
Uosabiał życiodajne tchnienie zawierające boską esencję, która ożywia ziemię i wszystko co rośnie na jej powierzchni.
Ehecatl najczęściej przedstawiany był w czerwonej masce z dziobem ptaka, z pektorałem w kształcie przeciętej pionowo muszli zwanej „Klejnotem Wiatru”. Maski tego rodzaju do dziś są przywdziewane przez tancerzy podczas lokalnych świąt w Meksyku. Według mitów był synem bogini Tlaltecutli/Tlaltecuhtli, „Pan(i) Ziemi”, która wypluła go wraz z bogiem Tezcatlipoca. Im przypisuje się ostatnie stworzenie świata. Obaj stworzyli niebo o dużej wadze, co spowodowało, że inni bogowie musieli im pomóc, aby unieść je do góry. Gdy już tam zostało umieszczone kilku z nich pozostało, aby je podtrzymywać. Inna wersja mówi, iż wspomnieni bogowie przeistoczyli się w węże i rozdarli Tlaltecuhtli na pół, aby z dwóch części utworzyć nowe niebo i ziemię. Z pozostałych części ciała np. z włosów, powstały drzewa, kwiaty zioła, ze skóry łąki i drobniejsze kwiaty, z nosa – wąwozy i łańcuchy górskie, z ust – rzeki i jaskinie.
Jako Quetzalcoatl-Ehecatl był synem Ometeotl i Tonacacihuatl, którzy zrodzili czterech synów – najważniejszych bogów azteckich. Ehecatlowi był synem drugim i przypisywano mu w kolor biały.
Mity związane z Ehecatl:

</doc>
<doc id="722749" url="https://pl.wikipedia.org/wiki?curid=722749" title="Pikle">
Pikle

Pikle – mieszanka ogórków, marchwi, dyni, cebuli i zielonych pomidorów w ostrej marynacie warzywnej.
Po wstępnym krojeniu warzywa zostają posolone i są przechowywane w emaliowanej misce bądź kamiennym garnku. Po odcedzeniu płynu, nagromadzonego w wyniku procesów chemicznych zainicjowanych przez sól, warzywa zostają umieszczone w słoikach i zalane marynatą w wysokiej temperaturze, sporządzoną na bazie wody, cukru, gorczycy i octu. Słoiki zostają następnie hermetycznie zamknięte i poddane procesowi pasteryzacji.
Pikle w niektórych regionach Polski są robione z samych mocno dojrzałych ogórków, odskórowanych, wydrążonych z nasion, pokrojonych wzdłuż w połówki bądź ćwiartki w zależności od wielkości. Zostają zalane marynatą, jak wyżej i przechowywane w słoikach.
Pikle stanowią dodatek do potraw, w szczególności mięsnych.

</doc>
<doc id="722754" url="https://pl.wikipedia.org/wiki?curid=722754" title="Maksymilian II Bawarski">
Maksymilian II Bawarski



</doc>
<doc id="722759" url="https://pl.wikipedia.org/wiki?curid=722759" title="Konstantin Maksimowicz">
Konstantin Maksimowicz

Konstantin Kławdijewicz Maksimowicz, ros. Константин Клавдиевич Максимович (ur. 14 maja 1849, zm. 1921) – generał-gubernator warszawski i dowódca Warszawskiego Okręgu Wojskowego od 19 lutego do 28 sierpnia 1905, rosyjski generał kawalerii i generał-adiutant przy carze Mikołaju II.
Od 1867 kornet w konnym pułku przybocznym cara. Od 1871 porucznik, od 1873 kapitan, od 1879 pułkownik. W 1874 ukończył z 1. lokatą Akademię Sztabu Generalnego. Od 1879 w carskim orszaku jako adiutant. Walczył w wojnie z Turcją 1877–1878. Od 28 listopada 1892 dowódca 1. brygady 2. Dywizji Kawalerii Gwardii w Petersburgu. 24 lutego 1893 mianowany wojskowym gubernatorem rejonu uralskiego.
Później został mianowany namiestnikiem Kraju Nadwiślańskiego i dowódcą Warszawskiego Okręgu Wojskowego. Piastował to stanowisko jednak tylko pięć miesięcy. W związku z kilkukrotnymi próbami zamachu na jego życie, w maju 1905, uciekł z Warszawy i zaszył się w Twierdzy Zegrze, której nie chciał opuścić. Postawa ta stała się przyczyną jego odwołania. Zastąpił go generał Gieorgij Skałon.
Odznaczony: 
Wyróżniony złotym pistoletem za waleczność (1878) i diamentową odznaką Orderu Świętego Aleksandra Newskiego.

</doc>
<doc id="722769" url="https://pl.wikipedia.org/wiki?curid=722769" title="Widzenie czopkowe">
Widzenie czopkowe



</doc>
<doc id="722773" url="https://pl.wikipedia.org/wiki?curid=722773" title="Piotr Albiedinski">
Piotr Albiedinski

Piotr Pawłowicz Albiedinski, ros. "Пётр Павлович Альбединский" (ur. 4 września 1826, zm. 19 maja 1883) − rosyjski generał i wysoki urzędnik państwowy.
Albiedinski urodził się 4 września 1826 roku w Moskwie, jego rodzina pochodziła z guberni smoleńskiej. Jego ojciec był nieślubnym synem Piotra Albiedila. Kurs wojskowy ukończył w 1843 roku i został przydzielony do pułku kawalerii lejbgwardii, gdzie rok później został porucznikiem, w 1848 sztabs-rotmistrzem i rotmistrzem. Brał udział w tłumieniu powstania węgierskiego z lat 1848-1849.
Wraz z nadejściem wojny krymskiej został awansowany do stopnia pułkownika i wysłany do dyspozycji szefa wojsk lądowych i marynarki wojennej na Krymie, Aleksandra Mienszykowa. Aktywnie brał udział w działaniach wojennych, pozostał w Sewastopolu podczas bombardowania, a podczas bitwy pod Inkermanem został ciężko ranny w głowę.
Następnie był attaché przy poselstwie w Paryżu, skąd musiał wyjechać w atmosferze skandalu związanego z jego zbyt bliskimi relacjami z cesarzową Eugenią. Po powrocie do Rosji w 1858 roku otrzymał awans na generała majora i dowództwo pułku kawalerii lejbgwardii, a następnie pułku huzarów lejbgwardii.
Ożenił się z byłą kochanką cesarza Aleksandra II, co znacząco wpłynęło na jego karierę. W 1865 roku został szefem sztabu gwardii w okręgu petersburskim, w 1866 roku generał-lejtnantem i gubernatorem Inflant, Estonii i Kurlandii oraz dowódcą wojsk Ryskiego Okręgu Wojskowego. Naraził się wówczas rosyjskiej opinii publicznej, głosząc ideę porozumienia z niemieckojęzyczną szlachtą i zaprzestania rusyfikacji. W latach 1870-1880 był generał-gubernatorem wileńskim i dowódcą wojsk Wileńskiego Okręgu Wojskowego, podlegały mu gubernie wileńska, kowieńska i grodzieńska.
Od 1880 do 1883 roku sprawował urząd generał-gubernatora warszawskiego i dowódcy wojsk Warszawskiego Okręgu Wojskowego. W 1881 roku został członkiem Rady Państwa. Podczas wizyty Franciszka Józefa w Galicji został wysłany do niej jako oficjalny przedstawiciel Rosji. W czasie tej podróży, pod wpływem wyraźnie innego nastawienia Polaków do władz austro-węgierskich niż rosyjskich, doszedł do wniosku o konieczności zaprzestania represji w Królestwie Polskim i przywrócenia stanu sprzed powstania listopadowego. Napisał też w tej sprawie list do cesarza Aleksandra II, co spowodowało odsunięcie go od stanowisk.
Zmarł kilka miesięcy później, 19 maja 1883 roku w Warszawie.

</doc>
<doc id="722774" url="https://pl.wikipedia.org/wiki?curid=722774" title="Król-Duch">
Król-Duch

Król-Duch – poemat historiozoficzny napisany przez Juliusza Słowackiego w latach 1845–1849. Stanowi jedno z najważniejszych dzieł poety: jest podsumowaniem jego poglądów. Dzieło to Słowacki pisał do końca życia, lecz pozostało nieukończone. 
Jego pierwsza część została wydana w 1847 roku w Paryżu jako "Król-Duch Rapsod I". Nie stanowi spójnej całości, gdyż powstawało w kilku wersjach rękopiśmiennych i z tego powodu całościowe wydanie, wierne zamiarom poety, okazało się utrudnione. 
Dzieło nazywa się eposem wszechsłowiańskim. Utrudnienia związane z pewnymi odejściami od formy eposu – między innymi metafizyczna i paraboliczna tematyka dzieła – nie pozwalają nazwać "Króla-Ducha" poematem heroicznym – epopeją. Podobne wątpliwości wysnuwa się współcześnie w stosunku do "Pana Tadeusza" Mickiewicza, który nazywa się za Czesławem Miłoszem poematem metafizycznym.
Poemat zawiera parafrazy staroruskich kronik.

</doc>
<doc id="722776" url="https://pl.wikipedia.org/wiki?curid=722776" title="Widzenie pręcikowe">
Widzenie pręcikowe



</doc>
<doc id="722783" url="https://pl.wikipedia.org/wiki?curid=722783" title="Dikanda">
Dikanda

Dikanda – polski folkowy zespół muzyczny założony w 1997 w Szczecinie. Swoją twórczość muzycy nazywają "Muzyką Czterech Stron Wschodu", ponieważ jest ona inspirowana muzyką ludową wielu grup etnicznych, m.in. polską, białoruską, bułgarską, macedońską, żydowską, cygańską oraz kurdyjską.
Dikanda wykonuje autorskie utwory i tradycyjne pieśni we własnych aranżacjach. Niektóre teksty autorskich piosenek grupy składają się z wymyślonych, pozbawionych rzeczywistej treści słów.

</doc>
<doc id="722784" url="https://pl.wikipedia.org/wiki?curid=722784" title="Gimnasia y Esgrima Santa Fe">
Gimnasia y Esgrima Santa Fe

Club Atlético Gimnasia y Esgrima de Santa Fe − argentyński klub piłkarski z siedzibą w dzielnicy Ciudadela w mieście Santa Fe, leżącym w prowincji Santa Fe.
Historia.
Klub założony został przed rokiem 1927 i gra obecnie w czwartej lidze argentyńskiej Torneo Argentino B.

</doc>
<doc id="722785" url="https://pl.wikipedia.org/wiki?curid=722785" title="Club Atlético Gimnasia y Esgrima de Santa Fe">
Club Atlético Gimnasia y Esgrima de Santa Fe



</doc>
<doc id="722787" url="https://pl.wikipedia.org/wiki?curid=722787" title="Ugrupowanie bojowe">
Ugrupowanie bojowe

Ugrupowanie bojowe – szyk oraz rozmieszczenie sił i środków w terenie odpowiednio do celu (koncepcji) prowadzenia walki.
Ugrupowanie w historii wojskowości.
Jednym z pierwszych rodzajów ugrupowania była falanga. To zorganizowane rozmieszczenie sił w linię bojową. Aleksander Macedoński rozdzielił zwartą falangę na kilka samodzielnych oddziałów, nadając jej elastyczność. Kierunek ten kontynuowali Rzymianie, tworząc stałe, etatowe manipuły i kohorty, zapewniające już strukturalną elastyczność ugrupowania. Radykalne zmiany do ugrupowania wojsk wprowadził ilościowy i jakościowy rozwój broni palnej. W tym czasie zaprzestano organizacji zwartych szyków, zmasowanych i głębokich kolumn. Ugrupowanie stało się luźne i zróżnicowane wewnętrznie. W jego skład weszły specjalistyczne elementy.
Ugrupowanie bojowe do natarcia.
Ugrupowanie bojowe do natarcia tworzy się celem uzyskania jak najlepszych warunków do wykonania zadania oraz efektywnego wykorzystania posiadanych sił na głównym kierunku i kierunku pomocniczym. Bierze się pod uwagę warunki terenowe, a co za tym idzie możliwość uzyskania swobody manewru. Właściwe ugrupowanie bojowe powinno odpowiadać zamiarowi działania, zapewniać prowadzenie walki w każdej sytuacji bojowej i umożliwiać pełne wykorzystanie posiadanego potencjału bojowego, koncentrację wysiłku w wybranym miejscu i czasie, rażenie przeciwnika na całej głębokości, utrzymanie ciągłości współdziałania i dowodzenia wojskami. Powinno też zapewnić maskowanie, potęgowanie uderzenia, wprowadzenie zmian w zależności od potrzeb.
Ugrupowanie powinno stwarzać jak najlepsze warunki do wykonania zadania bojowego, a zwłaszcza zapewnić efektywne użycie różnych środków walki w punkcie ciężkości, wykonanie swobodnego manewru oraz wykorzystanie w walce właściwości terenu. W konsekwencji powinno umożliwić osiągnięcie zakładanego celu walki.
Zależności pomiędzy szerokością i głębokością ugrupowania bojowego w natarciu:
Elementy ugrupowania bojowego.
W jego skład wchodzą elementy podstawowe i dodatkowe.
Do elementów podstawowych zaliczamy:
Dodatkowo mogą być tworzone:
W specyficznych środowiskach walki oraz w zależności od sposobu i koncepcji rozegrania walki mogą być organizowane: 
W skład ugrupowania bojowego wojsk włącza się oddziały, pododdziały wojsk obrony terytorialnej, straży granicznej oraz innych sił znajdujących się w pasie działań.

</doc>
<doc id="722792" url="https://pl.wikipedia.org/wiki?curid=722792" title="Gerbil mongolski">
Gerbil mongolski



</doc>
<doc id="722793" url="https://pl.wikipedia.org/wiki?curid=722793" title="Robert Napier, 1. baron Napier of Magdala">
Robert Napier, 1. baron Napier of Magdala



</doc>
<doc id="722797" url="https://pl.wikipedia.org/wiki?curid=722797" title="Shane Alexander, 2. hrabia Alexander of Tunis">
Shane Alexander, 2. hrabia Alexander of Tunis



</doc>
<doc id="722799" url="https://pl.wikipedia.org/wiki?curid=722799" title="Warszawski Okręg Wojskowy (rosyjski)">
Warszawski Okręg Wojskowy (rosyjski)

Warszawski Okręg Wojskowy (ros. "Варшавский военный округ", dokładnie Warszawski Okręg Wojenny) – jeden z 14 okręgów wojskowych Imperium Rosyjskiego.
Stworzony w 1874, gdy formalnie zniesiono urząd namiestnika Królestwa Polskiego i w jego miejsce wprowadzono urząd generał-gubernatora warszawskiego.
Generał-gubernator warszawski był dowódcą rosyjskich wojsk Warszawskiego Okręgu Wojskowego, który obejmował wszystkie gubernie Królestwa Polskiego, z wyjątkiem guberni suwalskiej, a także sąsiadujące z Królestwem powiaty guberni wołyńskiej i grodzieńskiej (bez Grodna). Był bezpośrednio odpowiedzialny przed carem. Miał wyjątkowo rozległe kompetencje – mógł karać śmiercią mieszkańców Kongresówki bez procesu sądowego. Mógł wydawać tzw. postanowienia obowiązujące z mocą ustaw, które mogły zawieszać obowiązywanie niektórych praw. Wydawał pismo "Варшавский военный вестник".
Na początku XX wieku w skład Warszawskiego Okręgu Wojskowego wchodziło pięć korpusów armijnych, dwa korpusy kawaleryjskie, oddziały gwardii oraz załogi twierdz, w sile 250 000 żołnierzy i 7000 oficerów.
W 1914 po wycofaniu się z Warszawy utworzono Miński Okręg Wojskowy.

</doc>
<doc id="722802" url="https://pl.wikipedia.org/wiki?curid=722802" title="Hortex">
Hortex

Hortex Sp. z o.o.– polskie przedsiębiorstwo zajmujące się produkcją mrożonych warzyw i owoców oraz soków i napojów.
Opis.
Powstała w 1958 roku jako Przedsiębiorstwo Handlu Zagranicznego „Hortex” działające w ramach Centrali Spółdzielni Ogrodniczych (CSO). W latach 70. XX wieku była jednym z głównych dostawców wyrobów rolno-spożywczych w Polsce, a w latach 80. producentem koncentratu soku jabłkowego.
W 1989 roku tradycje i majątek firmy przejął Hortex Sp. z o.o., który miał być sprywatyzowany w 1994 roku w prywatyzacji akcyjno-pracowniczej, ale pozostał w rękach Skarbu Państwa. Złe zarządzanie w tym okresie przyniosło znaczące zadłużenie, w 1997 r. przeprowadzono restrukturyzację, w trakcie której doszło do nieprawidłowości stwierdzonych przez NIK. W 1997 roku spółka zmieniła nazwę na Hortex Holding Spółka Akcyjna.
W 1999 roku głównymi akcjonariuszami spółki zostały BGŻ, Bank Handlowy, EBOiR i Bank of America. W ramach restrukturyzacji zbyto 7 z 10 fabryk, w tym jedną spółce pracowniczej. W 2003 r. Bank of America wykupił udziały od pozostałych akcjonariuszy, a w 2006 roku europejski prywatny fundusz private equity Argan Capital zakończył współpracę z Bank of America i wykupił od niego akcje części spółek, którymi dotychczas zarządzał w imieniu banku, w tym Hortex Holding. W 2012 r. utworzono w miejsce dotychczasowego przedsiębiorstwa trzy spółki: producenta soków Hortex Holding SA, wytwórcę mrożonek Ortika Polska Sp. z o.o. oraz Hortex Marketing Services Sp. z o.o., która świadczy usługi marketingowe dla dwóch pozostałych spółek. W 2013 r. fundusz Argan Capital oferował akcje Horteksu za szacowaną kwotę 300 mln euro, jednak z braku chętnych do sprzedaży nie doszło. W czerwcu 2017 r. spółka ponownie została wystawiona na sprzedaż. Nabywcą został fundusz private equity Mid Europa Partners, a szacunkowa wartość transakcji wyniosła 200 mln euro. Transakcja została zamknięta 23 stycznia następnego roku.
Nazwa marki "Hortex" pochodzi od dwóch słów: "hortus" – ogród oraz "export".
Do grupy Hortex należy również spółka Polski Ogród Sp. z o.o.
Cukiernie Hort-Cafe.
Firma Hortex utworzyła także sieć cukiernio-kawiarni „HORTEX”. Obecnie pod nazwą Hort-Cafe funkcjonują cztery firmy:

</doc>
<doc id="722806" url="https://pl.wikipedia.org/wiki?curid=722806" title="Jovan Avakumović">
Jovan Avakumović

Jovan Avakumović (serb. Јован Авакумовић ur. 1 stycznia 1841 w Belgradzie, zm. 3 sierpnia 1928 w Rogaškiej Slatinie) – serbski prawnik i polityk. Premier Serbii od 22 sierpnia 1892 do 13 kwietnia 1893 i od 11 czerwca 1903 do 4 października 1903. 
Ukończył prawo na uniwersytecie w Belgradzie i kontynuował studia prawnicze za granicą. Członek partii liberalnej. W 1875 był burmistrzem Belgradu, a potem Ministrem Spraw Wewnętrznych. Na tym drugim stanowisku pozostał do 1880. Potem został Ministrem Sprawiedliwości. W latach 1881-1887 sędzia w Sądzie Kasacyjnym. W 1892 został premierem, jednocześnie otrzymując stanowisko Ministra Spraw Zewnętrznych. 1 kwietnia 1893 Aleksander Obrenowić zdymisjonował go, jednakże później udzielił mu amnestii. Po zabójstwie króla Obrenowicia ponownie został tymczasowym premierem Serbii. Podczas pierwszej wojny światowej został internowany przez Austriaków w Ceglédzie, a następnie w Hietzingu, gdzie pozostał do zakończenia wojny. Po powrocie z niewoli wycofał się z życia politycznego. Zmarł w Rogaškiej Slatinie w wieku 87 lat.

</doc>
<doc id="722809" url="https://pl.wikipedia.org/wiki?curid=722809" title="Su-11">
Su-11

Su-11 () – radziecki odrzutowy myśliwiec przechwytujący z lat 60. XX wieku, skonstruowany w biurze konstrukcyjnym Suchoja. W kodzie NATO oznaczony był jako Fishpot-C. Zbudowano go w liczbie 108 sztuk, wszedł do służby w 1964. Oznaczenie Su-11 nosił także wcześniejszy myśliwiec z 1947, który pozostał na etapie prototypu.
Historia powstania.
T-3 – droga do Su-11.
Konstrukcja Su-11 wywodzi się z myśliwca przechwytującego T-3 ze skrzydłami w układzie delta i silnikiem Lulki AŁ-7F, którego prototyp zbudowano w marcu 1956 i oblatano 26 maja 1956 (więcej o nim w artykule o Su-9). T-3 był wyposażony w stację radiolokacyjną Ałmaz-3 z charakterystyczną anteną w spiczastej osłonie w górnej części wlotu powietrza z przodu kadłuba samolotu oraz drugą mniejszą anteną poniżej. Samolot jednak nie uzyskał zakładanych osiągów, gdyż wzrosła masa konstrukcji, problemy stwarzał nowy niedopracowany silnik, a nieregulowany wlot powietrza nie był optymalny dla dużych prędkości. Zdecydowano mimo to wdrożyć T-3 do produkcji seryjnej (pod oznaczeniem zakładowym PT-8) i rozpoczęto produkcję jego małej serii.
Na skutek wysokich osiągów doświadczalnego samolotu T-43 – modyfikacji T-3 z mocniejszym silnikiem AŁ-7F-1 i naddźwiękowym regulowanym wlotem powietrza z centralnym stożkiem, oblatanego 10 października 1957, władze zleciły dalsze prace nad zastosowaniem w projekcie T-3 takiego silnika i wlotu powietrza, z mieszczącą się w centralnym stożku stacją radiolokacyjną. Wariant bazowy, wywodzący się wprost od T-43, tworzący wraz z aparaturą naprowadzania kompleks przechwytujący T-3-51 (późniejszy Su-9), został wyposażony w niewielkich rozmiarów stację radiolokacyjną RP-9, mieszczącą się w zastosowanym uprzednio stożku.
T-47 – prototyp Su-11.
Jednocześnie do prac nad T-43, pod oznaczeniem T-47 prowadzono prace nad zastosowaniem stacji radiolokacyjnej o większych możliwościach, w odpowiednio powiększonym regulowanym stożku wlotu powietrza. Następstwem tego była konieczność powiększenia średnicy wlotu powietrza i całej nosowej części kadłuba. Pierwszy prototyp T-47 przebudowano z drugiego seryjnego T-3 (PT-8) i oblatano 6 stycznia 1958. Samolot ten nie przenosił pocisków kierowanych, lecz był uzbrojony w działka 30 mm, miał ponadto stację radiolokacyjną Ałmaz z dwoma antenami pod wspólnym stożkiem. Jednocześnie zlecono budowę pierwszych 10 samolotów w tym wariancie. Priorytet jednak następnie przyznano uzbrojonemu w 2 pociski kierowane powietrze-powietrze K-7 lub K-6 drugiemu prototypowi PT-8-4, przebudowanemu z pierwszego seryjnego T-3. Oblatany został 21 lutego 1958 (pilot Władimir Iliuszyn). Zachowano w nim także działka. W czerwcu 1958 jednak przerwano prace nad uzbrojeniem T-3 w działka, pociski K-7 i stację Ałmaz jako nieperspektywiczne.
Su-11.
Zamiast prac nad zastosowaniem radaru Ałmaz i pocisków K-7 postanowiono zaadaptować do płatowca T-47 system uzbrojenia z myśliwca Jak-27P – stację radiolokacyjną Orieł i pociski K-8M. Samolot w takiej konfiguracji, wraz z półautomatycznym systemem naprowadzania z ziemi, miał tworzyć cały kompleks przechwytujący T-3-8M. Ponieważ w sierpniu 1958 prototyp PT-8-4 został zniszczony przy awaryjnym lądowaniu, pierwszym prototypem w nowej konfiguracji został T-47-3 (przebudowany z przedseryjnego T-3 – PT-7). W 1959 i 1960 dołączyły do niego cztery kolejne, przebudowane z pierwszych seryjnych T-47. W toku prób powiększono zbiorniki paliwa i w celu skompensowania pogorszenia własności lotnych przez większą część nosową, zastosowano mocniejszy silnik Liulki AŁ-7F-2.
Od listopada 1959 do 8 czerwca 1961 prowadzono badania państwowe prototypów. Podczas badań państwowych wykonano aż 475 lotów. 9 lipca 1961 prototyp T-47-8 zaprezentowano na paradzie lotniczej w Tuszynie (wraz z grupą Su-9). Po próbach, kompleks przechwytujący T-3-8M został 5 lutego 1962 przyjęty na uzbrojenie, przy czym samolot otrzymał oficjalne oznaczenie Su-11, stacja radiolokacyjna Orieł: RP-11, pociski: R-8M, a cały kompleks Su-11-8M.
Produkcję Su-11 rozpoczęto w zakładzie nr 153 w Nowosybirsku w 1962, w miejsce Su-9 – pierwszy samolot seryjny oblatano w lipcu 1962. Jednakże, 31 października 1962 samolot ten uległ katastrofie przy awaryjnym lądowaniu na skutek awarii silnika, przy czym zginął pilot. Katastrofa ta (jak również wysoka awaryjność pokrewnego Su-9) wywarła decydujący wpływ na dalsze losy samolotu, gdyż zdecydowano zmniejszyć zamówienie i skoncentrować się na rozwoju dwusilnikowych myśliwców przechwytujących, z bezpieczniejszym systemem napędowym. Efektem tego było wdrożenie do produkcji w zakładzie nr 153 konkurencyjnego Jak-28P i powstanie Su-15. Do zakończenia produkcji w 1965 zbudowano jedynie 108 Su-11.
Użycie.
Pierwsze Su-11 trafiły do 393 pułku myśliwskiego pod Astrachaniem w lecie 1964 w miejsce Su-9. Pozostałe weszły do służby w 1965, zastępując Su-9 także w pułkach moskiewskiego okręgu: 790. w Chotiłowie i 191. w Jefremowie. Na skutek zebranych już doświadczeń z produkcją i eksploatacją zbliżonego Su-9, konstrukcja Su-11 została w większym stopniu dopracowana i jego awaryjność była od początku znacznie mniejsza.
Su-11 miał podobne dobre charakterystyki lotne, jak Su-9, miał też jego wady, jak trudne lądowanie, nieco mniejsza była prędkość maksymalna i pułap. Taktyka wykorzystania samolotów była podobna – w zasadzie służyły do zwalczania bombowców i pocisków skrzydlatych na średnich i dużych wysokościach, z tylnej półsfery, lecz pociski rakietowe R-8M dawały większe możliwości, niż w Su-9, w tym ataku celów lecących wyżej. Bardziej efektywne było też ich naprowadzanie.
Podobnie jak Su-9, samolot mógł być naprowadzany z ziemi według komend systemu Wozduch-1, za pomocą aparatury pokładowej Łazur (ARŁ-S).
Nie jest znane ewentualne użycie bojowe. Su-11 wycofano z jednostek do lat 80.
Opis konstrukcji.
Jednomiejscowy średniopłat o konstrukcji całkowicie metalowej, w układzie klasycznym płatowca. Kadłub o konstrukcji półskorupowej i przekroju okrągłym (średnica środkowej części 1550 mm, największa – ogonowej do 1634 mm). Skrzydła trójkątne (delta) o skosie 60° i wznosie ujemnym 2°, dwudźwigarowe. Usterzenie klasyczne, skośne, stery wysokości płytowe. Z przodu kadłub wlot powietrza do silnika z centralnym regulowanym stożkiem, rozdzielający się pionową przegrodą na dwa kanały wzdłuż burt. Kabina pilota hermetyzowana, w przedniej części kadłuba, zakryta oszkloną osłoną, składającą się ze stałego wiatrochronu z płaską przednią szybą pancerną i otwieranej wypukłej osłony nad pilotem. Kabina wyposażona w fotel wyrzucany KS-3 (minimalna wysokość 30 m, prędkość do 1100 km/h). Silnik odrzutowy w środkowej i tylnej części kadłuba. W ogonowej części kadłuba hamulce aerodynamiczne w formie 4 odchylanych klap. Podwozie samolotu trójkołowe, z pojedynczymi kołami, przednie chowane do kadłuba w kierunku do przodu, główne chowane do skrzydeł w kierunku kadłuba. W ogonowej części spadochron hamujący.
Wyposażenie (główne): stacja radiolokacyjna RP-11 Orieł, radiostacja RSIU-5, radiokompas ARK-5, radiolinia Łazur (ARŁ-S), system identyfikacji swój-obcy SRZO-2M.
Napęd: silnik turboodrzutowy ze sprężarką osiową i dopalaczem AŁ-7F-2 o ciągu 6800 kg (10 100 kg z dopalaniem). Paliwo w zbiornikach w kadłubie i skrzydłach o pojemności łącznie 4195 l (na wczesnych samolotach 3060 l), ponadto samolot przenosił dwa podwieszane zbiorniki pod kadłubem o pojemności po 600 l (inne dane: 720 l).
Uzbrojenie: stałego brak, 2 belki pod skrzydłami do podwieszenia kierowanych pocisków powietrze-powietrze średniego zasięgu R-8M (typowy zestaw: 1 x R-8MR samonaprowadzany półaktywnie radiolokacyjnie i 1 x R-8MT samonaprowadzany termicznie). Modernizowane samoloty od lat 70. mogły przenosić pojemnik z działkiem 23 mm GSz-23Ł zamiast zbiorników podwieszanych.
Zobacz też.
Porównywalne samoloty:

</doc>
<doc id="722810" url="https://pl.wikipedia.org/wiki?curid=722810" title="Nośność wirowa">
Nośność wirowa

Nośność wirowa – mechanizm powstawania siły nośnej przez skrzydła typu delta przy dużych kątach natarcia. Nośność wirowa wykorzystywana jest między innymi przez myśliwce ze skrzydłem delta lub skrzydłem pasmowym.

</doc>
<doc id="722814" url="https://pl.wikipedia.org/wiki?curid=722814" title="Branko Radičević">
Branko Radičević

Branko Radičević (cyr. Бранко Радичевић; ur. 28 marca 1824 w Slavonskim Brodzie, zm. 1 lipca 1853 w Wiedniu) – serbski poeta romantyczny.
Był synem cesarskiego urzędnika Teodora Radičevicia. W pierwszych latach życia doświadczył śmierci swoich najbliższych: młodszego brata, siostry (zm. 1826) oraz matki – Róży Radičević (zm. 1828).
W latach 1830–1835 uczęszczał do szkoły elementarnej w Zemunie. W roku 1835 podjął naukę w karłowickim gimnazjum. W 1841 r. przeniósł się wraz z ojcem do Timișoary, gdzie kontynuował naukę.
Od 1843 studiował prawo w Wiedniu, gdzie obracał się w środowisku, na które mocno oddziaływała osoba Vuka Karadžicia. Radičević zapoznawał się tam z literaturą ludową. W 1844 r. ukazał się jego poemat „Tuga i opomena”.
W 1847 r. wydał pierwszy tom wierszy „Pesme” (I), który zadedykował młodzieży serbskiej. Wiersze zostały napisane w metrum typowym dla poezji ludowej oraz w języku serbskim przy zastosowaniu zasad reformy Vuka Karadžicia.
W 1848 r. u Radićevicia pojawiły się pierwsze symptomy gruźlicy.
W 1851 r. ukazał się drugi tom wierszy zatytułowany „Pesme” (II).
W 1853 r. stan zdrowia Radičevicia pogarsza się. W czerwcu tego samego roku zmarł.
Po śmierci Radičevicia został wydany trzeci tom jego poezji „Pesme” (III) 1862 r.
Początkowo Radičevicia pochowano na wiedeńskim cmentarzu, jednak po latach szczątki poety spoczęły na Stražilovie (szczyt w paśmie Fruškiej gory).

</doc>
<doc id="722816" url="https://pl.wikipedia.org/wiki?curid=722816" title="David Albahari">
David Albahari

David Albahari (ur. 15 marca 1948 w Peciu) – serbski pisarz żydowskiego pochodzenia. Ukończył studia na Uniwersytecie Belgradzkim. W 1982 otrzymał nagrodę Ivo Andricia za książkę "Opis smrti" (Opis śmierci). W 2012 roku przyznano mu Nagrodę Vilenica.

</doc>
<doc id="722819" url="https://pl.wikipedia.org/wiki?curid=722819" title="Branimir Glavaš">
Branimir Glavaš

Branimir Glavaš (ur. 23 września 1956 w Osijeku) – chorwacki polityk, jeden z założycieli Chorwackiej Wspólnoty Demokratycznej, skazany za zbrodnie wojenne.
Glavaš był dowódcą obrony miasta Osijek w czasie wojny w Chorwacji. W maju 2009 został skazany na 10 lat więzienia za zbrodnie popełnione w czasie walk na serbskich cywilach (wyrok zmniejszono później do 8 lat więzienia). Glavaš zbiegł wówczas do Bośni i Hercegowiny.
We wrześniu 2010 Chorwacja wystąpiła o wydanie zbrodniarza. Glavaš, który posiada również obywatelstwo bośniackie, został zatrzymany przez bośniacką policję 29 września 2010.

</doc>
<doc id="722820" url="https://pl.wikipedia.org/wiki?curid=722820" title="Dobroslav Paraga">
Dobroslav Paraga

Dobroslav Paraga (ur. 9 grudnia 1960 w Zagrzebiu) – chorwacki polityk; założyciel Chorwackiej Partii Praw 1861.
W 1980, jeszcze jako student uniwersytetu w Zagrzebiu został zatrzymany przez milicję za udział w akcji zbierania podpisów pod petycją, zawierającą żądanie uwolnienia więźniów politycznych. Po zwolnieniu z więzienia przystąpił do tworzenia skrajnie nacjonalistycznej partii o nazwie Chorwacka Partia Prawa (chorw. Hrvatska Stranka Prava), nawiązującej do ideologii ruchu Ustaszy.
W listopadzie 1991 Paraga został aresztowany, oficjalnie pod zarzutem defraudacji i nadużyć. Bardziej prawdopodobną przyczyną jego aresztowania było publiczne krytykowanie władz Chorwacji za porzucenie Vukovaru. Po uwolnieniu Paraga domagał się odtworzenia historycznej Chorwacji, w granicach średniowiecznych, ale nie zyskał większego poparcia społecznego. W wyniku konfliktu we władzach partii Paraga został z niej w 1995 usunięty i założył nowe ugrupowanie polityczne o nazwie Chorwacka partia praw 1861.

</doc>
<doc id="722821" url="https://pl.wikipedia.org/wiki?curid=722821" title="Andrzej Sapija">
Andrzej Sapija

Andrzej Sapija (ur. 4 stycznia 1954 we Wrocławiu) – polski reżyser, głównie filmów dokumentalnych.
Życiorys.
Absolwent Wydziału Filozoficzno-Historycznego Uniwersytetu Wrocławskiego, Państwowej Wyższej Szkoły Sztuk Plastycznych we Wrocławiu i Państwowej Wyższej Szkoły Filmowej, Telewizyjnej i Teatralnej w Łodzi.
Autor kilkudziesięciu filmów dokumentalnych o sztuce i literaturze współczesnej, filmów z dziedziny historii najnowszej i współczesnych problemach m.in. „Stadion – największe targowiska Europy”, „Podaj cegłę, czyli polski socrealizm”, „Polskie Państwo Podziemne”, „Powstanie Warszawskie 60 lat później”. Za najważniejsze w twórczości Sapiji uznawane są filmy biograficzne, między innymi o Igorze Przegrodzkim, Tadeuszu Kantorze, Kazimierzu Karabaszu, Tadeuszu Różewiczu i Wojciechu Fangorze.
Reżyserował także spektakle Teatru Telewizji, m.in. "Przyjdę do Pani znów", "Zanim się przerwie srebrny sznur", "Zabić mężczyznę", "Co u pana słychać?" - tu również scenariusz i scenografia, "Madame de Sade", "Port Royal".
Wykładowca PWSFTViT w Łodzi i Laboratorium Reportażu Instytutu Dziennikarstwa Uniwersytetu Warszawskiego.

</doc>
<doc id="722823" url="https://pl.wikipedia.org/wiki?curid=722823" title="Dominika Misterska-Zasowska">
Dominika Misterska-Zasowska

Dominika Misterska-Zasowska (ur. 20 lipca 1979 w Łodzi) – polska sztangistka. 
Kariera sportowa.
4-krotna wicemistrzyni Europy seniorek w podnoszeniu ciężarów: 1998 (kat. 58 kg - 190 kg) 2001 (kat. 63 kg - 227.5 kg), 2004 (kat. 69 kg - 227.5 kg), 2005 (kat. 63 kg - 220 kg), brązowa medalistka ME 2006 w kat. 69 kg (221 kg). Trzykrotna wicemistrzyni świata juniorek (1996, 1998, 1999). Dwukrotna mistrzyni Europy juniorek do lat 20 (1998, 1999). Mistrzyni Europy juniorek do lat 16 (1995).
Jej pierwszym klubem był ŁKS Łódź. Obecnie reprezentuje barwy klubu WLKS Siedlce, gdzie jej trenerem jest Danuta Soćko.
Występuje w kategorii do 63 kg. Jest aktualną rekordzistką Polski w rwaniu, podrzucie i dwuboju kategorii 63 kg (102-127-227), a także byłą rekordzistką Polski w kategorii 69 kg.
Ustanowiła w sumie 42 rekordy Polski seniorek w kategoriach wagowych 46 kg, 50 kg, 54 kg, 59 kg, 64 kg obowiązujących w latach 1993-1997 oraz 34 rekordy Polski w kategoriach współczesnych 58 kg, 63 kg i 69 kg. 10-krotnie zdobywała tytuły mistrzyni Polski (1994 - 46 kg, 1995 i 1996 - 54 kg, 1997 - 59 kg, 1998 i 2001 - 63 kg, 2002 - 69 kg, 2004 i 2005 - 63 kg, 2006 - 69 kg).

</doc>
<doc id="722824" url="https://pl.wikipedia.org/wiki?curid=722824" title="Marta Kleszczyńska">
Marta Kleszczyńska

Marta Kleszczyńska (ur. 13 lutego 1979) – polska sztangistka, reprezentantka i mistrzyni i rekordzistka Polski w podnoszeniu ciężarów.
Reprezentantka klubu WLKS Siedlce, gdzie jej trenerem był Ryszard Soćko.
W latach 2002-2007 zdobyła sześciokrotnie z rzędu mistrzostwo Polski w kategorii 48 kg (z wynikami: 2002 - 135 kg, 2003 - 147,5 kg, 2004 - 152,5 kg, 2005 - 154 kg, 2006 - 154 kg, 2007 - 151 kg) Siedmiokrotnie biła rekord Polski w rwaniu w kategorii 48 kg (od 60 kg - 23.04.2002 do 72 kg - 02.05.2006), czterokrotnie w podrzucie w tej samej kategorii (od 80 kg - 23.04.2002 do 90 kg - 20.04.2004) i ośmiokrotnie w dwuboju (od 140 kg - 23.04.2002 do 162 kg - 2.05.2006) 
W biało-czerwonych barwach startowała w kategorii 48 kg; czterokrotnie w mistrzostwach Europy (2002 - 8 m. (145 kg (65 + 80 kg)), 2004 - 7 m. (157,5 kg (67,5 kg + 90 kg)), 2005 - 5 m. (160 kg (70 kg + 90 kg)), 2006 - 5 m. (162 kg (72 kg + 90 kg)), dwukrotnie w mistrzostwach świata (2003 - 21 m. (147,5 kg (65 kg + 82,5 kg)), 2006 - 15 m. (160 kg (70 kg + 90 kg)).

</doc>
<doc id="722827" url="https://pl.wikipedia.org/wiki?curid=722827" title="Maciej Piekarski">
Maciej Piekarski

Maciej Paweł Piekarski (ur. 21 października 1932 w Warszawie, zm. 14 czerwca 1999 tamże) – polski historyk sztuki, dziennikarz, publicysta, varsavianista, syn Bronisława Piekarskiego i Janiny z Adamskich, ojciec pisarki i dziennikarki Małgorzaty Karoliny Piekarskiej.
Życiorys.
W okresie powstania warszawskiego był posługaczem filii szpitala Ujazdowskiego na Sadybie. Po II wojnie światowej uczęszczał do Liceum im. Tadeusza Reytana w Warszawie, lecz tuż przed maturą został z niego relegowany wskutek konfliktu z nauczycielką historii. Zdał eksternistycznie egzamin dojrzałości w I Liceum Ogólnokształcącym im. Stanisława Staszica w Lublinie i ukończył historię sztuki na Katolickim Uniwersytecie Lubelskim (1955). Pracował 17 lat w Muzeum Narodowym w Warszawie. Był przysięgłym biegłym sądowym w zakresie zabytkoznawstwa i sztuk plastycznych. Pracował też jako wykładowca wiedzy o plastyce w Studium Oświaty i Kultury Dorosłych oraz nauczyciel historii sztuki w Warszawskim Liceum Sztuk Plastycznych.
Od 1973 roku dziennikarz Telewizji Polskiej w Redakcji Publicystyki Kulturalnej. Współpracował m.in. z programem publicystycznym "Pegaz".
Od 1982 roku związany z Warszawskim Ośrodkiem Telewizyjnym i "Telewizyjnym Kurierem Warszawskim". Przez 10 lat przygotowywał i prowadził program "Wiarus" – Magazyn Kombatantów Warszawskich, który po jego śmierci przez 2 lata tworzyła córka Małgorzata Karolina Piekarska.
W prasie polskiej opublikował kilka tysięcy artykułów związanych z powstaniem warszawskim i II wojną światową.
Stale współpracował z tygodnikiem „Stolica”.
Całe życie mieszkał w Warszawie. Najpierw przez długie lata na Sadybie, potem na Żoliborzu, wreszcie na Saskiej Kępie. Pochowany na cmentarzu Powązkowskim (kwatera 172, rząd 3, grób 25–26).

</doc>
<doc id="722829" url="https://pl.wikipedia.org/wiki?curid=722829" title="Facebook">
Facebook

Facebook (skr. fb) – serwis społecznościowy, w ramach którego zarejestrowani użytkownicy mogą tworzyć sieci i grupy, dzielić się wiadomościami i zdjęciami oraz korzystać z aplikacji, będący własnością Meta Platforms z siedzibą w Menlo Park. Serwis był notowany w rankingu Alexa na miejscu 7.
Został uruchomiony 4 lutego 2004 na Uniwersytecie Harvarda i był początkowo przeznaczony przede wszystkim dla osób studiujących na tej uczelni. Jego głównym autorem jest Mark Zuckerberg (obecnie pełni on funkcję dyrektora generalnego).
W październiku 2010 na ekrany kin wszedł film "The Social Network" ukazujący historię portalu Facebook (pierwotnie TheFacebook) i jego założycieli. W zakończeniu filmu podano szacunkową wartość portalu i wynosiła ona 25 miliardów dolarów.
W czerwcu 2017 liczba użytkowników na całym świecie wynosiła prawie 2 miliardy, a dziennie aktywnych jest prawie 1,3 mld osób. Średni wiek użytkownika serwisu w 2012 roku wynosił 22 lata. Dane zgromadzone na Facebooku to ponad 980 petabajtów, co 24 godziny przybywa ponad 0,5 petabajta. Przeciętny użytkownik spędza na Facebooku około 21 minut dziennie.
Historia.
Utworzenie.
Zuckerberg, jako student Uniwersytetu Harvarda, w 2003 roku stworzył serwis stronę "face mash" służącą przeglądaniu zdjęć innych studentów tej uczelni. Następnie, w dniu 4 lutego 2004 stworzył wraz z grupą studentów serwis społecznościowy on-line TheFacebook, w ramach którego zarejestrowani użytkownicy mogli odszukiwać i kontynuować szkolne znajomości oraz dzielić się wiadomościami i zdjęciami. Utworzenie kodu źródłowego strony zajęło mu 2 tygodnie. Serwis bardzo szybko uzyskał ogromne zainteresowanie wśród studentów i osiągnął sukces na Harvardzie. Ponad ⅔ studentów zarejestrowało się na nowo powstałej stronie już w pierwszych 2 tygodniach jej funkcjonowania.
Wówczas Zuckerberg zdecydował się rozszerzyć zasięg serwisu na inne szkoły. Rozpoczął współpracę ze swym współlokatorem Dustinem Moskovitzem. Kolejnymi uczelniami, które objęto zasięgiem serwisu, były Uniwersytet Stanforda, Yale i Columbia, a następnie pozostałe uczelnie z Ligi Bluszczowej oraz szkoły bostońskie.
Latem, na początku działalności serwisu, Zuckerberg i Moskovitz rozszerzyli zasięg jego działalności na prawie 30 szkół.
Kalifornia.
Latem 2004 Zuckerberg, Moskovitz, dziewczyna Zuckerberga Hilary Shinn oraz grupa ich znajomych przenieśli się do Palo Alto w Kalifornii. Wynajęli tam mały dom, który posłużył im za pierwsze biuro. Pod koniec lata Zuckerberg spotkał Petera Thiela, który zainwestował w powstające przedsiębiorstwo. Parę miesięcy później powstało biuro na University Avenue w centrum miasta. Obecnie firma ma swoją siedzibę w czterech budynkach, które tworzą, jak to Zuckerberg nazywa, „kampus miejski” w centrum Palo Alto.
News Feed.
5 września 2006 w serwisie Facebook uruchomiono tzw. "News Feed", czyli listę, na której widoczne było, co znajomi robili aktualnie na stronie serwisu. Spotkało się to z falą krytyki skierowaną na Zuckerberga. Twierdzono, że narzędzie to jest niepotrzebne – określono je jako narzędzie do cyberstalkingu (internetowego nękania, prześladowania, osaczania). Trzy dni później Zuckerberg odpowiedział na falę krytyki listem otwartym, w którym przeprosił użytkowników serwisu za swoje przedsięwzięcie.
Wartość rynkowa.
24 października 2007 opublikowano w prasie informacje, że firma Microsoft kupiła część akcji Facebook. Było to 1,6% za kwotę 240 milionów dolarów amerykańskich. Szacunkowa wartość Facebooka wynosiła wtedy 15 mld USD.
Polska wersja językowa.
Od maja 2008 działa polska wersja językowa serwisu, uruchomiona dzięki tłumaczeniom wykonanym przez użytkowników.
Facebook Lite.
W kwietniu 2009 została oddana do użytku wersja „lite”. Była to uproszczona wersja serwisu, pozbawiona np. Facebook Chat, przeznaczona przede wszystkim dla ludzi posiadających słabsze komputery bądź łącza internetowe. Facebook Lite został wyłączony bez dodatkowych wyjaśnień w dniu 20 kwietnia 2010. Osoby pracujące przy projekcie skupione zostały wokół usługi Facebook Questions.
Aspekty techniczne.
Facebook został napisany w języku PHP, który następnie jest tłumaczony za pomocą autorskiego narzędzia – HipHop for PHP na C++, co ma się przekładać na zredukowanie o 50% obciążenia serwerów.
Funkcje.
Serwis przeszedł wiele zmian wizualnych, co nie zawsze spotykało się z aprobatą użytkowników; największy sprzeciw pojawił się po zmianach strony głównej – zamiast statycznej zawartości w formie wirtualnej wizytówki spotykanej w tego typu serwisach, pojawił się mikroblog wraz z powiadomieniami aplikacji. Facebook oferuje wewnętrzną platformę aplikacji internetowych, dzięki której każdy z użytkowników może napisać własny program i udostępniać go innym użytkownikom. Platforma ta umożliwia również zarabianie pieniędzy twórcom, poprzez oferowanie zawartości premium (np. dodatkowe przedmioty w grach, wirtualne pieniądze wykupowane za prawdziwą walutę); a także umożliwia komunikowanie się programów zewnętrznych, serwisów z Facebookiem – wiele serwisów internetowych (m.in. Digg, lifehacker.com, crunchgear.com) oferuje możliwość „podpięcia” konta z wykorzystaniem nazwy i hasła użytkownika Facebooka, co jest własną wersją rozproszonego uwierzytelnienia OpenID (funkcja nosi nazwę Facebook Connect). Serwis oferuje również wewnętrzny komunikator, który umożliwia komunikację poprzez programy zewnętrzne obsługujące protokół XMPP.
W lutym 2014 portal wprowadził przy współpracy ze środowiskami LGBT większą liczbę możliwych do wybrania płci, z myślą o osobach transgender.
Dodatkowe funkcje.
Facebook posiada także wiele typowych funkcji obecnych w innych serwisach społecznościowych, takich jak: albumy ze zdjęciami, blog, notes, książka adresowa, lista znajomych, grupy użytkowników, blokowanie użytkowników, poczta wewnętrzna.
Oś czasu.
W grudniu 2011 wprowadzono Oś czasu, nowy rodzaj profilu, który pozwala na dodawanie „Wydarzeń z życia” (np. ukończenia szkoły, pierwszego spotkania z daną osobą, podróży czy złamanej kości itp.) oraz postów z ustawioną datą w przeszłości. Dodatkowo generowana jest mapa ze wszystkimi odwiedzonymi przez użytkownika miejscami.
Facebook oferuje również każdemu użytkownikowi możliwość, aby adres www do jego profilu składał się z ciągu przypadkowych cyfr bądź wybranej przez siebie nazwy użytkownika.
Facebook we współpracy z Cisco oferuje również specjalne modemy dla firm oraz przedsiębiorstw, które pozwolą ich klientom na darmowy dostęp do internetu w zamian za podstawowe dane demograficzne przekazywane firmie oferującej internet.
Facebook Messenger.
13 listopada 2013 została wydana nowa wersja 3.0 aplikacji Facebook Messenger dla iOS i Androida. Nowa wersja pozwala korzystać z numeru telefonu do wysyłania wiadomości do wszystkich numerów bez konieczności bycia znajomymi na Facebooku. Podobną funkcję ma aplikacja WhatsApp, która została wykupiona za 16 mld dolarów przez Facebooka. W lipcu 2015 wprowadzono możliwość korzystania z aplikacji Facebook Messenger bez rejestracji w serwisie Facebook. Opcja założenia konta w aplikacji bez rejestracji w serwisie Facebook była dostępna do 2019 roku. Pod koniec 2019 r. Facebook zmodyfikował regulamin, zmieniając sposób korzystania z komunikatora i narzucając wymóg posiadania konta w serwisie Facebook przy zakładaniu nowego konta w komunikatorze. Zmiany wprowadzone pod koniec 2019 roku nie dotyczą jedynie tych użytkowników, którzy już posiadają swoje konta w komunikatorze.
Krytyka.
Wpływ na psychikę.
Rozwój funkcji serwisu i wzrost jego popularności spowodował, że niektórzy naukowcy zaczęli ostrzegać przed możliwością uzależnienia od Facebooka. Problem ten dotyczy przede wszystkim młodych ludzi, którzy spędzają na Facebooku kilka godzin dziennie. Według naukowców nie mogą oni poradzić sobie z rosnącym zaangażowaniem w to, co dzieje się aktualnie na Facebooku. Presja zalogowania się i sprawdzenia informacji dotyczących znajomych, obejrzenia ich najnowszych zdjęć oraz porównania wyników gier, czy testów jest tak silna, że zapominają oni o innych aspektach życia.
Serwis jest też krytykowany za przyczynianie się do gorszych wyników w nauce (w porównaniu z uczniami, którzy go nie używają) oraz za kształtowanie osobowości narcystycznej.
W 2012 Facebook organizował na próbie 700 tysięcy użytkowników eksperyment psychologiczny, mający na celu stwierdzić, czy da się manipulować uczuciami osób przez internet, zaś informacja o kontrowersyjnym eksperymencie wyszła na jaw w 2014.
W październiku 2021 r. była pracownica Facebooka Frances Haugen powołując się na wewnętrzne dokumenty firmy, zeznała przed amerykańskim senatem oraz brytyjską komisją parlamentarną, iż algorytmy Facebooka są zaprojektowane w taki sposób aby promować kontrowersyjne treści, szerzyć nienawiść oraz radykalizować użytkowników. Podsycanie powstających w ten sposób konfliktów ma być korzystne dla firmy, ponieważ angażuje to użytkowników do dłuższego spędzania czasu w serwisie.
Gromadzenie i wykorzystywanie danych użytkowników.
Pliki cookies ładowane przez serwis zapamiętują wszystkie strony, które mają powiązanie z Facebookiem. W związku z czym czasami część życia osób zarejestrowanych na Facebooku jest rejestrowana, nawet po wylogowaniu. Facebook śledzi także osoby, które nie posiadają nawet konta na portalu.
W Stanach Zjednoczonych Facebook został skazany na wypłatę 10 milionów dolarów na cele charytatywne za wykorzystywanie wizerunku użytkowników wbrew ich woli i wiedzy.
Zmieniono także interfejs centrum aplikacji, w wyniku czego trudniej jest jednoznacznie określić jakie dane przekazujemy serwisowi oraz twórcy aplikacji podczas korzystania z danego programu lub gry.
Serwis planuje także udostępnić reklamodawcom adresy e-mail oraz numery telefonów swoich użytkowników.
Kontrowersje wzbudza także ilość danych, które Facebook zbiera na temat osób z niego korzystających. Znana jest sytuacja, gdy Max Schrems – austriacki student prawa – wysłał do siedziby serwisu oficjalny list z prośbą o udostępnienie mu danych, jakie zostały zgromadzone na jego temat, w czasie gdy posiadał konto na Facebooku. Prośba została rozpatrzona po myśli Schremsa i dostał on płytę CD ze wszystkimi informacjami na temat jego aktywności (np. posty na jego profilu, korespondencja ze znajomymi czy też linki które „polubił”). Niepokój Schremsa wzbudziło to, iż dane te były przechowywane na serwerach Facebooka, mimo że nie posiadał już on w nim konta. Sprawą zainteresował się Irlandzki Komisarz Ochrony Danych Osobowych, który postanowił się przyjrzeć problemowi.
Firma jest też posądzana o szpiegowanie użytkowników i wdrażanie nowych funkcji bez jakichkolwiek ostrzeżeń (czasami zdarza się, że są jednocześnie domyślnie włączone) i monitoring w zamian za dodatkowe możliwości.
W 2019 roku Federalna Komisja Handlu nałożyła na serwis Facebook karę w wysokości 5 mld dolarów, za umożliwienie dostępu firmie Cambridge Analytica do danych 87 mln swoich użytkowników. Firma ta dla swoich klientów wykorzystywała pozyskane dane, do profilowania użytkowników względem ich preferencji politycznych i miała wpływać na ich decyzje polityczne. Afera wywołała międzynarodowy skandal, a nałożona na Facebook kara była najwyższą jaką kiedykolwiek zastosowano wobec firmy technologicznej w Stanach Zjednoczonych.
Cenzura.
Względem Facebooka pojawiają się oskarżenia o stosowanie cenzury i polityczną stronniczość. Zwrócono uwagę, iż z serwisu często usuwane są treści o charakterze prawicowym i konserwatywnym. Przedstawiciele Facebooka argumentują jednak, iż odpowiadają za to algorytmy a nie preferencje ideologiczne pracowników. Pod adresem Facebooka stosowane są również oskarżenia o tolerowanie na portalu symboliki oraz treści związanych z komunizmem, przy jednoczesnym usuwaniu symboliki i treści związanych z nacjonalizmem.
W kwietniu 2020 roku pod naciskiem rządu Wietnamu (grożącemu wyłączeniem serwerów firmy na terenie tego państwa), Facebook zgodził się cenzurować treści mające charakter antyrządowy (osoby zlokalizowane w Wietnamie mają mieć zablokowany dostęp do postów o takiej treści). W sierpniu 2020 roku rząd Tajlandii (grożąc poniesieniem konsekwencji karnych przez przedstawicieli Facebooka w tym kraju) wymógł na firmie zamknięcie grupy "Royalist Marketplace" (zrzeszającej ok 1 mln członków), na której zamieszczane były treści krytyczne wobec tajskiej rodziny królewskiej. Przedstawiciele Facebooka zapowiedzieli powzięcie kroków prawnych przeciwko rządowi Tajlandii, ze względu na łamanie w ten sposób wolności słowa.
Oskarżenia o cenzurę przybrały na sile po zablokowaniu na tym serwisie konta prezydenta Donalda Trumpa w związku z zamieszkami oraz wdarciem się jego zwolenników na kapitol 6 stycznia 2021 roku (zob. atak na Kapitol Stanów Zjednoczonych). Wg oświadczenia Marka Zuckerberga interwencja ta podyktowana była troską o deeskalację konfliktu i powstrzymanie przemocy, jednak wg wielu komentatorów działania takie są ograniczeniem wolności słowa oraz ukazują zaangażowanie serwisu w politykę.
Praktyki monopolistyczne.
Facebook oskarżany jest o praktyki monopolistyczne, a od grudnia 2020 r. w Stanach Zjednoczonych prowadzone jest przeciwko niemu postępowanie w tej sprawie, zainicjowane przez Federalną Komisję Handlu. Z kolei w lutym 2021 roku, Facebook zablokował obywatelom Australii możliwość publikowania treści informacyjnych. Była to forma protestu wobec wprowadzenia przez tamtejsze władze opłaty od korporacji pobieranej z tytułu publikacji treści informacyjnych ze źródeł spoza mediów społecznościowych.
Plagiaty.
19 lipca 2008 Facebook złożył wniosek do sądu w San José w Kalifornii o ukaranie studiVZ – niemieckojęzycznej platformy o podobnym charakterze, której zarzuca plagiat ("kradzież własności intelektualnej"). Porównywalnie w innym procesie zakończonym ich przegraną twórcy Facebooka zostali oskarżeni o to samo przez braci Camerona i Tylera Winklevossów, którym musieli wypłacić 65 mln dolarów odszkodowania.
Film o Facebooku.
W 2010 został nakręcony film obyczajowy "The Social Network" w reżyserii Davida Finchera opowiadający o powstaniu Facebooka wykonany na podstawie książki Bena Mezricha "Miliarderzy z przypadku" (ang. The Accidental Billionaires). Światowa premiera miała miejsce 24 września 2010. Film otrzymał wiele nagród, w tym trzy Oscary (za scenariusz adaptowany, montaż i muzykę) i cztery Złote Globy. Film nie przedstawia jednak prawdziwych scen z życia bohaterów ani nie ukazuje faktycznych relacji między nimi.
Facebook dla programistów.
Facebook dostarcza także API dla swojego portalu, dzięki czemu programiści mogą wykorzystywać funkcjonalności portalu w swoich aplikacjach.
Dostępne są SDK dla wielu języków i platform:
Dodatkowo istnieje SDK dla języka C#, dzięki czemu możliwe jest pisanie aplikacji w tym języku dla różnych platform, które wspiera .NET Framework:
Facebook C# SDK.
Facebook udostępnia także LikeBoxy i inne pluginy, które można dodać do treści innych stron.

</doc>
<doc id="722831" url="https://pl.wikipedia.org/wiki?curid=722831" title="Konferencja waszyngtońska">
Konferencja waszyngtońska

Konferencja waszyngtońska (ang. "Washington Naval Conference") – konferencja międzynarodowa, trwająca od 12 listopada 1921 do 6 lutego 1922, w Waszyngtonie. Zwołana w sprawie uregulowania sytuacji na Dalekim Wschodzie i Oceanie Spokojnym powstałej po zakończeniu I wojny światowej, awansu Japonii do rangi wielkiej potęgi oraz w celu ograniczenia zbrojeń morskich. W wyniku konferencji podpisano 3 główne układy międzynarodowe i kilka mniejszych porozumień. Najważniejszy z nich, znany jako traktat waszyngtoński lub „traktat pięciu”, ustalił limity tonażu i proporcje flot wojennych USA, Wielkiej Brytanii, Japonii, Francji i Włoch oraz zakaz budowy nowych pancerników.
Główną przyczyną zwołania konferencji był rosnący koszt wyścigu zbrojeń morskich dla państw wyczerpanych I wojną światową. Mimo zniszczenia podczas wojny potęg morskich Niemiec, Austro-Węgier i Rosji, zwycięskie państwa miały rozbieżne interesy i rywalizowały ze sobą. Szczególnie dotyczyło to Japonii, która prowadziła program budowy nowych 8 pancerników i 8 krążowników liniowych. Pomimo najlepszej kondycji finansowej USA wśród zwycięzców wojny, państwo to miało świadomość, że nowo budowane okręty ustępują japońskim, a przy tym Kongres również był coraz bardziej niechętny finansowaniu marynarki po zakończeniu wojny. Propozycję zwołania konferencji ograniczającej zbrojenia morskie przedstawił 10 lipca 1921 r. sekretarz stanu USA Charles Hughes. Propozycja amerykańska była w istocie na rękę państwom europejskim, nie chcącym okazać słabości. Do udziału w konferencji zaproszono 9 państw, wybranych pod kątem posiadania interesów na Dalekim Wschodzie. Ich lista pokrywała się w zasadzie z sygnatariuszami protokołu po powstaniu bokserów, co pozwoliło na pominięcie udziału państw Ameryki Łacińskiej, któremu były niechętne niektóre mocarstwa. Pominięto też przegranych z I wojny światowej oraz komunizującą Republikę Dalekiego Wschodu, istniejącą przez krótki czas na przylegających do Pacyfiku terenach Rosji. 
Uczestniczyły w niej Stany Zjednoczone, Japonia, Chiny i 6 państw europejskich: Wielka Brytania, Francja, Włochy, Belgia, Holandia oraz Portugalia. W obradach wzięło udział wielu polityków i wysokich dowódców morskich. Z ramienia gospodarzy konferencji przewodniczył Charles Hughes, a brali udział m.in. Elihu Root i Henry Cabot Lodge. Delegacji brytyjskiej przewodniczył Arthur Balfour i uczestniczył w niej m.in. Pierwszy Lord Morski adm. floty David Beatty, Pierwszy Lord Admiralicji Arthur Lee, z ramienia Kanady Robert Borden, a z ramienia Australii George Pearce. Delegacji japońskiej przewodniczył książę Iesato Tokugawa, lecz głównym negocjatorem był baron Kijūrō Shidehara, natomiast negocjatorem morskim adm. Tomosaburō Katō. We francuskiej delegacji był premier Aristide Briand. 
Pierwszym z traktatów był „traktat czterech” ("Four Power Treaty") zawarty 13 grudnia 1921 r. przez USA, Wielką Brytanię, Japonię i Francję, rozwiązujący, pod naciskiem politycznym USA, sojusz brytyjsko-japoński, którym Amerykanie czuli się zagrożeni. Pozostałe artykuły stanowiły o wzajemnym respektowaniu status quo sygnatariuszy w zakresie posiadłości wyspiarskich na Pacyfiku.
Najważniejszy z traktatów, znany jako traktat waszyngtoński lub „traktat pięciu”, ustalił limity tonażu i proporcje flot wojennych USA, Wielkiej Brytanii, Japonii, Francji i Włoch (odpowiednio: 5 : 5 : 3 : 1,75 : 1,75). Traktat zakazał także budowy nowych pancerników oraz ograniczył wyporność budowanych okrętów.
Te same państwa podpisały także Traktat regulujący użycie okrętów podwodnych i zabraniający użycia gazów trujących w działaniach wojennych.
Kolejny układ podpisany na tej konferencji 6 lutego 1922 roku, tzw. „układ dziewięciu” ("Nine Power Treaty"), podkreślał utrzymanie amerykańskiej polityki „otwartych drzwi”, tj. jednakowych praw ekspansji gospodarczej w Chinach, przy zapewnieniu suwerenności, niezawisłości i nienaruszalności ich terytorium. Pod układem tym podpisało się dziewięć państw: oprócz wymienionej wyżej piątki, także Chiny, Belgia, Holandia i Portugalia. Wykluczona została dalsza ekspansja kolonialna w Chinach, a na skutek traktatu Japonia zwróciła Chinom półwysep Szantung, okupowany od 1914 roku. Układ ten został mimo to w przyszłości złamany przez Japonię.
Inne układy dotyczyły spraw związanych z sytuacją na Oceanie Spokojnym. Mocarstwa mające tam posiadłości udzieliły sobie w tzw. „układzie czterech” dla nich wzajemnej gwarancji i przyobiecały sobie konsultacje w razie ich zagrożenia przez jakieś inne państwo (układ został podpisany przez USA, Wielką Brytanię, Japonię i Francję). Ponadto, w 19. artykule traktatu waszyngtońskiego USA, Wielka Brytania i Japonia uznały "status quo" części swoich baz na Pacyfiku i zobowiązały się nie rozbudowywać na nich fortyfikacji.

</doc>
<doc id="722835" url="https://pl.wikipedia.org/wiki?curid=722835" title="Roman Suszko">
Roman Suszko



</doc>
<doc id="722838" url="https://pl.wikipedia.org/wiki?curid=722838" title="Przystawka">
Przystawka

Przystawka – potrawa podawana przed głównymi daniami. Niekiedy nazywana z francuskiego "hors d'œuvre" (wersja spolszczona "ordewry"). Przystawki mogą być daniami zimnymi lub gorącymi.
Przystawki podawane są podczas imprez, najczęściej kulturalnych, jak wernisaże, festiwale, bankiety, szczególnie wtedy, gdy od przybycia gości do rozpoczęcia głównej części wydarzenia upływa dość dużo czasu. Przystawkom towarzyszyć mogą napoje bezalkoholowe lub alkoholowe (najczęściej wino i piwo).
Chociaż każde danie podawane w tym czasie można nazwać przystawką, technicznie słowo "hors d'oeuvre" odnosi się do pojedynczych przystawek. Nie może nią więc być zestaw wędlin czy surowych warzyw lub owoców, natomiast np. śliwka suszona zawinięta w boczek i tak zapieczona, a następnie udekorowana serkiem mascarpone, jest uważana za "hors d'oeuvre".

</doc>
<doc id="722839" url="https://pl.wikipedia.org/wiki?curid=722839" title="Pirs">
Pirs



</doc>
<doc id="722840" url="https://pl.wikipedia.org/wiki?curid=722840" title="Roman Suszko (logik)">
Roman Suszko (logik)

Roman Suszko (ur. 9 listopada 1919 w Podoborze, zm. 3 czerwca 1979 w Warszawie) – polski logik, zajmujący się między innymi teorią mnogości, semantyką i lingwistyką matematyczną. Syn chemika Jerzego Suszki. Twórca logiki niefregowskiej.
Życiorys naukowy.
Roman Suszko uczęszczał do szkół w Cieszynie, Krakowie, Lwowie i Poznaniu. Podczas okupacji pracował w Krakowie, m.in. jako dozorca nocny, portier i telefonista. W tym samym czasie studiował na tajnych kompletach UJ, które ukończył 15 maja 1945 roku (tytuł pracy magisterskiej: „Dorobek logiki polskiej”). W latach 1946–1952 pracował na Wydziale Matematyczno-Przyrodniczym Uniwersytetu Poznańskiego w Katedrze Teorii i Metodologii Nauk, kierowanej przez Kazimierza Ajdukiewicza. W 1948 roku został doktorem, a w 1951 habilitował się na podstawie rozprawy „Canonic axiomatic systems”. W 1953 roku został przeniesiony do Katedry Logiki na Wydziale Filozoficznym Uniwersytetu Warszawskiego, gdzie pracował do roku 1965. W 1965 roku przeniósł się do Instytutu Filozofii i Socjologii Polskiej Akademii Nauk, gdzie w latach 1966–1969 kierował Zakładem Logiki. W latach 1967–1969 oraz 1970–1973 przebywał w USA jako profesor wizytujący (ang. "visiting professor") w Stevens Institute of Technology w Hoboken w stanie New Jersey. Od 1974 do 1978 pracował w Wyższej Szkole Rolniczo-Pedagogicznej w Siedlcach.
Roman Suszko zagrał rolę "Profesora" w filmie „Rejs”.
Dorobek.
Autor ponad 70. publikacji naukowych. Główne dzieła:

</doc>
<doc id="722850" url="https://pl.wikipedia.org/wiki?curid=722850" title="Bucey-les-Gy">
Bucey-les-Gy



</doc>
<doc id="722852" url="https://pl.wikipedia.org/wiki?curid=722852" title="Bucey-les-Traves">
Bucey-les-Traves



</doc>
<doc id="722853" url="https://pl.wikipedia.org/wiki?curid=722853" title="Bucheres">
Bucheres



</doc>
<doc id="722857" url="https://pl.wikipedia.org/wiki?curid=722857" title="Bucy-les-Cerny">
Bucy-les-Cerny



</doc>
<doc id="722858" url="https://pl.wikipedia.org/wiki?curid=722858" title="Bucy-les-Pierrepont">
Bucy-les-Pierrepont



</doc>
<doc id="722860" url="https://pl.wikipedia.org/wiki?curid=722860" title="Buceels">
Buceels



</doc>
<doc id="722863" url="https://pl.wikipedia.org/wiki?curid=722863" title="Budeliere">
Budeliere



</doc>
<doc id="722864" url="https://pl.wikipedia.org/wiki?curid=722864" title="Buffieres">
Buffieres



</doc>
<doc id="722865" url="https://pl.wikipedia.org/wiki?curid=722865" title="Brodawki">
Brodawki



</doc>
<doc id="722867" url="https://pl.wikipedia.org/wiki?curid=722867" title="Bugnieres">
Bugnieres



</doc>
<doc id="722868" url="https://pl.wikipedia.org/wiki?curid=722868" title="Buigny-l'Abbe">
Buigny-l'Abbe



</doc>
<doc id="722869" url="https://pl.wikipedia.org/wiki?curid=722869" title="Buigny-les-Gamaches">
Buigny-les-Gamaches



</doc>
<doc id="722870" url="https://pl.wikipedia.org/wiki?curid=722870" title="Buissiere">
Buissiere



</doc>
<doc id="722872" url="https://pl.wikipedia.org/wiki?curid=722872" title="Bulgneville">
Bulgneville



</doc>
<doc id="722873" url="https://pl.wikipedia.org/wiki?curid=722873" title="Burey-la-Cote">
Burey-la-Cote



</doc>
<doc id="722874" url="https://pl.wikipedia.org/wiki?curid=722874" title="Burthecourt-aux-Chenes">
Burthecourt-aux-Chenes



</doc>
<doc id="722879" url="https://pl.wikipedia.org/wiki?curid=722879" title="Bus-Saint-Remy">
Bus-Saint-Remy



</doc>
<doc id="722880" url="https://pl.wikipedia.org/wiki?curid=722880" title="Bus-la-Mesiere">
Bus-la-Mesiere



</doc>
<doc id="722881" url="https://pl.wikipedia.org/wiki?curid=722881" title="Kurzajki">
Kurzajki



</doc>
<doc id="722882" url="https://pl.wikipedia.org/wiki?curid=722882" title="Bus-les-Artois">
Bus-les-Artois



</doc>
<doc id="722883" url="https://pl.wikipedia.org/wiki?curid=722883" title="Bussac-Foret">
Bussac-Foret



</doc>
<doc id="722884" url="https://pl.wikipedia.org/wiki?curid=722884" title="Bussiere (Loiret)">
Bussiere (Loiret)



</doc>
<doc id="722886" url="https://pl.wikipedia.org/wiki?curid=722886" title="Bussiere-Boffy">
Bussiere-Boffy



</doc>
<doc id="722887" url="https://pl.wikipedia.org/wiki?curid=722887" title="Bussiere-Dunoise">
Bussiere-Dunoise



</doc>
<doc id="722888" url="https://pl.wikipedia.org/wiki?curid=722888" title="Bussiere-Galant">
Bussiere-Galant



</doc>
<doc id="722889" url="https://pl.wikipedia.org/wiki?curid=722889" title="Bussiere-Nouvelle">
Bussiere-Nouvelle



</doc>
<doc id="722890" url="https://pl.wikipedia.org/wiki?curid=722890" title="Bussiere-Poitevine">
Bussiere-Poitevine



</doc>
<doc id="722891" url="https://pl.wikipedia.org/wiki?curid=722891" title="Bussiere-Saint-Georges">
Bussiere-Saint-Georges



</doc>
<doc id="722900" url="https://pl.wikipedia.org/wiki?curid=722900" title="Bussieres-et-Pruns">
Bussieres-et-Pruns



</doc>
<doc id="722901" url="https://pl.wikipedia.org/wiki?curid=722901" title="Bussy-Lettree">
Bussy-Lettree



</doc>
<doc id="722903" url="https://pl.wikipedia.org/wiki?curid=722903" title="John Belushi">
John Belushi

 
John Adam Belushi (ur. 24 stycznia 1949 w Chicago, zm. 5 marca 1982 w Los Angeles) – amerykański aktor komediowy pochodzenia albańskiego, zdobywca nagrody Emmy, również piosenkarz. Najbardziej znany z ról w "Saturday Night Live", "Menażerii" oraz "Blues Brothers".
Życiorys.
Belushi urodził się w USA jako syn Adama Belushiego, imigranta albańskiego pochodzącego z albańskiej wsi Qytezë, którą opuścił w wieku 15 lat, oraz Agnes. Dorastał w Wheaton w stanie Illinois, nieopodal Chicago. Występował w drużynie futbolu amerykańskiego Uniwersytetu Wisconsin-Whitewater, którego był studentem, oraz college'u DuPage. Podczas studiów poznał swą przyszłą żonę Judy, z którą pozostał do końca życia. Młodszy brat Johna, James Belushi (ur. 1954), również odnosił sukcesy jako komik i aktor. 
Pierwszym dużym osiągnięciem Belushiego były występy w grupie komediowej "The Second City" w 1971 roku. Dzięki swej kreacji, w której sparodiował piosenkarza Joe Cockera, został zauważony przez magazyn satyryczny "National Lampoon" i wystąpił w przedstawieniu "Lemmings" w roku 1972 u boku Chevy’ego Chase’a.
W latach 1973–1975 magazyn National Lampoon był producentem programu radiowego "The Radio Hour", półgodzinnego programu satyrycznego, retransmitowanego przez ok. 600 stacji radiowych w USA. Po rezygnacji dyrektora tego programu, Michaela O’Donoghue’a w 1974, Belushi przejął jego funkcję, pełniąc ją aż do zaprzestania produkcji. Innymi znanymi komikami uczestniczącymi w tym programie byli Gilda Radner, Bill Murray, Brian Doyle-Murray oraz Chevy Chase. W tym okresie Belushi poślubił Judy Jacklin.
Belushi zyskał sławę w USA pracą w programie "Saturday Night Live", do którego dołączył w 1975 roku. Pomiędzy nagraniami dla tego programu wziął udział w filmie "Menażeria" Johna Landisa. Zakończył współpracę z "Saturday Night Live" w 1979, by poświęcić się karierze filmowej. Belushi był w swej karierze producentem czterech filmów, z których trzy: "1941", "Neighbors", i najbardziej znany – "Blues Brothers" – współtworzył z kolegą ze studiów, Danem Aykroydem. 
W chwili śmierci Belushi był w trakcie tworzenia kilku projektów filmowych, w tym "Noble Rot", adaptacji scenariusza twórcy "The Mary Tyler Moore Show", scenarzysty i producenta Jaya Sandricha. Belushi pracował ze swym kolegą z zespołu "Saturday Night Live", Donem Novello, nad adaptacją scenariusza. Dodatkowo rozważał przyjęcie głównej roli w filmie "The Joy Of Sex". Projekty te zostały porzucone po śmierci Belushiego.
Postaci Dr. Petera Venkmana w "" oraz Emmetta Fitz-Hume’a w "Szpiedzy tacy jak my" były pisane z myślą właśnie o Belushim.
Śmierć.
Belushiego znaleziono martwego 5 marca 1982 w pokoju hotelowym w Chateau Marmont na Sunset Boulevard w Los Angeles. Przyczyną śmierci był tzw. speedball – mieszanka kokainy i heroiny. Skłonności Belushiego do takich substancji były znane już wcześniej. W wieczór poprzedzający jego śmierć towarzyszyli mu Robin Williams i Robert De Niro, którzy opuścili go, zostawiając w towarzystwie kilku osób, m.in. Cathy Smith. Śmierć Belushiego była przedmiotem dochodzenia z udziałem patologa dr. Michaela Badena. Oficjalnie zakwalifikowano ją jako wynik przedawkowania narkotyków. 
Śledztwo wznowiono dwa miesiące później, gdy Cathy Smith, znajoma Belushiego, wyznała w wywiadzie dla tygodnika „National Enquirer”, że to ona towarzyszyła aktorowi w wieczór jego śmierci i podała mu śmiertelną dawkę narkotyków. Została aresztowana pod zarzutem popełnienia morderstwa pierwszego stopnia, następnie zmieniono kwalifikację prawną na nieumyślne spowodowanie śmierci i skazano ją na 15 miesięcy więzienia.
Życie Belushiego opisał Bob Woodward w biografii z 1985: "Wired: The Short Life and Fast Times of John Belushi". Wielu przyjaciół i współpracowników Johna Belushiego, w tym jego żona Judy, Dan Aykroyd oraz James Belushi, zgodziło się udzielić wywiadów Woodwardowi na potrzeby tej biografii. 
John Belushi został pochowany na cmentarzu Abel's Hill Martha's Vineyard w Chilmark w stanie Massachusetts. Na nagrobku umieszczono inskrypcję: „I May Be Gone, But Rock And Roll Lives On” („Może i odszedłem, lecz rock and roll żyje nadal”).
O śmierci Belushiego traktują utwory zespołu Grateful Dead („West L.A. Fadeaway”). Lady Pank („John Belushi”), Anthrax („Efilnikufesin (N.F.L)”).
Wdowa po Johnie Belushim, Judy, wyszła ponownie za mąż i przybrała nazwisko Judy Belushi-Pisano. Jej biografia pierwszego męża stworzona we współpracy z Tannerem Colbym, "Belushi: A Biography" (2005), jest kolekcją wywiadów z Johnem oraz jego zdjęć.

</doc>
<doc id="722906" url="https://pl.wikipedia.org/wiki?curid=722906" title="Bussy-le-Chateau">
Bussy-le-Chateau



</doc>
<doc id="722907" url="https://pl.wikipedia.org/wiki?curid=722907" title="Bussy-les-Daours">
Bussy-les-Daours



</doc>
<doc id="722908" url="https://pl.wikipedia.org/wiki?curid=722908" title="Busseol">
Busseol



</doc>
<doc id="722910" url="https://pl.wikipedia.org/wiki?curid=722910" title="Butot-Venesville">
Butot-Venesville



</doc>
<doc id="722912" url="https://pl.wikipedia.org/wiki?curid=722912" title="Buxieres-d'Aillac">
Buxieres-d'Aillac



</doc>
<doc id="722914" url="https://pl.wikipedia.org/wiki?curid=722914" title="Wojciech Rogala">
Wojciech Rogala

Wojciech Rogala (ur. 5 kwietnia 1884 w Bratkowicach, zm. 4 maja 1947) – polski profesor, geolog, kierownik Zakładu geologicznego Uniwersytetu Jana Kazimierza we Lwowie.
Życiorys.
W 1902 ukończył gimnazjum w Rzeszowie. Wstąpił na Wydział Filozoficzny Uniwersytetu we Lwowie. Studiował geologię i paleontologię u profesorów Rudolfa Zubera, Józefa Siemiradzkiego i Emila Dunikowskiego. Studia ukończył w 1907 uzyskując stopień doktora filozofii.
Jako student rozpoczął pracę w Zakładzie Geologiczno-Paleontologicznym Uniwersytetu. W 1912 habilitował się w zakresie geologii i paleontologii i został powołany na stanowisko docenta.
W 1914 Zakład został podzielony na dwa instytuty uniwersyteckie. W 1920 W. Rogala został powołany na stanowisko profesora i kierownika Instytutu Geologicznego. W tym charakterze pracował do momentu masowego wypędzenia Polaków ze Lwowa, a dokładnie do grudnia 1945. W Instytucie zorganizował m.in. muzeum geologiczne z bogatymi zbiorami okazów z fliszu karpackiego i bibliotekę geologiczną, ukierunkowaną głównie na tematykę karpacką.
Badał przede wszystkim geologię Podola i Roztocza, zwłaszcza stratygrafię kredy na tym obszarze. Następnie zajął się stratygrafią fliszu karpackiego. Wiele prac poświęcił także geologii karpackich złóż ropy naftowej. Jemu zawdzięczały rozwój produkcji kopalnie Grabownica-Humniska-Stara Wieś, Potok-Męcinka-Brzezówka, Ropienka, Węglówka, Iwonicz, Krościenko, Zmiennica-Turzepole, Strzelbice, Urycz, Schodnica, Bitków i inne.
Po wyjeździe w 1945 ze Lwowa zatrzymał się w Krakowie, gdzie objął Katedrę Geologii Historycznej w Akademii Górniczej. Był prodziekanem Wydziału Geologiczno-Mierniczego AG (1946–1947).
Był członkiem czynnym Towarzystwa Naukowego we Lwowie oraz współpracownikiem Komisji fizjograficznej Polskiej Akademii Umiejętności. W 1923 współorganizował Lwowski Oddział Polskiego Towarzystwa Geologicznego i był jego przewodniczącym w latach 1927-1937. W 1947, na kilka miesięcy przed śmiercią, został przewodniczącym Zarządu Głównego PTGeol. Był również członkiem Polskiego Towarzystwa Przyrodników im. Kopernika. Od 1911 był członkiem Zarządu Głównego tego towarzystwa, a w latach 1946-1947 jego prezesem.

</doc>
<doc id="722915" url="https://pl.wikipedia.org/wiki?curid=722915" title="Buxieres-les-Mines">
Buxieres-les-Mines



</doc>
<doc id="722916" url="https://pl.wikipedia.org/wiki?curid=722916" title="Mario &amp; Luigi RPG 2">
Mario &amp; Luigi RPG 2



</doc>
<doc id="722917" url="https://pl.wikipedia.org/wiki?curid=722917" title="Buxieres-les-Clefmont">
Buxieres-les-Clefmont



</doc>
<doc id="722919" url="https://pl.wikipedia.org/wiki?curid=722919" title="Buxieres-les-Villiers">
Buxieres-les-Villiers



</doc>
<doc id="722921" url="https://pl.wikipedia.org/wiki?curid=722921" title="Buxieres-sous-Montaigut">
Buxieres-sous-Montaigut



</doc>
<doc id="722922" url="https://pl.wikipedia.org/wiki?curid=722922" title="Buxieres-sous-les-Cotes">
Buxieres-sous-les-Cotes



</doc>
<doc id="722923" url="https://pl.wikipedia.org/wiki?curid=722923" title="Alojzy Świderek">
Alojzy Świderek

Alojzy Antoni Świderek (ur. 30 maja 1952 w Łodzi) – polski siatkarz, trener siatkarski.
Grał w siatkówkę w latach 1966–1980. Występował w klubach MKS Rawa Mazowiecka, AZS Warszawa, Resovia i Legia Warszawa. Z Resovią zdobył tytuł mistrza Polski w 1975. Został uznany za najlepszego siatkarza Polski w 1981 w klasyfikacji "Przeglądu Sportowego".
W latach 1972–1975 wystąpił 34 razy w reprezentacji Polski. Uczestniczył z nią w Igrzyskach Olimpijskich w 1972 w Monachium, gdzie polscy siatkarze zajęli 9. miejsce.
Po zakończeniu kariery sportowej został trenerem. Był asystentem Andrzeja Niemczyka w kadrze kobiet, gdy ta w 2003 roku zdobyła pierwsze w historii mistrzostwo Europy w Ankarze, służył również pomocą dla Raúla Lozano, kiedy wraz z nim jako drugi trener prowadził polską kadrę narodową, która zdobyła pod ich wodzą srebro Mistrzostw Świata w 2006 r. W kraju w 2005 roku zdobył mistrzostwo Polski z Winiarami Kalisz.
6 grudnia 2006 "za wybitne zasługi dla rozwoju polskiego sportu, za osiągnięcia w pracy szkoleniowej", Prezydent RP Lech Kaczyński odznaczył go Krzyżem Kawalerskim Orderu Odrodzenia Polski.
8 lipca 2011 roku został wybrany selekcjonerem reprezentacji polskiej kobiet. 27 grudnia 2012 roku został odwołany z tej funkcji.
Obecnie jest dyrektorem Akademii Polskiej Siatkówki.

</doc>
<doc id="722924" url="https://pl.wikipedia.org/wiki?curid=722924" title="Buxieres-sur-Arce">
Buxieres-sur-Arce



</doc>
<doc id="722926" url="https://pl.wikipedia.org/wiki?curid=722926" title="Buzancais">
Buzancais



</doc>
<doc id="722927" url="https://pl.wikipedia.org/wiki?curid=722927" title="Użytki zielone">
Użytki zielone

Użytki zielone – grunty rolne zajęte pod uprawę traw (łąki i pastwiska) lub innych upraw zielnych (ziół, roślin motylkowych), zarówno naturalnych, jak i powstałych w wyniku działalności rolniczej (zasianych). Użytki zielone (pastwiska) dostarczają paszy zielonej latem, a zimą siano i kiszonkę (łąki).
Ze względu na czas trwania użytkowania wyróżnia się użytki:

</doc>
<doc id="722928" url="https://pl.wikipedia.org/wiki?curid=722928" title="Bue">
Bue



</doc>
<doc id="722929" url="https://pl.wikipedia.org/wiki?curid=722929" title="Bage-la-Ville">
Bage-la-Ville



</doc>
<doc id="722930" url="https://pl.wikipedia.org/wiki?curid=722930" title="Bage-le-Chatel">
Bage-le-Chatel



</doc>
<doc id="722931" url="https://pl.wikipedia.org/wiki?curid=722931" title="Balines">
Balines



</doc>
<doc id="722932" url="https://pl.wikipedia.org/wiki?curid=722932" title="Bathie">
Bathie



</doc>
<doc id="722933" url="https://pl.wikipedia.org/wiki?curid=722933" title="Batie-Divisin">
Batie-Divisin



</doc>
<doc id="722935" url="https://pl.wikipedia.org/wiki?curid=722935" title="Batie-Montgascon">
Batie-Montgascon



</doc>
<doc id="722937" url="https://pl.wikipedia.org/wiki?curid=722937" title="Stanisław Karpiński (ekonomista)">
Stanisław Karpiński (ekonomista)

Stanisław Karpiński h. Korab (ur. 23 października 1870 w Raduczu, zm. 24 grudnia 1943 w Warszawie) – polski bankowiec, minister skarbu, prezes Banku Polskiego.
Życiorys.
Urodził się 23 października 1870 w Raduczu, pow. warszawski, w rodzinie Feliksa Karpińskiego h. Korab (1830–1912) i Marii z Grabowskich (zm. 1873). Ukończył szkołę realną we Włocławku, Szkołę Handlową w Warszawie i studia ekonomiczne na Uniwersytecie Lipskim. Był członkiem Ligi Narodowej od 1890 roku. Od 1893 pracował w Banku Handlowym w Warszawie, po trzech latach został przeniesiony do oddziału Banku Handlowego w Petersburgu. W czasie pobytu w Rosji zaczął pisać artykuły do prasy. W 1910 wspólnie z dr. Antonim Rządem zorganizował Bank Towarzystw Spółdzielczych w Warszawie. W 1914 był członkiem i skarbnikiem Centralnego Komitetu Obywatelskiego, w latach 1916–1917 członkiem zarządu m. Warszawy, odpowiedzialnym za kwestie finansowe. Od 1918 dyrektor naczelny Polskiej Krajowej Kasy Pożyczkowej, a od 4 kwietnia 1919 do 31 lipca 1919 minister skarbu w rządzie Ignacego Jana Paderewskiego. Od 1922 do 1924 senator Związku Ludowo-Narodowego. Od 29 marca 1924 prezes Banku Polskiego S.A. Przeciwnik podporządkowania Banku obcym spółkom kapitałowym, bliski współpracownik Władysława Grabskiego. W 1925 odmówił kontynuowania interwencji giełdowej, co doprowadziło do konfliktu z Grabskim i dymisji premiera. W 1929 zakończył zarówno karierę zawodową, jak i polityczną.
Od 1899 był mężem Jadwigi Eugenii z Józefowiczów (1877–1972), z którą mieli 2 córki i 2 synów.
Zmarł w Warszawie. Pochowany na cmentarzu Powązkowskim (kwatera 284 a wprost-1-21).

</doc>
<doc id="722939" url="https://pl.wikipedia.org/wiki?curid=722939" title="Batie-Rolland">
Batie-Rolland



</doc>
<doc id="722941" url="https://pl.wikipedia.org/wiki?curid=722941" title="Batie-des-Fonds">
Batie-des-Fonds



</doc>
<doc id="722943" url="https://pl.wikipedia.org/wiki?curid=722943" title="Begues">
Begues



</doc>
<doc id="722944" url="https://pl.wikipedia.org/wiki?curid=722944" title="Beze">
Beze



</doc>
<doc id="722945" url="https://pl.wikipedia.org/wiki?curid=722945" title="Beage">
Beage



</doc>
<doc id="722946" url="https://pl.wikipedia.org/wiki?curid=722946" title="Bealcourt">
Bealcourt



</doc>
<doc id="722947" url="https://pl.wikipedia.org/wiki?curid=722947" title="Smogorzewo (powiat żniński)">
Smogorzewo (powiat żniński)

Smogorzewo – wieś w Polsce położona w województwie kujawsko-pomorskim, w powiecie żnińskim, w gminie Łabiszyn przy drodze krajowej nr 246.
W latach 1975–1998 miejscowość administracyjnie należała do województwa bydgoskiego.

</doc>
<doc id="722948" url="https://pl.wikipedia.org/wiki?curid=722948" title="Bealencourt">
Bealencourt



</doc>
<doc id="722950" url="https://pl.wikipedia.org/wiki?curid=722950" title="Beard">
Beard

Osoby o tym nazwisku:
Zobacz też:

</doc>
<doc id="722951" url="https://pl.wikipedia.org/wiki?curid=722951" title="Bebing">
Bebing



</doc>
<doc id="722952" url="https://pl.wikipedia.org/wiki?curid=722952" title="Beceleuf">
Beceleuf



</doc>
<doc id="722953" url="https://pl.wikipedia.org/wiki?curid=722953" title="Bechamps">
Bechamps



</doc>
<doc id="722954" url="https://pl.wikipedia.org/wiki?curid=722954" title="Becherel">
Becherel



</doc>
<doc id="722955" url="https://pl.wikipedia.org/wiki?curid=722955" title="Becheresse">
Becheresse



</doc>
<doc id="722957" url="https://pl.wikipedia.org/wiki?curid=722957" title="Bechy">
Bechy



</doc>
<doc id="722958" url="https://pl.wikipedia.org/wiki?curid=722958" title="Filozofia procesu">
Filozofia procesu

Filozofia procesu – jest to złożony nurt filozoficzny. Należy odróżnić współczesną filozofię procesu od jej historycznego ujęcia. Za jednego z pierwszych filozofów procesu uznaje się często Heraklita z Efezu. Prowadzone są także porównania współczesnej filozofii procesu z myślą starożytnych Indii i Chin – hinduizm, buddyzm.
We współczesnej szeroko rozumianej filozofii procesu wyróżnić można dwie tradycje:
Cechą charakterystyczną szeroko rozumianej filozofii procesu jest zwrócenie większej uwagi na dynamicznie rozumiane elementy rzeczywistości (metafizyka), których rola była w tradycyjnej filozofii pomniejszana lub pomijana.

</doc>
<doc id="722959" url="https://pl.wikipedia.org/wiki?curid=722959" title="Becon-les-Granits">
Becon-les-Granits



</doc>
<doc id="722960" url="https://pl.wikipedia.org/wiki?curid=722960" title="Becordel-Becourt">
Becordel-Becourt



</doc>
<doc id="722961" url="https://pl.wikipedia.org/wiki?curid=722961" title="Becourt">
Becourt



</doc>
<doc id="722963" url="https://pl.wikipedia.org/wiki?curid=722963" title="Bedarieux">
Bedarieux



</doc>
<doc id="722964" url="https://pl.wikipedia.org/wiki?curid=722964" title="Bedarrides">
Bedarrides



</doc>
<doc id="722965" url="https://pl.wikipedia.org/wiki?curid=722965" title="Bedeilhac-et-Aynat">
Bedeilhac-et-Aynat



</doc>
<doc id="722967" url="https://pl.wikipedia.org/wiki?curid=722967" title="Bedoin">
Bedoin



</doc>
<doc id="722968" url="https://pl.wikipedia.org/wiki?curid=722968" title="Bedoues">
Bedoues



</doc>
<doc id="722969" url="https://pl.wikipedia.org/wiki?curid=722969" title="Beduer">
Beduer



</doc>
<doc id="722970" url="https://pl.wikipedia.org/wiki?curid=722970" title="Bedechan">
Bedechan



</doc>
<doc id="722972" url="https://pl.wikipedia.org/wiki?curid=722972" title="Bedee">
Bedee



</doc>
<doc id="722974" url="https://pl.wikipedia.org/wiki?curid=722974" title="Beganne">
Beganne



</doc>
<doc id="722975" url="https://pl.wikipedia.org/wiki?curid=722975" title="Begard">
Begard



</doc>
<doc id="722976" url="https://pl.wikipedia.org/wiki?curid=722976" title="Begole">
Begole



</doc>
<doc id="722977" url="https://pl.wikipedia.org/wiki?curid=722977" title="Begrolles-en-Mauges">
Begrolles-en-Mauges



</doc>
<doc id="722978" url="https://pl.wikipedia.org/wiki?curid=722978" title="Begude-de-Mazenc">
Begude-de-Mazenc



</doc>
<doc id="722979" url="https://pl.wikipedia.org/wiki?curid=722979" title="Włoska robota (film 1969)">
Włoska robota (film 1969)

Włoska robota (ang. "The Italian Job") – brytyjska komedia sensacyjna z 1969 roku w reżyserii Petera Collinsona.

</doc>
<doc id="722980" url="https://pl.wikipedia.org/wiki?curid=722980" title="Behagnies">
Behagnies



</doc>
<doc id="722981" url="https://pl.wikipedia.org/wiki?curid=722981" title="Behen">
Behen



</doc>
<doc id="722982" url="https://pl.wikipedia.org/wiki?curid=722982" title="Behoust">
Behoust



</doc>
<doc id="722983" url="https://pl.wikipedia.org/wiki?curid=722983" title="Behuard">
Behuard



</doc>
<doc id="722984" url="https://pl.wikipedia.org/wiki?curid=722984" title="Przełęcz Ostra">
Przełęcz Ostra



</doc>
<doc id="722985" url="https://pl.wikipedia.org/wiki?curid=722985" title="Behericourt">
Behericourt



</doc>
<doc id="722986" url="https://pl.wikipedia.org/wiki?curid=722986" title="Belarga">
Belarga



</doc>
<doc id="722987" url="https://pl.wikipedia.org/wiki?curid=722987" title="Belaye">
Belaye



</doc>
<doc id="722990" url="https://pl.wikipedia.org/wiki?curid=722990" title="Belesta-en-Lauragais">
Belesta-en-Lauragais



</doc>
<doc id="722991" url="https://pl.wikipedia.org/wiki?curid=722991" title="Belieu">
Belieu



</doc>
<doc id="722992" url="https://pl.wikipedia.org/wiki?curid=722992" title="Beligneux">
Beligneux



</doc>
<doc id="722993" url="https://pl.wikipedia.org/wiki?curid=722993" title="Belabre">
Belabre



</doc>
<doc id="722994" url="https://pl.wikipedia.org/wiki?curid=722994" title="Bemecourt">
Bemecourt



</doc>
<doc id="722998" url="https://pl.wikipedia.org/wiki?curid=722998" title="Benaix">
Benaix



</doc>
<doc id="722999" url="https://pl.wikipedia.org/wiki?curid=722999" title="Benamenil">
Benamenil



</doc>
<doc id="723000" url="https://pl.wikipedia.org/wiki?curid=723000" title="Benarville">
Benarville



</doc>
<doc id="723001" url="https://pl.wikipedia.org/wiki?curid=723001" title="Benestroff">
Benestroff



</doc>
<doc id="723002" url="https://pl.wikipedia.org/wiki?curid=723002" title="Benesville">
Benesville



</doc>
<doc id="723003" url="https://pl.wikipedia.org/wiki?curid=723003" title="Benifontaine">
Benifontaine



</doc>
<doc id="723004" url="https://pl.wikipedia.org/wiki?curid=723004" title="Bening-les-Saint-Avold">
Bening-les-Saint-Avold



</doc>
<doc id="723005" url="https://pl.wikipedia.org/wiki?curid=723005" title="Benisson-Dieu">
Benisson-Dieu



</doc>
<doc id="723006" url="https://pl.wikipedia.org/wiki?curid=723006" title="Benivay-Ollon">
Benivay-Ollon



</doc>
<doc id="723007" url="https://pl.wikipedia.org/wiki?curid=723007" title="Benodet">
Benodet



</doc>
<doc id="723008" url="https://pl.wikipedia.org/wiki?curid=723008" title="Benonces">
Benonces



</doc>
<doc id="723012" url="https://pl.wikipedia.org/wiki?curid=723012" title="Beny-sur-Mer">
Beny-sur-Mer



</doc>
<doc id="723013" url="https://pl.wikipedia.org/wiki?curid=723013" title="Benevent-et-Charbillac">
Benevent-et-Charbillac



</doc>
<doc id="723014" url="https://pl.wikipedia.org/wiki?curid=723014" title="Benevent-l'Abbaye">
Benevent-l'Abbaye



</doc>
<doc id="723017" url="https://pl.wikipedia.org/wiki?curid=723017" title="Marko Belinić">
Marko Belinić

Marko Belinić (ur. 13 sierpnia 1911 w Jakovljach, zm. 19 grudnia 2004 w Zagrzebiu) – chorwacki polityk, komunista, partyzant, generał i bohater narodowy. Od 5 grudnia 1934 członek Komunistycznej Partii Jugosławii. Wielokrotnie aresztowany w związku z prowadzoną działalnością polityczną. Po wyzwoleniu Jugosławii Belinić powrócił do działalności związkowej, jako przewodniczący Rady Narodowej Chorwackiego Związku Robotników. Od 1945 do 1969 roku deputowany do parlamentu chorwackiego (Saboru) i Federalnego Zgromadzenia Narodowego Jugosławii. W tym samym czasie był również członkiem biura politycznego i Komitetu Centralnego KP Jugosławii. Pełnił funkcje ministra zdrowia w rządzie republiki chorwackiej.

</doc>
<doc id="723018" url="https://pl.wikipedia.org/wiki?curid=723018" title="Beraut">
Beraut



</doc>
<doc id="723019" url="https://pl.wikipedia.org/wiki?curid=723019" title="Berelles">
Berelles



</doc>
<doc id="723020" url="https://pl.wikipedia.org/wiki?curid=723020" title="Berengeville-la-Campagne">
Berengeville-la-Campagne



</doc>
<doc id="723021" url="https://pl.wikipedia.org/wiki?curid=723021" title="Berig-Vintrange">
Berig-Vintrange



</doc>
<doc id="723022" url="https://pl.wikipedia.org/wiki?curid=723022" title="Berigny">
Berigny



</doc>
<doc id="723023" url="https://pl.wikipedia.org/wiki?curid=723023" title="Berou-la-Mulotiere">
Berou-la-Mulotiere



</doc>
<doc id="723024" url="https://pl.wikipedia.org/wiki?curid=723024" title="Beru">
Beru



</doc>
<doc id="723025" url="https://pl.wikipedia.org/wiki?curid=723025" title="Beruges">
Beruges



</doc>
<doc id="723026" url="https://pl.wikipedia.org/wiki?curid=723026" title="Berulle">
Berulle



</doc>
<doc id="723027" url="https://pl.wikipedia.org/wiki?curid=723027" title="Berus">
Berus



</doc>
<doc id="723028" url="https://pl.wikipedia.org/wiki?curid=723028" title="Bereziat">
Bereziat



</doc>
<doc id="723029" url="https://pl.wikipedia.org/wiki?curid=723029" title="Besayes">
Besayes



</doc>
<doc id="723030" url="https://pl.wikipedia.org/wiki?curid=723030" title="Besignan">
Besignan



</doc>
<doc id="723032" url="https://pl.wikipedia.org/wiki?curid=723032" title="Betaille">
Betaille



</doc>
<doc id="723033" url="https://pl.wikipedia.org/wiki?curid=723033" title="Bethancourt-en-Valois">
Bethancourt-en-Valois



</doc>
<doc id="723034" url="https://pl.wikipedia.org/wiki?curid=723034" title="Prewencja ogólna">
Prewencja ogólna

Prewencja ogólna (zw. też „prewencją generalną”) – jedna z dyrektyw wymiaru kary. Jej celem jest oddziaływanie na społeczeństwo przez wymierzanie sprawiedliwości w sprawach karnych.
Wyróżniamy:
Polski Kodeks karny z 1997 r. nie zawiera dyrektywy prewencji ogólnej negatywnej. Zawiera natomiast dyrektywę prewencji ogólnej pozytywnej (w art. 53 § 1).

</doc>
<doc id="723035" url="https://pl.wikipedia.org/wiki?curid=723035" title="Bethancourt-en-Vaux">
Bethancourt-en-Vaux



</doc>
<doc id="723036" url="https://pl.wikipedia.org/wiki?curid=723036" title="Bethelainville">
Bethelainville



</doc>
<doc id="723037" url="https://pl.wikipedia.org/wiki?curid=723037" title="Bethemont-la-Foret">
Bethemont-la-Foret



</doc>
<doc id="723039" url="https://pl.wikipedia.org/wiki?curid=723039" title="Bethencourt">
Bethencourt



</doc>
<doc id="723040" url="https://pl.wikipedia.org/wiki?curid=723040" title="Bethencourt-sur-Mer">
Bethencourt-sur-Mer



</doc>
<doc id="723041" url="https://pl.wikipedia.org/wiki?curid=723041" title="Bethencourt-sur-Somme">
Bethencourt-sur-Somme



</doc>
<doc id="723042" url="https://pl.wikipedia.org/wiki?curid=723042" title="Betheniville">
Betheniville



</doc>
<doc id="723043" url="https://pl.wikipedia.org/wiki?curid=723043" title="Betheny">
Betheny



</doc>
<doc id="723044" url="https://pl.wikipedia.org/wiki?curid=723044" title="Bethincourt">
Bethincourt



</doc>
<doc id="723045" url="https://pl.wikipedia.org/wiki?curid=723045" title="Bethines">
Bethines



</doc>
<doc id="723046" url="https://pl.wikipedia.org/wiki?curid=723046" title="Bethisy-Saint-Martin">
Bethisy-Saint-Martin



</doc>
<doc id="723047" url="https://pl.wikipedia.org/wiki?curid=723047" title="Bethisy-Saint-Pierre">
Bethisy-Saint-Pierre



</doc>
<doc id="723048" url="https://pl.wikipedia.org/wiki?curid=723048" title="Bethonsart">
Bethonsart



</doc>
<doc id="723049" url="https://pl.wikipedia.org/wiki?curid=723049" title="Karol Koranyi">
Karol Koranyi

Karol Wilhelm Koranyi (ur. 18 lutego 1897 we Lwowie, zm. 23 września 1964 w Warszawie) – polski prawnik, historyk prawa karnego.
Życiorys.
W 1915 roku ukończył VII Gimnazjum we Lwowie, po czym podjął studia prawnicze w Wiedniu. W latach 1916–1918, podczas I wojny światowej, służył w wojsku austriackim, brał udział m.in. w walkach na froncie włoskim oraz w bitwie pod Verdun. Po wojnie kontynuował studia prawnicze na Uniwersytecie Jana Kazimierza we Lwowie. Wśród jego wykładowców byli Władysław Abraham, Przemysław Dąbkowski i Alfred Halban. Studiował też historię i etnografię (u Adama Szelągowskiego i Adama Fischera). W latach 1920–1921 służył w Wojsku Polskim w stopniu podporucznika, początkowo w 40 Pułku Piechoty we Lwowie, a następnie w 48 Pułku Piechoty, stacjonującym w Stanisławowie.
Studia ukończył w 1922 roku, uzyskując stopień doktora pod kierunkiem Kamila Stefko. Rozpoczął aplikację adwokacką, której nie ukończył. Od 1923 roku pracował na UJK: najpierw jako asystent prof. Przemysława Dąbkowskiego w Katedrze Historii Prawa Polskiego, następnie jako docent. W 1931 uzyskał habilitację na podstawie rozprawy "Podstawy średniowiecznego prawa spadkowego". Wybuch II wojny światowej nie pozwolił na rozpatrzenie wniosku o tytuł profesora złożonego w 1939 roku. Na Uniwersytecie Iwana Franki pracował w latach 1939–1941 oraz 1944–1945.
Po wojnie został powołany na stanowisko profesora organizowanego Uniwersytetu Mikołaja Kopernika w Toruniu. Współtworzył Wydział Praw tej uczelni, kierował Katedrą Historii Prawa na Zachodzie Europy (1945–1951) oraz Katedrą Prawa Państwowego (1947–1949). W latach 1947–1948 pełnił funkcję prorektora, a następnie rektora UMK (1948–1951). Pracował również na Uniwersytecie Jagiellońskim i Warszawskim.
Zmarł w Warszawie, został pochowany na cmentarzu Powązkowskim (kwatera 177-2-13/14). Odznaczony m.in. Orderem Sztandaru Pracy II klasy oraz Krzyżem Komandorskim Orderu Odrodzenia Polski (1948). W 1955 otrzymał Medal 10-lecia Polski Ludowej.

</doc>
<doc id="723050" url="https://pl.wikipedia.org/wiki?curid=723050" title="Betignicourt">
Betignicourt



</doc>
<doc id="723051" url="https://pl.wikipedia.org/wiki?curid=723051" title="Betous">
Betous



</doc>
<doc id="723052" url="https://pl.wikipedia.org/wiki?curid=723052" title="Betete">
Betete



</doc>
<doc id="723053" url="https://pl.wikipedia.org/wiki?curid=723053" title="Bevenais">
Bevenais



</doc>
<doc id="723054" url="https://pl.wikipedia.org/wiki?curid=723054" title="Beville-le-Comte">
Beville-le-Comte



</doc>
<doc id="723055" url="https://pl.wikipedia.org/wiki?curid=723055" title="Bevillers">
Bevillers



</doc>
<doc id="723056" url="https://pl.wikipedia.org/wiki?curid=723056" title="Bevy">
Bevy



</doc>
<doc id="723057" url="https://pl.wikipedia.org/wiki?curid=723057" title="Bezac">
Bezac



</doc>
<doc id="723058" url="https://pl.wikipedia.org/wiki?curid=723058" title="Bezancourt">
Bezancourt



</doc>
<doc id="723059" url="https://pl.wikipedia.org/wiki?curid=723059" title="Bezaudun-les-Alpes">
Bezaudun-les-Alpes



</doc>
<doc id="723060" url="https://pl.wikipedia.org/wiki?curid=723060" title="Bezaudun-sur-Bine">
Bezaudun-sur-Bine



</doc>
<doc id="723061" url="https://pl.wikipedia.org/wiki?curid=723061" title="Bezenet">
Bezenet



</doc>
<doc id="723062" url="https://pl.wikipedia.org/wiki?curid=723062" title="Bezouotte">
Bezouotte



</doc>
<doc id="723063" url="https://pl.wikipedia.org/wiki?curid=723063" title="Bezu-Saint-Eloi">
Bezu-Saint-Eloi



</doc>
<doc id="723064" url="https://pl.wikipedia.org/wiki?curid=723064" title="Bezu-Saint-Germain">
Bezu-Saint-Germain



</doc>
<doc id="723065" url="https://pl.wikipedia.org/wiki?curid=723065" title="Bezu-la-Foret">
Bezu-la-Foret



</doc>
<doc id="723066" url="https://pl.wikipedia.org/wiki?curid=723066" title="Bezu-le-Guery">
Bezu-le-Guery



</doc>
<doc id="723067" url="https://pl.wikipedia.org/wiki?curid=723067" title="Bezues-Bajon">
Bezues-Bajon



</doc>
<doc id="723068" url="https://pl.wikipedia.org/wiki?curid=723068" title="Bezeril">
Bezeril



</doc>
<doc id="723071" url="https://pl.wikipedia.org/wiki?curid=723071" title="Cabanac-Seguenville">
Cabanac-Seguenville



</doc>
<doc id="723074" url="https://pl.wikipedia.org/wiki?curid=723074" title="Cabanes (Aveyron)">
Cabanes (Aveyron)



</doc>
<doc id="723076" url="https://pl.wikipedia.org/wiki?curid=723076" title="Michael Ritchie">
Michael Ritchie

Michael Ritchie (ur. 28 listopada 1938 w Waukesha, zm. 16 kwietnia 2001 w Nowym Jorku) – amerykański reżyser, scenarzysta i producent filmowy.
Życiorys.
Absolwent Uniwersytetu Harvarda. Stał się znany dzięki filmowi "Szaleńczy zjazd" (1969), w którym główną rolę zagrał młody Robert Redford. Za film "Wyspa" (1980) otrzymał nominację do Złotej Maliny w kategorii "najgorszy reżyser".
Członek jury konkursu głównego na 49. MFF w Wenecji (1992).

</doc>
<doc id="723077" url="https://pl.wikipedia.org/wiki?curid=723077" title="Cabas-Loumasses">
Cabas-Loumasses



</doc>
<doc id="723078" url="https://pl.wikipedia.org/wiki?curid=723078" title="Swatantrika">
Swatantrika

Swatantrika – jedna ze szkół madhjamaki, czyli tzw. „Środkowej Drogi” opisującej naturę rzeczywistość, tj. siunjatę za pomocą dowodzeń. Swatantrika stosuje system dowodzeń zwanych „svatantra” w celu zrealizowania ostatecznego wglądu poza wszelkimi „skrajnościami” popadnięcia w omylnie rozumiany stan „pustości” jako nicości (np. nihilizm) oraz wszelkimi błędami eternalizmu (np. w których wykazuje się inherentne, wrodzone samo z siebie i niezależne istnienie zjawisk).
Pochodzenie.
W Indiach rozwinęły się różnorodne poglądy madhjamaki, dzieląc ją m.in. na prasangikę i swatantrikę według podziału obecnie podkreślanego w buddyzmie tybetańskim.
Jednak nie jest jednoznaczne czy Buddhapalita (400-450 r n.e) ustanowił (jako pierwszy) ten podział pomiędzy prasangikę a swatantrikę i czy podział ten w Indiach stosowany był w celu wysunięcia danego systemu jako jedynej najbardziej precyzyjnej doktryny. Najstarsze obecnie zapiski historyczne o tym, jak mógł wyglądać najwcześniejszy buddyzm, pochodzą, co ciekawe, od Pyrrona z Elidy (ur. ok. 360 p.n.e., zm. ok. 286 p.n.e.). Ich rekonstrukcja dowodzi istnienia już wtedy metod, których dopatruje się dopiero w madhjamace. Metody te, takie jak reductio ad absurdum, tetralemma, soteriologiczna wolność od skrajności (poglądów) tzw. ataraksja, były już obecne u Pyrrona, i nie jest pewne, czy pochodziły więc tylko od Azjatów. Sama postać Czandrakirtiego, określanego współcześnie jako twórcę prasangiki, nie była tam wcale kluczową postacią. Tybetańczycy widzą początki tego podziału, kiedy Buddhapalita we wstępie swego dzieła do „Mula-madhyamaka-karika” zanegował wszystkie cztery rodzaje inherentnego powstawania (powstawania z siebie, z czegoś innego, z tych obu, z żadnych z nich, opisanych w dowodzeniu „Wadżra-iskier” Nagardżuny ok. 150-250 r. n.e.), które jak twierdził przyjmowały błędnie inne systemy buddyjskie bądź nie-buddyjskie. Bhavaviveka (500-578 r. n.e.) odparł to twierdząc, że nie można tego jednak wykazać autonomicznie (w ramach uprawomocnienia własnego unikalnego stanowiska zwanego "svatantra" aby wyróżnić się na tle innych systemów). Czandrakirti (600–650 r. n.e.) wykazał popierając Bhavavivekę, że w ten sposób system Buddhapality nie podlega „skrajnościom” innych systemów, gdyż nie wykazuje swojego autonomicznego stanowiska ("svatantra") na temat siunjaty, ale w zamian tego wyłącznie neguje inne systemy doprowadzając do absurdu ich autonomiczne stanowiska ("reductio ad absurdum" inaczej "prasanga").
Znaczenie.
W madhjamace, „Środkowej Ścieżce”, istnieje wiele dowodzeń, które umożliwiają obalanie wszelkich „skrajności” innych systemów buddyjskich bądź nie-buddyjskich (np. przyjmujących błędy czterech rodzajów (inherentnie wrodzonego) powstawania – powstawania z siebie, z czegoś innego, z tych obu, z żadnych z nich) opisanych w dowodzeniu „Wadżra-iskier” Nagardżuny. Zebrane są one np. w dziele Nagardżuny „Mula-madhyamaka-karika”. Swatantrika i prasangika są systemami madhjamaki wybiegającymi poza „skrajności” używając innych technik analiz, które dobiera się w zależności od potrzeb. Różnica leży tylko w sposobie wskazywania (poprzez twierdzenia „svatantra” lub negowanie „reductio”, więcej czytaj w artykule madhjamaka) na ostateczną rzeczywistość. Obydwa systemy przekraczają „skrajności”, aż do stanu zrealizowania poza wszelkimi odniesieniami tj. siunjaty”. Ostatecznym celem madhjamiki w ujęciu swatantriki jest również poza-konceptualna mądrość, która wywodzi się z pewności wynikłej z doskonałej jedności śamathy i vipassany, więcej o tym czytaj w artykule siunjata.
Tym niemniej we współczesnej tradycji gelug buddyzmu tybetańskiego szczególną uwagę przykłada się do poglądu prasangiki, jako jedynego najbardziej precyzyjnego systemu dowodzeń. Twórca tego rodzaju prasangiki Tsongkhapa (1357–1419 r n.e.) odrzucał (stosując negowanie do absurdu "reductio") wszelkie autonomiczne stanowiska (czym powinna być ostateczna rzeczywistość), włączając całą swatantrikę, a to co utrzymywał jego zdaniem odnosiło się tylko współzależnie w stosunku do tych obalanych „skrajnych” stanowisk, tak, że nie popadał również w jakiekolwiek „skrajne” stanowisko. Jednocześnie podkreślał potrzebę wnikliwej wiedzy buddyjskiej, czego przykładem były jego dzieła na tema nauk lamrim. W swym głównym dziele „Lamrim czenmo” napisał:
Stosowanie twierdzeń swatantriki, zwanych svatantra, można rozpatrzyć na przykładzie interpretacji jednego z dowodzeń Nagardżuny zwanego „Dowodzeniem uwalniającym z wielości i jedności”:
Opierając się na tym (autonomicznym) dowodzeniu, zwolennik prasangiki może się upierać, że tak wykazany brak esencjonalności zjawisk jest jednak niczym nicość, jakby pustą przestrzenią, gdzie nie ma ani atomów, ani czasu („skrajność” nihilizmu) i że po takiej analizie poziomu konwencjonalnego swatantriki odnalazł to twierdzenie (autonomiczne) i łatwo wykazać, że jest ono błędne i nie doprowadzi wcale do zrealizowania siunjaty na temat zjawisk.
Zwolennik swatantriki może odeprzeć owe zarzuty, ustanawiając jedynie pustość w braku esencji zjawisk, a nie totalną nicość i że właśnie taką pustość przekraczającą nihilizm należy realizować dopiero poprzez praktykę.
Zwolennik prasangiki tym razem może udowadniać, że owe ustanowienie pustości zjawisk byłoby wtedy niczym prawdziwie istniejące samo z siebie, gdyż znowu po takiej analizie swatantriki jest kolejne twierdzenie (autonomiczne) i łatwo wykazać, że jest ono błędne, gdyż odpowiada „skrajności” eternalizmu, istnienia pustości jako właściwej esencji zjawisk.
W odpowiedzi zwolennik swatantriki jednak może zapewnić, że jeśli właściwie będzie się kontynuować praktykę, porzuci się nie tylko owe „skrajności” nihilizmu i eternalizmu, ale i również wszelkie inne „skrajności” ze stanu „Środkowej Ścieżki” mądrości madhjamaki. Jego stanowiska są użyteczne, gdyż doprowadziły przecież do owych coraz bardziej subtelnych analiz. Jeżeli będzie się kontynuować praktykę bazując na tych oraz innych analizach na temat tym razem konkretnych obiektów, można będzie uzyskać „pewność” co do tych obiektów, aż do stanu mądrości poza wszelkimi odniesieniami, nie dając żadnej podstawy by potrzebne było kontynuować, tzn. do stanu pełnego zrealizowania siunjata.
Mahasiddha Śantidewa (z Instytutu Nalanda, VIII w. n.e) w swoim dziele Bodhicarya-avatara (tłum. „Przewodnik po Ścieżce Bodhisattwy”) pisze:
W swatantrice rozpatruje się kwestie użyteczności iluzji (sansary), tj. prawdy konwencjonalnej. Użyteczności jednak jedynie do czasu, aż zostanie wszelka iluzja (niewiedza) przekroczona, niczym lek „placebo”. Przykładem tego są wyjaśnienia nawet na temat trzech ciał Buddy. Siunjata w swatantrice definiowana jest tak jako „nieograniczona przestrzeń” dla rozwoju wszystkich doskonałych cech, aby rozwijać zdolność pomocy sobie i innym (sanskryt. bodhiczitta) oraz dla usunięcia wszystkich błędów, np. zaciemnień od niewiedzy. Ilość takiego „placebo” zależy jedynie od możliwości, czyli subiektywnej percepcji (dualizmu „postrzegającego i postrzeganego”) danej „czującej istoty”, oraz duchowych aspiracji danej „czującej istoty” (stanów konceptualnych):
Znaczenie soteriologiczne prawdy konwencjonalnej jest więc niezaprzeczalne. Można wyrazić to uproszczeniem: „wydające się” wydaje się coraz mniej, prowadząc jednak we właściwym kierunku, aż do stanu buddy. Czandrakirti w „Wykładni Środkowej Drogi” (sanskryt: Madhyamakavatara) oznajmia:

</doc>
<doc id="723080" url="https://pl.wikipedia.org/wiki?curid=723080" title="Antoniew (powiat pabianicki)">
Antoniew (powiat pabianicki)

Antoniew – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
Przez ponad 20 lat wsią zarządza Zenon Gara.
W latach 1975–1998 miejscowość administracyjnie należała do województwa sieradzkiego.
Inne miejscowości o nazwie Antoniew: Antoniew

</doc>
<doc id="723081" url="https://pl.wikipedia.org/wiki?curid=723081" title="Legendzin">
Legendzin

Legendzin – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="723090" url="https://pl.wikipedia.org/wiki?curid=723090" title="Klinika prawa">
Klinika prawa



</doc>
<doc id="723091" url="https://pl.wikipedia.org/wiki?curid=723091" title="Sałasz Wschodni">
Sałasz Wschodni

Sałasz Wschodni albo po prostu Sałasz (909 m n.p.m.) – szczyt w Paśmie Łososińskim w Beskidzie Wyspowym Nieco niższy od Jaworza, lecz równie wspaniały szczyt całego pasma, położony pomiędzy Jaworzem (921 m) a Sałaszem Zachodnim (868,5 m). Wznosi się nad wsiami Żmiąca, Jaworzna, Pisarzowa i Mordarka. Nazwa Sałasz jest związana z gospodarką pasterską. W literaturze turystycznej (starsze roczniki „Wierchów”) spotykamy także nazwę Sałacz. W północną stronę od Sałasza Wschodniego poprzez przełęcz Oślak odbiega boczny i niższy grzbiet Cuprówki oddzielający miejscowości Żmiąca i Jaworzna.
Tuż poniżej szczytu Sałasza Wschodniego, na jego grzbiecie i obydwu stokach, znajduje się rozległa (dawniej) polana, która niegdyś słynęła z widoków, zarówno na południową, jak i północną stronę. Na polanie tej były dawniej domy. Pozostały po nich tylko zdziczałe drzewa owocowe. Opuszczona i nieużytkowana polana zarasta lasem i widoków już z niej praktycznie nie ma. Przy szlaku turystycznym dobrze jeszcze widoczne są duże kupy kamieni. Świadczą one o tym, że niegdyś były tutaj pola orne. Aby móc uprawiać kamienistą ziemię, trzeba było je stale zbierać, po każdej bowiem ulewie spływająca woda wypłukiwała glebę pozostawiając kamienie. Wyrzucano je na kopce w upatrzonych miejscach.
Szlaki turystyczne.
Możliwość dotarcia pieszym szlakiem turystycznym:

</doc>
<doc id="723092" url="https://pl.wikipedia.org/wiki?curid=723092" title="Nitroalkeny">
Nitroalkeny

Nitroalkeny – grupa organicznych związków chemicznych; pochodne alkenów zawierające jedną lub więcej grup nitrowych.
Podział.
Pierwszą grupę nitroalkenów stanowią układy izolowane (a), w których grupa nitrowa oddzielona jest od podwójnego wiązania minimum dwoma atomami węgla. Druga grupa to pochodne allilowe (b) czyli związki, w których grupa nitrowa oddzielone jest od podwójnego wiązania jednym atomem węgla. Trzecia grupa to nitroalkeny sprzężone (c), czyli takie, w których grupa nitrowa powiązana jest z atomem węgla uczestniczącym w tworzeniu podwójnego wiązania.
Metody syntezy.
Istnieją dwie grupy metod syntezy nitroalkenów. Pierwsza grupa polega na wprowadzaniu grupy nitrowej do układu zawierającego już wiązanie podwójne. Druga, popularniejsza grupa metod opiera się na tworzeniu wiązań podwójnych w układach zawierających już grupę nitrową.
Pierwszą metodą otrzymuje się zazwyczaj nitroalkeny izolowane oraz pochodne allilowe. W roli czynnika nitrującego można stosować tlenki azotu. Jednak bardziej wydajna i bardziej selektywna metoda polega na wymianie atomu bromu lub jodu na grupę nitrową według mechanizmu substytucji nukleofilowej (metody Meyera i Cornbluma). Z uwagi na ambidentny charakter anionu azotynowego (jon ten posiada dwa centra nukleofilowe na atomach tlenu i azotu) w reakcji tej powstają dwa produkty – nitrozwiązek oraz ester kwasu azotawego:
Stosunek produktów zależny jest od temperatury reakcji – w niższej temperaturze reaktywniejsze jest centrum nukleofilowego na atomie azotu, co sprzyja powstawaniu związku nitro.
Do syntezy sprzężonych nitroalkenów zwykle stosuje się metody oparte na tworzeniu podwójnego wiązania między atomami węgla. Procesy takie realizuje się na drodze
Zastosowania.
Znaczną ilość nitroalkenów zsyntezowano w I połowie XX w. Zainteresowanie chemików organików tą grupa związków miało swoje źródło w poszukiwaniach surowców do produkcji materiałów wybuchowych i paliw rakietowych. W ostatnim czasie nitroalkeny przeżywają swój renesans. Spektrum ich współczesnych zastosowań związane jest z wysoką reaktywnością względem dienów i 1,3-dipoli. Ze związkami tymi nitroalkeny tworzą na drodze cykloaddycji cenne z preparatywnego punktu widzenia połączenia karbo- i heterocykliczne.

</doc>
<doc id="723094" url="https://pl.wikipedia.org/wiki?curid=723094" title="Zdziechów Nowy">
Zdziechów Nowy

Zdziechów Nowy – wieś w Polsce położona w województwie łódzkim, w powiecie pabianickim, w gminie Lutomiersk.
W latach 1975–1998 miejscowość należała administracyjnie do województwa sieradzkiego.
Inne miejscowości o nazwie Zdziechów: Zdziechów

</doc>
<doc id="723096" url="https://pl.wikipedia.org/wiki?curid=723096" title="Prusinowiczki">
Prusinowiczki

Prusinowiczki – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.
W 1943 Niemcy wprowadzili nazwę okupacyjną "Prußinowitschki".
Inne miejscowości o nazwie Prusinowiczki: Prusinowice, Prusice

</doc>
<doc id="723099" url="https://pl.wikipedia.org/wiki?curid=723099" title="Puczniew-Leonów">
Puczniew-Leonów

Puczniew-Leonów – część wsi Puczniew w Polsce, położona w województwie łódzkim, w powiecie pabianickim, w gminie Lutomiersk.
W latach 1975–1998 Puczniew-Leonów administracyjnie należał do województwa sieradzkiego.

</doc>
<doc id="723101" url="https://pl.wikipedia.org/wiki?curid=723101" title="Walerian Tumanowicz">
Walerian Tumanowicz

Walerian Józef Tumanowicz, ps. „Jagodziński” (ur. 1 marca 1894 w Banilli Ruskiej, zm. 13 listopada 1947 w Krakowie) – Ormianin, żołnierz Legionów Polskich, major piechoty Wojska Polskiego, oficer ZWZ-AK oraz DSZ, „NIE” i WiN.
Życiorys.
Urodził się w rodzinie polskich Ormian Issaka i Marii z Piotrowiczów. Kształcił się w gimnazjum w Czerniowcach. Egzamin dojrzałości zdał w Wiedniu.
Podczas I wojny światowej był żołnierzem Legionów Polskich. Służył w 3 pułku piechoty w składzie II Brygady. 
Po odzyskaniu przez Polskę niepodległości został przyjęty do Wojska Polskiego. Uczestniczył w wojnie polsko-ukraińskiej i w wojnie polsko-bolszewickiej walcząc w szeregach 3 pułku piechoty Legionów. Został awansowany na stopień porucznika piechoty ze starszeństwem z dniem 1 lipca 1923. W latach 20. był oficerem 5 pułku piechoty Legionów w Wilnie. Został awansowany na stopień kapitana piechoty ze starszeństwem z dniem 1 lipca 1925. W 1932 był oficerem piechoty Korpusu Ochrony Pogranicza. Na stopień majora został mianowany ze starszeństwem z 19 marca 1938 i 9. lokatą w korpusie oficerów piechoty. Został absolwentem studiów na Akademii Handlu Zagranicznego we Lwowie. W 1938 został szefem Wydziału Ogólno-Organizacyjnego Naczelnej Komendy Legii Akademickiej w Państwowym Urzędzie Wychowania Fizycznego i Przysposobienia Wojskowego.
Po wybuchu II wojny światowej w czasie kampanii wrześniowej był dowódcą I batalionu 146 pułku piechoty biorąc udział w bitwie nad Bzurą. Po nastaniu okupacji niemieckiej zaangażował się w działalność konspiracyjną. W 1940 został organizatorem i pierwszym inspektorem Inspektoratu Mielec Związku Walki Zbrojnej (od 1942 Armii Krajowej) i pełnił tę funkcję do 25 lutego 1944. Od 1945 działał w organizacji „NIE” oraz Delegaturze Sił Zbrojnych na Kraj. Został szefem komórki „Z” Obszaru Południowego DSZ. Został członkiem Zrzeszenia „Wolność i Niezawisłość”. Był kierownikiem akcji „Ż”.
Po zakończeniu wojny osiadł w Jeleniej Górze w 1946 zajmując się handlem. Został aresztowany przez UB 22 października 1946 w Krakowie. Był sądzony w procesie pokazowym siedemnastu członków II Zarządu Głównego WiN oraz działaczy Polskiego Stronnictwa Ludowego w Krakowie razem m.in. z płk Franciszkiem Niepokólczyckim, Stanisławem Mierzwą, ppłk Alojzym Kaczmarczykiem i Józefem Ostafinem. Wyrokiem Wojskowego Sądu Rejonowego w Krakowie z dnia 10 września 1947 (sygn. akt Sr 978/47) w składzie sędziowskim pod przewodnictwem Romualda Klimowieckiego został skazany na łączną karę śmierci, utratę praw publicznych, obywatelskich i honorowych na zawsze oraz na przepadek mienia. Bolesław Bierut nie skorzystał z prawa łaski. Wyrok wykonano wieczorem 13 listopada 1947 roku na podwórzu więzienia przy ul. Montelupich strzałem w tył głowy. W tym samym czasie zostali straceni inni skazani: Alojzy Kaczmarczyk i Józef Ostafin, katem był strażnik więzienny Henryk Michalik, którego w protokołach wykonania kary śmierci ujęto jako "dowódcę plutonu egzekucyjnego".
Postanowieniem Sądu Warszawskiego Okręgu Wojskowego w Warszawie z 17 stycznia 1992 wyrok skazujący Waleriana Tumanowicza na śmierć został unieważniony. Grób symboliczny Waleriana Tumanowicza został ustanowiony na Cmentarzu Wojskowym na Powązkach (kwatera B18-1-1).
W 1995 w Krakowie została ustanowiona ulica Waleriana Tumanowicza.

</doc>
<doc id="723102" url="https://pl.wikipedia.org/wiki?curid=723102" title="Władysław Podlacha">
Władysław Podlacha

Władysław Podlacha (ur. 4 grudnia 1875 w Bielanach, zm. 20 grudnia 1951 we Wrocławiu) – polski historyk sztuki, profesor Uniwersytetu Jana Kazimierza we Lwowie i – po wojnie –
Uniwersytetu Wrocławskiego.
Życiorys.
Uczył się w C. K. Gimnazjum św. Anny w Krakowie. W 1895 ukończył VIII klasę i zdał egzamin dojrzałości w C. K. Gimnazjum im. Franciszka Józefa we Lwowie (w jego klasie byli m.in. Wincenty Czernecki, Adam Ferdynand Czyżewicz, Stanisław Kętrzyński). W latach 1895–1899 studiował historię sztuki na Uniwersytecie Lwowskim i Jagiellońskim (1899–1900). W latach 1896–1898 był stypendystą Zakładu Narodowego im. Ossolińskich. Pracował jako nauczyciel historii w gimnazjach w Stryju (1900–1904), w Śniatynie (1905–1909) i w oddziałach równorzędnych C. K. IV Gimnazjum we Lwowie (1909–1916). Pracował też w Prywatnym Gimnazjum Zofii Strzałkowskiej we Lwowie, gdzie uczył propedeutyki filozofii. W 1909 uzyskał doktorat, a w 1916 habilitację. W 1919 został profesorem nadzwyczajnym, w 1922 profesorem zwyczajnym. Zajmował się historią sztuki średniowiecznej i nowożytnej. Był autorem prac z zakresu metodologii badań nad sztuką, kierownikiem Zakładu sztuki polskiej i wschodnioeuropejskiej UJK, jednym z pierwszych polskich ikonologów. W 1936 stanął na czele Katedry Historii Sztuki Polskiej i Wschodnioeuropejskiej na UJK w wyniku połączenia Katedry Historii Sztuki Nowożytnej (po śmierci jej kierownika Władysława Kozickiego) z Katedrą Historii Sztuki Polskiej. Pełnił funkcję kuratora Koła Historyków Sztuki Studentów UJK.
Po wybuchu II wojny światowej i agresji ZSRR na Polskę w okresie okupacji sowieckiej był kierownikiem Katedry Historii Sztuki na Wydziale Historycznym Lwowskiego Państwowego Uniwersytetu im. Iwana Franki we Lwowie. W czasie okupacji niemieckiej Lwowa wykładał historię sztuki na tajnym UJK we Lwowie w ramach Wydziału Humanistycznego. Od 1941 do 1944 był kierownikiem Muzeum Historycznego miasta Lwowa, co pozwoliło mu na odpowiednie zabezpieczenie zbiorów. 
Zmuszony do wyjazdu ze Lwowa po II wojnie światowej, osiadł w 1946 we Wrocławiu, gdzie stworzył Katedrę Historii Sztuki na Uniwersytecie Wrocławskim, którą kierował aż do śmierci.
Został pochowany na cmentarzu św. Wawrzyńca.

</doc>
<doc id="723103" url="https://pl.wikipedia.org/wiki?curid=723103" title="Piotr Konca">
Piotr Konca

Piotr Konca (ur. 14 stycznia 1980 w Warszawie) – polski gitarzysta poprockowy.
Pierwszym jego zespołem było Spotlight, gdzie grał wraz z gitarzystą Sebastianem Piekarkiem oraz perkusistą Krzysztofem Patockim. Po rozwiązaniu się zespołu grał z Magdą Femme, z którą nagrał album "Extremalnie", wydany w 2004. Pod koniec 2004 nawiązał współpracę z Patrycją Markowską, z którą nagrał płytę "Nie zatrzyma nikt".
Od 27 czerwca 2005 występuje w zespole Ira, w którym zajął miejsce gitarzystów Macieja Gładysza oraz Sebastiana Piekarka. Jest współkompozytorem utworów z albumu "" wydanego w 2007.
Związany z Agnieszką, mają córkę Sarę. Mieszka w Warszawie. Uczył się w technikum elektromechanicznym w Warszawie.
Sprzęt.
Gitary:
Wzmacniacze i kolumny:

</doc>
<doc id="723104" url="https://pl.wikipedia.org/wiki?curid=723104" title="Nowe Hajduki">
Nowe Hajduki

Nowe Hajduki (Hajduki Nowe) – (niem. "Neu Heiduk") dawna osada robotnicza i gmina wiejska, która w 1934 roku stała się częścią Chorzowa.
Historia.
Nowe Hajduki były stosunkowo młodą osadą, której początek sięga 1857 roku. W 1869 roku na obszarze osady założono rządową kopalnię węgla kamiennego Bismarckschacht (późniejsza pol. Król-Piast), zamknięto ją w 1928 roku ze względów ekonomicznych; pod koniec lat 30. XX wieku zakład był zlikwidowany, zabudowania rozebrane, a szyby zamurowane, wydobycie kontynuowano jednak wykorzystując inne szyby.
Zabudowa osady składała się głównie z jednopiętrowych domów krytych papą. W 1885 roku wzniesiono budynek szkoły, w której mieściło się początkowo 6 sal. Na terenie gminy wybudowano również szpital Spółki Brackiej (późniejszy szpital im. dr. Andrzeja Mielęckiego), który mieścił początkowo 120 łóżek, przez co uchodził wówczas za największy na Górnym Śląsku.
W 2. połowie XIX wieku składały się z trzech kolonii, były to:
Uchwałą Wydziału Powiatowego w Bytomiu z 9 listopada 1880 roku utworzono z wyżej wymienionych osad nową gminę Hajduki Nowe, co zatwierdził dekret cesarza Wilhelma I z 18 sierpnia 1882 roku, a urzędowa nazwa nowej jednostki została określona jako Neu-Heiduk. Gmina liczyła 45,602 ha obszaru dworskiego, który wcześniej należał do Górnych Hajduk oraz 6,526 ha ziem obwodu gminnego, całkowita powierzchnia wynosiła 0,853 492 km², była zamieszkana przez około 6,5 tys. osób.
22 czerwca 1922 w ogrodzie przy ulicy Janiny Omańkowskiej odsłonięto pomnik poległych powstańców śląskich z Nowych Hajduk (byli to: Engelbert Długosz, Augustyn Gnidikowicz, Ludwik Malik, Augustyn Rymiorz, Józef Smykała i Leon Szulc), który budowano od maja tegoż roku; wyryto na nim nazwiska poległych oraz zamurowano w nim tekst odezwy do społeczeństwa.
Zgodnie z ustawą (Dz. Ust. Śląsk. Nr. 13, poz. 24) z dniem 1 lipca 1934 gmina Nowe Hajduki stała się częścią miasta Królewskiej Huty, którą przemianowano na Chorzów i od tego czasu nazwa była coraz rzadziej używana. Nowe Hajduki otrzymały nazwę Chorzów IV. Rozwój zabudowy i dróg spowodował utratę widocznej odrębności, a w konsekwencji włączenie do dzielnicy Chorzów I (numer IV otrzymały Wielkie Hajduki, połączone z Chorzowem w 1939 roku).
W Nowych Hajdukach w 1888 roku urodził się Gerhard Wagner, Naczelny Lekarz Rzeszy Niemieckiej ("Reichsärzteführer") w czasach III Rzeszy.

</doc>
<doc id="723105" url="https://pl.wikipedia.org/wiki?curid=723105" title="Maciejka">
Maciejka



</doc>
<doc id="723107" url="https://pl.wikipedia.org/wiki?curid=723107" title="Mikołajewice-Kolonia">
Mikołajewice-Kolonia

Mikołajewice-Kolonia – część wsi Mikołajewice w Polsce, położona w województwie łódzkim, w powiecie pabianickim, w gminie Lutomiersk, na Wysoczyźnie Łaskiej.
W latach 1975–1998 Mikołajewice-Kolonia administracyjnie należała do województwa sieradzkiego.

</doc>
<doc id="723108" url="https://pl.wikipedia.org/wiki?curid=723108" title="Paweł Potocki (historyk)">
Paweł Potocki (historyk)

Paweł Potocki herbu Pilawa (ur. I poł. XVII w., zm. 1675) – kasztelan kamieniecki w latach 1674-1675, rotmistrz królewski w 1650 roku, dworzanin królewski w 1646 roku, historyk.
Życiorys.
Urodził się w I połowie XVII wieku. Syn Stefana, wojewody bracławskiego, i Maryi Mohylanki. Brat: Jana posła i Piotra rotmistrza wojsk koronnych, ojciec: Teodora Andrzeja prymasa, Stefana marszałka nadwornego koronnego i Józefa Stanisława. Pisał się z Potoka.
Kształcił się w kraju i poza jego granicami (prawdopodobnie w Padwie). Żonaty po raz pierwszy z Elżbietą Jarmolinską. Poseł na sejm koronacyjny 1649 roku, poseł sejmiku halickiego na sejm 1649/1650 roku. W 1649 został dworzaninem królewskim Jana Kazimierza. Brał udział w jego wyprawach wojennych. W 1655, podczas walk na Ukrainie, trafił do niewoli moskiewskiej. Wkrótce zyskał zaufanie cara Aleksego I, który wyswatał go z Eleonorą Sołtykową (druga żona Potockiego). W 1669, po 14-letniej niewoli, na mocy rozejmu andruszowskiego powrócił do Polski. Poseł sejmiku halickiego na sejm nadzwyczajny (abdykacyjny) 1668 roku. Jako poseł na sejm konwokacyjny 1668 roku z ziemi halickiej był członkiem konfederacji generalnej zawiązanej 5 listopada 1668 roku na tym sejmie. Jako poseł na sejm elekcyjny 1669 roku z ziemi halickiej był elektorem Michała Korybuta Wiśniowieckiego z ziemi halickiej w 1669 roku. Posłował do papieża Klemensa X. Mianowany kasztelanem kamienieckim, zmarł kilka miesięcy później, jesienią 1675.
Twórczość.
Był historykiem i autorem dzieł o tej tematyce.

</doc>
<doc id="723109" url="https://pl.wikipedia.org/wiki?curid=723109" title="Krupiński">
Krupiński



</doc>
<doc id="723110" url="https://pl.wikipedia.org/wiki?curid=723110" title="M18A1 Claymore">
M18A1 Claymore

M18A1 Claymore – amerykańska kierunkowa mina przeciwpiechotna skopiowana przez Sowietów pod nazwą MON-50.
Mina M18A1 została skonstruowana w Picatinny Arsenal i jest przeznaczona do odpierania zmasowanych ataków piechoty. Mina składa się z prostokątnego korpusu z polistyrenu wzmocnionego włóknem szklanym zawierającego 0,7 kilograma C4. Przednią ścianę korpusu tworzy płytka z tworzywa sztucznego z zatopionymi w żywicy epoksydowej 700 stalowymi prefabrykowanymi odłamkami w kształcie kul. Kąt rażenia jest zbliżony do 60°. „Strefa śmierci” wynosi 50 metrów, ciężkie obrażenia do 100 metrów, niebezpieczny do 250 metrów. Odłamki wsteczne do 16 metrów.
Mina M18A1 może być odpalana ręcznie (najczęstszy sposób użycia) lub przy pomocy zapalnika o działaniu naciągowym.

</doc>
<doc id="723111" url="https://pl.wikipedia.org/wiki?curid=723111" title="Szydłówek (województwo łódzkie)">
Szydłówek (województwo łódzkie)

Szydłówek – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.
Inne miejscowości o nazwie Szydłówek: Szydłówek, Szydłów, Szydłowiec

</doc>
<doc id="723114" url="https://pl.wikipedia.org/wiki?curid=723114" title="Las Parejas">
Las Parejas

Las Parejas – argentyńskie miasto leżące w prowincji Santa Fe.
Według spisu z roku 2001 miasto liczyło 11 301 mieszkańców.
Las Parejas założone zostało w roku 1889 na terenach należących do kompanii kolejowej "Ferrocarril Central Argentino", jednak prawa miejskie otrzymało niemal 100 lat później – 27 czerwca 1986 roku.
Miasto jest siedzibą klubu piłkarskiego Sportivo.

</doc>
<doc id="723115" url="https://pl.wikipedia.org/wiki?curid=723115" title="Jeziorko (powiat pabianicki)">
Jeziorko (powiat pabianicki)

Jeziorko – wieś w Polsce położona w województwie łódzkim, w powiecie pabianickim, w gminie Lutomiersk, w sołectwie Wola Puczniewska.
W latach 1975–1998 miejscowość administracyjnie należała do województwa sieradzkiego.
Inne miejscowości o nazwie Jeziorko: Jeziorko

</doc>
<doc id="723118" url="https://pl.wikipedia.org/wiki?curid=723118" title="Pniaki (Chorzów)">
Pniaki (Chorzów)

Pniaki () − oficjalna część miasta, dawna kolonia robotnicza, założona w 1. połowie XIX wieku na północ od Królewskiej Huty, wydzielona ze Świętochłowic. Stanowi dziś część dzielnicy Chorzów II (rejon ul. Opolskiej i Mariańskiej).
Historia.
Kolonia powstała około lat 30. XIX wieku na ziemiach, które należały do Karola Łazarza Henckel von Donnersmarcka. Pierwotna nazwa Pniaki pochodzi od karczowiska, tj. miejsca po wyciętym lecie, na którym powstała osada. Donnersmarck wydzierżawił teren dla 25 osadników w latach 30. XIX wieku; w 1840 roku Pniaki zamieszkiwało 145 osób, a w 1841 roku – przeszło 250.
W kolonii znajdowało się kilka cegielni oraz szyb Maria (pot. "Maryna") kopalni węgla kamiennego Król.
Pierwotna zabudowa była skoncentrowana wokół obecnej ulicy św. Józefa w Chorzowie, pozostały po niej m.in.: drewniany krzyż, postawiony w 1902 przy ul. Opolskiej oraz kapliczka maryjna przy ul. Mariańskiej, poświęcona w 1905 roku przez ks. Pawła Łukaszczyka, proboszcza parafii św. Barbary w Chorzowie. Kolona robotnicza Pniaki należała od 1841 roku do gminy Świętochłowice, następnie Pniaki były osobną gminą, a w 1868 roku wcielono ją do Królewskiej Huty. 
W 1907 roku zakończono budowę kościoła św. Józefa na terenie cmentarnym, który przynależał do Pniaków. 

</doc>
<doc id="723121" url="https://pl.wikipedia.org/wiki?curid=723121" title="Krupinski">
Krupinski



</doc>
<doc id="723127" url="https://pl.wikipedia.org/wiki?curid=723127" title="UseMod">
UseMod



</doc>
<doc id="723129" url="https://pl.wikipedia.org/wiki?curid=723129" title="Górne Łagiewniki">
Górne Łagiewniki

Górne Łagiewniki − dawna część wsi Łagiewniki (zob. Łagiewniki), położona na północ od Królewskiej Huty. Obecnie stanowi część dzielnicy Chorzowa Chorzów II (m.in. rejon ul. Floriańskiej).
Historia.
Łagiewniki były podzielone na Łagiewniki Dolne (późniejsza dzielnica Łagiewniki w Bytomiu), Średnie i Górne. Do Łagiewnik Górnych należały dobra rycerskie oraz kolonie: Łagiewniki Południowe i kolonia Bergfreiheit.
Pierwotnie teren Górnych Łagiewnik zajmowały lasy, które wykorzystywano do polowań. W Górnych Łagiewnikach wzniesiono w 1852 roku kościół św. Barbary, w 1853 roku założono szkołę knapszaftową (kasy chorych), a w 1858 utworzono katolicką szkołę powszechną.
Przed I wojną światową połączono Łagiewniki Średnie (bez kolonii) i Górne i utworzono gminę Łagiewniki, następnie w 1868 roku włączono je do Królewskiej Huty.

</doc>
<doc id="723130" url="https://pl.wikipedia.org/wiki?curid=723130" title="M6 (mina)">
M6 (mina)

M6 – amerykańska, przeciwgąsienicowa mina przeciwpancerna.
Mina M6 ma korpus z blachy stalowej zawierający 5,5 kg trotylu. W centralnej części miny znajduje się gniazdo głównego zapalnika. W wersjach M6 i M6A1 był to zapalnik chemiczny, w wersji M6A2 zastosowano zapalnik mechaniczny M603 powodujący eksplozję pod naciskiem 138-184 kg. Dodatkowo w korpusie znajdują się dwa gniazda zapalników. Mogą być w nie wkręcone zapalniki o działaniu naciągowym utrudniające rozbrojenie miny lub przekształcające ją w minę nieusuwalną, albo zapalnik elektryczny, dzięki któremu mina może być odpalona ręcznie.

</doc>
<doc id="723140" url="https://pl.wikipedia.org/wiki?curid=723140" title="Alameda">
Alameda

Alameda – miasto w Kalifornii, w hrabstwie Alameda, w pobliżu Oakland. W 2000 roku liczyło 72 259 mieszkańców.
W mieście rozwinął się przemysł chemiczny, stoczniowy, spożywczy oraz maszynowy.

</doc>
<doc id="723141" url="https://pl.wikipedia.org/wiki?curid=723141" title="Jakow Frenkel">
Jakow Frenkel

Jakow Ilicz Frenkel, ros. Яков Ильич Френкель (10 lutego 1894, Rostów nad Donem, Obwód Wojska Dońskiego, Cesarstwo Rosyjskie - 23 stycznia 1952, Leningrad, RFSRR, ZSRR) – rosyjski i radziecki fizyk teoretyczny, wniósł wkład do fizyki materii skondensowanej.
Życiorys.
Urodził się w rodzinie żydowskiej, wcześnie przejawiał zdolności naukowe i artystyczne. Jako uczeń gimnazjum w Petersburgu napisał 100-stronicowe opracowanie rachunku różniczkowego, które matematyk Jakow Uspienski (ros. "Яков Викторович Успенский"), wówczas student Andrieja Markowa, ocenił jako znacznie wykraczające poza program szkolny. Jego 300-stronicowe szkolne opracowanie o pochodzeniu ziemskiego magnetyzmu i zjawisk elektrycznych w atmosferze uzyskało aprobatę Abrama Ioffego, wówczas profesora Petersburskiego Instytutu Politechnicznego Cesarza Piotra Wielkiego, który zechciał spotkać się z nim na rozmowę.
W 1913 roku ukończył szkołę ze Złotym Medalem, został przyjęty na studia na Cesarski Uniwersytet Petersburski. W 1916 roku Ioffe zorganizował seminarium, na którym zarówno Frenkel jak i Piotr Kapica, Lew Landau i Nikołaj Siemionow prezentowali swoje pierwsze wyniki badań. W 1925 roku, dzięki rekomendacji Paula Ehrenfesta, Fundacja Rockefellera przyznała mu stypendium na roczny pobyt w Europie Zachodniej, gdzie pracowali z nim m.in. Max Born na Uniwersytecie w Getyndze i Albert Einstein na Uniwersytecie Humboldtów w Berlinie. W latach 1930–1931 był profesorem gościnnym na Uniwersytecie Minnesoty. Arnold Sommerfeld polecał swoim studentom jego monografie naukowe jako lekturę. Na Uniwersytecie Tawryjskim w Symferopolu pracował jako wykładowca w latach 1917–1920, w Leningradzkim Instytucie Fizyko-Technicznym Akademii Nauk ZSRR pracował w latach 1921-1952, w tym jako kierownik oddziału teoretycznego od 1930 roku, w Leningradzkim Instytucie Politechnicznym pracował w latach 1921-1952, w tym wykładał na wydziale fizyko-mechanicznym od 1921 roku i kierował katedrą fizyki teoretycznej od 1931 roku, a w Leningradzkim Instytucie Mechaniki Precyzyjnej i Optyki był profesorem katedry fizyki w latach 1947-1950 i jednym z twórców wydziału inżyniersko-fizycznego.
Po ataku Niemiec na ZSRR ewakuowany z oblężonego Leningradu do Kazania wraz z częścią laboratoriów pod kierownictwem Ioffego. W 1945 roku powrócił do Leningradu, gdzie podczas uroczystości z okazji 220-tej rocznicy powstania Rosyjskiej Akademii Nauk spotkał swych europejskich znajomych Frédérica Joliot-Curie, Irvinga Langmuira, Maxa Borna. Wkrótce potem radzieckie służby bezpieczeństwa zaczęły postrzegać go jako osobę przychylną zachodnim obcokrajowcom, wskutek tego nie został włączony do radzieckiego programu nuklearnego, którym kierował jego były student Igor Kurczatow. Przekazał mu obszerny memoriał, w którym proponował zastosowanie wybuchu do rozpoczęcia reakcji termojądrowej w deuterze.
W 1920 roku poślubił biologa Sarę Gordinę, miał z nią dwóch synów Siergieja i Wiktora, którzy obaj byli fizykami.
Ważniejsze wyniki pracy naukowej.
Zaprezentował wiele wyników pracy naukowo-badawczej, w szczególności
Wybrane publikacje.
Frenkel był znanym dydaktykiem fizyki i samodzielnym autorem wielu monografii naukowych, m.in.
Pośmiertnie ukazały się:

</doc>
<doc id="723142" url="https://pl.wikipedia.org/wiki?curid=723142" title="Piotr Potocki (zm. 1648)">
Piotr Potocki (zm. 1648)

Piotr Potocki herbu Pilawa (zm. 1648) – rotmistrz wojsk koronnych, starosta śniatyński.
Najstarszy syn Stefana, wojewody bracławskiego, i Maryi Mohylanki. Brat: Jana, posła i Pawła, dworzanina królewskiego i posła. Był bezpotomny. Wraz z żoną, córką kasztelana kamienieckiego Michała Jerzy Stanisławskiego, był założycielem kościoła w Śniatynie. Wraz z matką Marią, braćmi Pawłem i Janem wpłacił pieniądze i wysiłek na budowę kościoła Narodzenia Najświętszej Marii Panny i pierwszego męczennika św. Szczepana w rodzinnym Potoku Złotym, w krypcie którego został pochowany.

</doc>
<doc id="723145" url="https://pl.wikipedia.org/wiki?curid=723145" title="KWK Silesia">
KWK Silesia



</doc>
<doc id="723149" url="https://pl.wikipedia.org/wiki?curid=723149" title="Niedźwiedziniec (Chorzów)">
Niedźwiedziniec (Chorzów)

Niedźwiedziniec (niem. "Bärenhof") − oficjalna część miasta, osiedle w Chorzowa-Batorego, dawny folwark założony w XVII wieku i obszar dworski, wchodzący później w skład osady Radoszowy, wraz z nią włączony w 1906 roku do Kochłowic. Po II wojnie światowej włączony do Chorzowa. 
Historia.
W 1623 roku na terenie dzisiejszego Niedźwiedzińca powstał folwark, do którego należały lasy osady Radoszowy. Nazwa „Niedźwiedziniec” stanowi nawiązanie do występowania dzikich zwierząt (np. niedźwiedzi) w pobliskich lasach.
W 1885 roku mieszkało tu 568 osób. 
W okresie dwudziestolecia międzywojennego na terenie Niedźwiedzińca odbywały się ćwiczenia funkcjonariuszy policji śląskiej.
Zabudowania.
Na tym terenie powstały osiedla: tzw. „Stare Osiedle”, Osiedle ks. Czempiela (dawniej XXV-lecia PRL), Osiedle Hutników (dawniej XXX-lecia PRL) i osiedle domków jednorodzinnych. W 2010 roku przy ulicy Niedźwiedziniec rozpoczęła się budowa nowego osiedla składającego się z 12 budynków wielorodzinnych.
W 1971 roku założono rodzinny ogród działkowy ”Niedźwiedziniec”. Przy osiedlu znajduje się cmentarz założony w 1991 roku, należący do parafii Jezusa Chrystusa Dobrego Pasterza w Chorzowie Batorym, a na jego terenie parafia Wniebowzięcia Najświętszej Maryi Panny w Chorzowie Batorym wzniosła w latach 1991–1992 kaplicę pw. Pana Jezusa Zmartwychwstałego.

</doc>
<doc id="723151" url="https://pl.wikipedia.org/wiki?curid=723151" title="Igrzyska pytyjskie">
Igrzyska pytyjskie

Igrzyska pytyjskie – igrzyska panhelleńskie organizowane w Delfach ku czci boga Apollo, drugie co do ważności po igrzyskach olimpijskich wydarzenie o charakterze religijno-sportowym w starożytnej Grecji. 
Nazwa igrzysk wywodzi się od świętego węża Delf, Pytona. Według mitu miał ustanowić je sam Apollo dla upamiętnienia swojego zwycięstwa nad Pytonem.
Odbywały się od 582 p.n.e. co cztery lata, w połowie cyklu olimpijskiego – dwa lata po ostatnich igrzyskach, dwa lata przed kolejnymi, czyli w trzecim roku olimpiady, w miesiącu Boukatios (sierpień-wrzesień). Wcześniej jednak organizowano je co osiem lat (do tej tradycji powrócono w czasach rzymskich). Obejmowały one wówczas obrzędy ku czci Apollina, podczas których miały miejsce agony muzyczne, polegające na wyrecytowaniu hymnu na cześć boga przy akompaniamencie kitary. 
W 582 p.n.e., po przełamaniu przez koalicję państw greckich lokalnej potęgi Fokidy w pierwszej świętej wojnie, igrzyska pytyjskie zostały zreorganizowane, a prowadzenie ich powierzono miastom amfiktionii delfickiej. Nigdy jednak nie utraciły swego pierwotnego charakteru – oddawania czci Apollinowi jako bogu muzyki. Od innych zawodów panhelleńskich odróżniały je konkursy muzyczne i dramatyczne, które miały większe znaczenie niż zawody sportowe. Obok recytacji hymnu do Apollina konkursy obejmowały grę na aulosie, śpiewu z akompaniamentem, grę na kitarze, konkurs poetycki i dramatyczny, oraz – jeżeli wierzyć Pliniuszowi – konkurs malarski. 
Igrzyska otwierało składanie ofiar oraz procesja, w której przedstawiciele miast-państw podążali świętą drogą do świątyni Apollina. Igrzyska rozpoczynały konkursy muzyczne, następnie odbywały się zawody gimniczne obejmujące biegi oraz pankration, natomiast zakończenie stanowiły wyścigi wozów. Biegi odbywały się w pobliżu Delf na stoku Parnasu, wyścigi koni i rydwanów miały miejsce na Równinie Krisajskiej. Zwycięzca otrzymywał wieniec wawrzynowy z liści laurowych (drzewa poświęconego Apollinowi) z doliny Tempe w Tesalii.

</doc>
<doc id="723156" url="https://pl.wikipedia.org/wiki?curid=723156" title="Manuel Arboleda">
Manuel Arboleda

Manuel Santos Arboleda Sánchez (ur. 2 sierpnia 1979 w Buenaventurze) – kolumbijski piłkarz występujący na pozycji środkowego obrońcy. Dwukrotny zdobywca tytułu mistrza Polski (z Zagłębiem Lubin w sezonie 2006/2007 i Lechem Poznań w sezonie 2009/2010).
Kariera.
Rozgrywki krajowe.
Arboleda w wieku 8 lat zaczął grać w drużynie ze swojej rodzinnej miejscowości, jednak jego kariera na dobre rozpoczęła się w juniorskim zespole Millonarios FC. Stamtąd, w 2001 roku trafił do CD Independiente, gdzie podpisał swój pierwszy zawodowy kontrakt. W klubie tym spędził półtora roku, po czym przeniósł się do Tolima Ibagué. Uznany za mało przydatnego z początkiem nowego sezonu, został wypożyczony do Centauros Villavicencio, z którego wrócił po pół roku do Ibagué i z drużyną Tolimy zdobył mistrzostwo Kolumbii. W 2004 roku ponownie zmienił klub, tym razem na Atlético Huila. Kolejną rundę rozgrywek rozpoczął w peruwiańskim Cienciano Cuzco, którego zawodnikiem był do końca 2005 roku.
Zimą 2006 roku trafił do Zagłębia Lubin, którego szybko został kluczowym zawodnikiem. Jego debiut w polskiej lidze nastąpił w spotkaniu z Lechem Poznań. Z drużyną "Miedziowych" zdobył w sezonie 2006/2007 mistrzostwo Polski, a w kolejnym – Superpuchar Polski. Zmianę w sytuacji Arboledy przyniosła runda wiosenna sezonu 2007/2008, w której występował jedynie w rozgrywkach Młodej Ekstraklasy.
18 czerwca 2008 roku został piłkarzem poznańskiego Lecha. W sezonie 2008/2009 rozegrał wszystkie spotkania w Ekstraklasie w pełnym wymiarze czasowym oraz zdobył z drużyną "Kolejorza" Puchar Polski. Latem 2009 roku sięgnął po Superpuchar Ekstraklasy. W sezonie 2009/2010, wraz z Lechem, sięgnął po drugie w karierze mistrzostwo Polski. Po sezonie 2013/2014 Arboleda odszedł z Lecha. Od tego czasu pozostaje bez klubu.
Rozgrywki europejskie.
Pierwszym meczem w rozgrywkach europejskich, w którym uczestniczył Arboleda, było starcie Zagłębia Lubin z Dynamem Mińsk w I rundzie eliminacyjnej Pucharu UEFA (2006 rok). Kolejne występy zanotował rok później, również w lubińskiej drużynie podczas dwumeczu II rundy eliminacyjnej Ligi Mistrzów ze Steauą Bukareszt.
Sezon 2008/2009 przyniósł Arboledzie, tym razem będącym zawodnikiem Lecha Poznań, udział w następnych spotkaniach na europejskich boiskach w Pucharze UEFA&lt;ref name="s2008/2009"&gt;&lt;/ref&gt;. Także w tych rozgrywkach kolumbijski obrońca był jedynym piłkarzem swojej drużyny, który rozegrał wszystkie 12 spotkań od pierwszej do ostatniej minuty.
W sezonie 2009/2010 wraz z Lechem Poznań Arboleda kontynuował grę w Pucharem UEFA (obecnie rozgrywanym pod nazwą "Liga Europy"). W pierwszym spotkaniu z Fredrikstad zdobył dwie bramki. Lech odpadł z rozgrywek w następnej fazie po dwumeczu z Club Brugge.
W sezonie 2010/2011 Lech z Arboledą w składzie występował w rozgrywkach Ligi Europy. W meczu IV rundy eliminacji Ligi Europy przeciwko Dnipro Dniepropetrowsk Manuel Arboleda strzelił bramkę na 1:0 dla Kolejorza. W rewanżu, w Poznaniu był remis 0:0 i Lech awansował do Ligi Europy. W fazie grupowej stoper Lecha strzelał bramki przeciwko Salzburgowi oraz Manchesterowi City. Kolejorz awansował do 1/16, gdzie po zwycięstwie 1:0 w Poznaniu oraz porażce 0:2 na wyjeździe z Bragą Lech odpadł z rozgrywek.
Dalsze losy.
W 2014 otworzył centrum handlowe w kolumbijskim Ibague. W lutym 2016 został skautem Lecha Poznań.
Statystyki z występów w Polsce.
"Stan na 29 marca 2014."

</doc>
<doc id="723158" url="https://pl.wikipedia.org/wiki?curid=723158" title="Średnie Łagiewniki">
Średnie Łagiewniki

Średnie Łagiewniki − dawna część wsi Łagiewniki, położona na północ od Królewskiej Huty. Stanowi dziś część dzielnicy Chorzów II (rejon ul. Krzyżowej, ul. Stanisława Ligonia, ul. Teodora Kalidego).
Historia.
Łagiewniki były podzielone na Łagiewniki Dolne (późniejsza dzielnica Łagiewniki w Bytomiu), Średnie i Górne.
Przed I wojną światową połączono Łagiewniki Średnie (bez kolonii) i Górne i utworzono gminę Łagiewniki, następnie w 1868 roku włączono je do Królewskiej Huty.

</doc>
<doc id="723160" url="https://pl.wikipedia.org/wiki?curid=723160" title="Essingen (Badenia-Wirtembergia)">
Essingen (Badenia-Wirtembergia)

Essingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Aalen. Leży w Jurze Szwabskiej, nad rzeką Rems, ok. 5 km na zachód od Aalen, przy drodze krajowej B29.

</doc>
<doc id="723162" url="https://pl.wikipedia.org/wiki?curid=723162" title="Zespół pałacowy w Jastrzębiu-Zdroju">
Zespół pałacowy w Jastrzębiu-Zdroju

Zespół pałacowy w Jastrzębiu-Zdroju − XVIII-wieczny klasycystyczno-barokowy pałac wraz z otaczającym go parkiem, położony w jastrzębskim sołectwie Borynia.
Historia.
Pałac został zbudowany w drugiej połowie XVIII wieku w stylu klasycystycznym z silnymi wpływami późnego baroku. Twórcą pałacu był prawdopodobnie Samuel Fryderyk Ilgner lub jego bliski współpracownik, albo też Wilhelm Pusch. Przed II wojną światową w ramach parcelacji resztek dworu pałac kupiła Elżbieta Siódmiok (poprzednim właścicielem była pani Ledóchowska).
W czasie okupacji hitlerowskiej istniało w nim przedszkole. W czasie działań wojennych, w 1945 pałac został zdewastowany. Po remoncie, obiekt był dzierżawiony i mieściła się w nim szkoła podstawowa, funkcjonująca w latach 1960−1985. W kolejnych latach w budynku mieściły się biura okolicznych przedsiębiorstw i organizacji, a następnie stał się on własnością Jastrzębskiej Spółki Węglowej. Z uwagi na wysokie koszty utrzymania budynku, JSW postanowiła o jego sprzedaży.
W 2010 roku pałac w Boryni został kupiony przez prywatnego inwestora, który w latach 2010−2013 przeprowadził remont obiektu i przekształcił go w hotel z zapleczem konferencyjnym i restauracją.
Architektura.
Pałac jest budynkiem murowanym z cegły, piętrowym zbudowanym na planie prostokąta. Na parterze znajduje się sień. Do 1961 roku klatka schodowa opatrzona była ażurową klasycystyczną drewnianą balustradą. W czasie restauracji budynku została ona usunięta. Okna pałacu są prostokątne, a na pierwszym piętrze są zamknięte łukiem półkolistym. Dach jest mansardowy, pokryty dachówką łupkową.
Park.
W parku pałacowym rośnie ponad 300-letni dąb szypułkowy o obwodzie 432 cm.

</doc>
<doc id="723163" url="https://pl.wikipedia.org/wiki?curid=723163" title="Pienista">
Pienista

Pienista – osiedle w południowo-zachodniej Łodzi, wchodzące w skład dzielnicy Polesie. Osiedle Pienista jest często zaliczane do osiedla Retkinia, od którego oddziela je linia kolejowa i pas częściowo zadrzewionej łąki, stanowiącej strefę ochronną dla linii kolejowej, jednak oba osiedla różnią się znacznie typem zabudowy.
Przynależność administracyjna.
Administracyjnie Pienista, wraz z Lublinkiem i Nowym Józefowem tworzy osiedle Lublinek-Pienista. 
Nazwa i historia.
Nazwa osiedla Pienista pochodzi od nazwy jednej z ulic, przez długi czas jedynej uliczki znajdującej się tam wioski. 
Podłódzkie, peryferyjne obszary dzisiejszej Pienistej zostały zasiedlone na początku XX w. w związku z szybkim rozwojem sąsiedniej wsi Retkinia, której przedłużenie stanowiły ziemie obecnego osiedla. Tereny te zostały włączone w obręb miasta tuż po II wojnie światowej, w 1946 r., ale przez długi czas pozostawały, podobnie jak Retkinia, słabo zaludnionymi obszarami o charakterze wiejskim, na którym istniały głównie pola uprawne, a potem także ogródki działkowe. Dopiero po rozpoczęciu budowy sąsiedniego osiedla Retkinia na obszarze Pienistej wytyczono i wyasfaltowano ulice i przystąpiono do budowy domów.
Pienista dziś.
Obecnie Pienista składa się z kilkuset domów jednorodzinnych zbudowanych głównie w 2. połowie lat. 70 oraz w latach 80. i 90. Ponadto na osiedlu znajduje się osiem czteropiętrowych bloków: pięć z nich (kiedyś zwane przez mieszkańców kolejno blokiem szarym, czerwonym/pomarańczowym, niebieskim, zielonym i żółtym od ich ówczesnych kolorów) powstało jeszcze w latach 70., a pozostałe trzy zbudowano na przełomie lat 80. i 90. Po zachodniej stronie osiedla na działce rozpiętej pomiędzy ulicami Falistą a Pienistą (obok kościoła parafialnego) powstała nowa część złożona z 10 bloków o wysokim standardzie z podziemnym parkingiem. Na terenie osiedla rozmieszczono miejsca do rekreacji, place zabaw dla dzieci, ścieżki spacerowe dla pieszych oraz elementy małej architektury (fontanny, rzeźby, ławki).
Osiedle zamieszkuje około 2500 ludzi.
Na terenie Pienistej istnieje pewna liczba sklepów i punktów usługowych. Mieszczą się tutaj także niewielkie, zatrudniające po kilka osób przedsiębiorstwa produkcyjne. Na osiedlu znajduje się również kościół, zbudowany na początku lat 90. (parafia Wniebowstąpienia Pańskiego).
Nazwy ulic.
Na terenie osiedla ulice noszą nazwy związane tematycznie z wodą, a zwłaszcza morzem oraz bajkami. Do pierwszej grupy należą ulice: Pienista - od której powstała nazwa osiedla, Burzliwa, Sumowa, Sztormowa, Denna, Sieciowa, Korsarska, Komandorska oraz Falista. Z bajkami związane są ulice: Jasia i Małgosi, Kubusia Puchatka, Rusałki, Lajkonika, Czerwonego Kapturka i H.Ch. Andersena. Generalnie i w pewnym uproszczeniu można powiedzieć, iż starsze ulice nazwą nawiązują do wody, zaś te utworzone w okresie późniejszym - do baśni.
Ponadto na osiedlu znajdują się jeszcze 4 ulice, o nazwach niepasujących do tej tematyki tj. Obywatelska, Bratysławska, Z. Waltera-Jankego i W. Króla; ulice te jednak tylko w niewielkiej części znajdują się na terenie Pienistej, a ich główna komunikacyjna i historyczna część leży na terenie innych osiedli.
Okolica.
W pobliżu osiedla płynie rzeczka Karolewka. 
W rejonie Pienistej znajdują się duże obszary zarastających dawnych pól i ogródków działkowych, oraz niewielka liczba nadal użytkowanych ogródków.

</doc>
<doc id="723166" url="https://pl.wikipedia.org/wiki?curid=723166" title="Luigi Mansion">
Luigi Mansion



</doc>
<doc id="723168" url="https://pl.wikipedia.org/wiki?curid=723168" title="Hüttlingen (Badenia-Wirtembergia)">
Hüttlingen (Badenia-Wirtembergia)

Hüttlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Aalen. Leży w Jurze Szwabskiej, ok. 5 km na północ od Aalen, przy drodze krajowej B19.

</doc>
<doc id="723173" url="https://pl.wikipedia.org/wiki?curid=723173" title="Decyzja polityczna">
Decyzja polityczna

Decyzja polityczna – świadomy ukierunkowany akt nielosowego i nieprzypadkowego wyboru jednego działania ze zbioru działań politycznych lub powstrzymanie się od działań. Decyzje polityczne określają cele, metody, środki ich realizacji przez podmioty polityczne. Podejmowane działania służą do zawierania koalicji lub innego rodzaju współpracy bądź do krytyki jako opozycja. Obie strony dążą do dostępu do dystrybucji cenionych dóbr i regulacji dostępu do władzy politycznej.
Decyzje polityczne określają cele, metody i środki realizacji interesów jednostek ludzkich i grup społecznych. Decyzje polityczne łączą się z aktywnością grup społecznych walczących o władzę publiczną lub wywierających na nią wpływ.
Trafność decyzji politycznych.
Trafność decyzji politycznych zależy od wiedzy decydenta i sprawności sterowania działaniami. Od zasobów materialnych i ludzkich, które powinny być określone i znane decydentowi.
Procedury decyzyjne.
Procedury decyzyjne powinny być jak najbardziej zrozumiałe i proste, a cel którym kieruje się ośrodek decyzyjny zrozumiałe dla opinii publicznej. Powinny one być również jak najbardziej komunikatywną formę zrozumiałą dla opinii publicznej.

</doc>
<doc id="723178" url="https://pl.wikipedia.org/wiki?curid=723178" title="Szarlociniec">
Szarlociniec

Szarlociniec (niem. "Charlottenhof)" – część chorzowskiej dzielnicy Chorzów II (rejon ulic: Gwareckiej, Żołnierzy Września, Wandy, Kingi, Styczyńskiego i zachodniej części ulicy 3 Maja).
Szarlociniec powstał z połączenia trzech osad, wydzielonych z obszaru Świętochłowic, z których pierwszą była Kolonia Szarloty (niem. "Kolonie Charlotte"), wybudowana wzdłuż ul. Wandy. Kolonię Szarloty połączono z położonym przy ul. 3 Maja Folwarkiem Szarlociniec (niem. "Vorwerk Charlottenhof"), tworząc gminę Szarlociniec (niem. "Charlottenhof"), do której włączono Świętochłowicką Ligotę Górniczą (niem. "Schwientochlowitzer Bergfreiheit"), również położoną przy ul. 3 Maja. W 1861 Szarlociniec liczył 1141 mieszkańców. Tak powiększona gmina współtworzyła w 1868 roku miasto Królewska Huta. 
Nazwa kolonii i dawnej gminy została nadana na cześć księżniczki i carycy Charlotty Pruskiej. 
Nazwa przetrwała w świadomości części mieszkańców i bywa nadal używana. Przystanek tramwajowy linii 11, przebiegającej przez dzielnicę, ma nazwę "Chorzów Szarlociniec".
Na terenie Szarlocińca znajduje się poddany rewitalizacji obszar rekreacyjny Staw Amelung.

</doc>
<doc id="723190" url="https://pl.wikipedia.org/wiki?curid=723190" title="Ornament okuciowy">
Ornament okuciowy

Ornament okuciowy – późnorenesansowy ornament składający się z motywów naśladujących płaskie żelazne okucia, wycięte w kształcie listew i ażurowych plakiet, wśród których występują m.in. kaboszony, małe rauty i motywy imitujące główki gwoździ, nitów, bulli itp., a jako motywy towarzyszące maszkarony, lwie głowy, motywy fantastyczne, groteskowe, roślinne itp.
Ornament okuciowy pojawił się we wzornikach Cornelisa Florisa, a rozpropagowany został przez Hansa Vredemana de Vriesa w latach 60. XVI wieku w Niderlandach, szybko rozpowszechnił się w Europie środkowej i północnej. Miał charakter płaszczyznowy, wykonywany był w kamieniu, stiuku, metalu i drewnie, stosowany w architekturze i rzeźbie (na szczytach, wykuszach, w portalach, obramieniach otworów, na balustradach i fryzach, w płycinach pilastrów i na trzonach kolumn w nagrobkach), w snycerstwie (ołtarze, stalle, konfesjonały, ambony, meble itp.), w złotnictwie, grafice, rzadziej jako ornament malarski, niekiedy naśladowany także w intarsji. Występuje często w powiązaniu z rollwerkiem oraz (na początku XVII w.) z ornamentem małżowinowo-chrząstkowym.
Przykłady.
Północna Europa i Niemcy:
Polska:

</doc>
<doc id="723191" url="https://pl.wikipedia.org/wiki?curid=723191" title="Rezerwat Góra Radunia (spis flory)">
Rezerwat Góra Radunia (spis flory)

Na terenie Rezerwatu Góra Radunia stwierdzono 10 gatunków paprotników (2 gatunki skrzypów i 8 gatunków paproci), 183 gatunki nasiennych (5 gatunków szpilkowych, 134 gatunki dwuliściennych i 44 gatunki jednoliściennych).
paprotniki "Pteridophyta".
skrzypy "Sphenopsida".
skrzypowce "Equisetales".
skrzypowate "Equisetaceae"
paprocie "Filicopsida".
paprotnikowce "Filicales".
orlicowate "Hypolepidaceae"
zanokcicowate "Aspleniaceae"
paprotnikowate "Aspidiaceae"
paprotkowate "Polypodiaceae"
nasienne "Spermatophyta".
szpilkowe "Pinopsida".
szpilkowce "Pinales".
sosnowate "Pinaceae"
dwuliścienne "Dicotyledones".
wierzbowce "Salicales".
wierzbowate "Salicaceae"
bukowce "Fagales".
brzozowate "Betulaceae"
leszczynowate "Corylaceae"
bukowate "Fagaceae"
pokrzywowce "Urticales".
pokrzywowate "Urticaceae"
sandałowce "Santalales".
sandałowcowate "Santalaceae"
rdestowce "Polygonales".
rdestowate "Polygonaceae"
śródłożne "Caryophyllales".
goździkowate "Caryophyllaceae"
jaskrowce "Ranunculales".
jaskrowate "Ranunculaceae"
kaparowce "Capparales".
krzyżowe "Brassicaceae"
różowce "Rosales".
gruboszowate "Crassulaceae"
skalnicowate "Saxifragaceae"
różowate "Rosaceae"
motylkowate "Fabaceae"
bodziszkowce "Geraniales".
szczawikowate "Oxalidaceae"
bodziszkowate "Geraniaceae"
wilczomleczowate "Euphorbiaceae"
rutowce "Rutales".
krzyżownicowate "Polygalaceae"
szakłakowce "Rhamnales".
szakłakowate "Rhamnaceae"
ślazowce "Malvales".
lipowe "Tilioideae"
wawrzynkowce "Thymelaeaceae".
wawrzynkowate "Thymelaeaceae"
herbatowce "Theales".
dziurawcowate "Clusiaceae"
fiołkowce "Violales".
fiołkowate "Violaceae"
mirtowce "Myrtales".
wiesiołkowate "Onagraceae"
baldachokwiatowce "Apiales".
baldaszkowate "Apiaceae"
wrzosowce "Ericales".
gruszyczkowate "Pyrolaceae"
wrzosowate "Ericaceae"
pierwiosnkowce "Primulales".
pierwiosnkowate "Primulaceae"
goryczkowce "Gentianales".
trojeściowate "Asclepiadaceae"
marzanowate "Rubiaceae"
ogórecznikowce "Boraginales".
szorstkolistne "Boraginaceae"
jasnotowce "Lamiales".
wargowe "Lamiaceae"
trędownikowate "Scrophulariaceae"
babkowce "Plantaginales".
babkowate "Plantaginaceae"
szczeciowce "Dipsacales".
przewiertniowate "Caprifoliaceae"
dzwonkowce "Campanulales".
dzwonkowate "Campanulaceae"
złożone "Asteraceae"
jednoliścienne "Monocotyledones".
liliowce "Liliales".
liliowate "Liliaceae"
sitowce "Juncales".
sitowate "Juncaceae"
plewowce "Poales".
trawy "Poaceae"
turzycowce "Cyperales".
turzycowate "Cyperaceae"
storczykowce "Orchidales".
storczykowate "Orchidaceae"

</doc>
<doc id="723192" url="https://pl.wikipedia.org/wiki?curid=723192" title="Tuchola Mała">
Tuchola Mała

Tuchola Mała – nieoficjalna część wsi Tuchola Żarska w Polsce położona w województwie lubuskim, w powiecie żarskim, w gminie Lubsko.
Miejscowość leży przy drodze wojewódzkiej nr 289.
W latach 1975–1998 miejscowość administracyjnie należała do województwa zielonogórskiego.

</doc>
<doc id="723193" url="https://pl.wikipedia.org/wiki?curid=723193" title="Raut (ornament)">
Raut (ornament)

Raut – motyw dekoracyjny o kształcie szlifowanego diamentu, stosowany głównie w jubilerstwie i snycerskiej ornamentyce meblarskiej oraz w rzeźbie (kamień, marmur, drewno).
Stosowany w układach ciągłych nazywany jest fryzem lub ornamentem diamentowym i jako taki używany był szczególnie w architekturze romańskiej. W sztuce późnorenesansowej stosowany był jako element towarzyszący ornamentom okuciowym.

</doc>
<doc id="723194" url="https://pl.wikipedia.org/wiki?curid=723194" title="Milicja Francuska">
Milicja Francuska

Milicja Francuska (fr. "Milice Française") – kolaboracyjna formacja paramilitarna tzw. Państwa Francuskiego działająca w latach 1943-1944 na terenach francuskich pozostających pod okupacją niemiecką, szczególnie w strefie południowej. Ze względu na swoją brutalność w działaniach nazywana była potocznie „francuskim Gestapo”.
Historia.
Milicja Francuska została utworzona w styczniu 1943 r. z przeformowania organizacji Legionowa Służba Porządkowa (SOL), która popierała rząd Vichy marszałka Philippe’a Pétaina oraz wysuwała propozycje pomocy w pozbyciu się Żydów i zwalczaniu Ruchu Oporu. Na czele formacji stał nominalnie Pierre Laval, premier rządu Vichy, faktycznie kierował nią Joseph Darnand, jeden z czołowych działaczy kolaboracyjnych, który złożył osobistą przysięgę na wierność Adolfowi Hitlerowi. Organem prasowym milicji było pismo "Combats".
Ochotnicy do Milicji rekrutowali się głównie ze skrajnie prawicowych i faszystowskich ugrupowań politycznych. Poza motywami natury ideologicznej dużą rolę odgrywały także takie czynniki, jak bezpieczne zatrudnienie (członkowie Milicji nie mogli być wysyłani na roboty przymusowe), regularna płaca i racje żywnościowe. 
Głównymi zadaniami Milicji Francuskiej były: ochrona porządku publicznego, propaganda i bezpieczeństwo. W sytuacji praktycznie wojny domowej we Francji między siłami prorządowymi a ruchem oporu rola Milice Francaise sprowadzała się faktycznie do pełnienia funkcji pomocniczej służby policyjnej w służbie Niemiec. Uczestniczyła ona w licznych egzekucjach, zabójstwach i deportowaniu Żydów z Francji do obozów koncentracyjnych. Tak jak Gestapo, jej członkowie brali udział w torturach i przesłuchaniach aresztowanych, ale w wielu przypadkach były one brutalniejsze i częściej kończyły się śmiercią. W związku z tym byli oni szczególnie znienawidzeni we francuskim społeczeństwie. Szybko rozpoczęły się zabójstwa milicjantów przez członków ruchu oporu. Najwyższym rangą członkiem Milice Française zabitym przez ruch oporu był Philippe Henriot, minister informacji i propagandy w rządzie Vichy, zwany też "Francuskim Goebbelsem". W odpowiedzi milicjanci zamordowali kilku lewicowych lub lewicujących polityków i intelektualistów, jak Georges Mandel i Victor Basch.
2 czerwca 1943 r. w "Milice Française" została wyodrębniona jej część zajmująca się wyłącznie zadaniami policyjnymi i bezpieczeństwa, zwana "Franc Garde". Na jej czele stanął Jean de Vaugelas. Jednakże do listopada pozostawała ona nieuzbrojona. W wyniku rozmów przeprowadzonych przez Darnanda z oficerami SS pod koniec 1943 r. Franc Garde dostała od Niemców lekką broń, a w zamian ok. 200 milicjantów przeszło do Waffen-SS. 30 grudnia tego roku Darnand otrzymał w rządzie Vichy stanowisko sekretarza generalnego ds. spraw bezpieczeństwa.
Od stycznia 1944 r. milicja rozszerzyła swoją działalność na północną część Francji. Jej kwaterą główną stała się dawna siedziba Francuskiej Partii Komunistycznej w Paryżu. Natomiast szkoła oficerska została umiejscowiona w synagodze Auteuil. Liczebność organizacji wynosiła wówczas prawdopodobnie ok. 25-35 tys. ludzi, w tym ok. 10-12 tys. we Franc Garde. Jednocześnie od początku roku organizacja zaangażowała się w zbrojne zwalczanie partyzantów ("maquis"). Członkowie Franc Garde uczestniczyli w kilku operacjach w różnych częściach Francji prowadzonych wraz z siłami niemieckimi. W większości przypadków ich rezultaty były jednak niewystarczające, gdyż milicjanci nie byli odpowiednio przygotowani do prowadzenia walk zbrojnych. W niektórych sytuacjach przy napotkaniu sił partyzanckich uchylali się nawet od podjęcia walki.
Zakończenie działalności i rozliczenie ze zbrodni.
Pod koniec sierpnia 1944, kiedy powstanie narodowe ogarniało coraz większą część Francji, Joseph Darnand wyprowadził z ziem zajmowanych przez partyzantów i regularne oddziały alianckie ok. 6 tys. milicjantów i ok. 4 tys. członków ich rodzin do zaanektowanej przez Rzeszę Alzacji, a następnie do Niemiec. Tam na początku 1945 ok. 1,5 tys. byłych bojówkarzy (m.in. Darnanda i Jeana de Vaugelas) wcielono do zbudowanej na bazie LVF (z którego wywodziła się część milicjantów) 33 Dywizji Grenadierów SS "Charlemagne". Część członków Milicji Francuskiej skierowano do północnych Włoch, gdzie do końca wojny razem z Niemcami i Narodową Armią Republikańską walczyli przeciwko lokalnym brygadom partyzanckim. 
Jeszcze w czasie okupacji Francuskie Siły Wewnętrzne i wcześniejsze organizacje Ruchu Oporu często przeprowadzały zamachy na członków Milicji. Podczas powstania narodowego oraz krótko po wyzwoleniu kraju bojownicy FFI wraz z ludnością cywilną dokonywali samosądów na milicjantach, m.in. w Le Grand-Bornand pod koniec sierpnia 1944 (okres tzw. "epuration"). Pierwszym sąd wojskowy nad kolaborantami miał miejsce 2 września 1944 w Grenoble, gdzie z dwunastu sądzonych milicjantów sześciu skazano na śmierć i rozstrzelano tego samego dnia. Wydarzenie to odbiło się szerokim echem na świecie ze względu na publikację zdjęć z miejsca egzekucji w prasie amerykańskiej, poskutkowało to zakazem wykonywania we Francji wyroków śmierci publicznie i tego samego dnia. Blisko 10% członków Milicji Francuskiej zostało straconych, w tym m.in. Joseph Darnand (sekretarz generalny Milicji), Jean Bassompierre (zastępca Darnanda) i Joseph Lécussan (pierwszy szef Milicji na Rodan-Alpy), pozostali otrzymali wyroki wieloletniego pozbawienia wolności.
W 1994 za zbrodnie przeciwko ludności cywilnej skazany na dożywocie został Paul Touvier, szef Milicji na departament Sabaudia a następnie zastępca szefa i szef na region Rodan-Alpy. Jego pierwszy proces miał miejsce w 1946, skazano go wówczas na śmierć, uniknął jednak wykonania wyroku ukrywając się następnie w rzymskokatolickich klasztorach w różnych rejonach Francji. Zmarł w więzieniu w 1996.
Umundurowanie i uzbrojenie.
Początkowo umundurowanie Milicji Francuskiej zostało w pełni przejęte po SOL: koszule w kolorze khaki z czarnym krawatem oraz beret i spodnie w kolorze czarnym lub granatowym. Z czasem dodano do niego granatową kurtkę mundurową wzorowaną na wojskowej wz. 41 (niektóre wzorowano na oficerskiej wz. 39). Zmieniono także wzór beretu na szerszy, przypominający wojskowy strzelców alpejskich, który oficerowie mieli nosić przechylony na prawo a pozostali milicjanci na lewo (w praktyce rzadko przestrzegano tego przypisu). Niektórym członkom milicji wydane zostało przejęte po rozwiązanej w 1942 Armii Rozejmowej umundurowanie wz. 41 w kolorze khaki. Charakterystycznym znakiem rozpoznawczym milicji była przyszywana do prawej kieszeni na piersi oraz przyczepiana do beretu naniesiona na okrąg gamma. Symbol ten znalazł się także na granatowych hełmach Adrian używanych przez milicjantów w czasie operacji antypartyzanckich
Funkcje w Milicji Francuskiej noszone były na naramiennikach:
Początkowo milicjanci nosili wyłącznie krótką broń boczną służącą jedynie do ochrony osobistej. Dopiero w sierpniu 1943 władze Państwa Francuskiego otrzymały pozwolenie niemieckich władz okupacyjnych na wydanie Milicji magazynowej broni rozwiązanej Armii Rozejmowej. Wraz z rozszerzeniem działalności formacji na strefę północną oraz zaangażowanie jej członków w obławy na oddziały partyzanckie zapotrzebowanie na uzbrojenie wzrosło, wówczas hitlerowskie zwierzchnictwo przydzieliło organizacji Darnanda zdobyczne zrzuty broni brytyjskiej i amerykańskiej.

</doc>
<doc id="723197" url="https://pl.wikipedia.org/wiki?curid=723197" title="Lublinek (osiedle)">
Lublinek (osiedle)

Lublinek – osiedle w południowo-zachodniej Łodzi na terenie dawnej dzielnicy Polesie, włączone do Łodzi w 1945. Wyłączony z Łodzi 26 lutego 1954 i włączony do niej ponownie 1 stycznia 1988.
Administracyjnie Lublinek, wraz z osiedlami Pienista, Nowe Sady i Nowy Józefów tworzy osiedle Lublinek-Pienista. Natomiast łódzki System Informacji Miejskiej, stworzony głównie dla potrzeb oznaczania ulic, uznaje Lublinek za samodzielne osiedle.
Charakter dzielnicy.
Lublinek był podłódzką wsią, której część niedługo po II wojnie światowej włączono w obręb miasta. Pozostałe obszary dzisiejszego Lublinka włączano stopniowo do miasta do lat 80.
Lublinek w dużej mierze zachował swój wiejski charakter. Znajdują się tam liczne pola uprawne (obecnie często nieużytkowane i zarastające młodym lasem), a także łąki i lasy (największym z nich jest las Lublinek zajmujący ok. 90 ha), a część ludności trudni się rolnictwem i hodowlą. Jakkolwiek obszar ten wchodzi w skład 3. co do wielkości miasta w Polsce, nierzadkim widokiem są tam pasące się krowy, a większość ulic nie jest wyasfaltowana.Domy w tej okolicy to głównie zabudowania jednorodzinne pozostałe z okresu sprzed włączenia osady do miasta, choć coraz liczniej budowane są nowe domy jednorodzinne, a także bloki (przy ulicy Komandorskiej).
Historia.
Osada Lublinek powstała na miejscu lasu biskupiego, stanowiącego część tzw. Klucza Pabianickiego dóbr kapituły biskupiej z Krakowa.
Dobra te zostały w 1796 upaństwowione, zaś w 1841 od rządu Królestwa Polskiego ich część nabył wysoki urzędnik administracji rządowej, Mateusz Eustachy Lubowidzki. Lubowidzcy systematycznie rozprzedawali swoje posiadłości. Las rozdzielający grunty wsi Chocianowice i Łaskowice od gruntów wsi Retkinia nabył w 1869 żydowski spekulant nazwiskiem Lubliner. Dokonał on wycinki najwartościowszego drzewostanu, a wylesiony grunt sprzedał chętnym rolnikom z okolicy. Od jego nazwiska osada zostaje nazwana Lublinkiem.
Około 1880 wieś składała się już z 23 gospodarstw, zamieszkiwanych przez 120 osób stanu włościańskiego.
Historia administracyjna.
Dawniej samodzielna miejscowośc. Od 1867 w gminie Widzew w powiecie łaskim. Pod koniec XIX wieku Lublinek liczył 121 mieszkańców. W okresie międzywojennym należał do w woj. łódzkim. W 1921 roku liczba mieszkańców wynosiła 312. 2 października 1933 utworzono gromadę "Lublinek" w granicach gminy Widzew, składającą się ze wsi Lublinek i osady Chocianowiczki. Podczas II wojny światowej włączone do III Rzeszy.
Po wojnie Lublinek powrócił na krótko do powiatu łaskiego woj. łódzkim, lecz już 13 lutego 1946 włączono go do Łodzi. 
26 lutego 1954 wyłączono go ponownie z Łodzi i włączono go do gminy Ksawerów w powiecie łaskim, gdzie utworzył dziesiątą gromadę.
W związku z reorganizacją administracji wiejskiej jesienią 1954, Lublinek wszedł w skład nowej gromady Łaskowice, a po jej zniesieniu 1 stycznia 1959 – do gromady Ksawerów, którą równocześnie włączono do powiatu łódzkiego w tymże województwie. W 1971 roku ludność wsi wynosiła 508.
Od 1 stycznia 1973 w gminie Ksawerów, w powiecie łódzkim. 2 lipca 1976 gminę Ksawerów zniesiono, a Lublinek włączono do gminy Pabianice. W latach 1975–1987 miejscowość należała administracyjnie do województwa łódzkiego.
1 stycznia 1988 Lublinek (176,85 ha) włączono do Łodzi.
Okolica.
Tereny wokół Lublinka są miejscem rekreacji dla mieszkańców innych części miasta, zwłaszcza nieodległego osiedla Retkinia. Na zachód od osiedla przepływa rzeka Ner. W pobliżu Lublinka przebiega linia kolejowa, na której znajduje się stacja Łódź Lublinek, zaś za lasem Lublinek znajduje się łódzkie lotnisko, do niedawna także noszące nazwę "Lublinek". W okolicy znajduje się również węzeł drogowy "Łódź-Lublinek", łączący drogę krajową nr 14 z drogą ekspresową S14.
Lotnisko.
Na terenie wsi Lublinek od 1925 działało lotnisko noszące taką samą nazwę. Od lat 50. miało ono charakter w zasadzie wyłącznie sportowy i zarządzał nim Aeroklub Łódzki. Od połowy lat 90. uzyskało ono status portu lotniczego o nazwie Łódź-Lublinek, zaś w 2006 przemianowano je na Port lotniczy Łódź im. Władysława Reymonta.
Teren ten, z racji równej powierzchni i dużego obszaru wykorzystywany był niekiedy do organizowania imprez masowych, spośród których największą była msza święta pod przewodnictwem Jana Pawła II, w czasie pielgrzymki w 1987.

</doc>
<doc id="723201" url="https://pl.wikipedia.org/wiki?curid=723201" title="Towos">
Towos

Towos – potoczne określenie pociągu towarowo-osobowego, czyli zbiorczego pociągu towarowego prowadzącego także wagony osobowe i obsługującego przystanki osobowe. Pociągi takie prowadzono na słabo wykorzystanych liniach kolejowych dla oszczędności kosztów obsługi, charakterystyczną ich cechą była niska prędkość handlowa.
Jest to także potoczne określenie uniwersalnego pojazdu: samochód lub wagon kolejowy przeznaczony do przewozu zarówno osób, jak i towarów w zależności od potrzeb. W towosach stosuje się często siedzenia ustawione lub zawieszone wzdłuż ścian bocznych, składane dla zwiększenia przestrzeni ładunkowej w przypadku przewozu towarów.

</doc>
<doc id="723204" url="https://pl.wikipedia.org/wiki?curid=723204" title="Retrowirusy endogenne">
Retrowirusy endogenne

Retrowirusy endogenne – są to retrowirusy, które przed milionami lat zainfekowały pierwotne komórki rozrodcze człowieka i innych kręgowców. Dzięki odwrotnej transkryptazie, w postaci DNA włączyły się na stałe do materiału genetycznego organizmu zainfekowanego. Przez miliony lat na skutek licznych mutacji oraz kolejnych infekcji doszło do zwielokrotnienia genomu wirusów, przez co stanowi obecnie znaczną część genomu człowieka jak i innych kręgowców, lecz większość z nich jest uszkodzona i zupełnie nieaktywna.
Sekwencje pochodzenia retrowirusowego stanowią około 8% ludzkiego genomu. Przeważająca większość ludzkich retrowirusów endogennych (HERV – ang. "Human Endogenous RetroVirus") jest nieaktywna. Najmłodszą rodziną HERV są retrowirusy HERV-K. Na podstawie analizy sekwencji HERV-K udało się odtworzyć aktywnego wirusa.

</doc>
<doc id="723205" url="https://pl.wikipedia.org/wiki?curid=723205" title="Towarzystwo Naukowe we Lwowie">
Towarzystwo Naukowe we Lwowie

Towarzystwo Naukowe we Lwowie – polskie towarzystwo naukowe z siedzibą we Lwowie, założone w 1901 pod nazwą "Towarzystwo dla Popierania Nauki Polskiej". 
Inicjatorem powstania towarzystwa był Oswald Balzer. Akt założenia towarzystwa podpisali: Bronisław Kruczkiewicz, Stefan Niementowski, Antoni Małecki, Wiktor Hahn, Ludwik Finkel, Józef Korzeniowski, Emanuel Machek, W.Weher, Bronisław Czarnik, K. J. Heck, A.Kalina, M.Wroński, Jan Leciejewski, E.Wolff, M.Kuczyński, Juliusz Ross, E.Engel, Władysław Ochenkowski, J.Zakrzewski, Tadeusz Wiśniowski i Oswald Balzer. Wszyscy sygnatariusze aktu weszli w skład komitetu organizacyjnego towarzystwa. 10 grudnia 1900 powołano ścisły komitet organizacyjny, w którego skład weszli: O.Balzer, W.Hanh, J.Korzeniowski, St.Niementowski i J.Zakrzewski. Od 1920 do 1939 towarzystwo funkcjonowało pod nazwą Towarzystwo Naukowe we Lwowie, którego kontynuację stanowi współczesne Wrocławskie Towarzystwo Naukowe (patrz ).
Cele i organizacja.
Było najpoważniejszym z lwowskich towarzystw naukowych. Celem Towarzystwa była praca nad rozwojem i postępem nauki we wszystkich dziedzinach wiedzy.
Podzielone było na trzy wydziały:
oraz miało sekcję historii sztuki i kultury.
Rok administracyjny Towarzystwa mijał z końcem czerwca. Odbywały się wówczas doroczne posiedzenia, w czasie których Przewodniczący i Sekretarz Generalny składali sprawozdanie z działalności Towarzystwa. Środki finansowe na działalność wydawniczą Towarzystwa pochodziły z Ministerstwa Wyznań Religijnych i Oświecenia Publicznego oraz z fundacji i darowizn osób prywatnych.
Zarząd.
Skład pierwszego zarządu "Towarzystwa dla Popierania Nauki Polskiej" z 1901:
W 1927 zarząd Towarzystwa był następujący:
Członkowie.
Członkowie Towarzystwa wygłaszali referaty na posiedzeniach naukowych, po czym odbywała się dyskusja. W roku 1926 na przykład, wygłoszono 60 referatów.
Członkowie Towarzystwa dzielili się na czynnych (miejscowych i zamiejscowych) i przybranych (miejscowych i zamiejscowych). Powoływani byli oni na dorocznym posiedzeniu przez członków założycieli Towarzystwa spośród wybitnych uczonych, głównie Uniwersytetu Jana Kazimierza i Politechniki Lwowskiej.
Poniżej lista członków Towarzystwa w roku 1927.
Wydział I (filologiczny).
Członkowie czynni miejscowi.
Ludwik Bernacki, Wilhelm Bruchnalski, Edmund Bulanda, Adolf Chybiński, Ryszard Ganszyniec, Wiktor Hahn, ks. Aleksy Klawek, Juliusz Kleiner, Władysław Kotwicz, Eugeniusz Kucharski, Tadeusz Lehr-Spławiński, Jan Gwalbert Pawlikowski, Emil Petzold, Władysław Podlacha, Edward Porębowicz, Wincenty Śmiałek, Stanisław Witkowski.
Członkowie czynni zamiejscowi.
Jan Baudouin de Courtenay, Warszawa; Aleksander Brückner, Berlin; Ignacy Chrzanowski, Kraków; Ludwik Ćwikliński, Poznań; Tadeusz Grabowski, Poznań; Bronisław Gubrynowicz, Warszawa; Józef Kallenbach, Kraków; Jan Łoś, Kraków; Kazimierz Nitsch, Kraków; Wiktor Porzeziński, Warszawa; Stanisław Ptaszycki, Warszawa; Jan Michał Rozwadowski, Kraków; Tadeusz Sinko, Kraków; Leon Sternbach, Kraków; Stanisław Tomkowicz, Kraków; Henryk Ułaszyn, Poznań; Tadeusz Zieliński, Warszawa.
Członkowie przybrani.
Majer Auerbach, Karol Badecki, Adolf Bednarowski, Władysław Chodaczek, Zygmunt Czerny, ks. Hieronim Feicht (Wilno), Mieczysław Gębarowicz, Henryk Karol Gaertner, Jan Janów, Kazimierz Jarecki, Kazimierz Kolbuszewski (Wilno), Rudolf Kotula, Jerzy Kowalski, Władysław Kozicki, Jerzy Kuryłowicz, Jan Leciejewski, Stanisław Łempicki, Artur Passendorfer, Franciszek Smolka, Stefan Stasiak, Władysław Stroner, Władysław Tarnawski, Mieczysław Treter (Warszawa), Bronisława Wójcikówna, Stefan Vrtel-Wierczyński.
Wydział II (historyczno-filozoficzny).
Członkowie czynni miejscowi.
Władysław Abraham, Oswald Balzer, Ferdynand Bostel, Franciszek Bujak, Przemysław Dąbkowski, Ludwik Finkel, Stanisław Głąbiński, Juliusz Makarewicz, Leon Jan Piniński, Antoni Prochaska, Jan Ptaśnik, Zygmunt Radzimiński, Stanisław Starzyński, Adam Szelągowski, Kazimierz Twardowski, Mścisław Wartenberg, Stanisław Zakrzewski.
Członkowie czynni zamiejscowi.
Jarosław Bider, Praga; Stefan Bobczew, Sofia; Michał Bobrzyński, Garby; Bronisław Dembiński, Poznań; Franciszek Ksawery Fierich, Kraków; ks. Jan Nepomucen Fijałek, Kraków; Jaroslav Goll, Praga; Karel Kadlec, Praga; Stanisław Kutrzeba, Kraków; Nicolae Iorga, Bukareszt; Robert Howard Lord, Cambridge Mass.; Jan Łukasiewicz, Warszawa; Vladimir Mažuranić, Zagrzeb; Lubor Niederle, Praga; Fryderyk Papée, Kraków; Maurice Prou, Paryż; Władysław Semkowicz, Kraków; Giuseppe Tamassia, Padwa; Władysław Witwicki, Warszawa.
Członkowie przybrani.
Maurycy Allerhand, Eugeniusz Barwiński, Leopold Caro, Marceli Chlamtacz, Adam Chmiel (Kraków), Konstanty Chyliński, Aleksander Czołowski, Aleksander Doliński, Edward Dubanowicz, Ludwik Ehrlich, Adam Fischer, Olgierd Górka, Leon Halban, Kazimierz Hartleb, Leon Kozłowski, Roman Longchamps de Bérier, Jerzy Michalski (Warszawa), Teofil Modelski (Wilno), Czesław Nanke, Julian Nowotny, Zbigniew Pazdro, Helena Polaczkówna, Mojżesz Schorr (Warszawa), Tadeusz Silnicki, Zygmunt Smogorzewski, Kamil Stefko, ks. Szczepan Szydelski, Stanisław Franciszek Zajączkowski.
Wydział III (matematyczno-przyrodniczy).
Członkowie czynni miejscowi.
Henryk Bronisław Arctowski, Stefan Banach, Adolf Beck, Jan Czekanowski, Benedykt Dybowski, Marian Franke, Benedykt Fuliński, Lucjan Grabowski, Franciszek Groër, Jan Hirschler, Maksymilian Huber, Seweryn Krzemieniewski, Kazimierz Kwietniewski, Antoni Łomnicki, Jarosław Łomnicki, Józef Markowski, Maksymilian Matakiewicz, Witold Nowicki, Jakub Parnas, Wojciech Rogala, Józef Siemiradzki, Hugo Steinhaus, Wawrzyniec Teisseyre, Maksymilian Thullie, Julian Tokarski, Kasper Weigel, Rudolf Weigl, Zygmunt Weyberg.
Członkowie czynni zamiejscowi.
Józef Franciszek Feliks Babiński, Paryż; Stanisław Bądzyński, Warszawa; Kazimierz Białaszewicz, Warszawa; Karol Bohdanowicz, Warszawa; Isaiah Bowman, Nowy Jork; Witold Broniewski, Warszawa; Tadeusz Browicz, Kraków; Karol Dziewoński, Kraków; Emil Godlewski senior, Puławy; Emil Godlewski junior, Kraków; Louis-Félix Henneguy, Paryż; Henryk Hoyer, Kraków; Ðorđe Joannović, Belgrad; Kazimierz Telesfor Kostanecki, Kraków; Stefan Kreutz, Kraków; Zygmunt Laskowski, Genewa; Maurice Lugeon, Lozanna; Leon Marchlewski, Kraków; Adam Maurizio, Bydgoszcz; Augustin Mesnager, Paryż; Thomas Hunt Morgan, Nowy Jork; Ignacy Mościcki, Warszawa; Władysław Natanson, Kraków; Georges Henri Roger, Paryż; Michał Siedlecki, Kraków; Wacław Sierpiński, Warszawa; Maria Skłodowska-Curie, Paryż; Władysław Szafer, Kraków; Tadeusz Wiśniewski, Warszawa; Stanisław Zaremba, Kraków.
Członkowie przybrani.
Wacław De Baer (Warszawa), Kazimierz Bartel (Warszawa), Arnold Bolland (Kraków), Henryk Czopowski (Warszawa), Jan Bohdan Dembowski (Warszawa), Józef Eismond (Warszawa), Marcin Ernst, Eugeniusz Frankowski (Warszawa), Wilhelm Friedberg (Poznań), Jan Gabriel Grochmalicki (Poznań), Eugeniusz Jabłoński (Borysław), Antoni Władysław Jakubski (Poznań), Konstanty Janicki (Warszawa), Zygmunt Klemensiewicz, Kazimierz Kling, Roman Kozłowski (Warszawa), Stanisław Kulczyński, Kazimierz Kuratowski (Warszawa), Jan Lewiński (Warszawa), Stanisław Loria, Józef Łukaszewicz (Wilno), Tadeusz Mierzyński (Puławy), Wacław Moraczewski, Jan Mydlarski (Warszawa), Jan Nowak (Kraków), Stanisław Pawłowski (Poznań), Bronisław Przyłęcki (Warszawa), Czesław Reczyński, Jakub Rothfeld, Wojciech Rubinowicz, Edward Sucharda, Stanisław Tołłoczko, Konstanty Tołwiński (Borysław), Jan Tur (Warszawa), Stanisław Weigner (Borysław), Czesław Witoszyński (Warszawa), Jadwiga Wołoszyńska (Kraków).
Sekcja historii sztuki i kultury.
Członkowie.
Władysław Abraham, Karol Badecki, Oswald Balzer, Ludwik Bernacki, Ferdynand Bostel, Wilhelm Bruchnalski, Edmund Bulanda, Adolf Chybiński, Aleksander Czołowski, Ignacy Drexler, Ludwik Finkel, Mieczysław Gębarowicz, Władysław Kozicki, Leon Kozłowski, Michał Lityński, Andrzej Lubomirski, Tadeusz Mańkowski, Jan Gwalbert Pawlikowski, Leon Jan Piniński, Józef Piotrowski (historyk sztuki), Władysław Podlacha, Helena Polaczkówna, Jan Ptaśnik, Wincenty Śmiałek, Władysław Stroner, Stanisław Witkowski, Jan Sas Zubrzycki.

</doc>
<doc id="723208" url="https://pl.wikipedia.org/wiki?curid=723208" title="Jan Kondrak">
Jan Kondrak

Jan Kondrak (ur. 25 lipca 1959 w Hrubieszowie) – autor tekstów, kompozytor i wykonawca. 
Młodość spędził w rodzinnej Adelinie. Ukończył LO im. Stanisława Staszica w Hrubieszowie oraz polonistykę na UMCS w Lublinie. Zamieszkał w Świdniku.
Został zwycięzcą ogólnopolskich Spotkań z Piosenką Kabaretową OSPA w Ostrołęce (Grand Prix), laureatem nagrody głównej Ogólnopolskich Spotkań Estradowych OSET w Rzeszowie, laureatem Studenckiego Festiwalu Piosenki w Krakowie i Krajowego Festiwalu Piosenki Polskiej w Opolu (za tekst), dwukrotnym laureatem FAMY w Świnoujściu (za scenariusz i utwory dla Marka Dyjaka), był twórcą i szefem artystycznym Festiwalu Kultury Ekologicznej w Józefowie.
Wydał cztery pozycje fonograficzne z własnymi tekstami ("Wyzwanie", "Tym, co pod wiatr", "Romanse ballady", "Kto, co"), cztery pozycje z tekstami Edwarda Stachury ("Missa pagana", "Tango Triste", "Madame I" i "Madame II") oraz "Kolędy przy gitarze".
Został jednym z liderów piwnicy artystycznej Lubelska Federacja Bardów.
W 2004 został odznaczony Srebrnym Krzyżem Zasługi (2004).
Przystąpił do Platformy Obywatelskiej. Bez powodzenia kandydował z jej listy do sejmiku województwa lubelskiego w 2006 i 2014 oraz do Sejmu w 2007.

</doc>
<doc id="723209" url="https://pl.wikipedia.org/wiki?curid=723209" title="Wagon parowy">
Wagon parowy

Wagon parowy – wagon silnikowy napędzany silnikiem parowym. Pojazdy tego typu stosowane były od II połowy XIX wieku, zazwyczaj na lokalnych liniach kolejowych o niewielkim zapotrzebowaniu na przewozy, a także na niektórych liniach tramwajowych. W. p. zostały zastąpione wagonami silnikowymi o napędzie spalinowym lub elektrycznym. Ostatnie w.p. wycofano z regularnej służby w połowie XX wieku.

</doc>
<doc id="723214" url="https://pl.wikipedia.org/wiki?curid=723214" title="Kantor Krzyżanowskiego">
Kantor Krzyżanowskiego

Kantor Krzyżanowskiego – dawny budynek handlowy przedsiębiorstwa budowlanego założonego przez Antoniego Krzyżanowskiego w 1835, które szybko rozwijało się i zdobywało uznanie, zyskując jednocześnie prestiżowe zlecenia w mieście i okolicach.
Dzięki współpracy z wielkopolskimi rzeźbiarzami w ofercie Krzyżanowskiego pojawiły się elementy sztukatorskie, nagrodzone m.in. na wystawie w Londynie w 1862.
Celem zareklamowania przechodniom, nowym, potencjalnym klientom oraz władzom miejskim swoich wyrobów, w 1882 Krzyżanowski wzniósł przy ówczesnej Tamie Garbarskiej kantor o oryginalnej bryle. Budynek jest ozdobiony fragmentami sztukaterii, rzeźbami i innymi elementami. Gmach przetrwał zmiany właścicieli, koleje historii i w niemal niezmienionej formie stoi w Poznaniu przy dzisiejszej ulicy Garbary 96.
Z uwagi na bardzo zły stan techniczny w 1978 uznany został przez Urząd Miasta za przeszkodę w rozbudowie ulicy Garbary i przeznaczony do rozbiórki. W obronie obiektu wystąpiło Stowarzyszenie Historyków Sztuki i Stowarzyszenie Architektów Polskich. Wojewódzki Konserwator Zabytków wstrzymał wówczas rozbiórkę, a w 1979 kantor został wpisany do rejestru zabytków. Nakazano też jego rekonstrukcję. W 1981 budynek przeszedł na własność państwa, a Pracownie Konserwacji Zabytków ukończyły remont z przeznaczeniem na własną Pracownię Dokumentacji Naukowej.

</doc>
<doc id="723215" url="https://pl.wikipedia.org/wiki?curid=723215" title="Chrapy">
Chrapy



</doc>
<doc id="723217" url="https://pl.wikipedia.org/wiki?curid=723217" title="Sportivo Las Parejas">
Sportivo Las Parejas

Sportivo Atlético Club − argentyński klub piłkarski z siedzibą w mieście Las Parejas, leżącym w prowincji Santa Fe.
Historia.
Klub założony został 18 marca 1922 roku i gra obecnie w czwartej lidze argentyńskiej Torneo Argentino B.

</doc>
<doc id="723218" url="https://pl.wikipedia.org/wiki?curid=723218" title="Sportivo Atlético Club">
Sportivo Atlético Club



</doc>
<doc id="723219" url="https://pl.wikipedia.org/wiki?curid=723219" title="The Call of Ktulu">
The Call of Ktulu

The Call of Ktulu – utwór instrumentalny zespołu Metallica z albumu Ride the Lightning. Został napisany przez wokalistę i gitarzystę Jamesa Hetfielda, perkusistę Larsa Ulricha, wokalistę i gitarzystę zespołu Megadeth – Dave'a Mustaine'a, oraz basistę Cliffa Burtona. Jest ostatnim utworem zapisanym przez zespół na ich drugim albumie studyjnym z 1984 roku.

</doc>
<doc id="723220" url="https://pl.wikipedia.org/wiki?curid=723220" title="Szkot">
Szkot



</doc>
<doc id="723221" url="https://pl.wikipedia.org/wiki?curid=723221" title="Owariola meroistyczno-politroficzna">
Owariola meroistyczno-politroficzna

Owariola meroistyczno-politroficzna – typ owarioli meroistycznej, w której powstają liczne i stosunkowo niewielkie zespoły cystocytów. W każdym z nich tylko jedna komórka różnicuje się w oocyt, a pozostałe rozwijają się w komórki odżywcze. Takie ugrupowanie komórek przechodząc z germarium do witelarium zostaje otoczone przez somatyczne komórki prefolikularne.
W tym typie owarioli pęcherzyki jajnikowe zbudowane są z 3 elementów:
Kontakt pomiędzy oocytem a trofocytami zapewniają kanały cytoplazmatyczne, tzw. mostki międzykomórkowe.

</doc>
<doc id="723222" url="https://pl.wikipedia.org/wiki?curid=723222" title="Chrapy (zoologia)">
Chrapy (zoologia)

Chrapy (l.poj.: chrapa) – część górnej wargi u niektórych ssaków (np. konia, łosia), okalająca nozdrza. Chrapy są podbudowane zrębem chrzęstno-mięśniowym.

</doc>
<doc id="723224" url="https://pl.wikipedia.org/wiki?curid=723224" title="Zespół nagich limfocytów">
Zespół nagich limfocytów

Zespół nagich limfocytów (ang. bare lymphocyte syndrome, BLS) – pierwotny niedobór odporności związany z brakiem ekspresji antygenów zgodności tkankowej MHC na limfocytach, mimo ich obecności w osoczu.
Wyróżniamy dwa typy BLS:

</doc>
<doc id="723225" url="https://pl.wikipedia.org/wiki?curid=723225" title="Związek Synarchiczny">
Związek Synarchiczny

Związek Synarchiczny – niewielkie polskie ugrupowanie polityczne w okresie II Rzeczypospolitej.
Włodzimierz Tarło-Maziński, związany z masonerią, w maju 1924 utworzył Polski Związek Synarchiczny, w sierpniu 1928 przemianowany na Związek Synarchiczny. Do głównych działaczy należeli także Józef Jankowski i Stanisław Gaszyński. Do 1937 ugrupowanie nie przejawiało jednak szerszej działalności poza publikacyjną (pismo „Synarchista”, wychodzące od 1926 w Warszawie oraz różne wydawnictwa książkowe). W 1937 podjęto próby rozszerzenia działalności, m.in. poprzez powołanie Konfederacji Synarchicznej, ale starania te przerwał wybuch wojny. Członkowie Związku Synarchicznego reprezentowali pogląd, że dla Polski najlepszym ustrojem byłaby synarchia, czyli połączenie głównej zalety ideologii liberalnych, tj. swobodnego rozwoju indywidualnego jednostek (który to rozwój w warunkach demokratycznych prowadzi do anarchii) z prawicowymi zasadami jedności państwa i silnych rządów. W praktyce uosobieniem tego związku miałby być synarcha – posiadacz pełnej władzy zwierzchniej. Przygotowaniem do ustroju synarchicznego byłaby monarchia konstytucyjna.
Program gospodarczy zakładał udział robotników w zyskach przedsiębiorstw, odejście od złota jako miernika wartości na rzecz "towarowej jednostki rozliczeniowej". W latach trzydziestych XX w. Tarło-Maziński usiłował przekonać do synarchizmu śląskie środowisko ONR.

</doc>
<doc id="723226" url="https://pl.wikipedia.org/wiki?curid=723226" title="Krwawnicowate">
Krwawnicowate

Krwawnicowate ("Lythraceae" J. St.-Hill.) – rodzina roślin z rzędu mirtowców licząca około 600–650 gatunków skupionych w około 30–31 rodzajów. Najwięcej przedstawicieli występuje w strefie równikowej, ale zasięg rodziny obejmuje też strefę umiarkowaną z wyjątkiem północnej części Eurazji i Ameryki Północnej oraz południowej części Ameryki Południowej i Australii. We florze Polski przedstawicielami rodziny jest rodzaj krwawnica "Lythrum" (m.in. z krwawnicą pospolitą "L. salicaria") i kotewka orzech wodny "Trapa natans". Do ważnych roślin użytkowych należy granat właściwy uprawiany od tysięcy lat w basenie Morza Śródziemnego i Persji, skąd pochodzi. Długą historię uprawy mają także różne gatunki z rodzaju kotewka "Trapa", których orzechy zbierane ze stanu dzikiego odgrywały istotną rolę w diecie ludzi w czasach prehistorycznych. Z lawsonii bezbronnej uzyskuje się hennę używaną do malowania skóry i barwienia włosów. "Heimia salicifolia" ma właściwości lecznicze (przeciwzapalne) i halucynogenne (powoduje postrzeganie świata w odcieniach koloru żółtego). Rośliny drzewiaste wykorzystywane są także jako źródło surowca drzewnego. Szereg gatunków uprawianych jest także jako rośliny ozdobne, zwłaszcza z rodzajów lagerstremia i kufea.
Systematyka.
Rośliny w systemie APG III (2009), APG IV (2016) i ich aktualizacji zaliczane do krwawnicowatych, w przeszłości były rozdzielane do kilku rodzin. Na przykład w systemie Cronquista (1981) rodzaj "Sonnaratia" tworzył odrębną rodzinę "Sonneratiaceae", granat "Punica" klasyfikowany był do rodziny "Punicaceae", a kotewka "Trapa" do rodziny kotewkowatych "Trapaceae". Także system Reveala z lat 90. XX wieku wydzielał odrębnie kotewkowate. W takich ujęciach rodzina krwawnicowatych stanowiła jednak takson parafiletyczny i obecnie wszystkie wymienione nazwy taksonów stanowią synonimy krwawnicowatych "Lythraceae". 
Rodzina siostrzana dla rodziny wiesiołkowatych ("Onagraceae") w obrębie rzędu mirtowców ("Myrtales").

</doc>
<doc id="723230" url="https://pl.wikipedia.org/wiki?curid=723230" title="Orion (utwór)">
Orion (utwór)

Orion – instrumentalny utwór zespołu Metallica z albumu "Master of Puppets". Został napisany przez Jamesa Hetfielda, Larsa Ulricha i Cliffa Burtona. Jest to trzeci nagrany przez zespół utwór instrumentalny, a zarazem jedyna kompozycja (z albumu), gdzie pierwszą i ostatnią partię solową gra Kirk Hammett, a drugą (harmonijną) – James Hetfield. Jest to również trzeci najdłuższy utwór z albumu, zaraz obok tytułowej kompozycji, czy „Disposable Heroes”. Utwór, podobnie jak następny z albumu – „Damage, Inc.”, otwiera prawie minutowe wejście kilku ścieżek gitary basowej, a dopiero potem pojawia się perkusja oraz gitary.
Jest to jeden z najchętniej granych przez zespół na koncertach utworów instrumentalnych, zaraz obok „The Call of Ktulu” (1984). Początkowo zespół grał go wyłącznie podczas trasy promującej album "Master of Puppets", a wrócił do jego wykonywania dopiero po dołączeniu do niej basisty Roberta Trujillo.
„Orion” jest pierwszym z trzech utworów instrumentalnych zespołu zawierających solo gitarowe Hetfielda, które tutaj pojawia się w bridge’u.
Można znaleźć w utworze mały, trzyakordowy riff gitary basowej, które pojawia się zaraz przed harmonijnym solo gitarowym autorstwa Jamesa Hetfielda.

</doc>
<doc id="723236" url="https://pl.wikipedia.org/wiki?curid=723236" title="Wydra wielka">
Wydra wielka



</doc>
<doc id="723240" url="https://pl.wikipedia.org/wiki?curid=723240" title="Owariola meroistyczno-telotroficzna">
Owariola meroistyczno-telotroficzna

Owariola meroistyczno-telotroficzna – typ owarioli meroistycznej, w której germaria zawierają duże zespoły (grona) komórek płciowych. W zespołach tych powstają liczne oocyty przemieszczające się w czasie rozwoju do witelarium. Trofocyty zatrzymywane są w apikalnej części owarioli, co powoduje że germaria przekształcają się w komory odżywcze. Komórki odżywcze kontaktują się z oocytami za pomocą długich wypustek cytoplazmatycznych zwanych sznurami odżywczymi.
W tym typie owarioli pęcherzyki jajnikowe zbudowane są z 3 elementów:

</doc>
<doc id="723248" url="https://pl.wikipedia.org/wiki?curid=723248" title="Dust to Ashes">
Dust to Ashes

Dust to Ashes – debiutancki album amerykańskiego zespołu Bleeding Through wydany 17 kwietnia 2001 roku przez wytwórnię Prime Directive Records. Album zawiera 11 utworów.

</doc>
<doc id="723250" url="https://pl.wikipedia.org/wiki?curid=723250" title="Portrait of the Goddess">
Portrait of the Goddess

Portrait of the Goddess – drugi studyjny album metalcorowej formacji Bleeding Through wydany 30 kwietnia 2002 roku przez wytwornię Indecision Records. Album zawiera 10 utworów. Producentem albumu jest Greg Koller. Płyta trwa niespełna 37 minut.

</doc>
<doc id="723252" url="https://pl.wikipedia.org/wiki?curid=723252" title="Instytut Fizyki Jądrowej w Krakowie">
Instytut Fizyki Jądrowej w Krakowie



</doc>
<doc id="723256" url="https://pl.wikipedia.org/wiki?curid=723256" title="This Is Love, This Is Murderous">
This Is Love, This Is Murderous

This Is Love, This Is Murderous – trzeci studyjny album grupy Bleeding Through, pierwszy wydany przez wytwórnię Trustkill Records (2003) rok. Na albumie znalazło się 12 metalcorowych utworów. Płyta trwa 45 minut i 2 sekundy. Producentem krążka jest Ulrich Wild. Nagrywano go w World Class Audio w Anaheim.
Lista utworów.
Drugie wydanie albumu zawiera ponadto: 
Utwory zagrane na żywo.
Utwór "Love Lost in A Hail of Gunfire" znalazł się na składance MTV2 Headbangers Ball Volume 2.

</doc>
<doc id="723257" url="https://pl.wikipedia.org/wiki?curid=723257" title="The Truth">
The Truth

The Truth – czwarty album metalcorowej grupy ze Stanów Zjednoczonych, Bleeding Through. Na krążku znalazło się 13 utworów. Płytę nagrano w 2005 roku. W sklepach pierwszy raz pojawiła się 10 stycznia 2006 roku. Album trwa 42 minuty i 50 sekund. Został wydany przez dwie wytwórnie: Trustkill Records i Roadrunner Records. Producentem krążka jest Rob Caggiano. Do utworów "Kill to Believe" oraz "Love in Slow Motion" powstały teledyski.

</doc>
<doc id="723259" url="https://pl.wikipedia.org/wiki?curid=723259" title="Bursa (budynek)">
Bursa (budynek)

Bursa – internat zwany tak od wspólnej sakiewki (łac. "bursa" – sakiewka, kasa), z której, dzięki hojności dobroczyńców, korzystali niezamożni uczniowie.
Opis.
Pierwsze bursy w Polsce powstały przy Uniwersytecie Krakowskim (Bursa Ubogich, zwana też Krakowską, w 1409). Najbardziej znanymi krakowskimi bursami-internatami były:
W założeniu miały być to instytucje na poły zakonne, ale rychło stały się siedliskiem „łotrostwa”. Ostatnie budynki krakowskich burs spłonęły w pożarze miasta w 1850 roku. Do tej pory jednak niektóre domy studenckie noszą miano „burs” (np. Bursa Jagiellońska Uniwersytetu Jagiellońskiego).
Taką nazwę czasem noszą internaty dla uczniów – jak np. Państwowa Bursa Szkół Artystycznych w Poznaniu czy też Bursy Międzyszkolne w Augustowie, Jaśle, Koszalinie, Krośnie, Tarnowie, Zamościu. W Sanoku od 1898 tworzona była Bursa Jubileuszowa im. Cesarza Franciszka Józefa, w Jaśle ukończono tamtejszą bursę w 1912 r.

</doc>
<doc id="723261" url="https://pl.wikipedia.org/wiki?curid=723261" title="Alfabet farerski">
Alfabet farerski

Alfabet farerski – alfabet oparty na alfabecie łacińskim, służący do zapisu języka farerskiego. Składa się z on z 29 następujących liter:
A, Á, B, D, Ð, E, F, G, H, I, Í, J, K, L, M, N, O, Ó, P, R, S, T, U, Ú, V, Y, Ý, Æ, Ø
Litery C, Q, W, X i Z pochodzą z wyrazów obcego pochodzenia.

</doc>
<doc id="723264" url="https://pl.wikipedia.org/wiki?curid=723264" title="Greckokatolicka parafia w Birczy">
Greckokatolicka parafia w Birczy

Obecnie nieistniejąca greckokatolicka parafia w Birczy.
Historia.
Birczańska parafia greckokatolicka powstała przypuszczalnie w roku 1692 (w tym roku do Unii przystąpiła prawosławna diecezja przemyska). Powstała ona z wcześniej istniejącej w Birczy parafii prawosławnej.
Działalność parafii zakończyła się w 1947 (po zakończeniu Akcji „Wisła”), wraz z wysiedleniem ostatnich osób wyznania greckokatolickiego.
W 1956 planowano reaktywację parafii greckokatolickiej w Birczy, jednak z nieznanych przyczyn nie doszło to do skutku.
Organizacja.
Greckokatolicka parafia w Birczy należała do dekanatu birczańskiego eparchii przemyskiej.
Oprócz birczańskiej cerkwi, do parafii należały filialne cerkwie w Kotowie, Rudawce, Starej Birczy i Woli Korzenieckiej. Oprócz tych miejscowości, parafia w Birczy obsługiwała miejscowości, gdzie nie było cerkwi - Korzeniec, Boguszówkę i Nową Wieś.

</doc>
<doc id="723266" url="https://pl.wikipedia.org/wiki?curid=723266" title="Teoria mocy">
Teoria mocy



</doc>
<doc id="723269" url="https://pl.wikipedia.org/wiki?curid=723269" title="Portrait Of The Goddess">
Portrait Of The Goddess



</doc>
<doc id="723273" url="https://pl.wikipedia.org/wiki?curid=723273" title="Tuchola Duża">
Tuchola Duża

Tuchola Duża – nieoficjalna część wsi Tuchola Żarska w Polsce położona w województwie lubuskim, w powiecie żarskim, w gminie Lubsko.
Wchodzi w skład sołectwa Tuchola Żarska.
W latach 1975–1998 miejscowość administracyjnie należała do województwa zielonogórskiego.

</doc>
<doc id="723275" url="https://pl.wikipedia.org/wiki?curid=723275" title="American Corner">
American Corner

American Corner – międzynarodowa sieć placówek informacyjno-bibliotecznych pod patronatem Departamentu Stanu USA i placówek naukowo-edukacyjnych poszczególnych państw w ramach public diplomacy. Pierwsza powstała w Rosji na początku lat dziewięćdziesiątych XX wieku. Biblioteki American Corner działają na podobnych zasadach jak biblioteki publiczne (ogólnie dostępne i nieodpłatne). Można je znaleźć na wszystkich kontynentach, obecnie jest ich 339 (dane z dnia 4 października 2006), najwięcej w Rosji – 31. 
W Polsce.
W Polsce jest pięć placówek tego typu: w Łodzi, Wrocławiu, Gdańsku, Katowicach oraz Radomiu. W 2021 roku Centrum Kultury i Informacji Amerykańskiej American Corner w Katowicach za realizację 109 programów zostało uznane za najlepiej działające spośród wszystkich ośrodków American Corner w roku 2020/2021. 

</doc>
<doc id="723277" url="https://pl.wikipedia.org/wiki?curid=723277" title="Slam poetycki">
Slam poetycki

Slam poetycki – publiczna rywalizacja poetów-performerów, najczęściej amatorów. Choć samo określenie zjawiska jest nowe, to pojedynki poetyckie między wieszczami zdarzały się już znacznie wcześniej. Jednym z najbardziej znanych przykładów jest tzw. uczta grudniowa, która miała miejsce 25 grudnia 1840 r. w Paryżu, i była improwizowanym pojedynkiem poetyckim między Adamem Mickiewiczem i Juliuszem Słowackim.
Zasady.
Każdy uczestnik ma 3 minuty na zaprezentowanie swojego utworu. Używanie rekwizytów bądź instrumentów jest zabronione. Jury wybierane jest spośród publiczności. Zwycięzcy zazwyczaj otrzymują nagrody pieniężne.
Ogólnopolskie Mistrzostwa Slamu Poetyckiego.
Pierwsze Ogólnopolskie Mistrzostwa Slamu Poetyckiego odbyły się w 2017 roku w Poznaniu. Od tamtego czasu impreza odbywa się cyklicznie, w turnieju biorą udział zwycięzcy slamów eliminacyjnych z całej Polski (dotychczas reprezentantów wystawiała m.in. Warszawa, Gdańsk, Wrocław, Bydgoszcz, Poznań, Kraków, Katowice.)
Zwycięzcy Ogólnopolskich Mistrzostw Slamu Poetyckiego:

</doc>
<doc id="723289" url="https://pl.wikipedia.org/wiki?curid=723289" title="Okręgi na Jersey">
Okręgi na Jersey

Wyspa Jersey podzielona jest na 12 okręgów (parish, parishes). Nazwa każdego parish-a pochodzi od imienia patrona kościoła parafialnego znajdującego się w danym okręgu. Zgodnie z tradycją każdy parish ma dostęp do morza. 
Przewodniczącym każdego okręgu jest connétable, zaś sam connétable wybierany jest w publicznych wyborach na czteroletnią kadencję.
Okręgi na Jersey są jeszcze podzielone na mniejsze jednostki terytorialne – vingtaines (wioski).
Obecnie największym parish-em na wyspie jest okręg Saint Helier, który pełni również funkcję stolicy Jersey.
Okręgi (parishes) na wyspie Jersey.
Lista okręgów na wyspie Jersey, liczba ludności w każdym z nich pochodzi ze spisu z 2011 r., natomiast podana powierzchnia każdego z nich jest zgodna z danymi ze strony internetowej rządu Jersey.
Linki zewnętrzne.
Connétable wszystkich okręgów (parish-y) na Jersey
Herby okręgów (parish-y) Jersey

</doc>
<doc id="723295" url="https://pl.wikipedia.org/wiki?curid=723295" title="Korabiewka">
Korabiewka

Korabiewka – struga, dopływ Rawki o długości 33,99 km.
Struga wypływa w okolicach miejscowości Gąba w gminie Mszczonów), następnie płynie na północny zachód wśród pól i łąk, a w dolnym biegu przez leśny obszar Bolimowskiego Parku Krajobrazowego. Przepływa przez miejscowości: Korabiewice, Puszcza Mariańska, Bartniki. Uchodzi do Rawki w okolicach wsi Grabie.
, ponadto na rzece znajduje się zabudowa hydrotechniczna w postaci niewielkich spiętrzeń i dwu zbiorników retencyjnych w rejonie miejscowości Olszanka. Dolne 2 km biegu rzeki wchodzi w skład rezerwatu przyrody Rawka.

</doc>
<doc id="723308" url="https://pl.wikipedia.org/wiki?curid=723308" title="Zbigniew Masternak">
Zbigniew Masternak

Zbigniew Masternak (ur. 1978 w Piórkowie) – polski prozaik, autor scenariuszy filmowych, reportażysta. Piłkarz.
Życiorys.
Pochodzi ze wsi Piórków w Górach Świętokrzyskich. Ma siostrę i brata. Jego kuzynem jest bokser Mateusz Masternak. Pierwsze opowiadania zaczął pisać w szkole podstawowej. W 1997 ukończył z wyróżnieniem Liceum Ogólnokształcące im. B. Głowackiego w Opatowie. Studiował prawo na UMCS w Lublinie i polonistykę na Uniwersytecie Wrocławskim, lecz żadnego z tych kierunków nie ukończył. W 2009 ukończył scenariopisarstwo w Krakowskiej Szkole Filmu i Komunikacji Audiowizualnej.
Obecnie mieszka wraz z żoną Renatą i synem Wiktorem (ur. 2007) w Puławach. Renata Masternak (ur. 1987) zajmuje się fotografią.
W 2014 roku powstał film dokumentalny "Skazani na książki – Zbigniew Masternak" w reżyserii Iwony Nowackiej, w którym Zbigniew Masternak opowiedział o swojej drodze z boiska piłkarskiego do literatury.
Twórczość literacka.
Zadebiutował w 2000 na łamach „Twórczości” dwoma opowiadaniami z "Księstwa. Księgi drugiej" – "Niech żyje wolność" i "Posąg Emeryka". W 2006 ukazał się jego debiut książkowy – powieść "Niech żyje wolność" (poprawiona wersja "Księstwo. Księga druga") oraz druga powieść pt. "Chmurołap". Nakładem wydawnictwa Zysk i S-ka ukazała się w 2008 trzecia powieść Zbigniewa Masternaka – "Scyzoryk". Trzy pierwsze księgi "Chmurołap", "Niech żyje wolność" i "Scyzoryk", które zostały wydane w jednym tomie w 2011, tworzą wieloczęściowy autobiograficzny cykl pt. "Księstwo". W 2014 roku ukazała się księga czwarta cyklu pt. "Nędzole", którą zamierza sfilmować Krzysztof Zanussi. W 2021 roku ukazała się część piąta cyklu zatytułowana "Książę bez ziemi". 
Proza Masternaka jest zaangażowana społecznie. W trzech pierwszych powieściach pisarz portretuje rodzimą prowincję bez taryfy ulgowej, nie stroni od naturalizmu. Na pierwszy plan wysuwają się ludzie z ich nierzadko przetrąconymi życiorysami, zwierzęcymi odruchami i starannie skrywanymi ciemnymi sprawkami.
W powieści "Nedzole" Masternak podjął się opisania tak ważnego zjawiska jak Polacy na emigracji zarobkowej w Europie - opowiedział także o panujących tam stosunkach społecznych, postępującym procesie rozpadu starych struktur demokratycznych. 
Jego powieści i opowiadania tłumaczono na język arabski, wietnamski, mongolski, bułgarski, macedoński, ukraiński, serbski, rosyjski, niemiecki i włoski.
Książki.
Inne:
Ekranizacje i adaptacje.
W 2003 roku został zrealizowany film "Wiązanka" w reżyserii Cezarego Fili (adaptacja przedostatniego rozdziału powieści "Niech żyje wolność").
Na podstawie opowiadania "Stacja Mirsk" (pierwszy rozdział powieści "Scyzoryk") w 2005 powstał film w reżyserii Roberta Wrzoska, którego Masternak był współproducentem. Film ten otrzymał Grand Prix na IX Krakowskim Festiwalu Filmowym "Krakffa" i był emitowany w Telewizji Kino Polska oraz w Canal Plus.
Jesienią 2010 reżyser Andrzej Barański zrealizował film "Księstwo" na podstawie trzech debiutanckich powieści Masternaka: "Chmurołap", "Niech żyje wolność", "Scyzoryk". Polska premiera filmu odbyła się 9 czerwca 2011 podczas 36. FPFF w Gdyni, w sekcji Panorama Polskiego Kina. Premiera światowa odbyła się 4 lipca 2011 podczas 46. MFF w Karlovych Varach – film pokazano w konkursie głównym.
Audiobooki.
Słuchowiska
"Nędzole," słuchowisko w odcinkach zrealizowane przez Teatr Polskiego Radia Kielce, 2015
Komiks
"Nędzole" (adaptacja powieści "Nędzole")"," scenariusz Robert Zaręba, rysunki: zespół, Wydawnictwo Kameleon, Radom 2016, 
Piłka nożna.
Jego pasją jest futbol. Trenował m.in. w OKS Opatów, Koronie Kielce, Motorze Lublin (jako LKP Lublin), FK Lwów (Ukraina), Ślęzie Wrocław, FC Paris (Francja), następnie w KS Drzewce i MKS Puławiak Puławy. W latach 2011–2013 grał w piłkę błotną w zespole BKS Roztocze Krasnobród. W latach 2014 - 2016 grał w drużynie LC Chełm (w 2016 wypożyczony do FC Rebeliant Kraków). Od 2017 roku występuje w BKP Racovia Gepard. Jest kapitanem Reprezentacji Polskich Pisarzy w Piłce Nożnej.
Sukcesy w piłce błotnej:
4 x Mistrzostwo Polski (2011, 2012 - kat. mieszana, 2016, 2018)
2 x Wicemistrzostwo Polski (2013 - kat. mieszana, 2014 - kat. mieszana)
brązowy medal Mistrzostw Polski (2015)
5 x Puchar Polski (2012, 2014, 2016, 2017, 2018)
brązowy medal Pucharu Polski (2015)
brązowy medal Błotnej Ligi Mistrzów (2015)
4 x Król Strzelców Mistrzostw Polski (2011, 2012, 2013, 2014 - kat. mieszana)
3 x Król Strzelców Pucharu Polski (2013, 2014, 2018)

</doc>
<doc id="723317" url="https://pl.wikipedia.org/wiki?curid=723317" title="Przysucha (stacja kolejowa)">
Przysucha (stacja kolejowa)

Przysucha – stacja kolejowa w Skrzyńsku w pobliżu Przysuchy, w województwie mazowieckim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="723323" url="https://pl.wikipedia.org/wiki?curid=723323" title="Allicyna">
Allicyna

Allicyna – siarkoorganiczny związek chemiczny, fitoncyd o silnym działaniu bakteriobójczym i charakterystycznym zapachu. Powstaje po uszkodzeniu tkanki cebuli, czosnku i niektórych innych roślin jako produkt (mieszanina racemiczna) przekształcenia alliiny pod wpływem enzymu allinazy poprzez pośredni kwas allilosulfenowy.
Budzi duże zainteresowanie naukowców ze względu na swoją aktywność biologiczną. Wykazuje znaczące działanie przeciwnowotworowe wobec różnych typów raka; ma też właściwości antybakteryjne, antywirusowe i przeciwgrzybiczne.
Obliczenia teoretyczne wskazują, że wiązanie siarka–tlen nie ma charakteru wiązania podwójnego i najlepiej opisuje je hybryda rezonansowa obejmująca wiązanie pojedyncze i wiązanie jonowe. Analiza (ELF) wokół atomu tlenu wskazuje na występowanie trzech wolnych par elektronowych. Podobnie jak inne dipodstawione "S"-tlenki disulfidowe, allicyna jest związkiem chiralnym (centrum stereogenicznym jest "S"-tlenkowy atom siarki).

</doc>
<doc id="723324" url="https://pl.wikipedia.org/wiki?curid=723324" title="Légion Tricolore">
Légion Tricolore

Légion Tricolore – projektowana francuska formacja zbrojna, mająca działać na froncie wschodnim jako siła sojusznicza wobec wojsk niemieckich podczas II wojny światowej.
Wiosną 1942 r. francuskie środowiska kolaboracyjne wystąpiły do rządu Vichy z ideą powołania do walki z Sowietami formacji zbrojnej, która byłaby niezależna od Niemców. Miała ona być umundurowana w mundury francuskie, pod francuskim dowództwem i sztandarami. Głównym pomysłodawcą był Jacques Benoit-Mechin, sekretarz stanu w rządzie Vichy. Marszałek Philippe Pétain i premier Pierre Laval oraz wyższy dowódca SS i Policji w okupowanej części Francji gen. Karl Albrecht Oberg zaakceptowali w lipcu projekt utworzenia tej formacji pod nazwą Legion Tricolore (od trzech barw na fladze Francji). W jego skład miał także wejść Legion Ochotników Francuskich przeciw Bolszewizmowi (Légion des volontaires francais contre le bolchévisme, LVF), walczący już od końca 1941 r. na froncie wschodnim. Po oficjalnym powołaniu Legionu Tricolore płk Mayer, przedstawiciel Oberkommando der Wehrmacht (OKW) we Francji, wyraził zgodę na rozpoczęciu werbunku, natomiast pozostałe problemy odłożył na później. Ostatecznie władze niemieckie porzuciły jednak pomysł walki z Sowietami oddzielnej francuskiej formacji (płk Mayer został zdegradowany i wysłany na front wschodni, gdzie zginął). Akcja rekrutacyjna została zakończona w październiku 1942 r., a dotychczasowi ochotnicy otrzymali propozycje wstąpienia do LVF lub powrotu do domów.

</doc>
<doc id="723328" url="https://pl.wikipedia.org/wiki?curid=723328" title="Wale">
Wale

Gruzja:
Polska:
Osoby:
Inne:
Zobacz też:

</doc>
<doc id="723332" url="https://pl.wikipedia.org/wiki?curid=723332" title="Fosforek indu">
Fosforek indu

Fosforek indu, InP – nieorganiczny związek chemiczny indu i fosforu, półprzewodnik.

</doc>
<doc id="723336" url="https://pl.wikipedia.org/wiki?curid=723336" title="Elitserien w hokeju na lodzie">
Elitserien w hokeju na lodzie



</doc>
<doc id="723343" url="https://pl.wikipedia.org/wiki?curid=723343" title="Lillehammer IK">
Lillehammer IK

Lillehammer IK – norweski klub hokejowy z siedzibą w Lillehammer.
Zawodnicy.
Na podstawie materiału źródłowego:

</doc>
<doc id="723345" url="https://pl.wikipedia.org/wiki?curid=723345" title="Społeczna szkodliwość">
Społeczna szkodliwość



</doc>
<doc id="723353" url="https://pl.wikipedia.org/wiki?curid=723353" title="Rdzeń magnetyczny">
Rdzeń magnetyczny

Rdzeń magnetyczny, rdzeń ferromagnetyczny – wykonana z materiału ferromagnetycznego część obwodu magnetycznego; termin ten jest często stosowany jako synonim magnetowodu. Rdzenie magnetyczne występują w transformatorach, silnikach elektrycznych, prądnicach, dławikach, elektromagnesach, przekaźnikach i wielu innych urządzeniach.
Rdzenie magnetyczne wykonane z materiałów o dużej przenikalności magnetycznej pozwalają na koncentrację i ukierunkowanie strumienia magnetycznego w sposób umożliwiający ograniczenie strat strumienia związanych z jego rozproszeniem. 

</doc>
<doc id="723362" url="https://pl.wikipedia.org/wiki?curid=723362" title="Touch Me (singel The Doors)">
Touch Me (singel The Doors)

„Touch Me” – piosenka amerykańskiego zespołu The Doors, wydana na singlu w grudniu 1968 roku. Utwór znalazł się na albumie "The Soft Parade", który został wydany w lipcu 1969 roku.
Autorem tekstu jest gitarzysta Robby Krieger. Początkowo utwór miał się nazywać „Hit Me”, odnosił się do częstych kłótni z jego dziewczyną. Po namowach Morrisona zmieniono tytuł i tekst na „Touch Me”.

</doc>
<doc id="723364" url="https://pl.wikipedia.org/wiki?curid=723364" title="Léonard Duphot">
Léonard Duphot

Léonard Mathurin Duphot (ur. 21 września 1769 w Lyonie, zm. 27 grudnia 1797 w Rzymie) – francuski generał czasów Wielkiej Rewolucji, drugi z kolei narzeczony późniejszej królowej szwedzkiej Désirée.
Wstąpił do wojska mając 15 lat, a więc jeszcze za czasów królewskich. W roku 1789, po wybuchu rewolucji, przyłączył się do ochotniczych batalionów rewolucyjnych. W tzw. II Roku Ery Rewolucyjnej został dowódcą batalionu.
W roku 1796 wyróżnił się w czasie kampanii włoskiej Napoleona i otrzymał od niego zadanie zorganizowania armii Republiki Cisalpińskiej. W tym samym roku został mianowany generałem brygady. W 1797 objął dowództwo nad wojskami francuskimi w Rzymie. W pałacu ambasadora Francji Józefa Bonapartego poznał jego szwagierkę Désirée Clary (poprzednio zaręczoną z samym Napoleonem), zyskał jej uczucia i zaręczył się z nią. Pod koniec grudnia tego roku wybuchły w Rzymie zamieszki antyfrancuskie: demonstranci zaatakowali ambasadę i Duphot zginął od kuli, broniąc budynku. Pozostawił syna z nieprawego łoża, którego losem zajęła się Désirée.
Napoleon napisał o nim w swym "Pamiętniku ze Świętej Heleny": „młody Duphot rokował jako generał wielkie nadzieje. Był wcieleniem cnoty i odwagi”.

</doc>
<doc id="723367" url="https://pl.wikipedia.org/wiki?curid=723367" title="Jodek azotu">
Jodek azotu



</doc>
<doc id="723370" url="https://pl.wikipedia.org/wiki?curid=723370" title="Rezerwat przyrody Piaśnickie Łąki">
Rezerwat przyrody Piaśnickie Łąki

Rezerwat przyrody Piaśnickie Łąki – florystyczny rezerwat przyrody na Wybrzeżu Słowińskim na obszarze Nadmorskiego Parku Krajobrazowego u ujścia Piaśnicy do Bałtyku. Został utworzony w 1959 roku. Powierzchnia rezerwatu wynosi 56,23 ha (akt powołujący podawał 54,70 ha). Rezerwat obejmuje łąki (między korytem Piaśnicy i jej starorzeczem) wraz z roślinnością leśną i lasem dębowo-brzozowym.
Znajdują się tu stanowiska licznych gatunków roślin podlegających ochronie (m.in. woskownica europejska, kosaciec syberyjski, selernica żyłkowana, okrzyn łąkowy, turzyca Hartmana, Buxbauma i Hosta, fiołek mokradłowy i mieczyk dachówkowaty).
Najbliższe miejscowości to Dębki i Wierzchucino.

</doc>
<doc id="723376" url="https://pl.wikipedia.org/wiki?curid=723376" title="Obrona manewrowa">
Obrona manewrowa

Obrona manewrowa "(ang. mobile defence)" - jest to sposób prowadzenia obrony oparty na wykorzystaniu ruchliwości wojsk i ich aktywności oraz na obronie obiektów i rejonów kluczowych, których utrzymanie umożliwi skierowanie ruchu wojsk przeciwnika w pożądanym dla obrońcy kierunku. Jej celem jest osłabienie i wyhamowanie natarcia przeciwnika, zyskanie czasu dla stworzenia przewagi na wybranym kierunku, zatrzymanie go na dogodnej rubieży terenowej oraz rozbicie w wyniku zwrotów zaczepnych jego głównych sił. Broniący się musi posiadać zdolność do wykonywania manewru odwodami. W związku z tym głębokość obrony powinna być większa niż podczas prowadzenia obrony pozycyjnej. 
Istotą obrony manewrowej, w odróżnieniu od obrony pozycyjnej, jest rekompensowanie niedoboru sił i środków za pomocą manewru umożliwiającego koncentrację wysiłku w najważniejszym w danym momencie punkcie obrony i dekoncentrację w celu uchylenia się od starcia w niekorzystnych warunkach.
W Wojsku Polskim w okresie II RP obrona ruchowa stosowana była kiedy siły nie pozwalały na skuteczne oddziaływanie ogniem na całej szerokości odcinka obrony. W obronie ruchowej większość sił wykorzystywana była do uderzeń wypadowych lub przeciwuderzeń i przeciwnatarć. Zdaniem ówczesnych teoretyków wojskowych obrona ruchowa miała tę przewagę nad obroną stałą, bo utrudniła nieprzyjacielowi utrzymanie inicjatywy działań. Wymagała umiejętnego skupienia jak największej ilości sił do szybkiego działania.
W obronie manewrowej dąży się do wykorzystania czynników czasu i przestrzeni do rekompensowania niedoboru sił i środków w stosunku do przeważającego przeciwnika za pomocą manewru. Koncentracja wysiłku następuje w określonych obszarach obrony w celu uchylenia się od starcia w niekorzystnych warunkach. W obronie manewrowej rozstrzyga manewr i selektywny ogień. Józefa Kuropieski pisał: „obrona manewrowa to budowanie płota, za którym biega brytan”.
W warunkach współczesnej wojny manewr przenoszony jest także w trzeci wymiar. Prowadzi się powietrzno-lądowe działania zbrojne, a wartość statycznych, zawczasu wybranych i przygotowanych pozycji obronnych wyraźnie się zmniejsza. W odniesieniu do nowoczesnego pola walki aktualne pozostaje stwierdzenie Clausewitza, że "obronne prowadzenie wojny nie jest tarczą, lecz raczej zasłoną utworzoną przez zręczne uderzenia". 
Omar N. Bradley pisze: „nie ulega bowiem wątpliwości, że w każdej obronie, a szczególnie w obronie manewrowej, stałe linie obronne mają wartość jedynie wówczas, gdy pod ich osłoną koncentruje się odwody szybkie. Bez takich sił szybkich w głębi stała linia obrony jest bezużyteczna”.

</doc>
<doc id="723379" url="https://pl.wikipedia.org/wiki?curid=723379" title="Zbigniew Pawelski">
Zbigniew Pawelski

Zbigniew Pawelski (ur. 29 lipca 1925 w Przasnyszu) – polski architekt. 
Życiorys.
Syn Mieczysława i Anny Józefy z domu Krassowskiej. W czasie okupacji niemieckiej żołnierz AK ps. „Jastrząb”, uczestnik powstania warszawskiego. Podczas powstania pełnił funkcję na początku zastępcy dowódcy drużyny, a potem dowódcy drużyny. Był żołnierzem formacji „Obroża”, batalionu „Ryś”.
Od 1975 wykładowca na Politechnice Warszawskiej. Współautor wielu projektów z zakresu budownictwa przemysłowego, użyteczności publicznej, wystawiennictwa i wnętrz.
Życie prywatne.
Brat Sławomira Pawelskiego. Teść architekta Szymona Wojciechowskiego.

</doc>
<doc id="723383" url="https://pl.wikipedia.org/wiki?curid=723383" title="John Boorman">
John Boorman

John Boorman (ur. 18 stycznia 1933 w Shepperton) – brytyjski reżyser, scenarzysta i producent filmowy.
Boorman, choć ma w dorobku także dzieła innych gatunków, jest uznawany za mistrza kina sensacyjnego. Jego filmy charakteryzuje szczególna dbałość o psychologiczną wiarygodność występujących w nich postaci.
Życiorys.
Karierę zaczynał w angielskiej telewizji, w 1965 zrealizował film muzyczny "Catch Us If You Can" z popularną w latach 60. grupą The Dave Clark Five. Dwa lata później powstał jego pierwszy amerykański film – psychologiczny dreszczowiec "Zbieg z Alcatraz" z Lee Marvinem w roli głównej. Po wejściu na ekrany film spotkał się z niezbyt przychylnym przyjęciem, dziś jest jednak uważany za dzieło wybitne.
W 1969 Boorman nakręcił kolejny obraz z Marvinem – w wojennym "Piekle na Pacyfiku" partnerował mu Toshirō Mifune. W 1972 zrealizował "Wybawienie", brutalną opowieść o grupie kajakarzy zaatakowanych w czasie spływu przez miejscowych. W tej dekadzie Boorman nakręcił także film sf. "Zardoz" z Seanem Connerym (1974) oraz drugą część "Egzorcysty" (1977).
Zrealizowany w 1981 we współpracy amerykańsko-brytyjskiej "Excalibur" jest pełną rozmachu ekranizacją mitu o Królu Arturze. Z kolei "Nadzieja i chwała" (1987) jest najbardziej osobistym filmem Boormana - reżyser powrócił w nim pamięcią do Wielkiej Brytanii czasu wojny i dorastania w bombardowanym Londynie.
W 1998 Boorman zrealizował "Generała". Film odtwarza życie autentycznego dublińskiego bandyty Martina Cahilla i luźno nawiązuje do konfliktu w Ulsterze. W 2002 na ekrany kin wszedł dramat szpiegowski "Krawiec z Panamy" zrealizowany na podstawie powieści Johna le Carré o tym samym tytule. Filmy Anglika kilkakrotnie zostały nominowane do Oscara.
Jest ojcem Charleya Boormana, aktora, podróżnika, miłośnika motocykli, autora telewizyjnych programów przygodowych i podróżniczych.
Boorman jest honorowym członkiem tajnego stowarzyszenia zwanego Sons of Lee Marvin. 
Przewodniczył obradom jury konkursu głównego na 61. MFF w Wenecji (2004) oraz jury sekcji "Cinéfondation" na 62. MFF w Cannes (2009). Wcześniej zasiadał w jury konkursu głównego na 48. MFF w Wenecji (1991) oraz na 45. MFF w Cannes (1992).

</doc>
<doc id="723384" url="https://pl.wikipedia.org/wiki?curid=723384" title="Antyhomomorfizm">
Antyhomomorfizm

Antyhomomorfizm – funkcja określona na zbiorach z określonym na nich działaniem mnożenia odwracająca jego porządek; homomorfizm odwracający porządek mnożenia.
Antyautomorfizm – antyhomomorfizm będący zarazem przekształceniem wzajemnie jednoznacznym obiektu na siebie.
Grupy.
Niech formula_1 będą grupami. Mówimy, że przekształcenie formula_2 jest antyhomomorfizmem grup, jeśli
Pierścienie.
Niech formula_4 będą pierścieniami. Mówimy, że przekształcenie formula_5 jest antyhomomorfizmem pierścieni, jeśli
dla każdego formula_8 jeżeli pierścień ma jedynkę, to dodatkowo musi być spełniony warunek
Jeśli formula_10 jest pierścieniem przemiennym, to każdy antyhomomorfizm jest homomorfizmem pierścieni.
Dla algebr nad ciałem przekształcenie formula_11 musi być liniowe nad daną przestrzenią liniową.

</doc>
<doc id="723386" url="https://pl.wikipedia.org/wiki?curid=723386" title="Ray casting">
Ray casting

Ray casting – technika renderowania scen 3D, która jest bardzo uproszczoną wersją metody śledzenia promieni (ang. "ray tracing"). Z tego względu pozwala na znacznie szybsze tworzenie obrazów trójwymiarowych, ale daje dużo gorsze rezultaty wizualne.
Algorytm renderowania metodą ray castingu:
Nie jest to podejście zgodne z rzeczywistością, gdyż nie uwzględnia się w nim prawa odbicia („kąt padania = kąt odbicia”). Po prostu punkt jest tym jaśniejszy, im odcinek (kamera, punkt) leży „bliżej” prostej odbicia, gdzie „bliżej” oznacza mniejszy kąt i mniejszą odległość od tej prostej. W odróżnieniu od ray tracingu nie uwzględnia się tu promienia (źródło światła, punkt), a więc nie powstają cienie rzucane przez inne obiekty.
Pierwszą grą komputerową, w której wykorzystano technikę ray castingu, jest protoplasta strzelanek 3D, czyli Hovertank 3D.

</doc>
<doc id="723390" url="https://pl.wikipedia.org/wiki?curid=723390" title="Rezerwat przyrody Widowo">
Rezerwat przyrody Widowo

Rezerwat przyrody Widowo – leśny rezerwat przyrody na Wybrzeżu Słowińskim (utworzony w 1999 r., o powierzchni 97,10 ha) na obszarze Nadmorskiego Parku Krajobrazowego. Rezerwat obejmuje nadmorskie zbiorowiska leśne i okoliczne formy wydmowe. Najbliższe miejscowości to Dębki i Karwieńskie Błoto Drugie.

</doc>
<doc id="723392" url="https://pl.wikipedia.org/wiki?curid=723392" title="Sachnin">
Sachnin

Sachnin (hebr. סחנין, "Sikhnin"; arab. سخنين; ang. Sachnin) – miasto położone w Dystrykcie Północnym w Izraelu.
Położenie.
Miasto Sachnin jest położone na wysokości 250 metrów n.p.m. w północnej części Dolnej Galilei. Leży w zachodnim skraju Doliny Sachnin. Na południe od miasta rozciągają się Har Jatwat (do 500 m n.p.m.) z górami Har Morsan (406 m n.p.m.) i Har HaSz'avi (534 m n.p.m.). Na zachodzie wznosi się wzgórze Giwat Sachnit (321 m n.p.m.). Po stronie północnej są wzgórza Giwat Makosz (319 m n.p.m.) i Giwat Cuf (347 m n.p.m.). Okoliczne wzgórza są prawie całkowicie porośnięte przez zagajniki drzewek oliwkowych i figowców, ale także oregano i sezamowce. Teren miasta opada stromo ku północy do wadi strumienia Hilazon, i łagodnie w kierunku wschodnim. W zachodniej części miasta przepływa strumień Sachnin, a we wschodniej Morsen. Oba zasilają strumień Hilazon. W jego otoczeniu znajduje się miasto Karmiel, miejscowości Dejr Channa i Arraba, kibuce Eszbal i Lotem, moszaw Jodfat, wsie komunalne Juwalim, Eszchar, Ma’ale Cewijja, Rakefet i Segew, oraz wieś arabska Arab al-Na’im. Na południowy zachód od miasta znajdują się tereny wojskowe i park przemysłowy "Misgaw".
Podział administracyjny.
Sachnin jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w mieście Sachnin żyło ponad 27 tys. mieszkańców, w tym 94,4% Arabowie muzułmanie i 5,6% Arabowie chrześcijanie. Wskaźnik wzrostu populacji w 2011 roku wyniósł 3,0%. Zgodnie z danymi Centralnego Biura Statystyki średnie wynagrodzenie pracowników w Sachnin w 2009 roku wynosiło 4415 ILS (średnia krajowa 7070 ILS).
Historia.
Początek osadnictwa w tym rejonie datuje się na czasy faraona Totmesa II (około 1500 roku p.n.e.). W owym czasie istniało tutaj centrum produkcji barwników. Zostało ono wymienione jako "Suginin" w liście miast zdobytych przez faraona Tutmozisa III (świątynia Amona w Karnaku) oraz w listach z Amarny. W okresie hellenistycznym i rzymskim istniała tutaj osada żydowska, która słynęła z produkcji oleju z oliwek. W 66 roku żydowski historyk Józef Flawiusz wymienił je jako obronne miasto "Sogane". Grecy nazywali miasto "Sogne". Osada była także znana z żydowskich uczonych, takich jak rabbi Joszua Sachnin. Jego grób jest zwany po arabsku jako "Nabi as-Sideiq", i jest miejscem żydowskich pielgrzymek. W okresie bizantyjskim miejscowość była kilka razy wymieniona w Talmudzie i Misznie. W 636 roku została ona przyłączona do kalifatu Umajjadów, w wyniku czego zaczął się proces szybkich zmian demograficznych na korzyść ludności arabskiej. W XII i XIII wieku wieś znajdowała się pod panowaniem krzyżowców, którzy nazywali ją "Zakkanin". W 1517 roku przeszła pod panowanie osmańskie. Rejestry podatkowe z 1596 roku wymieniają wieś Sachnin. Liczyła ona 66 rodzin muzułmańskich oraz 8 kawalerów. Płacili oni podatki z upraw pszenicy, jęczmienia, oliwek, bawełny oraz działalności młyna wodnego. Pod koniec 1870 roku Sachnin zostało opisane przez Condera i Kitchenera następującymi słowami: „"Duża wieś z kamienia i błota, położona wśród pięknych gajów oliwnych, z małym meczetem. Woda pochodzi z dużego basenu położonego około pół mili na południowy wschód. Mieszkańcy są muzułmanami i chrześcijanami. W 1859 roku liczyła 1100 mieszkańców"”. W 1888 roku we wsi otworzono szkołę podstawową dla chłopców. Podczas I wojny światowej w 1918 roku Brytyjczycy przejęli kontrolę nad całą Palestyną, na której terytorium utworzono następnie Brytyjski Mandat Palestyny.
Przyjęta 29 listopada 1947 Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1947 roku rejon Sachnin zajęły siły Arabskiej Armii Wyzwoleńczej. Podczas I wojny izraelsko-arabskiej w lipcu 1948 roku Izraelczycy przeprowadzili operację Dekel, w trakcie której 18 lipca zajęli oni wieś. Arabski kontratak odbił jednak tę wieś z rąk izraelskich. Pod koniec października 1948 roku Izraelczycy przeprowadzili operację Hiram zajmując bez walki wieś Sachnin. W odróżnieniu od wielu arabskich wiosek w Galilei, izraelscy żołnierze nie wysiedlili jej mieszkańców, dzięki czemu mogła zachować swój arabski charakter. W 1965 roku szybko rozwijająca się miejscowość otrzymała status samorządu lokalnego, jednak aż do 1 grudnia 1966 roku znajdowała się pod wojskową administracją. Dopiero później przeszła pod administrację cywilną. W 1976 roku izraelscy Arabowie zorganizowali w Sachnin pierwszą demonstrację niezadowolenia, które w następnych latach były organizowane pod hasłem „"Dnia Ziemi"”. Protestowano przeciwko bezprawnej konfiskacie 5 tys. akrów ziemi, na którą zgodę wydał rząd Izraela. Podczas demonstracji doszło do gwałtownych starć z policją, w których zginęło sześciu Arabów (trzech z nich było mieszkańcami Sachnin). W centrum miejscowości wystawiono wówczas pomnik upamiętniający tamte wydarzenia. W 1995 roku Sachnin otrzymało prawa miejskie. W uroczystości uczestniczył premier Icchak Rabin. W październiku 2000 roku w Sachnin doszło do masowych protestów przeciwko budowie na obrzeżach miasta dużej bazy wojskowej Sił Obronnych Izraela.
Nazwa.
Arabska nazwa miasta Sachnin (arab. سخنين) wywodzi się z aramejskiego słowa "sikhnin" lub "sikhni" oznaczającego „"dom robotników"”. W języku hebrajskim (hebr. סחנין) nazwa miasta oznacza „"produkuje olej"”.
Symbole.
Herb miasta jest w kształcie koła. U jego podstawy umieszczono otwartą książkę, co symbolizuje dobrze rozwinięty system edukacyjny tego arabskiego miasta. Po obwodzie koła po stronie lewej umieszczono kłos zboża, a po prawej stronie element koła zębatego. Oba te symbole wyobrażają rolnictwo i przemysł jako gałęzie lokalnej gospodarki. Wewnątrz umieszczono wizerunki nowego i starego budownictwa, w którego tle dominują okoliczne wzgórza. Za wzgórz wschodzi słońce, wyobrażające nadzieję na dalszy rozwój miasta. Na obwodzie herbu umieszczono nazwę miasta w języku hebrajskim, arabskim i angielskim. Nieoficjalna flaga miejska jest biała z czarnym herbem pośrodku.
Polityka.
Urząd miejski znajduje się we wschodniej części miasta, i jest położony przy drodze nr 805. Burmistrzem jest Mazin G’Najem.
Architektura.
Miasto posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. W centrum znajduje się Stare Miasto. Po jego stronie wschodniej rozciągają się osiedla Merkaz Harl, al-Baraka i Wadi al'Ajn. Ze względu na wzrost liczby mieszkańców, władze miejskie prowadzą rozmowy z sąsiednimi gminami wiejskimi w sprawie poszerzenia granic obszaru zabudowanego. Umożliwiłoby to kontynuowanie budowy nowych domów mieszkalnych.
Kultura.
W mieście znajduje się Muzeum Dziedzictwa Arabskiego (en. "Arab Heritage Museum").
Edukacja i nauka.
Znajduje się tu 15 szkół, w tym 9 szkół podstawowych. Są tutaj: Join College, Technological College i The Arab College. W 2010 roku w szkołach uczyło się ogółem 7,1 tys. uczniów, z czego prawie 4 tys. w szkołach podstawowych. Średnia uczniów w klasie wynosiła 30 osób.
Sport i rekreacja.
W północno-wschodniej części miasta dwa boiska do piłki nożnej. Głównym tutejszym stadionem jest wybudowany w 2005 roku stadion Doha. W 2003 roku tutejsza drużyna piłkarska Bene Sachnin jako pierwsza drużyna arabska wywalczyła awans do izraelskiej ligi. W 2004 roku wywalczyła puchar "Israeli State Cup", dzięki czemu wzięła udział w rozgrywkach Pucharu UEFA 2004/2005. W mieście jest także kryty basen pływacki.
Gospodarka.
W północno-wschodniej części miasta znajduje się strefa przemysłowa "Sachnin". Druga większa strefa przemysłowa "Misgaw" jest położona na zachód od miasta. Ma tutaj swoje siedziby kilkanaście różnych spółek. Firma "Liad" produkuje podajniki, systemy pakowania oraz różnorodne systemy kontroli jakości dla potrzeb przemysłu. Firma "Ayal Robotics &amp; Engineering Ltd." rozwija w pełni zautomatyzowane systemy pakowania i opróżniania worków. Firma "Xorcom" dostarcza różnorodne systemy telefoniczne dla potrzeb przemysłu i biznesu. Spółka "Touchwood" produkuje meble kuchenne i łazienkowe.
Transport.
Przez miasto przechodzi droga nr 805, którą jadąc na zachód dojeżdża się do skrzyżowania z drogą nr 784 oraz wiosek Rakefet i Segew, lub jadąc na wschód dojeżdża się do miasteczka Arraba.
Wojsko.
Na zachód od miasta znajduje się wojskowa baza wsparcia logistycznego "Sachnin". Wchodzi ona w skład Korpusu Inżynieryjnego Sił Obronnych Izraela i obsługuje od strony wsparcia logistycznego oddziały podległe Północnemu Dowództwu. Jednostka obsługuje bazy wojskowe w Galilei, zabezpieczając transport, dostawy amunicji, sprzętu bojowego, części zamiennych, materiałów budowlanych i paliwa. Na południe od miasta znajduje się ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.

</doc>
<doc id="723394" url="https://pl.wikipedia.org/wiki?curid=723394" title="Antyautomorfizm">
Antyautomorfizm



</doc>
<doc id="723398" url="https://pl.wikipedia.org/wiki?curid=723398" title="Buta">
Buta

Buta – miasto w Demokratycznej Republice Konga, stolica prowincji Dolne Uele. Przez miasto przepływa rzeka Itimbiri. W mieście znajduje się także lokalne lotnisko oraz przebiega linia kolejowa łącząca Bumba z Isiro. Miasto jest zamieszkiwane 125 428 mieszkańców.

</doc>
<doc id="723402" url="https://pl.wikipedia.org/wiki?curid=723402" title="Falanga Afrykańska">
Falanga Afrykańska

Falanga Afrykańska (fr. "Phalange Africaine") – francuska kolaborancka jednostka wojskowa w Afryce północnej w służbie Niemiec podczas II wojny światowej.
Historia.
W II poł. listopada 1942 r. w kręgach rządowych Francji Vichy pojawiła się idea utworzenia ochotniczej jednostki wojskowej złożonej z Francuzów jako odpowiedź na lądowanie aliantów we francuskim Maroku i Algierii (operacja „Torch”). Pomysł został poparty przez ambasadora III Rzeszy w okupowanej części Francji, Ottona Abetza. W grudniu 1942 r. zaaprobowały go władze niemieckie.
Francuzi zamierzali utworzyć 18-tysięczny tzw. Légion Impériale pod francuskim dowództwem i sztandarami, mający walczyć u boku wojsk niemiecko-włoskich. Miał on składać się z dwóch brygad i jednej półbrygady. W styczniu 1943 r. zwerbowano jedynie 330 ochotników, w większości członków faszystowskiej Francuskiej Partii Ludowej i Service d'Ordre Legionnaire, którzy zostali nazwani Falangą Afrykańską. Przeszli oni szkolenie wojskowe w obozie Bordj-Ceda. Ostatecznie pozostało 210 ludzi pod dowództwem ppłk. Pierre’a Simona Cristofini. Jego zastępcą był mjr Henri Curnier. W marcu 1943 r. zakończyło się szkolenie wojskowe, po czym złożono przysięgę na wierność marszałkowi Philippe'owi Pétainowi.
Po przybyciu do Tunezji w połowie kwietnia 1943 r., zostali rozmieszczeni w rejonie Medjez-El-Bab. Dołączyło do nich ok. 130-150 Arabów z Algierii. Dowództwo sprawował mjr H. Curnier. Oddział był uzbrojony w broń niemiecką i francuską. Jego żołnierze nosili kolonialne mundury francuskie i płaszcze wojskowe Afrika Korps z niemieckimi hełmami, na których była z prawej strony namalowana francuska flaga na białym tle. Na rękawach munduru nosili czarną opaskę z napisem "Phalange Africaine".
Falanga została przekształcona w zmotoryzowaną kompanię piechoty i przydzielona do 2 batalionu 754 Zmotoryzowanego Pułku Piechoty 334 Dywizji Piechoty, wchodzącej w skład 5 Armii gen. Jürgena von Arnima. Nieformalną nazwą kompanii był Legion Ochotników Francuskich w Tunezji ("Légion des Volontaires Française de Tunisie") lub Kompania „Frankofonia”. Dzieliła się ona na trzy plutony strzeleckie (uzbrojone w 6 lekkich karabinów maszynowych każdy), pluton broni ciężkiej (3 ciężkie karabiny maszynowe Hotchkiss, 2 moździerze 60 mm, 3 działka przeciwpancerne) i plutonu gospodarczego.
Wkrótce rozpoczęła się generalna ofensywa sił alianckich w tym rejonie. Przeciwko Francuzom występowały oddziały brytyjskiej 78 Dywizji Piechoty z 8 Armii. Pozycje obronne zajmowane przez żołnierzy francuskich zostały zniszczone ogniem artyleryjskim i czołgowym; w ciągu godziny poległa połowa stanu jednostki. Pojawiły się też przypadki dezercji. W nocy z 16 na 17 kwietnia doszło do pierwszego zwycięskiego starcia bojowego patrolu francuskiego z patrolem brytyjskim. W celach propagandowych 3 Francuzów zostało odznaczonych Żelaznym Krzyżem przez płk. Webera, dowódcę 334 DP. Ciężkie walki trwały do końca kwietnia, po czym resztki kompanii wycofały się do Tunisu. Ogółem Żelazne Krzyże otrzymali 1 oficer, 3 podoficerów i 1 szeregowy.
Po zajęciu miasta przez aliantów 7 maja 1943 r., większość żołnierzy kompanii została aresztowana przez siły gaullistowskie. Kilkunastu natychmiast rozstrzelano po wyrokach kary śmierci wydanych przez trybunał wojskowy, a reszta otrzymała później wyroki wieloletniego więzienia. Podpułkownik P. R. Cristofini, który był chory, został rozstrzelany już 3 maja. Natomiast ok. 40 Francuzów, którzy poddali się wojskom anglo-amerykańskim, zostało wcielonych do sił Wolnych Francuzów i walczyli od tej pory przeciwko Niemcom.

</doc>
<doc id="723406" url="https://pl.wikipedia.org/wiki?curid=723406" title="Pentacen">
Pentacen

Pentacen ("2,3,6,7-dibenzoantracen") – organiczny związek chemiczny, policykliczny węglowodór aromatyczny, zbudowany z 5 skondensowanych pierścieni benzenowych. Pentacen był pierwszą pojedynczą cząsteczką sfotografowaną za pomocą mikroskopu sił atomowych z rozdzielczością umożliwiającą wizualizację poszczególnych atomów i wiązań.
Pentacen można otrzymać w reakcji Elbsa z 1,5-dibenzoilo-2,4-dimetylobenzenu:

</doc>
<doc id="723413" url="https://pl.wikipedia.org/wiki?curid=723413" title="*-pierścień">
*-pierścień

*-algebra.
Np. *-pierścień nad ciałem liczb zespolonych ze sprzężeniem zespolonym jako inwolucją.
*-homomorfizm.
Jeżeli formula_1 i formula_8 są *-algebrami to homomorfizm algebr formula_9 nazywa się *-homomorfizmem, gdy
dla wszystkich elementów formula_11 algebry formula_12
Element samosprzężony.
Element formula_11 pierścienia formula_1 nazywa się samosprzężonym, gdy formula_15

</doc>
<doc id="723414" url="https://pl.wikipedia.org/wiki?curid=723414" title="Greckokatolicki dekanat birczański">
Greckokatolicki dekanat birczański

Greckokatolicki dekanat birczański należał do eparchii przemyskiej, formalnie funkcjonował do czasu likwidacji eparchii w połowie 1946.
Obszar.
Historyczny greckokatolicki dekanat birczański obejmował parafie:
W roku 1828.
W 1828 do dekanatu należały parafie:
Szkolnictwo w dekanacie w 1840 roku.
W 1840 inspektorem obwodu szkolnego był ks. Toma Semeczka. Szkoła trywialna znajdowała się w Piątkowej (nauczyciel Jan Warszawski, 18 uczniów, roczne uposażenie szkoły 50 florenów). 
Szkoły parafialne znajdowały się w: 

</doc>
<doc id="723420" url="https://pl.wikipedia.org/wiki?curid=723420" title="Szagor">
Szagor

Szagor (hebr. שגור; arab. الشاغور; oficjalna pisownia w ang. Shagor) – nieistniejące już miasto położone w Dystrykcie Północnym w Izraelu. Istniało w latach 2003-2008 w wyniku połączenia z sobą miejscowości Madżd al-Krum, Dejr al-Asad i Bina. W wyniku trudności gospodarczych w 2009 miasto zostało rozwiązane. Było to trzecie pod względem liczby skupisko ludności arabskiej w Galilei (po Nazarecie i Szefaram).
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 29,2 tys. mieszkańców, wszyscy Arabowie.
Populacja miasta pod względem wieku (dane z 2006):
Historia.
Pierwotnie znajdowały się tutaj trzy arabskie wioski: Majd al-Krum, Deir al-Asad i Bi’ina. Były to typowe rolnicze wioski Galilei, w których uprawiano oliwki, figi, cytrusy i granaty. Wioska Majd al-Krum (arab. مجد الكروم, hebr. מג'ד אל-כרום) zajmuje zachodnią część współczesnego Szagor. Arabska nazwa oznacza „wspaniałość winnicy” i nawiązuje do tradycyjnych upraw winorośli. Wioska Deir al-Asad (arab. دير الأس, hebr. דייר אל-אסד) zajmuje większość wschodniej części współczesnego Shagor. Arabska nazwa oznacza „klasztor lwa”. Wioska Bi’ina (arab. بعنة, hebr. בענה) zajmuje pozostałą wschodnią część współczesnego Szagor.
W 1947 roku ONZ podjęła decyzję o podziale Palestyny. Według tego planu cała ta okolica miała znaleźć się w arabskim państwie. Podczas wojny o niepodległość w dniu 30 października 1948 te trzy arabskie wioski zostały zajęte przez wojska izraelskie. W wiosce Majd al-Krum Izraelczycy powiesili 12 domniemanych arabskich bojowników.
W 2003 utworzono duży samorząd lokalny obejmujący trzy arabskie samorządy lokalne: Madżd al-Krum, Dejr al-Asad i Bina. W 2005 przekształcono go w miasto Szagor. Podczas II wojny libańskiej 2006 Szagor ucierpiało od ostrzału rakietowego Hezbollahu. Ogółem na miasto spadły 43 rakiety, które zabiły 4 osoby i spowodowały duże straty materialne. W wyniku trudności gospodarczych w dniu 1 grudnia 2008 miasto zostało rozwiązane.
Nazwa.
Nazwa pochodzi od sąsiedniej doliny, która otacza wzgórze al-Araas, na której znajduje się miasto.
Edukacja.
W Szagor znajduje się 9 szkół podstawowych i 3 szkoły średnie, w których ogółem uczy się 7,5 tys. uczniów.

</doc>
<doc id="723423" url="https://pl.wikipedia.org/wiki?curid=723423" title="Dni wiatru">
Dni wiatru

Dni wiatru – drugi album zespołu Ścianka z 2001 roku, wydany nakładem wytwórni Sissy Records. 
Płytę nagrał zespół w składzie: Maciej Cieślak, Jacek Lachowicz, Arkady Kowalczyk i Andrzej Koczan.
Historia płyty.
Większość utworów które znalazły się na płycie powstała dużo wcześniej i była prezentowana publiczności w pierwotnych wersjach na koncertach Ścianki. Tytułowe „Dni wiatru”, „Czarny autobus” i „Spychacz” powstały na przełomie 1994 i 1995 roku, „Piotrek” latem 1995, a „***” w 1996. 
Ten ostatni utwór (jego tytuł zazwyczaj czytany jako „Trzy gwiazdki”) został nagrany w pierwotnym składzie grupy, z basistą Wojciechem Michałowskim. Utwór na płycie znalazł się w wersji nagranej na kasetę z dwóch mikrofonów w 1996 roku. Ponieważ zespół nie był zadowolony z nowych nagrań, postanowił zostać przy niej; do pierwotnej ścieżki dograno, również na dwa mikrofony, szum rozmów z sopockiego klubu Siouxie, z którego wyłania się kompozycja. Na czas nagrania wyłączono muzykę w klubie, ale przez chwilę (około 20. sekundy utworu) słychać początek utworu Becka „Devil's Haircut”.
Szczególne zainteresowanie budziła geneza utworu „Piotrek", jednego z najbardziej eksperymentalnych dokonań grupy. W wywiadach Maciej Cieślak opowiadał skąd pomysł na taką formę i tekst utworu:
Utwory na płycie zostały nagrane właściwie bez udziału elektroniki, eksperymenty brzmieniowe oparto o sprzęt analogowy. Brzmienie pianina w „Oceans Fall Down” zmodyfikowano przez wbicie pinezek w młoteczki instrumentu, beat w tym utworze powstał z dźwięku oddechu na syntezatorze przy użyciu kamery pogłosowej. Sampler odtwarzający głos zapętlony wykorzystano przy nagrywaniu utworów „Spychacz", „Piotrek” i „Czarny autobus”. Przy nagraniu tego ostatniego wykorzystano dwie gitary basowe firmy Defil naraz.
Jako dodatek multimedialny na płycie znajduje się teledysk do niewydanego dotąd oficjalnie (nagranego na demo "Robaki") utworu "Czarne anioły" w reżyserii Wojciecha Hoffmanna.
Twórcy.
Zespół Ścianka w składzie:
oraz:
Single.
Płytę promowała EP "…only your bus doesn't stop here EP". Opakowanie "Dni wiatru" zawiera puste miejsce, przeznaczone na tę właśnie płytę.
Recenzje.
Rafał Księżyk w „Antenie Krzyku” określił płytę jako „heroiczny wręcz bastion sztuki”, „album absolutnie niezorientowany na ułatwianie czegokolwiek słuchaczowi, zainteresowany jedynie jak najpełniejszym wyrażeniem indywidualnej, szalonej wizji zespołu”. Na łamach Machiny ten sam autor określił "Dni wiatru" jako „najbardziej bezkompromisowy album wydany przez polski koncern”, przyrównując jej brzmienie do Velvet Underground, Sonic Youth, Einstürzende Neubauten i Nurse With Wound. Robert Leszczyński w „Gazecie Wyborczej” pisał, że „zespół operuje pastelowymi klimatami, gdzieś pomiędzy ostatnią płytą Radiohead i pierwszymi płytami Pink Floyd. Jest tu sporo muzyki instrumentalnej, ale pozbawionej zbędnej wirtuozerii. Najprostszymi środkami wyczarowywane są bardzo poetyckie, rozmarzone nastroje albo klimat depresji nerwowości. Do tego dochodzą piękne, bardzo poetyckie teksty śpiewane, szeptane lub opowiadane jak w najlepszym chyba, prócz wspomnianego «The Iris Sleeps Under The Snow», utworze «Piotrek», będącym zapisem jakiegoś dziecięcego, czy może narkotycznego bełkotu”. Portal muzyczny Porcys umieścił płytę na pierwszym miejscu 100 najlepszych polskich płyt pierwszej dekady XXI wieku.

</doc>
<doc id="723429" url="https://pl.wikipedia.org/wiki?curid=723429" title="Szefaram">
Szefaram

Szefaram (hebr. שפרעם; arab. شفا عمر, "Szafa Amr"; ang. Shfar’am) – miasto położone w Dystrykcie Północnym w Izraelu.
Położenie.
Miasto Szefaram jest położone na wysokości 70 metrów n.p.m. w Zachodniej Galilei. Leży wśród wzgórz oddzielających Dolinę Bejt Netofa od równiny przybrzeżnej Izraela. Samo miasto rozciąga się siedmiu wzgórzach, dzięki czemu nazwano je „"małym Rzymem"”. Na południe od miasta wznosi się wzgórze Har Charbi (208 m n.p.m.), na skraju północnym jest Har Szifron (212 m n.p.m.), a na wschodzie jest wzgórze Har Hannaton (334 m n.p.m.). Okoliczny teren opada w kierunku północno-zachodnim ku wybrzeżu Morza Śródziemnego. W jego otoczeniu znajduje się miasto Kirjat Atta, miasteczka I’billin i Bir al-Maksur, kibuc Afek, wieś komunalna Adi, oraz wioski arabskie Dumajda, Ras al-Ajn i Chawalid.
Podział administracyjny.
Szefaram jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Szefaram żyło 37,7 tys. mieszkańców, z czego 60,1% Arabowie muzułmanie, 25,3% Arabowie chrześcijanie i 14,6% Druzów. Wskaźnik wzrostu populacji w 2011 roku wyniósł 2,2%. Zgodnie z danymi Centralnego Biura Statystyki średnie wynagrodzenie pracowników w Szefaram w 2009 roku wynosiło 4895 ILS (średnia krajowa 7070 ILS).
Historia.
Wykopaliska archeologiczne potwierdzają starożytną historię tego miasta. Prawdopodobnie pierwszymi mieszkańcami osady byli Kananejczycy. Tutejsze osadnictwo żydowskie jest wspomniane w I wieku przez Talmud i Misznę. Poświadczają to starożytne groby żydowskie. W okresie wojny żydowskiej 66–73 Szefaram było jednym z największych miast żydowskich w Galilei. Po zniszczeniu w 70 roku Świątyni Jerozolimskiej schroniło się tutaj wielu żydowskich uciekinierów. W II wieku miasto było siedzibą Sanhedrynu. W kolejnych latach populacja stała się mieszanką społeczności żydowskiej, chrześcijańskiej i muzułmańskiej. Fakt istnienia w IV wieku kościoła dowodzi obecności chrześcijańskiej społeczności. Gdy później kontrolę nad Palestyną przejęli Arabowie, do mieszkańców Szefaram dołączyli muzułmanie. W okresie podbojów krzyżowców do miasta przybyli Druzowie. Krzyżowcy nazwali miasto "Sefran" i na jednym ze wzgórz wybudowali zamek obronny "Le Saffran". W XV wieku osiedlili się tutaj Żydzi sefardyjscy. Dane pochodzące z 1525 roku mówią o trzech rodzinach żydowskich żyjących w mieście. Ich liczba w ciągu 10 lat wzrosła do dziesięciu rodzin. W XVII wieku wybudowali oni własną synagogę. W 1761 roku beduiński szejk pochodzący z Tyberiady, Dhaher al-Omar zbuntował się przeciwko Osmanom. Zdobył on Szefaram, a następnie zmienił jego nazwę na swoją cześć. Po zdobyciu Akki stała się ona jego głównym miastem. Akka przeżyła wówczas znaczne ożywienie gospodarcze, związane głównie z eksportem do Francji bawełny. Swojego syna Otmana uczynił gubernatorem miasta Szefaram. Za jego rządów, w 1770 roku wybudowano w mieście cztery mosty i nowy zamek (na ruinach dawnej twierdzy krzyżowców). Gdy Turcy odzyskali te ziemie, ustanowili Szefaram stolicą administracyjną regionu, który obejmował 28 miast. Francuski podróżnik Victor Guérin opisuje pod koniec XIX wieku populację miasta w następujący sposób: 1500 chrześcijan, 400 muzułmanów, 300 druzów i 80 Żydów. W sumie w mieście mieszkało około 2500 osób.
W wyniku I wojny światowej w 1918 roku cała Palestyna przeszła pod panowanie Brytyjczyków. Już podczas wojny Żydzi zaczęli wyjeżdżać z miasta. Powodem były trudności ekonomiczne oraz pogarszające się stosunki z ludnością arabską. Ostatni Żyd opuścił miasto w 1920 roku. W tym samym roku podjęto decyzję o utworzeniu Brytyjskiego Mandatu Palestyny (oficjalnie powstał w 1922 r.). Brytyjczycy uczynili z Szfar’am samorząd lokalny regionu. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała miasto Szefaram państwu arabskiemu. Podczas wojny domowej w Mandacie Palestyny na początku 1948 roku do miasta wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Zachodniej Galilei. Podczas I wojny izraelsko-arabskiej Izraelczycy przeprowadzili w tym rejonie operację „Dekel”, i 16 lipca 1948 roku zajęli Szefaram. W przeciwieństwie do wielu arabskich wiosek w Galilei, Izraelczycy nie wysiedlili jej mieszkańców. Dzięki temu Szefaram zachowało swój arabski charakter. Od 1975 roku burmistrz Szefaram przewodniczył "Komitetowi Arabskich Burmistrzów w Izraelu".
W maju 2004 roku doszło do poważnego konfliktu między społecznością chrześcijańską a druzyjską w Szefaram. Jego zarzewiem był zabójstwo jednego z mieszkańców miasta. Po tym wydarzeniu prawie całe miasto zajęły zamieszki, w wyniku których doszło do licznych podpaleń, rabunków i pobić. Kilkakrotnie musiała interweniować policja. Końcowe pojednanie nastąpiło 27 lutego 2009 roku, kiedy przywódcy obu społeczności podpisali umowę pojednania ("sulha"). Rodzina zabójcy wypłaciła wówczas odszkodowanie rodzinie zamordowanego. W dniu 4 sierpnia 2005 roku izraelski żołnierz Eden Natan-Zada otworzył ogień do pasażerów jadących w autobusie w Szefaram. Zamachowiec zabił 4 Arabów, a 22 osoby ranił. Żołnierz nie stawiał oporu i pozwolił się aresztować, jednak tłum Arabów pobił go i ukamienował na śmierć. W następstwie 12 osób zostało oskarżonych o lincz, a 7 osób oskarżono o zabójstwo.
Nazwa.
Oryginalna nazwa miasta pochodzi od hebrajskiego słowa szofar (hebr. שופר) oznaczającego barani róg. W nazwie Szefaram zostało ono połączone ze słowem "am" ("naród"). Razem oznacza „"Szofar Narodu"”. Uważa się, że nazwa miasta nawiązuje do okresu, gdy miasto było siedzibą Sanhedrynu - był on uznawany za „"róg narodu"” ("szofar"). Alternatywnie, nazwa może wywodzić się od literackiego znaczenia słowa "szefer", tłumaczonego jako „"piękna"” lub „"dobra"”. W tym tłumaczeniu nazwa miasta brzmiała by „"Piękno Ludzi"” lub „"Piękno Narodu"”. Wiele wieków później zmieniono nazwę na arabską "Szafā ʻAmr", oznaczającą "Zdrowie ʻAmra". Odnosi się ona do lokalnej legendy, według której Amr Ibn al-As został uzdrowiony po wypiciu wody z tutejszej studni. Jego żołnierze, gdy zobaczyli go uzdrowionego, krzyczeli „"szofija Amr"”, co oznacza „"Amr uzdrowiony"”. W okresie panowania Mameluków słowa te przyjęto jako nazwę miasta.
Symbole.
Centralne miejsce herbu miasta zajmuje wizerunek fortu Zahira al-Umara, który został wzniesiony na ruinach dawnej twierdzy krzyżowców. Poniżej widnieje anzwa miasta napisana w języku hebrajskim, arabskim i angielskim. Oficjalna flaga miasta jest w kolorze białym, z niebieskim herbem pośrodku.
Polityka.
Urząd miejski Szefaram znajduje się przy ulicy Tawfiq Ziad na Starym Mieście. Burmistrzem jest Nahid Chazim.
Architektura.
Miasto posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. W centrum znajduje się Stare Miasto. Wokół położone są osiedla: al-Ajn, al-Hajj al-Achdar, al-Midan, Ajn Afija, Chalat Nasim, al-Karak, Ajrusz, al-Burdż i Szchkunat Hajalim.
Zabytki.
Najważniejszym zabytkiem Szefaram jest fort Dhaher al-Omara. Został on wybudowany w 1760 roku na ruinach dawnej twierdzy krzyżowców, w celu obrony wejścia do Galilei. Pierwsze piętro fortu służyło jako magazyny i stajnie dla koni, natomiast na drugim piętrze były pomieszczenia mieszkalne. Po powstaniu państwa Izrael, fort służył jako posterunek policji. Po wybudowaniu nowego posterunku, fort odremontowano. W południowej części miasta zachowały się pozostałości fortyfikacji obronnych miasta. Jest to jedna wieża starego zamku krzyżowców. W pobliżu fortu można zwiedzić bizantyjskie grobowce z V i VI wieku. Wejścia do grobowców są udekorowane rzeźbami lwów i greckimi napisami. Z obiektów chrześcijańskich w mieście znajduje się klasztor Nazaretanek (z IV wieku) oraz kościół św. Piotra i św. Pawła. Tuż obok stoi stary meczet Ali Ibn Abi Talib. Dużą atrakcją jest tutejsza synagoga, którą odnowiono w 2006 roku. W pobliżu jest starożytny cmentarz żydowski.
Kultura.
W mieście działa centrum kultury arabskiej, teatr i biblioteka miejska.
Edukacja i nauka.
W Szefaram znajdują się 22 szkoły, w tym 14 szkół podstawowych. Wśród nich są trzy szkoły katolickie i Amal College. W 2010 roku uczyło się w nich 9,6 tys. uczniów, w tym 5,4 tys. w szkołach podstawowych. Średnia uczniów w klasie wynosiła 29. W mieście jest także konserwatorium muzyczne "Beit al-Musica".
Turystyka.
Wśród tutejszych atrakcji turystycznych znajduje się turecka fort Dhaher al-Omara, stare meczety, kościoły i synagoga, oraz obiekty dziedzictwa żydowskiego i druzyjskiego. Sercem Starego Miasta Szefaram był rynek, znajdujący się w środkowej części miasta. W przeszłości w jego otoczeniu były zlokalizowane liczne restauracje, sklepy i warsztaty rzemieślnicze, nadając temu miejscu niepowtarzalny klimat. Obecnie przy rynku istnieje tylko jedna kawiarnia, w której codziennie zbierają się starsi ludzie na tradycyjne picie arabskiej kawy. Władze miejskie planują szereg przedsięwzięć mających na celu rewitalizację Starego Rynku i uczynienie z niego atrakcji turystycznej.
Religia.
Ludność miasta składa się z wielobarwnej mozaiki religijnej mniejszości druzyjskiej i chrześcijańskiej, z muzułmańską większością. Tutejsze obiekty religijne zostały w większości wymienione w rozdziale "Zabytki". W centrum miasta stoi rzymskokatolicki klasztor Nazaretanek, wzniesiony na ruinach kościoła św. Jakuba z IV wieku. Blisko fortu stoi kościół św. Piotra i św. Pawła, z dużą purpurową kopułą i wysoką wieżą. Jest to główny kościół społeczności greko-prawosławnej. Głównym meczetem miejskim jest meczet Ali Ibn Abi Talib, nazywany także "Starym Meczetem". Jest tu także meczet Omar bin al'As.
Sport i rekreacja.
W północno-zachodniej części miasta jest stadion piłkarski. W mieście działa klub "Hapoel Szefaram", który posiada kilkanaście różnych sekcji sportowych - m.in. piłki nożnej, siatkówki i koszykówki.
Gospodarka.
Lokalna gospodarka opiera się na handlu i rzemiośle. Wielu mieszkańców dojeżdża do pracy w pobliskich strefach przemysłowych.
Infrastruktura.
Remiza straży pożarnej znajduje się w północno-zachodniej części miasta.
Transport.
Z miasta wyjeżdża się na południe na drogę ekspresową nr 79, którą jadąc na wschód dojeżdża się do miasteczka Bir al-Maksur, lub jadąc na zachód dojeżdża się do węzła drogowego z drogą ekspresową nr 70 i dalej do miasta Kirjat Bialik. Z miasta można również wyjechać w kierunku północnym lub północno-zachodnim na drogę nr 781, którą jadąc na wschód dojeżdża się do miasteczka Ibillin, lub jadąc na zachód dojeżdża się do drogi ekspresowej nr 70 i dalej do miasta Kirjat Atta. Lokalna droga prowadzi na południe do wsi Adi.

</doc>
<doc id="723435" url="https://pl.wikipedia.org/wiki?curid=723435" title="Tamra">
Tamra

Tamra (hebr. טמרה; arab. طمرة; ang. Tamra; pol. "Palma Daktylowa") – miasto położone w Dystrykcie Północnym w Izraelu.
Położenie.
Miasto Tamra jest położone na wysokości 50 metrów n.p.m. w Zachodniej Galilei. Leży wśród wzgórz będących zachodnim przedłużeniem Gór Jatwat (500 m n.p.m.). Na wschód od miasta wznosi się góra Har Kavul (373 m n.p.m.). Z góry jest spływają liczne strumienie i potoki. Na północ od miasta przepływa strumień Kavul, przez centrum miasta przepływa strumień Tamra, a na południu strumień Szchanja zasilający Evlajim. Na południowy zachód od miasta ma swoje źródła strumień Kankan, również zasilający Evlajim. Okoliczny teren opada w kierunku północno-zachodnim na równinę przybrzeżną Izraela, ku wybrzeżu Morza Śródziemnego. W jego otoczeniu znajdują się miasto Kirjat Bialik, miasteczka Kabul, Kaukab Abu al-Hidża i I’billin, kibuce Afek, Kefar Masaryk i Jasur, oraz wioski komunalne Manof, Szechanija, Koranit, Moreszet i Micpe Awiw.
Podział administracyjny.
Tamra jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Tamrze żyło ponad 30 tys. mieszkańców, z czego 99,9% Arabowie muzułmanie, a 0,1% inne narodowości. Wskaźnik wzrostu populacji w 2011 roku wynosił 2,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Tamrze w 2009 roku wynosiło 4086 ILS (średnia krajowa 7070 ILS).
Historia.
Pierwotnie w miejscu tym znajdowała się dużą osada żydowska, która była wzmiankowana w Talmudzie i Misznie. Gdy później kontrolę nad Palestyną przejęli Arabowie, do mieszkańców Tamry dołączyli muzułmanie. Francuski podróżnik Victor Guérin opisał pod koniec XIX wieku populację miejscowości jako całkowicie arabską (około 800 osób). W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała rejon miejscowości Tamra państwu arabskiemu. Podczas wojny domowej w Mandacie Palestyny na początku 1948 roku do miasteczka wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Zachodniej Galilei. Podczas I wojny izraelsko-arabskiej Izraelczycy przeprowadzili w tym rejonie operację „Dekel”, i 15 lipca 1948 roku zajęli Tamrę. W przeciwieństwie do wielu arabskich wiosek w Galilei, Izraelczycy nie wysiedlili jej mieszkańców. Dzięki temu Tamra zachowała swój arabski charakter. Jednak większość mieszkańców uciekła do sąsiedniego Libanu i po zakończeniu wojny miejscowość liczyła zaledwie 300 mieszkańców. Jednak w kolejnych miesiącach do Tamry napłynęło około 1500 arabskich uchodźców ze zniszczonych wiosek al-Birwa, Ad-Damun i wielu innych. W ten sposób Tamra bardzo szybko stała się jednym z największych skupisk palestyńskich uchodźców wewnętrznych w Galilei. W 1956 roku Tamra otrzymała status samorządu lokalnego, a w 1996 roku prawa miejskie.
Nazwa.
Nazwa miasta w języku arabskim oznacza „"Palmę daktylową"”.
Symbole.
Herb miasta został oficjalnie opublikowany we wrześniu 1966 roku. Herb ma kształt tarczy, powyżej której umieszczono nazwę miasta w języku arabskim, a po jej bokach w języku hebrajskim i angielskim. Pośrodku umieszczono wizerunek kłosa pszenicy, co wyobraża dobrze rozwinięte rolnictwo, będące od wielu lat podstawą lokalnej gospodarki. Oficjalne flagi miasta występują w kolorze białym, zielonym, niebieskim i żółtym. Pośrodku umieszczono herb miasta.
Polityka.
Urząd miejski Tamry znajduje się przy głównej ulicy we wschodniej części miasta. Burmistrzem jest Adel Abu al-Hijjah.
Architektura.
Miasto posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Miasto posiada osiedla: Szchuna Tsfonit, Wadi al-Ajn, Merkaz HaIr oraz al-Dżabal.
Kultura.
W mieście działa centrum kultury arabskiej i biblioteka miejska.
Edukacja i nauka.
W mieście znajduje się 18 szkół, w tym 10 szkół podstawowych. Na uwagę zasługują szkoły edukacji specjalnej al-Nur i al-Nahada. W 2010 roku w szkołach uczyło się 7,8 tys. uczniów, w tym 4,3 tys. w szkołach podstawowych. Średnia uczniów w klasie wynosiła 29.
Sport i rekreacja.
W mieście znajduje się drużyna Hapoel Bnei Tamra, prowadząca rozgrywki w trzeciej lidze piłki nożnej ("Liga Artzit"). Stadion piłkarski jest położony w zachodniej części miasta. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na handlu i rzemiośle. W południowo-zachodniej części miasta znajduje się strefa przemysłowa "Tamra".
Transport.
Z miasta wyjeżdża się na zachód na drogę ekspresową nr 70, którą jadąc na południe dojeżdża się do miasta Szefaram i skrzyżowania z drogą ekspresową nr 79, lub jadąc na północ dojeżdża się do miasteczka Kabul i dalej do skrzyżowania z drogą ekspresową nr 85.

</doc>
<doc id="723436" url="https://pl.wikipedia.org/wiki?curid=723436" title="Agostino di Duccio">
Agostino di Duccio

Agostino di Duccio (ur. 1418 we Florencji, zm. 1481 w Perugii) – włoski rzeźbiarz okresu wczesnego renesansu.
Życiorys.
Początkowo pracował z Donatello i Michelozzo w Prato. W 1441 roku został oskarżony o kradzież drogocennych przedmiotów z zakonu we Florencji i w efekcie wygnany z miasta. W 1446 roku podczas studiów nad gotycką rzeźbą w Wenecji poznał Mateo de Pasti, który zaproponował mu współpracę przy projektowaniu i renowacji wnętrza "Tempio Malatestino" w Rimini. Agostino di Duccio stworzył tam dekoracje reliefowe w "kaplicy Wyzwolonych Zawodów", "kaplicy Zabaw Infantylnych", "kaplicy Piety" oraz w "kaplicy Planet", którą udekorował marmurowymi płaskorzeźbami przedstawiającymi siedmiu planetarnych bogów i związane z nimi znaki zodiaku.
W latach 1457–1462 wykonał marmurową fasadę "Oratorio di San Bernardino" w Perugii. W następnych latach, aż do 1470 rzeźbił głównie we Florencji. Stworzył wiele dzieł, m.in. na zamówienie Piotra Medyceusza płaskorzeźbę "Madonna d'Auvillers", która obecnie znajduje się w Luwrze. W 1473 zaprojektował zewnętrzną fasadę jednej z bram miejskich Perugii - "Porta di San Pietro". 
Jego prace są w Amelia i w National Gallery of Umbria w Perugii.

</doc>
<doc id="723439" url="https://pl.wikipedia.org/wiki?curid=723439" title="Józef Krzak">
Józef Krzak

Józef Krzak (ur. 1954 w Świdniku) – doktor nauk o kulturze fizycznej, trener 12-krotnego mistrza Polski w goalballu, klubu Integracyjne Centrum Sportu i Rehabilitacji "Start" w Lublinie. W latach 1993-2008 pierwszy trener reprezentacji Polski w goalballu. Sędzia międzynarodowy. W 2005 wraz z Robertem Prażmo wydał książkę "Goalball". 
Józef Krzak odznaczony został Srebrnym Krzyżem Zasługi.

</doc>
<doc id="723446" url="https://pl.wikipedia.org/wiki?curid=723446" title="Isiro">
Isiro

Isiro – miasto w Demokratycznej Republice Konga, stolica prowincji Górne Uele. Populacja miasta wynosi około 148 tys. mieszkańców. Miasto położone jest na terenach pomiędzy lasem równikowym a sawanną, na których uprawia się głównie kawę.
Historia.
Miasto w czasach, gdy znajdowało się w granicach Konga Belgijskiego, nazywało się Paulis (od nazwiska Albert Paulis). Isiro zaczęło się rozwijać w 1934 roku i swój szczyt osiągnęło w 1957.
Transport.
W mieście znajduje się lokalne lotnisko, z którego samoloty latają do stolicy kraju - Kinszasy. Funkcjonuje tu linia kolejowa do miasta Bumba.
Uniwersytet.
W Isiro znajduje się Uniwersytet Uele, który jest prowadzony przez zakon Dominikanów.

</doc>
<doc id="723448" url="https://pl.wikipedia.org/wiki?curid=723448" title="Benedykt Izdbieński">
Benedykt Izdbieński

Benedykt Izdbieński, Benedykt z Izdebna herbu Poraj (ur. 1488, zm. 18 stycznia 1553 w Ciążeniu) – biskup poznański od 25 czerwca 1546, biskup kamieniecki od 1545, kanclerz gnieźnieński, kantor krakowski, kanonik poznański, kanonik gnieźnieńskiej kapituły katedralnej od 1525 roku, działacz kontrreformacji, sekretarz królewski Zygmunta I Starego od 1539 roku, posiadał przywilej kreacji notarialnej.
Od 1505 studiował w Akademii Krakowskiej, od 1520 odbył studia na uniwersytecie w Padwie.
W 1509 został notariuszem konsystorza gnieźnieńskiego. W 1517 został kanonikiem poznańskim, w 1525 gnieźnieńskim, w 1527 krakowskim. Mianowany wikariuszem biskupa krakowskiego Piotra Gamrata. W 1538 został kanclerzem kurii gnieźnieńskiej, a w 1540 koadiutorem scholasterii krakowskiej. Był posłem na sejmiki ziemskie w latach: 1540, 1543, 1544. W 1541 roku był generalnym prokuratorem kapituły krakowskiej. Już jako biskup poznański uzyskał od papieża prawo do sądzenia w procesach kryminalnych i podpisywania wyroków śmierci. W 1548 uzyskał od króla Zygmunta II Augusta mandat przeciwko braciom czeskim, nakazujący im opuszczenie terytorium I Rzeczypospolitej. 
Biskup Benedykt Izdbieński uznał to za obrazę kiedy biskup Andrzej Zebrzydowski napisał do niego list w języku polskim a nie łaciną.
Pochowany w katedrze śś. Apostołów Piotra i Pawła w Poznaniu.

</doc>
<doc id="723450" url="https://pl.wikipedia.org/wiki?curid=723450" title="Belina (Ostrów)">
Belina (Ostrów)

Belina – przysiółek wsi Ostrów w Polsce położony w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Historia.
W wieku XIX Belina alias "Młyny włoszczowskie", była osadą w powiecie włoszczowskim, gminie i parafii Włoszczowa ok. 4 wiorst.
Według spisu lustracyjnego z roku 1827 dwie osady młynarskie w Belinie, miały 5 domów i 26 mieszkańców .

</doc>
<doc id="723452" url="https://pl.wikipedia.org/wiki?curid=723452" title="Przygodowa gra akcji">
Przygodowa gra akcji

Przygodowe gry akcji lub gry przygodowo-zręcznościowe (z ang. action adventure) to gry komputerowe, które łączą elementy gatunków gier przygodowych z różnymi elementami gier akcji. Pierwszą znaną grą tego gatunku jest wydana na Atari 2600 gra "Adventure" (1978), chociaż często za twórcę tego gatunku uznaje się koncern Nintendo wydaniem "The Legend of Zelda" (1986). Wraz ze spadkiem popularności gier przygodowych, przygodowe gry akcji zyskały większą sławę. Efektem ubocznym jest fakt, że czasem przygodowe gry akcji przez graczy konsolowych nazywane są po prostu grami przygodowymi.
Kłopotliwość definicji.
Termin "gier przygodowo-zręcznościowych" stał się bardziej ogólny niż na początku jego istnienia i aktualnie używa się go do opisywania właściwie każdej gry, która łączy elementy rozgrywki bazujące na refleksie, zręczności z pewnymi elementami rozwiązywania problemów. Można to przypisać brakowi stałej definicji od początku istnienia gatunktu. Tak więc wiele osób uważa serię gier "Legend of Zelda" za hybrydę gier RPG i zręcznościowych ("adventure RPG" lub "action RPG"), jednakże jest to nieprawidłowe sklasyfikowanie według miejsca akcji. Gry o podobnej rozgrywce, lecz osadzone w innych światach (na przykład sci-fi), nigdy nie są nazywane w ten sposób.
Z powodu braku dokładnej definicji terminu przygodowych gier akcji w społeczności graczy i wśród mediów istnieją pewne różnice w opisywaniu tego gatunku. Jedna z definicji mówi: “Przygodowa gra akcji to gra, która ma na tyle dużo akcji, że nie można jej uznać za grę przygodową, natomiast na tyle mało, że nie może nazwać grą akcji”. Pomimo tego różnice wśród pism internetowych i magazynów o grach, do której kategorii zaliczyć daną grę, są dość widoczne.
Ogólne własności.
W przygodowych grach akcji, mimo momentów wymagających refleksu (często w walce z przeciwnikami lub w celu ich ominięcia), rozgrywka polega głównie, jak w grach przygodowych, na zbieraniu przedmiotów, eksploracji, interakcji ze środowiskiem gry oraz rozwiązywaniu łamigłówek. Podczas gdy kontrola gry przypomina styl arcade'owy (poruszanie bohaterem, kilka rodzajów akcji), w grze zazwyczaj istnieje pewien główny cel poza uzyskaniem najwyższego wyniku. Jest to często porównywane do gier fabularnych.
Podgatunki.
Tak jak wcześniej napisano, przygodowe gry akcji dość trudno jest zdefiniować, jednakże istnieje możliwość wyróżnienia kilku podgatunków tych gier. Popularnymi podgatunkami przygodowych gier akcji są:

</doc>
<doc id="723454" url="https://pl.wikipedia.org/wiki?curid=723454" title="Zwierzokrzewy">
Zwierzokrzewy

Zwierzokrzewy (z gr. "zoophytae" lub Zoophyta) – nazwa, jaką w XVI w. określano bezkręgowce podobne wyglądem do krzaczastych roślin (np. gąbki i jamochłony – głównie parzydełkowce i mszywioły). Uważano je za formy pośrednie między światem roślinnym i zwierzęcym. Termin "Zoophyta" – wprowadzony przez Georges'a Cuviera w randze gromady – funkcjonował jeszcze w XIX w., stopniowo zmieniając znaczenie na synonim jamochłonów.

</doc>
<doc id="723456" url="https://pl.wikipedia.org/wiki?curid=723456" title="Jade Engine">
Jade Engine

Jade Engine – silnik gier komputerowych stworzony przez przedsiębiorstwo Ubisoft na potrzeby gry "Beyond Good &amp; Evil". Nazwa silnika wzięła się od imienia głównej bohaterki tej gry, Jade.

</doc>
<doc id="723459" url="https://pl.wikipedia.org/wiki?curid=723459" title="Pokljuka">
Pokljuka

Pokljuka – płaskowyż położony w północno-zachodniej części Słowenii, w Alpach Julijskich.
Charakterystyka.
Wysokość płaskowyżu Pokljuka waha się od 1100 m n.p.m. do 1400 m n.p.m., a jego długość wynosi około 20 kilometrów. Pokryty jest lasami sosnowymi. W przeszłości na tym terenie przeważały lasy bukowe, które zostały niemal całkowicie wycięte w związku z rozwojem przemysłu w XIX wieku.
Kurort narciarski.
Na terenie płaskowyżu funkcjonuje ośrodek narciarski. Przebiega przezeń wiele szlaków turystycznych. Pokljuka to główny ośrodek biathlonowy w Słowenii. Pierwsze zawody pod egidą IBU odbyły się tu w sezonie 1991/1992 – był to zawody z cyklu Pucharu Europy. Rok później zorganizowano weekend Pucharu Świata. Pierwszą imprezą rangi mistrzowskiej były Mistrzostwa Świata w 1998 r. Rozegrano tam tylko bieg pościgowy, ponieważ był to rok olimpijski, a konkurencja ta była wtedy jeszcze poza programem igrzysk. W 1999 r. Słowenia zorganizowała w Pokljuce Mistrzostwa Świata Juniorów, a w 2001 roku Mistrzostwa Świata seniorów. W Pokljuce także regularnie od kilku lat odbywają się zawody zaliczane do klasyfikacji Pucharu Świata. Gospodarze obiektu promują również łuczniczą wersję tego sportu. Działania te zaowocowały zorganizowaniem w sezonie 2001/2002 Mistrzostw Świata w biathlonie łuczniczym.

</doc>
<doc id="723462" url="https://pl.wikipedia.org/wiki?curid=723462" title="Uniwersytet Uélé">
Uniwersytet Uélé

Uniwersytet Uele (fr. "Université de l'Uélé") – uczelnia w mieście Isiro, w Demokratycznej Republice Konga. Uniwersytet prowadzony jest przez zakon dominikanów.

</doc>
<doc id="723463" url="https://pl.wikipedia.org/wiki?curid=723463" title="Université de l'Uele">
Université de l'Uele



</doc>
<doc id="723464" url="https://pl.wikipedia.org/wiki?curid=723464" title="Trifenylen">
Trifenylen

Trifenylen ("1,2,3,4-dibenzonaftalen" lub "izochryzen") – organiczny związek chemiczny, skondensowany, policykliczny węglowodór aromatyczny o wzorze sumarycznym C18H12, zbudowany z 4 pierścieni benzenowych występujący w smole pogazowej.

</doc>
<doc id="723465" url="https://pl.wikipedia.org/wiki?curid=723465" title="Reprezentacja Polski w goalballu">
Reprezentacja Polski w goalballu

Reprezentacja Polski w goalballu – zespół reprezentujący Rzeczpospolitą Polską w goalballu. Trenerem jest Robert Prażmo. Na Mistrzostwach Europy Dywizji C rozgrywanych w 2011 roku w Białymstoku zespół zajął 2. miejsce. W 2012 i 2014 roku Reprezentacja Polski na Mistrzostwach Europy Dywizji B zajęła 5 miejsce.
Trener: Robert Prażmo
Asystent: Piotr Szymala
Fizjoterapeuta: Marek Lubczyk

</doc>
<doc id="723467" url="https://pl.wikipedia.org/wiki?curid=723467" title="Królewskie Towarzystwo Ochrony Ptaków">
Królewskie Towarzystwo Ochrony Ptaków

Królewskie Towarzystwo Ochrony Ptaków (ang. "Royal Society for the Protection of Birds", RSPB) – brytyjska organizacja pozarządowa zajmująca się ochroną ptaków i ich siedlisk, zwłaszcza gatunków zagrożonych. Do RSPB należy ponad 1 mln członków, na jego rzecz pracuje ok. 1300 zatrudnionych i 13000 wolontariuszy, co czyni je największą organizacją tego typu w Europie i jedną z największych na świecie.
RSPB zostało założone w 1889 r. jako stowarzyszenie protestujące przeciw wykorzystywaniu piór i skóry czapli nadobnych oraz ptaków rajskich w przemyśle odzieżowym (pióra były cenionym dodatkiem w modzie epoki wiktoriańskiej). Przyczyniło się m.in. do uchwalenia aktów prawnych zakazujących używania piór w przemyśle odzieżowym. Obecnie również współpracuje z administracją publiczną i rządową, uczestnicząc w opracowywaniu polityki ochrony przyrody. Ponadto prowadzi różnorodne projekty, służące zachowaniu siedlisk ptaków i ich ochronie. Do Towarzystwa należy ponad 200 rezerwatów przyrody w Wielkiej Brytanii.
RSPB jest jedną z organizacji ustalających status ochrony poszczególnych gatunków ptaków występujących na terenie Wielkiej Brytanii, ogłaszając m.in. czerwoną listę - gatunków najbardziej zagrożonych.
Siedzibą organizacji jest miasto Sandy w hrabstwie Bedfordshire we wschodniej Anglii. RSPB od ponad stulecia wydaje czasopismo przeznaczone dla swoich członków, pierwotnie pod tytułem "Bird Notes and News" (od 1903 do 1965), następnie "Birds" (od 1966 do chwili obecnej). Dewizą organizacji jest "for birds, for people, for ever" (dla ptaków, dla ludzi, na zawsze), choć obecnie używana jest "giving nature a home" (dajemy dom przyrodzie).

</doc>
<doc id="723475" url="https://pl.wikipedia.org/wiki?curid=723475" title="Action adventure">
Action adventure



</doc>
<doc id="723476" url="https://pl.wikipedia.org/wiki?curid=723476" title="Action-adventure">
Action-adventure



</doc>
<doc id="723477" url="https://pl.wikipedia.org/wiki?curid=723477" title="Friedrich Wilhelm von Steuben">
Friedrich Wilhelm von Steuben

Friedrich Wilhelm Ludolf Gerhard Augustin von Steuben (ur. 17 września 1730, zm. 28 listopada 1794) – pruski oficer, który brał udział w wojnie o niepodległość Stanów Zjednoczonych (1775–1783).
Urodził się w Magdeburgu i na chrzcie otrzymał imiona Friedrich Wilhelm Ludolf Gerhard Augustin. W czasie wojny siedmioletniej (1756–1763) służył w armii pruskiej w stopniu kapitana. W roku 1777 przybył do Ameryki i zaoferował swe usługi Jerzemu Waszyngtonowi, który właśnie poniósł kilka porażek w polu i musiał, opuściwszy Filadelfię schronić się na zimę ze swym wojskiem w Valley Forge.
Waszyngton uznał, że kwalifikacje pruskiego oficera są wysokie, więc zaproponował mu stopień generała i powierzył szkolenie oddziałów Armii Kontynentalnej. Steuben w krótkim czasie, zmuszając swych podkomendnych do przestrzegania żelaznej dyscypliny, forsownych marszów, typowo pruskiej musztry i walk na bagnety, przekształcił zbiorowisko źle wyszkolonych ochotników w doborową armię, zdolną wygrywać bitwy, między innymi pod Monmouth (1778) i Yorktown (1781).
Po wojnie, hojnie obdarowany i udekorowany przez Kongres, osiadł na stałe w stanie Nowy Jork.

</doc>
<doc id="723478" url="https://pl.wikipedia.org/wiki?curid=723478" title="Nothofagus dombeyi">
Nothofagus dombeyi

Nothofagus dombeyi (Mirb.) Oerst. – gatunek rośliny z rodziny bukanowatych ("Nothofagaceae"). Występuje naturalnie w środkowej części Chile oraz Argentynie (w prowincjach Chubut, Neuquén oraz Río Negro). Jest gatunkiem żywotnym. Do Europy został sprowadzony w 1916 roku. 
Biologia i ekologia.
Rośnie w lasach zrzucających liście. Występuje na wysokości do 2500 m n.p.m. Charakteryzuje się szybkim wzrostem. Teoretycznie jest gatunkiem zimozielonym, lecz podczas srogich zim może tymczasowo zrzucić liście. Jest częściowo mrozoodporny – znosi spadki temperatury do -5°C. Najlepiej rośnie na stanowiskach w pełnym nasłonecznieniu. Kwiaty zapylane są przez owady. 
Zastosowanie.
Gatunek ma zastosowanie jako surowiec drzewny.
Ochrona.
W Czerwonej księdze gatunków zagrożonych został zaliczony do kategorii LC – gatunków najmniejszej troski.

</doc>
<doc id="723482" url="https://pl.wikipedia.org/wiki?curid=723482" title="American Corners">
American Corners



</doc>
<doc id="723483" url="https://pl.wikipedia.org/wiki?curid=723483" title="Bumba">
Bumba

Bumba – miasto w Demokratycznej Republice Konga, w prowincji Mongala. Przez miasto przepływa rzeka Kongo. Z Bumba można dostać się do stolicy kraju Kinszasy drogą rzeczną. Swój początek ma tutaj linia kolejowa do Isiro.

</doc>
<doc id="723490" url="https://pl.wikipedia.org/wiki?curid=723490" title="Porficyna">
Porficyna

Porficyna – heterocykliczny, organiczny związek chemiczny, pochodna porfiryny, której makropierścień składa się z czterech pierścieni pirolowych. Pierścienie zorientowane są atomami azotu do wnętrza cząsteczki i tworzą wnękę z czterema akceptorami protonów. We wnęce zachodzi szybki proces wewnątrzcząsteczkowego transferu protonu obserwowany w elektronowym stanie podstawowym oraz w stanach wzbudzonych.

</doc>
<doc id="723493" url="https://pl.wikipedia.org/wiki?curid=723493" title="Kuesta Niagary">
Kuesta Niagary

Kuesta Niagary – wypiętrzenie pochodzenia erozyjnego w Ameryce Północnej w Krainie Wielkich Jezior. Rozpoczyna się w stanie Nowy Jork i przecina Ontario, a następnie obszary stanów Michigan i Wisconsin.
Przez ten próg przelewają się wody rzeki Niagara tworząc wodospad.
Kuesta stanowi rezerwat biosfery UNESCO.

</doc>
<doc id="723495" url="https://pl.wikipedia.org/wiki?curid=723495" title="Niagara (skarpa)">
Niagara (skarpa)



</doc>
<doc id="723497" url="https://pl.wikipedia.org/wiki?curid=723497" title="Londonderry Air">
Londonderry Air

Londonderry Air – pieśń irlandzka, popularna wśród irlandzkich emigrantów w takich krajach jak USA, Wielka Brytania czy Kanada. Melodia wykorzystywana jest w roli hymnu przez reprezentację Irlandii Północnej podczas Igrzysk Wspólnoty Narodów. Autorką tekstu jest Katherine Tynan Hinkson.
Melodie utworów „Danny Boy” i „You Raise Me Up” są inspirowane pieśnią „Londonderry Air”.
Tekst pieśni.
Would God I were the tender apple blossomThat floats and falls from off the twisted boughTo lie and faint within your silken bosomWithin your silken bosom as that does now.Or would I were a little burnish'd appleFor you to pluck me, gliding by so coldWhile sun and shade you robe of lawn will dappleYour robe of lawn, and you hair's spun gold.Yea, would to God I were among the rosesThat lean to kiss you as you float betweenWhile on the lowest branch a bud unclosesA bud uncloses, to touch you, queen.Nay, since you will not love, would I were growingA happy daisy, in the garden pathThat so your silver foot might press me goingMight press me going even unto death.

</doc>
<doc id="723503" url="https://pl.wikipedia.org/wiki?curid=723503" title="Plazmalogen">
Plazmalogen

Plazmalogen – fosfolipid eterowy, w którym do pierwszego atomu węgla rdzenia glicerowego (tj. w pozycji sn-1) przyłączony jest poprzez wiązanie eterowe łańcuch alkilowy, który jest cis-α,β-nienasycony. Podobnie jak w innych fosfolipidach, do drugiego atomu węgla glicerolu (pozycja sn-2) przyłączony jest łańcuch węglowy poprzez wiązanie estrowe, a do trzeciego (sn-3) – pochodna kwasu fosforowego. Grupa fosforanowa jest najczęściej podstawiona choliną, etanoloaminą lub seryną, rzadziej inozytolem.

</doc>
<doc id="723518" url="https://pl.wikipedia.org/wiki?curid=723518" title="Jürgen Thorwald">
Jürgen Thorwald

Jürgen Thorwald (ur. jako Heinz Bongartz 28 października 1915 w Solingen, zm. 4 kwietnia 2006 w Lugano) – niemiecki pisarz, dziennikarz i historyk, szczególnie znany z książek opisujących historię medycyny sądowej i II wojny światowej.
Twórczość.
Książki wydane w języku polskim (chronologicznie według pierwszego wydania niemieckiego):

</doc>
<doc id="723528" url="https://pl.wikipedia.org/wiki?curid=723528" title="Joseph Bédier">
Joseph Bédier

Joseph Bédier fr.: // (ur. 28 stycznia 1864 w Paryżu, zm. 29 sierpnia 1938 w Grand-Serre) – francuski mediewista, pisarz i krytyk literacki.
Życiorys.
Syn Adolfa Bédier – prawnika. W latach 1889–1891 wykładał literaturę średniowieczną na Uniwersytecie we Fryburgu, w Szwajcarii, a od 1893 w Collège de France. Od 1920 do śmierci członek Akademii Francuskiej.
Zebrał i wydał w opracowaniu na współczesną francuszczyznę wiele arcydzieł średniowiecznej literatury francuskiej, m.in. "Dzieje Tristana i Izoldy" (1900, zrekonstruowane w najpełniejszej postaci), "Pieśń o Rolandzie" (1920) oraz zbiór fabliaux z 1893.
Na wniosek Polskiej Akademii Literatury, 7 listopada 1936, został mu nadany Złoty Wawrzyn Akademicki „za zasługi dla dobra literatury”.

</doc>
<doc id="723532" url="https://pl.wikipedia.org/wiki?curid=723532" title="Trajtek">
Trajtek



</doc>
<doc id="723542" url="https://pl.wikipedia.org/wiki?curid=723542" title="Stradomka (dopływ Raby)">
Stradomka (dopływ Raby)

Stradomka – rzeka będąca prawobrzeżnym dopływem Raby, do której wpada na jej 40,8 kilometrze biegu. Najdalsze źródła Stradomki znajdują się w Beskidzie Wyspowym, na północnych stokach Śnieżnicy, na wysokości ok. 890 m n.p.m. Rzeka płynie następnie w ogólnym kierunku północnym przez Pogórze Wiśnickie, a jej całkowita długość wynosi ponad 40 km. Większymi dopływami są: Sawka, Tarnawka, Potok Sanecki i Polanka (wszystkie prawobrzeżne). W górnej części swojego biegu ma charakter rzeki górskiej. Jej średni spadek wynosi 1,2%, co jest dużą wartością. Powierzchnia całej zlewni Stradomki wynosi 361,8 km².
Rzeka płynie przez tereny silnie zabudowane i użytkowane rolniczo, co wpływa na jakość jej wody. W 2002 r. badany był stan sanitarny rzeki. Stwierdzono, że do odcinka ujściowego jej wody mają w ocenie ogólnej II klasę czystości wód (tzn. że m.in. nadają się do kąpania), zaś na odcinku ujściowym (ostatnie 2,8 km) ma III klasę czystości.
Dolina Stradomki jest w lecie ulubionym terenem rekreacyjnym dla mieszkańców pobliskich okolic oraz Bochni i Krakowa. Zawdzięcza to dużym walorom krajobrazowym, przyrodniczym, kulturowym, a także wodzie zdatnej do kąpieli. Jedną z największych jej atrakcji jest duże kąpielisko w Łapanowie – sztuczny zalew z dobrze zagospodarowanym zapleczem turystyczno-wypoczynkowym.

</doc>
<doc id="723543" url="https://pl.wikipedia.org/wiki?curid=723543" title="Gabriele Amorth">
Gabriele Amorth

Gabriele Amorth (ur. 1 maja 1925 w Modenie, zm. 16 września 2016 w Rzymie) – włoski paulista, duchowny Kościoła katolickiego, od 1985 oficjalny egzorcysta watykański i diecezji rzymskiej, pisarz, autor międzynarodowych bestsellerów.
Życiorys.
Podczas II wojny światowej walczył w Brygadzie Italia, katolickiej formacji partyzanckiej, otrzymując w uznaniu zasług krzyż wojenny za waleczność. Trzykrotnie aresztowany. Od 1945 r. członek Chrześcijańskiej Demokracji, bliski współpracownik Giulio Andreottiego. Po ukończeniu studiów prawniczych wstąpił do zgromadzenia paulistów. Został wyświęcony na prezbitera 24 stycznia 1954 roku. Doktor prawa, kapłan Towarzystwa Świętego Pawła (pauliści). Dziennikarz (m.in. redaktor naczelny miesięcznika "Madre di Dio"), prawnik, mariolog. Członek Papieskiej Międzynarodowej Akademii Maryjnej. Inicjator poświęcenia Włoch Niepokalanemu Sercu NMP. Został mianowany egzorcystą w 1985. Jego nauczycielem był o. Candido Amantini. Założyciel Międzynarodowego Stowarzyszenia Egzorcystów, którego był prezesem aż do przejścia na emeryturę w wieku 75 lat w roku 2000. Współpracownik św. Ojca Pio. Zmarł 16 września 2016 roku w Rzymie w wyniku problemów z płucami. Liturgia pogrzebowa została odprawiona w rzymskim Sanktuarium Królowej Apostołów, w krypcie obok doczesnych szczątków założyciela paulistów bł. Jakuba Alberionego. Pochowany na rzymskim cmentarzu Laurentina, w kwaterze paulistów.

</doc>
<doc id="723546" url="https://pl.wikipedia.org/wiki?curid=723546" title="Niczja">
Niczja

Niczja (Nichya) – rosyjski duet założony w 2001 roku. Największą popularnością cieszy się w rodzimej Rosji, ale ich single notowane były także w kilku innych krajach europejskich, m.in. w Polsce. 
Zespół tworzą Oleg Borszczewski oraz Jelena Kipier, która współpracowała z t.A.T.u. podczas nagrywania płyty 200 po wstriecznoj i to właśnie współpraca z popularnym duetem była motorem napędowym zdecydowanie skromniejszej kariery Niczji. 
Styl muzyczny grupy jest bardzo zbliżony do muzyki granej przez t.A.T.u. na początku ich istnienia – melodyjny pop-rock, electro i dance.

</doc>
<doc id="723549" url="https://pl.wikipedia.org/wiki?curid=723549" title="Goma">
Goma

Goma – miasto w Demokratycznej Republice Konga, stolica prowincji Kiwu Północne. Miasto położone jest nad jeziorem Kiwu oraz w sąsiedztwie wulkanu Nyiragongo oraz Parku Narodowego Wirunga. Goma posiada małe lotnisko oraz swój początek ma tutaj droga krajowa nr 2 do Kisangani.
W Bumi prowadzi misję Zjednoczony Kościół Metodystyczny, który liczy 8445 członków w 48 kościołach.

</doc>
<doc id="723550" url="https://pl.wikipedia.org/wiki?curid=723550" title="Ecce homo (ujednoznacznienie)">
Ecce homo (ujednoznacznienie)



</doc>
<doc id="723556" url="https://pl.wikipedia.org/wiki?curid=723556" title="Marcin Kolusz">
Marcin Kolusz

Marcin Kolusz (ur. 18 stycznia 1985 w Limanowej) – polski hokeista, reprezentant Polski.
Kariera klubowa.
Marcin Kolusz rozpoczynał karierę w MMKS Podhale Nowy Targ. Już w wieku 15 lat zadebiutował w barwach Podhala Nowy Targ w ekstralidze, co uczyniło go najmłodszym debiutantem w historii klubu. Dzięki dobrej grze na mistrzostwach świata juniorów w 2003 dostrzegli go łowcy talentów z północnoamerykańskiej ligi NHL i w 2003 został wydraftowany z 157 numerem do klubu Minnesota Wild (jako drugi po Patryku Pyszu nowotarżanin w historii). Wkrótce potem, w drafcie do kanadyjskich rozgrywek juniorskich CHL z 2003 jako napastnik (center względnie lewoskrzydłowy) został wybrany przez klub Vancouver Giants z numerem 17 jako trzeci Polak w historii tej organizacji. W barwach tej drużyny rozegrał sezon 2003/2004 w lidze WHL. Po roku powrócił do Polski. W sezonie 2004/2005 został wybrany przez kibiców Podhala najlepszym zawodnikiem. Następnie podpisał kontrakt z ekstraligowym czeskim klubem HC Oceláři Trzyniec. W pierwszym sezonie początkowo grał w filialnych klubach Trzyńca, w związku z czym ponownie zdecydował się na powrót do Nowego Targu. W sezonie 2006/2007 wywalczył miejsce w podstawowym składzie Oceláři i razem z zespołem zakwalifikował się do ćwierćfinału play-off. Po słabszym sezonie 2007/2008 (jeden strzelony gol) nowy trener Antonín Stavjaňa zrezygnował z jego usług.
W czerwcu 2008 podpisał jednoroczny kontrakt (z opcją przedłużenia o rok) z ekstraligowym słowackim klubem HK ŠKP Poprad. Po rozegraniu 53 spotkań, w których strzelił jedną bramkę i zaliczył 13 asyst, rozwiązał kontrakt z klubem i wrócił na fazę play-off polskiej ligi do Nowego Targu. Rozegrał dwa spotkania w rywalizacji o trzecie miejsce przeciwko Stoczniowcowi Gdańsk, w których strzelił dwa gole i zaliczył asystę. Nie wystąpił w pozostałych meczach rywalizacji o brązowy medal, ponieważ międzynarodowa organizacja hokeja lodzie IIHF uznała jego potwierdzenie do gry w Podhalu za niezgodne z obowiązującymi przepisami.
17 marca 2010 wywalczył z Podhalem złoty medal mistrzostw Polski w sezonie 2009/2010. Po wycofaniu drużyny Podhala z rozgrywek PLH, został graczem MMKS Podhale Nowy Targ i w sezonie 2010/2011 zajął z klubem piąte miejsce w rozgrywkach. Po zakończeniu sezonu, w maju 2011 doszedł do porozumienia z klubem KH Sanok w sprawie transferu. Następnie ofertę gry złożyła mu także Cracovia, jednak ostatecznie 17 maja podpisał kontrakt z klubem z Sanoka. Zawodnikiem klubu z Sanoka był do końca sezonu 2012/2013.
Od 2013 był graczem drużyny 1928 KTH Krynica. 22 listopada 2013 rozwiązał kontrakt z tymże klubem. Od 23 listopada 2013 reprezentował GKS Tychy. Pod koniec kwietnia 2015 przedłużył kontrakt z klubem o dwa lata. Od maja 2017 ponownie był hokeistą macierzystego Podhala. Przed sezonem PHL 2017/2018 został kapitanem drużyny. Latem 2019 przestał być członkiem drużyny. We wrześniu 2019 przeszedł do GKS Katowice.
W maju 2020 związał się kontraktem z fińskim klubem Vaasan Sport. Po rehabilitacji spowodowanej kontuzją zadebiutował 13 listopada 2020 w rozgrywkach Liiga edycji 2020/2021. Tym samym został drugim w historii Polakiem, grającym w najwyższej lidze fińskiej (pierwszym był Mariusz Czerkawski). 30 grudnia 2020 ogłoszono rozwiązanie jego kontraktu za porozumieniem stron. Kilka dni później, na początku stycznia 2021 zaanonsowano jego przejście do słowackiej drużyny HK Dukla Michalovce. W sezonie 2020/2021 zdobył z tą drużyn brązowy medal mistrzostw Słowacji.
W sierpniu 2021 ogłoszono jego transfer do Podhala. W styczniu 2022 poinformowano, że przedłużył umowę z Podhalem na sezon 2022/2023, a na czas do końca sezonu 2021/2022 został wypożyczony do GKS Katowice. Mimo tego w czerwcu 2022 podano do wiadomości, że przedłużył o rok umowę z katowickim klubem.
Kariera reprezentacyjna.
Występował w reprezentacji Polski do lat 18 w turniejach mistrzostw świata juniorów do lat 18 w 2001, 2002, 2003 (Dywizja I), reprezentacji Polski do lat 20 w turniejach mistrzostw świata juniorów do lat 20 w 2003, 2004, 2005.
Następnie został kadrowiczem seniorskiej reprezentacji Polski. Uczestniczył w turniejach mistrzostw świata 2006, 2007, 2008, 2009, 2010, 2011 (Dywizja IA), 2012, 2013, 2014 (Dywizja IB), 2015, 2016, 2017, 2018 (Dywizja IA), 2019 (Dywizja IB). W listopadzie 2011 został mianowany kapitanem reprezentacji Polski przez selekcjonera kadry Wiktora Pysza.
W dniu 28 kwietnia 2009 decyzją Wydziału Gier i Dyscypliny PZHL Marcin Kolusz został ukarany roczną dyskwalifikacją oraz karą pieniężną w wysokości 6000 zł (sankcja dotyczyła zarówno meczów kadry Polski, jak i meczów ligowych). Kara była spowodowana zajściami, jakie miały miejsce nad ranem dnia 18 kwietnia 2009 (tuż po zakończeniu turnieju Mistrzostw Świata I Dywizji), kiedy to w toruńskim hotelu Mercure Helios doszło do ekscesów i bójki w gronie hokejowej kadry Polski (w ich trakcie Krzysztof Oliwa, ówczesny menadżer kadry złamał Koluszowi nos). Wraz z nim dyskwalifikacją ukarany został biorący udział w incydencie Krystian Dziubiński. W listopadzie 2009 po upływie połowy odbywanej kary, WGiD PZHL przychylił się do wniosku ukaranych i zawiesił na okres 1-go roku dalsze wykonanie kary dyskwalifikacji orzeczonej wobec obu hokeistów, w związku z czym powrócili do gry.

</doc>
<doc id="723569" url="https://pl.wikipedia.org/wiki?curid=723569" title="Stradomka">
Stradomka

3 cieki w Polsce:

</doc>
<doc id="723574" url="https://pl.wikipedia.org/wiki?curid=723574" title="Baka-Dżatt">
Baka-Dżatt

Baka-Dżatt (hebr. באקה-ג'ת; arab. باقة جت) – miasto położone w dystrykcie Hajfa w Izraelu.
Położenie.
Leży w zachodniej części Samarii, w otoczeniu miasteczka Zemer, moszawów Omec, Achituw, Sede Jicchak i Ma’or, kibuców Maggal, Lahawot Chawiwa, En Szemer i Mecer, oraz arabskiej wioski Majsar. Na wschód od miasta przebiega granica terytoriów Autonomii Palestyńskiej, która jest strzeżona przez mur bezpieczeństwa. Po stronie palestyńskiej znajdują się miasta Zajta, Baka asz-Szarkija i Kaffin, wioski Sajda, An-Nazla al-Gharbija, An-Nazla asz-Szarkija, An-Nazla al-Wusta, oraz osiedle żydowskie Chermesz. Na północny zachód od miasta znajduje się baza lotnicza En Szemer.
Historia.
Najwcześniejsze wzmianki o istnieniu arabskiej wioski Baka pochodzą z XII wieku. W 1265 roku sułtan Bajbars podzielił wieś Baka na dwie mniejsze wioski Alam al-Din al-Zahiri oraz Aladdin al-Tankazi, które dał mudżahedinom walczącym z krzyżowcami. W czasach panowania osmańskiego, o wiosce Baka wspomina dokument pochodzący z 1538 roku. W owym czasie była to niewielka wioska, w której żyło 5 rodzin oraz 11 nieżonatych mężczyzn. Pierwszy oficjalny spis ludności z 1841 roku podaje, że w wiosce żyło 380 mieszkańców. W owym czasie wybudowano pierwszy meczet al-Masjid al-Qadim, który jest używany do dzisiaj. W 1918 roku wieś Baka wraz z całą Palestyną znalazła się pod panowaniem Brytyjczyków i weszła w skład Mandatu Palestyny. Podczas arabskich rozruchów 1936-1938 wieś była bazą arabskich oddziałów, które napadały na pobliskie osiedla żydowskie. W 1938 roku wioskę zajęli brytyjscy żołnierze, którzy założyli obóz wojskowy w pobliżu szkoły "al-Madrasa al-Foka". W dniach 25-26 sierpnia 1938 roku doszło do starć z arabskimi bojownikami, w których zginęło 5 Brytyjczyków. W odwecie, brytyjscy żołnierze spalili ponad 70 domów, a ich mieszkańców deportowano do obozu Nur al-Shams, położonego przy mieście Tulkarm. Była to największa brytyjska operacja wojskowa wymierzona przeciwko arabskim zamieszkom w Palestynie.
W dniu 29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej Rezolucji znajdujące się w tym rejonie arabskie wioski Dżatt i Baka miały znaleźć się w państwie arabskim, jednak podczas wojny o niepodległość w 1948 roku wojska izraelskie opanowały część okolicy. Po zawarciu rozejmu, wioskę Baka podzielono na dwie części: część wschodnia znalazła się w Jordanii pod nazwą Baka asz-Szarkija, natomiast część zachodnia znalazła się w Izraelu pod nazwą Baka al-Gharbijje (hebr. באקה אל-גרבייה; arab. باقة الغربية). Znajdująca się po stronie izraelskiej wioska Baqa al-Gharbijje bardzo szybko się rozwijała, w 1952 roku otrzymała status samorządu lokalnego, a w 1996 roku prawa miejskie. W latach 90. XX wieku utworzono specjalną strefę przemysłową, która pobudziła rozwój gospodarczy regionu. Przebiegająca tędy granica terytoriów palestyńskich nie była przestrzegana i cały gęsto zaludniony obszar zajmowały liczne stragany handlowe oraz warsztaty rzemieślnicze. Na rozwoju gospodarczym zyskiwała również sąsiednia wioska Dżatt (powstała w 1782), która w 1959 roku otrzymała status samorządu lokalnego. Sytuacja uległa całkowitej zmianie, gdy w 2002 roku wybudowano mur bezpieczeństwa. W ciągu kilku tygodni bariera graniczna rozdzieliła Baka al-Gharbijje od Baka asz-Szarkija. Podczas budowy wyburzono kilkanaście domów wzniesionych nielegalnie, bez wymaganych zezwoleń budowlanych. Budowa bariery wpłynęła niekorzystnie na rozwój obu miejscowości. Aby przeciwdziałać niekorzystnemu spowolnieniu gospodarczemu, 5 sierpnia 2003 roku połączono miasto Baka al-Gharbijje z sąsiednią miejscowością Dżatt, tworząc w ten sposób miasto Baka-Dżatt.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 32,9 tys. mieszkańców, wszyscy Arabowie. Zgodnie z danymi "Izraelskiego Centrum Danych Statystycznych" w Baka-Dżatt w 2004 roku było 7175 zatrudnionych pracowników i 1216 pracujących na własny rachunek. Pracownicy otrzymujący stałe pensje zarabiali w 2004 średnio 4340 NIS, i otrzymali w ciągu roku podwyżki średnio o 14,7%. Przy czym mężczyźni zarabiali średnio 4874 NIS (podwyżka o 8,3%), a kobiety zarabiały średnio 3154 NIS (podwyżka o 48,0%). W przypadku osób pracujących na własny rachunek średnie dochody wyniosły 4516 NIS. W 2004 roku w Baqa-Jatt było 174 osoby otrzymujące zasiłek dla bezrobotnych i 2474 osoby otrzymujące świadczenia gwarantowane.
Populacja miasta pod względem wieku (dane z 2006):
Edukacja i kultura.
W Baka-Dżatt znajduje się 6 szkół podstawowych i 4 szkoły średnie, w których ogółem uczy się ponad 5 tys. uczniów. Wśród szkół znajdują się między innymi: "Ibn Khaidun", "Al-Ghazali", "Umar Ibn al-Khatab", "Al-Zahraa", "Al-Beironi", "Jatt", "Ibn Kushud" i "Makif". Od grudnia 2005 roku w Izraelu jest realizowany międzynarodowy program promocji koszykówki "PeacePlayers International". W ramach tego projektu dostrzeżono mieszkańca Baka-Dżatt, Samera Jassara, który ma wzrost 2,06 m. Był on jednym z najlepiej się zapowiadających koszykarzy grających w prywatnych szkołach w Stanach Zjednoczonych.
Gospodarka.
Gospodarka miasta opiera się na rolnictwie, sadownictwie (hodowli drzewek oliwnych) oraz uprawach w szklarniach.
Transport.
Na zachód od miasta przebiega autostrada nr 6, brak jednak możliwości bezpośredniego wjazdu na nią. Przez miasto przebiega droga nr 574, którą jadąc na północ dojeżdża się do drogi nr 5923 prowadzącej do kibucu Mecer i wioski Majsar, oraz do drogi nr 581, lub jadąc na południe dojeżdża się do miasteczka Zemer. W kierunku wschodnim prowadzi droga nr 585, którą po przekroczeniu izraelskich posterunków granicznych można dojechać do miasta Baka asz-Szarkija.

</doc>
<doc id="723581" url="https://pl.wikipedia.org/wiki?curid=723581" title="Publiusz Korneliusz Scypion Młodszy">
Publiusz Korneliusz Scypion Młodszy



</doc>
<doc id="723584" url="https://pl.wikipedia.org/wiki?curid=723584" title="Kindu">
Kindu

Kindu (dawniej "Kindu Port-Empain") – miasto w Demokratycznej Republice Konga, stolica prowincji Maniema. Miasto usytuowane jest nad rzeką Kongo, 500 m n.p.m. Liczba mieszkańców Kindu wynosi około 135,5 tys. Kindu posiada połączenie kolejowe z Kalemie, Kamina oraz Kananga oraz małe lotnisko z pasem startowym o długości 2200 m.
Miasto niegdyś było ważnym źródłem złota, kości słoniowej oraz w XIX wieku niewolników.
W mieście rozwinął się przemysł drzewny.

</doc>
<doc id="723586" url="https://pl.wikipedia.org/wiki?curid=723586" title="Dżuba">
Dżuba

Dżuba (ang. "Juba", arab. جوبا) – stolica i największe miasto w Sudanie Południowym nad Nilem Górskim, stolica utworzonej w 2005 autonomicznej republiki Sudanu Południowego, a od 9 lipca 2011 niepodległego państwa, ośrodek administracyjny stanu Ekwatoria Środkowa.
Demografia.
Dżuba jako stolica nowego państwa przeżywa bardzo szybki wzrost liczby mieszkańców. Nie ma dokładnych danych. Najnowsze szacunki mówią o prawie czterystu tysiącach mieszkańców w 2011 roku, przy 150 tysiącach w 2004 roku.
Historia.
Miasto zostało założone w 1922 roku przez greckich kupców na lewym brzegu Nilu.
Budynki które mieszczą dziś siedziby Buffalo Commercial Bank, Nile Commercial Bank, Paradise Hotel oraz rezydencję konsula norweskiego pochodzą właśnie z tego okresu i są one jedynymi stałymi budowlami powstałymi przed 1940 rokiem.
W 1932 r. odwiedził Dżubę polski podróżnik Kazimierz Nowak. Przyjechał rowerem z północy, zatrzymał się na krótko w Malakal. Następnie wędrując „przez całe tygodnie” (odległość ok. 500 km) przez rozległe tereny bagniste wzdłuż Nilu przybył do Dżuby. Tak opisuje swoją wizytę:
Oczekując w Dżubie na korespondencję z Brukseli, zawierającą zgodę Ministerstwa Kolonii na zwolnienie z opłat związanych z przekroczeniem granicy Konga belgijskiego, Kazimierz Nowak udał się na „wycieczkę krajoznawczą” w kierunku Torit, ku granicy Abisyni (obecnie Etiopia) – ok. 300 km w jedną stronę. Trasa podróży wiodła przez „bezkresną sawannę, przechodzącą miejscami w gęste lasy”, w których napotkał wiele żyjących w nich wtedy jeszcze dzikich zwierząt.
W 1947 odbyła się tutaj konferencja, na której zdecydowano o połączeniu południa i północy Sudanu w jedno państwo, wbrew nadziejom Brytyjczyków, którzy chcieli przyłączyć południowy Sudan do Ugandy. W 1955 wybuchła I wojna domowa w Sudanie, która trwała do 1972. Podczas tego konfliktu oraz w czasie drugiej wojny domowej (1983-2005) wokół miasta koncentrowały się najcięższe walki.
W 2005 Dżuba została przekazana Ludowej Armii Wyzwolenia Sudanu. Od tego czasu miasto stanowiło stolicę autonomicznego Sudanu Południowego (tymczasową stolicą było również miasto Rumbek), aż do ogłoszenia niepodległości w początkach roku 2011. Od tego czasu miasto jest oficjalną stolicą kraju.
Gospodarka.
Dżuba to ważny ośrodek handlowy (tytoń, kawa, papryka) oraz węzeł komunikacyjny Sudanu Południowego. Znajduje się tutaj port rzeczny na Nilu, stanowiący początek głównego szlaku wodnego Sudanu i lotnisko. Ponadto dochodzą tutaj drogi z Kenii, Ugandy i Demokratycznej Republiki Konga. Infrastruktura drogowa ucierpiała jednak poważnie w czasie wojny. Miasto jest również siedzibą Narodowego Uniwersytetu Dżuby. W marcu 2015 r. rozpoczęła się budowa drugiego mostu na Nilu, finansowana przez rząd Japonii.
Życie religijne.
W trakcie rządów brytyjskich Dżuba była chrystianizowana przez misjonarzy anglikańskich. W mieście istnieje diecezja Kościoła Episkopalnego, z biskupem Danielem Deng Bul Yak. Misjonarze innych kościołów nie mieli zgody władz kolonialnych na działalność. Kościół katolicki mógł prowadzić misje jedynie w pewnych rejonach Sudanu, np. na zachodzie kraju w mieście Wau. Po odejściu Brytyjczyków, także w wyniku migracji, w Dżubie pojawiły się inne wyznania chrześcijańskie, m.in. katolicyzm. Miasto jest siedzibą Archidiecezji Dżuby, z biskupem Paulinem Lukudu Loro, przewodniczącym konferencji episkopatu Sudanu południowego. W obrębie miasta działa jedenaście parafii katolickich, prowadzonych przez kler miejscowy oraz zgromadzenia zakonne, m.in. kombonianów, którzy byli pionierami misji w Sudanie, Salezjanów i Franciszkanów. Istnieje także między-diecezjalne katolickie seminarium duchowne.
W Dżubie istnieje także społeczność islamska. Sekretarzem generalnym Rady Islamskiej Sudanu Południowego jest Al-Tahir Bior Abdallah Ajak. Wierni to głównie imigranci z Somalii.

</doc>
<doc id="723587" url="https://pl.wikipedia.org/wiki?curid=723587" title="Dżuba (ujednoznacznienie)">
Dżuba (ujednoznacznienie)



</doc>
<doc id="723588" url="https://pl.wikipedia.org/wiki?curid=723588" title="Ir ha-Karmel">
Ir ha-Karmel

Ir ha-Karmel (hebr. עיר הכרמל, "Ir HaKarmel"; arab. مدينة الكرمل, "Madīnat al-Karmel") – nieistniejące miasto położone w dystrykcie Hajfa w Izraelu.
Położenie.
Miasto było położone na zboczach góry Karmel, na obrzeżu największego parku narodowego w kraju.
Historia.
Miasto powstało w 2003 roku w wyniku połączenia dwóch druzyjskich wiosek Dalijat al-Karmil i Isfija. 5 listopada 2008 r. Kneset podjął decyzję o anulowaniu połączenia.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 44,1 tys. mieszkańców.
Populacja miasta pod względem wieku (dane z 2006):

</doc>
<doc id="723593" url="https://pl.wikipedia.org/wiki?curid=723593" title="Partia Robotnicza Zjednoczenia Marksistowskiego">
Partia Robotnicza Zjednoczenia Marksistowskiego

Partia Robotnicza Zjednoczenia Marksistowskiego (hiszp. "Partido Obrero de Unificación Marxista"; kat. "Partit Obrer d'Unificació Marxista", POUM) – hiszpańska komunistyczna partia polityczna utworzona w czasie Drugiej Republiki Hiszpańskiej i najbardziej aktywna w czasie wojny domowej. Powstała w wyniku połączenia trockistowskiej Komunistycznej Lewicy Hiszpanii ("Izquierda Comunista de España", ICE) i Bloku Pracowników i Chłopów (BOC), wbrew woli samego Lwa Trockiego, z którym zerwała.
Historia.
POUM powstała jako komunistyczna opozycja względem stalinizmu w 1935 roku. Jej głównymi twórcami byli Andreu Nin, pozostający pod dużym wpływem myśli Trockiego, zwłaszcza jego idei "permanentnej rewolucji" i Joaquín Maurín, zwolennik tzw. Prawej Opozycji. POUM była większa niż Komunistyczna Partia Hiszpanii (PCE) w Katalonii i regionie Walencji. Opowiadała się także przeciwko strategii Frontu Ludowego wymyślonej przez Stalina, jak również przeciwko Kominternowi. Jednakże wzięła udział w Hiszpańskim Froncie Ludowym. POUM próbowała wprowadzić w życie część swoich radykalnych postulatów będąc częścią rządu Frontu, jednak zapobiegły temu jego bardziej umiarkowane elementy składowe. Sprawiło to, iż Nin odszedł z rządu.
W czasie wojny domowej partia zaczęła zyskiwać popularność i wraz z anarchistyczną Krajową Konfederacją Pracy (CNT), popierana była przez proletariat z terenów nie znajdujących się pod kontrolą oddziałów Francisco Franco. M.in. George Orwell walczył wraz z oddziałami POUM, których członków opisywał później w swoich książkach.
Konflikt z Frontem Ludowym.
Wsparcie POUM dla Trockiego i sprzeciw wobec polityki Stalina doprowadziły do ostrego konfliktu z PCE, ciągle lojalnej względem Kominternu. Członkowie PCE oskarżali POUM o trockizm, a nawet faszyzm. Często dochodziło do prawdziwych bitew pomiędzy zwolennikami obu ugrupowań. Największe takie zajścia miały miejsce w Barcelonie w 1937 roku, kiedy to członkowie POUM zostali zaatakowani przez oddziały wojsk rządowych złożonych w większości z komunistów, w wyniku czego wywiązały się kilkudniowe walki (dni majowe w Barcelonie). Doprowadziło to ostatecznie do narastającej izolacji POUM, wraz z czysto trockistowską Sekcją Bolszewicko-Leninowską. Obie organizacje zostały zmuszone do zejścia do podziemia. Gdy Nin został aresztowany i zabity, jego partia została okrzyknięta "prowokatorską" przez stalinowską propagandę. Ideologiczne podziały wewnątrz organizacji popierających Front Ludowy, wraz z osłabieniem morale, doprowadziło do zakończenia marzeń o rewolucji. Podczas gdy jedność pozwoliła zwolennikom Franco zwyciężyć w wojnie domowej, pomysły POUM i anarchistów osłabiły ekonomiczne plany wojenne Republiki. Równocześnie POUM został (podobnie jak anarchiści) okrzyknięty głównym wrogiem Frontu Ludowego, a tysiące jego aktywistów zginęło z rąk NKWD. Zdaniem wielu historyków, nie tylko lewicowych, zajadły atak sił radzieckich na POUM miał na celu zniszczenie partii, która nie tylko walczyła z faszystami, ale także oferowała alternatywną wizję komunizmu, niepopierającą czystek w ZSRR, ani wodzowskiego modelu partii. Istotnym czynnikiem było też powoływanie się POUM na Trockiego (chociaż organizacja ta nigdy nie określiła się jako trockistowska, zaś jej przywódca Nin w czasie wojny hiszpańskiej popadł w wyraźny konflikt z Trockim, zdaniem którego POUM nie powinna wchodzić do rządu, który hamował rewolucję robotniczą).
Związki międzynarodowe.
POUM była członkiem tzw. "Biura Londyńskiego" - partii socjalistycznych, które odrzucały zarówno reformizm Drugiej Międzynarodówki, jak i promoskiewską orientację Międzynarodówki Komunistycznej. Innymi członkami Biura były Niezależna Partia Pracy (Wielka Brytania), PSOP (Francja) czy Bund (partia żydowska).

</doc>
<doc id="723596" url="https://pl.wikipedia.org/wiki?curid=723596" title="NSKK">
NSKK



</doc>
<doc id="723600" url="https://pl.wikipedia.org/wiki?curid=723600" title="Lythraceae">
Lythraceae



</doc>
<doc id="723604" url="https://pl.wikipedia.org/wiki?curid=723604" title="Trapaceae">
Trapaceae



</doc>
<doc id="723606" url="https://pl.wikipedia.org/wiki?curid=723606" title="Patiala">
Patiala

Patiala (pendżabski: ਪਟਿਆਲਾ) – miasto w indyjskim stanie Pendżab. Położone w południowo-wschodniej części stanu, pomiędzy 29°49′ i 30°47′ N oraz 75°58′ i 76°54′ E.
Jest administracyjną siedzibą dystryktu Patiala, było stolicą w byłym regionie Pendżab – prowincji Indii Brytyjskich.

</doc>
<doc id="723609" url="https://pl.wikipedia.org/wiki?curid=723609" title="Tamale">
Tamale

Tamale – miasto i stolica Regionu Północnego w Ghanie. W roku 2022 ludność miasta osiągnęła 701 tysięcy co jest równoznaczne z ponad 100 procentowym przyrostem od 305 tys. mieszkańców w roku 2005. Trzecie pod względem wielkości miasto kraju.

</doc>
<doc id="723612" url="https://pl.wikipedia.org/wiki?curid=723612" title="Lodja">
Lodja

Lodja – miasto w Demokratycznej Republice Konga, stolica prowincji Sankuru. W mieście jest lokalne lotnisko.

</doc>
<doc id="723615" url="https://pl.wikipedia.org/wiki?curid=723615" title="Wyczyniec łąkowy">
Wyczyniec łąkowy

Wyczyniec łąkowy ("Alopecurus pratensis" L.) - gatunek wieloletniej rośliny, należącej do rodziny wiechlinowatych. Występujący pospolicie na obszarze Azji i Europy w tym na całym niżu Polskim.
Biologia i ekologia.
Występuje na różnych glebach, tak mineralnych jak i organicznych, w warunkach wilgotnych i umiarkowanie wilgotnych. W górach występuje po regiel dolny. Hemikryptofit. Kwitnie od maja do lipca. W klasyfikacji zbiorowisk roślinnych gatunek charakterystyczny dla Cl. "Molinio-Arrhenatheretea", All. "Alopecurion pratensis," Ass. "Alopecturetum pratensis". Liczba chromosomów 2n = 28.
Zmienność.
Tworzy mieszańce z wyczyńcem kolankowym, w. czerwonożółtym, w. trzcinowatym i w. polnym. Gatunek zróżnicowany na trzy podgatunki:

</doc>
<doc id="723616" url="https://pl.wikipedia.org/wiki?curid=723616" title="Prochowiec">
Prochowiec

Prochowiec – rodzaj letniego płaszcza męskiego i damskiego z lekkiego materiału.
Był kontynuacją i funkcjonalnym rozwinięciem wcześniejszego pudermantla jako pierwotnie osłaniający od kurzu płaszcz przeznaczony dla automobilistów. W okresie międzywojennym stanowił spopularyzowane letnie okrycie o kroju sportowym i modnie zróżnicowanych fasonach. Po wojnie rozpowszechniony w Polsce Ludowej jako szykowny ubiór wierzchni, często dwurzędowy i przepasany paskiem z klamrą. 
Później produkowany również z elanobawełny, najczęściej w jasnych kolorach, na ogół z rozcięciem z tyłu, czasem z dodatkowym wykończeniem (patki na ramionach), nierzadko też ocieplany podpinką.

</doc>
<doc id="723617" url="https://pl.wikipedia.org/wiki?curid=723617" title="Chałupki (Chotów)">
Chałupki (Chotów)

Chałupki – przysiółek wsi Chotów w Polsce położony w województwie świętokrzyskim, w powiecie włoszczowskim, w gminie Krasocin.
W latach 1975–1998 przysiółek administracyjnie należał do województwa kieleckiego.

</doc>
<doc id="723618" url="https://pl.wikipedia.org/wiki?curid=723618" title="Żurawin (województwo podkarpackie)">
Żurawin (województwo podkarpackie)

Żurawin – osada (dawniej wieś) w Polsce położona w województwie podkarpackim, w powiecie bieszczadzkim, w gminie Lutowiska. Leży na południowy wschód od Lutowisk, przy granicy z Ukrainą. Obszar dawnej wsi jest częścią składową sołectwa Smolnik.
Wieś została lokowana w 1444 roku na prawie wołoskim i stanowiła własność Kmitów. Po II wojnie światowej wieś uległa całkowitemu wysiedleniu. W 1921 mieszkańcy wsi (wówczas 90% grekokatolicy) prawie w 100% zadeklarowali narodowość polską. W latach 1945–1951 Żurawin znajdował się na obszarze ZSRR. Pozostała zabudowa i infrastruktura zostały do roku 1953 zupełnie rozebrane. Dzisiejszy Żurawin to zaledwie kilka wolno stojących i rozrzuconych zabudowań. Na wschodnim zboczu Łysani, bezpośrednio przy granicy z Ukrainą, w zakolu Sanu (za zburzonym mostem) znajduje się trudno dostępny rezerwat przyrody Zakole.
W latach 1975–1998 miejscowość należała administracyjnie do województwa krośnieńskiego.

</doc>
<doc id="723619" url="https://pl.wikipedia.org/wiki?curid=723619" title="Alopecurus pratensis">
Alopecurus pratensis



</doc>
<doc id="723622" url="https://pl.wikipedia.org/wiki?curid=723622" title="Luebo">
Luebo

Luebo – miasto w Demokratycznej Republice Konga, stolica prowincji Kasai.

</doc>
<doc id="723625" url="https://pl.wikipedia.org/wiki?curid=723625" title="POUM">
POUM



</doc>
<doc id="723629" url="https://pl.wikipedia.org/wiki?curid=723629" title="Henry Montgomery Lawrence">
Henry Montgomery Lawrence

Sir Henry Montgomery Lawrence (ur. 28 czerwca 1806, zm. 4 lipca 1857) był brytyjskim żołnierzem i politykiem w Indiach, zginął podczas obrony Lucknow w czasie Powstania Sipajów.
Lawrence był bratem Johna Lawrence'a, 1. Barona Lawrence'a, urodził się w Matara na Cejlonie. Wykształcony w Haileybury, w 1823 wstąpił do Artylerii Bengalskiej w Dum Dum na przedmieściach Kalkuty, gdzie w tym samym czasie stacjonował też Henry Havelock.
W pierwszej wojnie birmańskiej Lawrence i jego bateria tworzyła część kolumny Chittagong, którą gen. Morrison prowadził przez pokryte dżunglą wzgórza Arakan, kiedy zdziesiątkowała ich gorączka Lawrence wyczerpany przez chorobę wyjechał do Brytanii.
Wrócił do Indii w roku 1829 i został wyznaczony na urząd inspektora urzędu skarbowego Gorakhpur przez lorda Williama Bentincka. Spędził kilka lat w obozie, w którym poślubił swoją kuzynkę Honorię Marshall. Nadzorował każdą wieś w czterech dystryktach, z których każdy większy był od Yorkshire. Następnie, po wybuchu pierwszej wojny afgańskiej został powołany z powrotem do brygady i służył prawie do roku 1838.
Jako asystent Sir George'a Russella Clerka zdobywał swoje polityczne doświadczenie w zarządzaniu dystryktem Firozpur. W listopadzie 1841, po nadejściu z Kabulu wiadomości o katastrofie został wysłany do Peszawaru z pomocą dla garnizonu Dżalalabad. Często był niemile widziany przez wyższe władze z powodu nalegania na rząd, że ten powinien zwrócić większą uwagę na opiekę społeczną ludności indyjskiej.
W roku 1856 został wyznaczony na urząd Głównego Komisarza do nowo zaanektowanej prowincji Awadh. 30 czerwca 1857 nastąpiło oblężenie Lucknow włącznie z garnizonem z około 1700 ludzi, którzy znaleźli schronienie w brytyjskiej rezydencji. Podpułkownik Henry Lawrence był jedną z pierwszych ofiar. 2 lipca został śmiertelnie raniony odłamkiem i zmarł dwa dni później.
Jego nazwiskiem upamiętniono kilka miejsc:
oraz dwie szkoły w Indiach i jedną w Pakistanie.

</doc>
<doc id="723632" url="https://pl.wikipedia.org/wiki?curid=723632" title="Okopy (Łambinowice)">
Okopy (Łambinowice)

Okopy (niem. Kaltecke) – przysiółek wsi Łambinowice w Polsce, położony w województwie opolskim, w powiecie nyskim, w gminie Łambinowice.
W latach 1975–1998 przysiółek położony był w województwie opolskim.
Nazwa.
Miejscowość po II Wojnie Światowej nosiła nazwę Zimny Kąt.
Zabytki.
Do wojewódzkiego rejestru zabytków wpisany jest:

</doc>
<doc id="723634" url="https://pl.wikipedia.org/wiki?curid=723634" title="Inongo">
Inongo

Inongo – miasto w Demokratycznej Republice Konga, stolica prowincji Mai-Ndombe.

</doc>
<doc id="723635" url="https://pl.wikipedia.org/wiki?curid=723635" title="Bardno">
Bardno

Bardno – przysiółek wsi Mańkowice w Polsce, położony w województwie opolskim, w powiecie nyskim, w gminie Łambinowice.
W latach 1975–1998 przysiółek administracyjnie należał do ówczesnego województwa opolskiego.
Przysiółek oddalony jest od Mańkowic około 1700 metrów na południowy zachód.

</doc>
<doc id="723636" url="https://pl.wikipedia.org/wiki?curid=723636" title="Elana (ujednoznacznienie)">
Elana (ujednoznacznienie)



</doc>
<doc id="723637" url="https://pl.wikipedia.org/wiki?curid=723637" title="Wishful Sinful">
Wishful Sinful

Wishful Sinful – singel amerykańskiego zespołu The Doors z płyty "The Soft Parade", wydanej w 1969 roku. Piosenka zawiera partię smyczkową oraz partię solo na oboju.

</doc>
<doc id="723638" url="https://pl.wikipedia.org/wiki?curid=723638" title="Feniks i gołąb">
Feniks i gołąb

Feniks i gołąb (ang. "The Phoenix and the Turtle") – alegoryczny poemat o upadku miłości idealnej, napisany przez Williama Shakespeare’a.
Tytuł oryginału, "The Phoenix and the Turtle", często mylnie jest tłumaczony jako "Feniks i żółw", tymczasem słowo Turtle w tym przypadku oznacza turkawkę (ang. Turtle Dove), a nie żółwia.
Publikacja.
Po raz pierwszy został wydany w 1601 roku, jako dodatek do długiego utworu Roberta Chestera, "Love’s Martyr". Tam, za pomocą wielu alegorii ukazany został upadek miłości. Jedną z nich jest historia Króla Artura, jednak najważniejszą są relacje pomiędzy ptakami. Po utworze tym, następuje seria krótkich dzieł różnorodnych pisarzy, np. Bena Jonsona, a także samego Szekspira. Wszędzie występują te same wyobrażenia.
Forma.
Poemat jest napisany trocheicznym czterostopowcem z rymami męskimi. Pod względem budowy stroficznej utwór dzieli się na dwie części. Część pierwsza została ułożona kwartynami (zwrotkami czterowersowymi) rymowanymi według wzoru okalającego (abba), natomiast część druga (Tren) została skomponowana tercetami (zwrotkami trójwersowymi) monorymowymi (aaa).
Interpretacje.
Istnieje wiele interpretacji tego utworu. Najpopularniejsza przyjmuje, że jest to opis związku Johna Salsbury i Ursuli Stanley, którym dedykowany był utwór Chestera. Salsbury był członkiem dworu królowej Elżbiety I, a także członkiem wpływowej rodziny. Istnieje jednak pewna nieścisłość: wiadomo, że mieli dziesięcioro dzieci, tymczasem Szekspir stwierdza, że było to małżeństwo bezdzietne, pełne czystości. Ten błąd jednak można wytłumaczyć na dwa sposoby: pierwszy, to taki, że poeta był niedoinformowany o sytuacji tej pary, drugi zakłada, że feniks i gołąb są po prostu symbolami doskonałej koegzystencji.
Oprócz alegorii idealnego małżeństwa, poemat ten można odebrać jako wyjaśnienie związku pomiędzy prawdą i pięknem.

</doc>
<doc id="723639" url="https://pl.wikipedia.org/wiki?curid=723639" title="Dworzysko (Malerzowice Wielkie)">
Dworzysko (Malerzowice Wielkie)

Dworzysko - przysiółek wsi Malerzowice Wielkie w Polsce, położony w województwie opolskim, w powiecie nyskim, w gminie Łambinowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="723641" url="https://pl.wikipedia.org/wiki?curid=723641" title="Bitwa pod Chillianwala">
Bitwa pod Chillianwala

Bitwa pod Chillianwala – starcie zbrojne, które miało miejsce 13 stycznia 1849 pomiędzy Wielką Brytanią i Sikhami, podczas II wojny Brytyjczyków z Sikhami w Pendżabie, w dzisiejszym Pakistanie. 
Chociaż bitwa może być uważana za nierozstrzygającą niczego, była jednak "strategicznym hamulcem" dla Brytyjczyków i wyrządziła szkodę brytyjskiemu prestiżowi w Indiach.

</doc>
<doc id="723645" url="https://pl.wikipedia.org/wiki?curid=723645" title="Synagoga Wysoka w Pradze">
Synagoga Wysoka w Pradze

Synagoga Wysoka w Pradze (cz. "Vysoká synagoga") – zbudowana w 1568 roku, według planów P. Rodera w stylu renesansowym, przy ulicy Červenéj, na praskim Josefovie. Została zbudowana z inicjatywy bogatego filantropa Mordechaja Maisela. Architektonicznie nawiązuje do synagogi Wysokiej w Krakowie.
W 1689 roku, została zniszczona przez Wielki Pożar, po którym natychmiast zrekonstruowano synagogę i piękny Aron ha-kodesz, oraz został wyżej dobudowany babiniec. Kolejną przebudowę przeprowadzono w 1883 roku, według planów architekta J. M. Wertmüllera.
Pozostałe rekonstrukcje przeprowadzono w 1961, 1974–1979 oraz 1982 roku, które przywróciły synagodze oryginalny wygląd. Obecnie w synagodze znajduje się Muzeum Żydowskie ze stałą ekspozycją synagogalnych tekstyliów. Synagoga jest cały czas czynna, lecz nabożeństwa odbywają się od czasu do czasu.

</doc>
<doc id="723647" url="https://pl.wikipedia.org/wiki?curid=723647" title="Hadera">
Hadera

Hadera (hebr. חדרה, "Chadira"; arab. الخضيرة, "Al-Chudajra") – miasto położone w dystrykcie Hajfa w Izraelu.
Położenie.
Leży na równinie Szaron na wybrzeżu Morza Śródziemnego, w otoczeniu miasteczek Eljachin i Pardes Channa-Karkur, moszawów Michmoret, Achituw, Sede Jicchak, Ma’or i Talme Elazar, kibuców Giwat Chajjim, Gan Szemu’el i Sedot Jam, oraz wioski Cezarea. Leży mniej więcej w połowie odległości pomiędzy dwoma ważnymi miastami Tel Awiwem a Hajfą.
Historia.
Badania archeologiczne odkryły tutaj wielką manufakturę szkła, pochodzącą z VII wieku. Jest ona pierwszą tak wielką manufakturą odnalezioną na świecie. W odkrytej manufakturze znajduje się około dwudziestu urządzeń do produkcji szklanych kulek (zwanych „bullo”), w kolorach turkusu, zieleni oliwkowej i brązu. Wyrabiano z nich rozmaite szklane przedmioty.
Współczesne miasto zostało założone w 1891 roku przez żydowskich imigrantów z Rosji i Europy Wschodniej, członków syjonistycznego ruchu Chowewej Syjon. Ziemia została kupiona przez syjonistycznego aktywistę Jahoszuę Hankina, od chrześcijańskiego efendi Selim Khuri. Była to ziemia o niskiej jakości rolniczej, na której wcześniej zamieszkiwało jedynie kilka arabskich rodzin, trudniących się pasterstwem i sprzedażą trzciny. Jednak wielkość zakupionej ziemi była niezwykłym wydarzeniem w historii osadnictwa żydowskiego w Palestynie, ponieważ był to największy ze wszystkich dotychczasowych zakupów ziemi dokonanych przez Syjonistów w Palestynie. Nazwa wywodzi się od arabskiego słowa „"al-Hadra"”, oznaczającego „"zieleniec"”, w znaczeniu dzikich chwastów porastających bagna. Właśnie w takiej bagnistej, zachwaszczonej i nieprzyjaznej okolicy powstała nowa osada Hadera.
Pierwsi mieszkańcy nowej osady mieszkali w domu zwanym "Chan", który obecnie jest przy głównej synagodze miasta. Początkowo żyło tutaj zaledwie 10 rodzin i 4 wartowników, do których stopniowo przyłączali się kolejni osadnicy. Zostali oni zdziesiątkowani przez malarię, której przyczyną były okoliczne bagna. Z początkowych 540 mieszkańców zmarło 210 osób. W rozwiązaniu tej trudnej sytuacji dopomógł Baron Edmond de Rothschild, który wysłał do Hadery wynajętych egipskich robotników, przy pomocy których osuszono bagna. Wybudowano wówczas kanały melioracyjne oraz zasadzono liczne drzewa eukapliptusowe. Od tego momentu eukaliptus został symbolem miasta.
Na nowo utworzonych polach uprawnych Arabowie kontynuowali wypas bydła i usiłowali rozpocząć uprawy rolnicze, jednak stosunki żydowsko-arabskie stawały się coraz bardziej napięte, i pola uprawne wokół Hadery zostały objęte ochroną żydowskiej organizacji samoobrony Ha-Szomer. Osadnicy rozpoczęli uprawę warzyw oraz cytrusów. Słowa Księgi Psalmów 126:5 przynosiły pociechę pionierom:
W 1931 liczba mieszkańców Hadery wyniosła 2 tys. osób. Wraz ze wzrostem liczebności mieszkańców, zmieniał się także wygląd osady, która przekształcała się z wioski rolniczej w miejscowość o charakterze przemysłowym. W 1937 w osadzie wprowadzono powszechną edukację. W 1952 Hadera otrzymała prawa miejskie. W 1953 inwestorzy ze Stanów Zjednoczonych, Brazylii i Australii wybudowali w Haderze pierwszą papiernię w Izraelu.
W 1982 wybudowano przy Haderze elektrociepłownię z portem węglowym Hadera.
Terroryzm.
Hadera kilkakrotnie padła ofiarą zamachów terrorystycznych:
Dopiero budowa muru bezpieczeństwa, oddzielającego terytorium Izraela od Autonomii Palestyńskiej, zwiększyło poczucie bezpieczeństwa i doprowadziło do wyraźnego zmniejszenia się ilości różnych incydentów żydowsko-arabskich. Podczas Drugiej wojny libańskiej, 4 sierpnia 2006 trzy rakiety wystrzelone przez Hezbollah doleciały do Hadery. Miasto jest oddalone o 90 km od granicy z Libanem i było najdbardziej oddalonym izraelskim miastem, na które spadły rakiety.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 77,5 tys. mieszkańców, w tym 99,2% Żydzi.
Zgodnie z danymi "Izraelskiego Centrum Danych Statystycznych" w Haderze w 2000 było 27 920 zatrudnionych pracowników i 1 819 pracujących na własny rachunek. Pracownicy otrzymujący stałe pensje zarabiali w 2000 średnio 5 135 NIS, i otrzymali w ciągu roku podwyżki średnio o 8,0%. Przy czym mężczyźni zarabiali średnio 6 607 NIS (podwyżka o 9,0%), a kobiety zarabiały średnio 3 598 NIS (podwyżka o 3,1%). W przypadku osób pracujących na własny rachunek średnie dochody wyniosły 6 584 NIS. W 2000 roku w Haderze było 1 752 osób otrzymujących zasiłek dla bezrobotnych i 6 753 osób otrzymujących świadczenia gwarantowane.
Populacja miasta pod względem wieku (dane z 2006):
Hadera posiada liczne osiedla mieszkaniowe: Eil Cohen, Giwat Olga, Kidmat Yam, Weizman, Yitshak, Heftsiba, Neve Hayim, Ha-Po'el Ha-Mizrahi, Beitar, Ganei Alon, Ha-Otsar, Rambam, Giwat Bilu, Nahliel, Efrayim, Giwat Busel, Bialik, Shlomo, Shimshon, Elram, Pe'er, Nisan, Kfar Brandeis, Denya, Beit Eliezer, Shikun Yoguslavi oraz Neve.
Edukacja.
W Haderze znajdują się 24 szkoły podstawowe i 21 szkół średnich, w których ogółem uczy się 15,6 tys. uczniów. Duże znaczenie odgrywa uczelnia "Technoda - Technological Education and Science Center". W południowej części miasta znajduje się szkoła rolnicza Arugot Pelz.
Z uczelni religijnych w mieście znajdują się: "Derech Haim Religious School", "Beit Talmud Jesziwa", "Chabad of Hadera", "Gan Chabad" i "Beit Hakneset Chabad".
Ważną rolę w życiu miasta odgrywa "Centrum Absorpcji", w którym przebywa stale ponad 250 imigrantów z całego świata. Cały kompleks obejmuje 117 budynków, w tym szkołę, bibliotekę i różne biura. Tutejsze centrum edukacyjne prowadzi także zajęcia dla przyjezdnych dzieci.
Kultura.
W mieście znajduje się Muzeum „Khan” poświęcone historii miasta Hadera. Jest ono usytuowane w starym domu „Khan”, w którym mieszkali pierwsi założyciele miasta. W muzeum urządzono pięć sal wystawowych oraz bibliotekę.
Nad morzem powstało miejskie centrum rekreacyjno-sportowe z licznymi obiektami rozrywkowymi. Znajdują się tutaj między innymi korty tenisowe, basen kąpielowy oraz liczne restauracje i kawiarnie.
Urzędy.
Z urzędów państwowych w Haderze znajduje się Ministerstwo Finansów oraz Ministerstwo Spraw Wewnętrznych.
Szpitale.
W północno-zachodniej części miasta znajduje się największy szpital Hadery. Jest to "Centrum Medyczne Hillel Yaffe" (hebr. מרכז רפואי הלל יפה). Szpital jest narodowym centrum transplantacji organów.
Gospodarka.
Hadera jest ważnym ośrodkiem handlowym równiny Szaron. Wokół miasta rozciągają się liczne uprawy rolnicze, wśród których są plantacje cytrusów, bananów i kwiatów. Hoduje się tutaj bydło mleczne oraz drób. Są także stawy rybne oraz pasieki produkujące miód.
Z przemysłu usytuowanego w Haderze, znajdują się tutaj zakłady papiernicze "The American Israeli Paper Mills Group Ltd.". Spółka "Alliance Tire Company" jest czołowym dostawcą opon do sprzętu rolniczego, leśniczego i przemysłowego. Firma "Anna Lotan" produkuje popularne w Izraelu kosmetyki. "APCO Aviation" jest światowym liderem w projektowaniu i produkcji paralotni, uprzęży, spadochronów i innego dodatkowego wyposażenia dla pilotów. Firma "Ein Tal" jest światowym liderem w rozwoju systemów mikro-irygacyjnych. "Elspec Engineering" produkuje urządzenia poprawiające oszczędność energii elektrycznej. "Epilady L.L.C." stworzyło pierwszy na świecie elektryczny depilator włosów, zapoczątkowując rewolucję na rynku depilacji. Począwszy od 1986 firma sprzedała ponad 28 milionów swoich produktów. Medyczne przedsiębiorstwo "Itamar Medical" rozwija nieinwazyjne sposoby leczenia układu nerwowego. "Medical Compression Systems Ltd." prowadzi badania nad rozwojem i produkcją sprzętu medycznego dla potrzeb ortopedii i chirurgii naczyniowej.
Na północ od miasta znajduje się duża Elektrociepłownia z portem węglowym Hadera. Natomiast nadmorskie okolice są wykorzystywane do rozbudowy infrastruktury rekreacyjno-wypoczynkowej.
22 maja 2008 Ministerstwo Infrastruktury podpisało umowę o budowie w Haderze zakładu odsalania wody. Oczekuje się, że nowy zakład będzie produkować około 100 mln m3 słodkiej wody rocznie.
Turystyka.
Przy mieście znajduje się "Park Narodowy Szaron", obejmujący ponad 1 500 akrów lasów i wydm nadmorskich. Do południowej granicy parku przylega "Park Narodowy Rzeki Aleksander". Tutejsze wybrzeże morskie charakteryzuje się wspaniałym 3-kilometrowym klifem utworzonym w piaskowcu. Szeroki pasm plaż i wydm tworzy śliczne laguny i naturalne zatoczki. Na północ i na południe od rzeki Aleksander rozciąga się 125 akrów piaszczystych wydm. Na terenie parku zachowały się ostatnie zachowane pozostałości naturalnych lasów równiny Szaron. Nieliczne stawy kąpielowe są pozostałością dawnych tutejszych bagien. Największy z tych naturalnych stawów ma 50 akrów powierzchni.
Sport.
W mieście jest klub koszykarski i piłkarski Macabi Ironi Hadera oraz drugi piłkarski Ha-Po'el Hadera.
Transport.
Przez zachodnią nadmorską część miasta przebiega autostrada nr 2, która przy porcie Hadera krzyżuje się z drogą ekspresową nr 65. Natomiast przez centralną część miasta przebiega droga ekspresowa nr 4, która również krzyżuje się z drogą ekspresową nr 65.
W zachodniej części miasta ulokowana jest stacja kolejowa Hadera Ma’araw. Pociągi z Hadery jadą do Binjamina-Giwat Ada, Tel Awiwu, Lod, Rechowot i Aszkelonu.

</doc>
<doc id="723648" url="https://pl.wikipedia.org/wiki?curid=723648" title="Alfabet chorwacki">
Alfabet chorwacki

Alfabet chorwacki – zmodyfikowany alfabet łaciński służący do zapisywania języka serbsko-chorwackiego. W standardach serbskim, bośniackim i czarnogórskim funkcjonuje równolegle z cyrylicą serbską. Alfabet ten składa się z 30 znaków:
A B C Č Ć D Dž Đ E F G H I J K L Lj M N Nj O P R S Š T U V Z Ž

</doc>
<doc id="723654" url="https://pl.wikipedia.org/wiki?curid=723654" title="Włoskie Siły Zbrojne">
Włoskie Siły Zbrojne

Włoskie Siły Zbrojne – wojsko Republiki Włoskiej. Ich podstawowym zadaniem jest obrona Włoch przed zewnętrzną agresją. Według rankingu "Global Firepower" (2023) włoskie siły zbrojne stanowią 10 siłę militarną na świecie, z rocznym budżetem na cele obronne w wysokości ok. 37 mld dolarów (USD). Włochy należą do NATO. Zwierzchnikiem Włoskich Sił Zbrojnych jest Prezydent Włoch. Wojsko we Włoszech jest zawodowe. Kraj ten jest na dwunastym miejscu na świecie, jeśli chodzi o wydatki na armię.
Działalność na podstawie konstytucji Włoch.
Włoskie Siły Zbrojne działają na podstawie artykułów 11. i 52. konstytucji Włoch.
Podział.
Włoska armia dzieli się na cztery rodzaje sił zbrojnych:
Wojska Lądowe.
W Esercito Italiano służyło w 2004 ok. 115 tysięcy zawodowych żołnierzy. W swym wyposażeniu ma kilka tysięcy wozów bojowych i 484 statków powietrznych (śmigłowców i samolotów).
Marynarka Wojenna.
Marina Militare utworzona w 1946 z przekształcenia Regia Marina. Służy w niej około 35 tysięcy ludzi, a w swej flocie ma każdy rodzaj okrętów, w tym lotniskowce. W jej skład wchodzi także włoska piechota morska "San Marco Regiment" i Straż Przybrzeżna.
Lotnictwo.
Aeronautica Militare ma 585 samolotów i 114 helikopterów.
Karabinierzy i Policja Finansowa.
Korpus Karabinierów (wł. Arma dei Carabinieri) odpowiada żandarmerii wojskowej. Służy w nim 110 tysięcy ludzi. Wykonuje zadania związane z ochroną porządku i prawa, także w miastach. Karabinierzy ochraniają włoskiego Ministra Obrony, wysokich dowódców wojskowych, jednostki wojskowe, urzędy i ambasady. Jej jednostki są także wykorzystywane w walce z mafią i terroryzmem. Jako żandarmeria wojskowa karabinierzy walczyli we wszystkich konfliktach zbrojnych, w których wzięły udział Włochy.
Policja Finansowa to żandarmeria wojskowa podporządkowana Ministrowi Finansów. Jej zadaniem jest zapobieganie i walka z przestępczością zorganizowaną i mafią, handlem narkotykami, praniem brudnych pieniędzy, nielegalnym przekraczaniem granicy, utrzymywaniem porządku publicznego, pobieraniem cła i obroną włoskich granic. Służy w niej 68 tysięcy funkcjonariuszy, posiada także ponad 600 łodzi i statków oraz 100 samolotów patrolujących wody terytorialne Włoch.
Historia.
Początki włoskiej armii to zjednoczenie Włoch. Włochy wzięły udział w obu wojnach światowych. Po II wojnie światowej włoska armia brała udział w misjach ONZ. Po 11 września 2001 Włochy aktywnie włączyły się w "wojnę z terroryzmem". Obecnie Włochy biorą udział w operacjach w Afganistanie, Kosowie, Bośni i Hercegowinie, Libanie, a do niedawna także w Iraku.

</doc>
<doc id="723658" url="https://pl.wikipedia.org/wiki?curid=723658" title="Włókna Purkinjego">
Włókna Purkinjego



</doc>
<doc id="723659" url="https://pl.wikipedia.org/wiki?curid=723659" title="Żurawin">
Żurawin



</doc>
<doc id="723661" url="https://pl.wikipedia.org/wiki?curid=723661" title="Bitwa pod Gujrat">
Bitwa pod Gujrat

Bitwa pod Gujrat – starcie zbrojne, które miało miejsce 21 lutego 1849 pomiędzy Wielką Brytanią i Sikhami, podczas II wojny Brytyjczyków z Sikhami w Pendżabie, w dzisiejszym Pakistanie.
Bitwa była decydującą o dalszych losach królestwa sikhijskiego, które zostało zaanektowane przez Brytyjską Kompanię Wschodnioindyjską.
Brytyjczykami dowodził lord Hugh Gough, który otrzymał rozkaz dymisji po jego źle przeprowadzonej wcześniejszej krwawej bitwie pod Chillianwala, ale nie został jeszcze przez nikogo zastąpiony.

</doc>
<doc id="723662" url="https://pl.wikipedia.org/wiki?curid=723662" title="Kenge">
Kenge

 
Kenge – miasto w Demokratycznej Republice Konga, stolica prowincji Kwango.

</doc>
<doc id="723664" url="https://pl.wikipedia.org/wiki?curid=723664" title="Bio-hazard">
Bio-hazard



</doc>
<doc id="723665" url="https://pl.wikipedia.org/wiki?curid=723665" title="Ropnica">
Ropnica

Ropnica () – rodzaj posocznicy, wywołanej przez krążące we krwi bakterie ropotwórcze i prowadzącej do powstania ropni przerzutowych ().

</doc>
<doc id="723666" url="https://pl.wikipedia.org/wiki?curid=723666" title="Pyemia">
Pyemia



</doc>
<doc id="723667" url="https://pl.wikipedia.org/wiki?curid=723667" title="Świerzbnica">
Świerzbnica

Świerzbnica ("Knautia" L.) – rodzaj roślin w zależności od ujęcia zaliczany do rodziny przewiertniowatych "Caprifoliaceae" lub szczeciowatych "Dipsacaceae". Obejmuje około 60 gatunków. Rośliny te występują głównie w Europie, gdzie rośnie 48 gatunków, poza tym w pozostałej części basenu Morza Śródziemnego, na wschodzie sięgając po Syrię i Kaukaz. W Polsce występują dziko trzy gatunki: świerzbnica karpacka "K. kitaibelii", świerzbnica leśna "K. dipsacifolia" i świerzbnica polna "K. arvensis". Na ogół rośliny z tego rodzaju rosną na łąkach, murawach i w widnych lasach. Kwiaty zapylane są przez pszczoły, motyle i muchówki. Nasiona roznoszą mrówki, ponieważ zaopatrzone są one w ciałko tłuszczowe.
Niektóre gatunki uprawiane są jako ozdobne.
Systematyka.
Rodzaj tradycyjnie zaliczany był do rodziny szczeciowatych "Dipsacaceae". Rodzina ta od systemu APG II z 2003 włączana jest w randze podrodziny "Dipsacoideae" Eaton do rodziny przewiertniowatych "Caprifoliaceae" (opcjonalnie, a od systemu APG III z 2009 już zupełnie).

</doc>
<doc id="723672" url="https://pl.wikipedia.org/wiki?curid=723672" title="Juliusz Cezar (sztuka)">
Juliusz Cezar (sztuka)

Juliusz Cezar – sztuka autorstwa Williama Shakespeare’a, napisana w roku 1599. Opowiada o spisku przeciwko rzymskiemu dyktatorowi, Juliuszowi Cezarowi, jego zabójstwie i następstwach tego wydarzenia. To pierwsza ze sztuk związanych z Rzymem oparta na prawdziwych wydarzeniach.
Sam Cezar nie jest główną postacią w tym utworze, bierze udział tylko w trzech scenach i ginie na początku trzeciego aktu. Głównym bohaterem jest Brutus, głównym problemem zaś jest jego wewnętrzna walka pomiędzy patriotyzmem, honorem a przyjaźnią.
Krytycy są zgodni, że sztuka ta odzwierciedla obawy mieszkańców Anglii przed zbliżającą się elekcją. Królowa Elżbieta I nie wyznaczyła swojego następcy, co mogło doprowadzić do wojny domowej, podobnej do tej w Rzymie.

</doc>
<doc id="723673" url="https://pl.wikipedia.org/wiki?curid=723673" title="Wesoła (Ściborowice)">
Wesoła (Ściborowice)

Wesoła – część wsi Ściborowice w Polsce, położona w województwie opolskim, w powiecie krapkowickim, w gminie Krapkowice.
W latach 1975–1998 Wesoła administracyjnie należała do ówczesnego województwa opolskiego.
Nazwa.
2 kwietnia 1949 r. nadano miejscowości, wówczas administracyjnie związanej ze Ściborowicami i należącej do powiatu prudnickiego, polską nazwę "Wesoła". Nazwa wywodzi się od słowa „wesoły”.
Historia.
Początek istnienia Wesołej miała dać karczma dla robotników leśnych, która miała być w posiadaniu rodziny Torków. Prawdopodobnie założenie tej kolonii miało miejsce na przełomie XVII i XVIII w.
Demografia.
1887 r. - 88
1928 r. - 62
Współcześnie ok. 40 osób. 
Religia.
Kolonia przynależy do parafii rzymskokatolickiej w Komornikach.

</doc>
<doc id="723674" url="https://pl.wikipedia.org/wiki?curid=723674" title="Funkcja sprawcza języka">
Funkcja sprawcza języka

Funkcja sprawcza (performatywna) – polega na dokonywaniu zmian w stanie rzeczy za pomocą słowa. Dotyczy zatem zawierania różnych umów, podejmowania zobowiązań, składania przysiąg, ogłaszania wyroków sądowych, nadawania obywatelstwa, sporządzania aktu darowizny, testamentu, udzielania chrztu itp.

</doc>
<doc id="723679" url="https://pl.wikipedia.org/wiki?curid=723679" title="Posiłek (Rogów Opolski)">
Posiłek (Rogów Opolski)

Posiłek – przysiółek wsi Rogów Opolski w Polsce, położony w województwie opolskim, w powiecie krapkowickim, w gminie Krapkowice.
Położony jest w pobliżu węzła drogowego autostrady nr z drogą krajową nr . Na terenie miejscowości znajduje się zabytkowa kapliczka z XVIII wieku.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="723680" url="https://pl.wikipedia.org/wiki?curid=723680" title="Funkcja ludyczna języka">
Funkcja ludyczna języka

Funkcja ludyczna (zabawowa) – funkcja wypowiedzi polegająca na tworzeniu wypowiedzi w taki sposób, aby nosiła ona znamiona komiczne. Jest związana z funkcjami ekspresywną (ukazanie stosunku do opisywanego obiektu bądź zjawiska), impresywną (wpływ na odbiorcę) i przedstawieniową (informowanie o obiekcie bądź zjawisku). Celem takiej wypowiedzi jest rozbawienie odbiorcy.

</doc>
<doc id="723683" url="https://pl.wikipedia.org/wiki?curid=723683" title="Neszer">
Neszer

Neszer (hebr. נשר; arab. نيشر) – miasto położone w dystrykcie Hajfa w Izraelu. Jest częścią aglomeracji miejskiej Hajfy.
Położenie.
Miasto leży na północno-wschodnich stokach góry Karmel w Dolinie Zevulona, w otoczeniu miast Hajfa, Kirjat Atta i Ir ha-Karmel, samorządu lokalnego Rechasim, kibucu Jagur oraz wioski Kefar Chasidim Bet.
Historia.
Osada została założona w 1925 roku jako osiedla dla żydowskich robotników pracujących w nowo powstałej cementowni. W 1945 liczyła 1,4 tys. mieszkańców. W 1952 otrzymała status samorządu lokalnego.
W latach 90. osiedliła się tutaj duża liczba imigrantów z krajów byłego ZSRR. W ciągu kilka lat populacja wzrosła o 100%, z 10 tys. do ponad 20 tys. mieszkańców obecnie. W 1995 otrzymał prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 21,4 tys. mieszkańców, w tym 99,4% Żydzi.
Zgodnie z danymi "Izraelskiego Centrum Danych Statystycznych" w Neszer w 2000 było 8 026 zatrudnionych pracowników i 474 pracujących na własny rachunek. Pracownicy otrzymujący stałe pensje zarabiali w 2000 średnio 5 974 NIS, i otrzymali w ciągu roku podwyżki średnio o 7,5%. Przy czym mężczyźni zarabiali średnio 7 664 NIS (podwyżka o 6,5%), a kobiety zarabiały średnio 4 177 NIS (podwyżka o 5,1%). W przypadku osób pracujących na własny rachunek średnie dochody wyniosły 5 727 NIS. W 2000 roku w Nesher było 435 osób otrzymujących zasiłek dla bezrobotnych i 1 264 osób otrzymujących świadczenia gwarantowane.
Populacja miasta pod względem wieku (dane z 2006):
W mieście są osiedla mieszkaniowe: Givat Amos, Ben Dor, Ramot Yitschak, Tel Hanan, Givat Nesher i Nesher.
Edukacja.
W Neszer znajduje się 6 szkół podstawowych i 3 szkoły średnie, w których ogółem uczy się 3,2 tys. uczniów. Szkoły to "Beit Yehoshua", "Itschak Rabin", "Ramot Itschak", "Yeshurun", "Prentis" oraz "Glilot". Jest tu także Technologiczny College Nesher.
Miasto graniczy z położonym na zachodzie Instytutem Technologii Technion oraz położonym na południowym zachodzie Uniwersytetem Hajfy.
Sport.
W mieście znajdują się liczne ośrodki sportowe, w tym boiska do piłki nożnej oraz korty tenisowe.
Gospodarka.
Neszer jest jednym z najbardziej uprzemysłowionych miast Izraela. We wschodniej części miasta jest cementownia należąca do spółki "Nesher Israel Cement Enterprises Ltd.", jedynego producenta cementu w kraju.
Komunikacja.
Wzdłuż północno-wschodniej granicy miasta przebiegają droga ekspresowa nr 75 i droga nr 752, którymi jadąc na zachód dojeżdża się do miasta Hajfa i drogi ekspresowej nr 4. W kierunku południowo-zachodnim można pojechać drogą nr 705, którą dojeżdża się do osiedli położonych na górze Karmel.

</doc>
<doc id="723684" url="https://pl.wikipedia.org/wiki?curid=723684" title="Shigeru Ōyama">
Shigeru Ōyama

 (ur. 7 lipca 1935 w Tokio, zm. 15 lutego 2016 w Nowym Jorku) – twórca stylu Oyama Karate. 
Po wielu latach ćwiczeń kyokushin karate odszedł i założył własną szkołę. Posiadał 10 DAN w Oyama karate i 8 DAN w Kyokushinkai. Był uczniem Masutatsu Ōyamy, który był ochroniarzem jego ojca.
Historia.
Po kilkudziesięciu latach praktyki i studiów nad dalekowschodnimi systemami walki stworzył neoklasyczną dyscyplinę, opartą z jednej strony na japońskiej tradycji karate, z drugiej strony na najbardziej skutecznych i sprawdzonych formach walki. Shigeru Oyama to jeden z największych mistrzów w historii kontaktowego karate w świecie. W ciągu swojej przeszło 70-letniej kariery zasłynął m.in.: zwycięskimi pełnokontaktowymi walkami ze 100 kolejnymi czarnymi pasami (test 100 kumite), łamania kantem dłoni stosów bloków lodowych, a także demonstracjami zbijania gołymi rękami klingi ostrego miecza samurajskiego w chwili zadawanego cięcia. Soshu Oyama szkolił wielu aktualnych liderów międzynarodowych organizacji karate oraz zdobywców mistrzostw świata i kontynentów.
Jak podkreśla Hanshi Jan Dyduch: "Shigeru Oyama był przede wszystkim wspaniałym mistrzem i nauczycielem. Skromnym, pracowitym, cierpliwym i wyrozumiałym człowiekiem. Umiał nie tylko oceniać, ale także uważnie słuchać." Jak sam twierdził, bardzo dużo uczył się od swoich uczniów i współpracowników. Nie szukał władzy ani taniej popularności. Raczej stronił od polityki, ale w najważniejszych sprawach dla kontaktowego karate w świecie, jego opinia – jako najwybitniejszego ucznia zmarłego Masutatsu Oyamy – miała ogromne znaczenie. Był autorem wielu filmów szkoleniowych oraz książek, m.in. znakomitej pozycji „
Perfect Kata”e".
Oyama Karate.
Styl Oyama jest rozwijany pod kątem sztuki i samoobrony oraz wielokonkurencyjnej dyscypliny sportowej. Shigeru Oyama odrzucił doktrynę walki zaczerpniętą z Gōjū-ryū i Kyokushin, wprowadzając szybkie przemieszczanie się, wyprzedzanie ataku przeciwnika i zejścia z linii ciosu wraz z równoczesnym kontratakiem. Takiej filozofii walki podporządkował cały system szkolenia. Zmienił niektóre bloki, uderzenia oraz formy, rozwinął pracę nóg i położył duży nacisk na rotacyjną pracę ciała.
W stylu Oyama obowiązuje autorski system szkolenia dzieci, dostosowany do ich możliwości psychicznych i fizycznych oraz oryginalny model szkolenia młodzieży i dorosłych. Stawia on w pierwszym rzędzie na praktyczne korzyści wynikające z uprawiania karate - dobre zdrowie, poczucie bezpieczeństwa oraz systematyczne kształtowanie charakteru ćwiczącego.

</doc>
<doc id="723685" url="https://pl.wikipedia.org/wiki?curid=723685" title="Żeleźnica (województwo świętokrzyskie)">
Żeleźnica (województwo świętokrzyskie)

Żeleźnica – wieś w Polsce położona w województwie świętokrzyskim, w powiecie włoszczowskim, w gminie Krasocin. Leży nad rzeką Czarną w Paśmie Przedborsko-Małogoskim, na terenie Przedborskiego Parku Krajobrazowego.
W latach 1975–1998 miejscowość administracyjnie należała do województwa kieleckiego.
Sołectwo tej wsi znajduje się we wsi Zabrody.
Przez wieś przechodzą szlaki:

</doc>
<doc id="723689" url="https://pl.wikipedia.org/wiki?curid=723689" title="Kalpurnia (żona Cezara)">
Kalpurnia (żona Cezara)

Kalpurnia (ur. 76 r. p.n.e.) – obywatelka Rzymu, trzecia i ostatnia żona Juliusza Cezara. 
Wzięli ślub w 59 roku p.n.e., nie mieli dzieci, gdyż Kalpurnia była bezpłodna. Podobno Juliusz Cezar nie chcąc rozwodzić się z Kalpurnią, chciał przeprowadzić ustawę, która pozwalałaby mu mieć tyle żon, aby doczekać się potomka.
Jak podają źródła, Kalpurnia przeczuwała, że nastąpi zamach na jej męża i próbowała go ostrzec. W dniu id marcowych nakłaniała go, żeby posłał do senatu informację mówiącą o tym, że jest chory, ten jednak nie chciał kłamać. Po jego śmierci dostarczyła wszystkie dokumenty, w tym testament i notatki, Markowi Antoniuszowi, jednemu z nowych rzymskich przywódców. Nigdy nie wyszła ponownie za mąż.

</doc>
<doc id="723690" url="https://pl.wikipedia.org/wiki?curid=723690" title="Aeroklub Królestwa Polskiego">
Aeroklub Królestwa Polskiego

Aeroklub Królestwa Polskiego – nieistniejący warszawski oddział Aeroklubu Wszechrosji.
Historia.
W roku 1911 Stanisław i Konstanty Lubomirscy będący członkami rzeczywistymi Aeroklubu Wszechrosji uzyskali od władz tego Aeroklubu zezwolenie na powołanie w Warszawie jego oddziału. Statut tego aeroklubu nazwanego Aeroklubem Królestwa Polskiego złożono do legalizacji w Urzędzie Gubernialnym w Warszawie 15 czerwca 1911 roku. Ostatecznie aeroklub nie powstał – po półrocznym oczekiwaniu Lubomirscy otrzymali od władz zaborczych odpowiedź odmowną.

</doc>
<doc id="723691" url="https://pl.wikipedia.org/wiki?curid=723691" title="Demografia Islandii">
Demografia Islandii

Demografia Islandii.
Religie:
luteranie 87.1%, inni protestanci 4.1%, rzymscy katolicy 1.7%, Ásatrú 0.3%, inne lub żadna 7.1%.
Języki:
islandzki (urzędowy)

</doc>
<doc id="723692" url="https://pl.wikipedia.org/wiki?curid=723692" title="Wielkopole (Nowy Dwór)">
Wielkopole (Nowy Dwór)

Wielkopole – przysiółek wsi Nowy Dwór w Polsce, położony w województwie świętokrzyskim, w powiecie włoszczowskim, w gminie Krasocin.
W latach 1975–1998 przysiółek administracyjnie należał do województwa kieleckiego.

</doc>
<doc id="723693" url="https://pl.wikipedia.org/wiki?curid=723693" title="Dołowanie Słońca">
Dołowanie Słońca

Dołowanie Słońca – moment doby słonecznej, w którym Słońce znajduje się „najgłębiej” pod albo (podczas dnia polarnego) najniżej nad horyzontem. Przechodzi ono wtedy przez północną część południka geograficznego (azymut geograficzny 0°).
W obrębie strefy podbiegunowej, jeśli danego dnia deklinacja Słońca formula_1 spełnia warunek (nierówność dla północnej szerokości geograficznej formula_2):
Słońce dołuje nad horyzontem (następuje dzień polarny). Stała po prawej stronie wynika z refrakcji atmosferycznej (35′ przy horyzoncie) oraz promienia tarczy Gwiazdy Dziennej (16′).
Dla obserwatora na półkuli północnej wysokość Słońca nad horyzontem (dokładniej środka tarczy tej gwiazdy, którego współrzędne podaje się na dany dzień roku w tablicach) wynosi wtedy
formula_5 jest poprawką na refrakcję atmosferyczną, zwiększającą wysokość ciał niebieskich. Wpływ refrakcji maleje wraz ze zmniejszaniem się odległości zenitalnej. Największy jest więc tuż przy horyzoncie, gdzie wynosi 35′ (nieco przekracza średnicę tarczy słonecznej).

</doc>
<doc id="723696" url="https://pl.wikipedia.org/wiki?curid=723696" title="Czesław Witoszyński">
Czesław Witoszyński

Czesław Maciej Witoszyński (ur. 24 lutego 1875 w Horoszkach, zm. 13 września 1948 w Łodzi) – polski inżynier mechanik, konstruktor maszyn, profesor aerodynamiki, nazywany "ojcem polskiego lotnictwa".
Początki kariery zawodowej.
Urodził się na Podlasiu, w rodzinie Adama Piecewicza-Witoszyńskiego i Honoraty z Szumerów. Ukończył gimnazjum filologiczne w Częstochowie. W latach 1893–1897 studiował na Wydziale Matematyki Uniwersytetu w Petersburgu, gdzie zainteresował się mechaniką stosowaną. Następnie wyjechał na dalsze studia (1897–1899) do Belgii na Uniwersytet w Liège (sekcja mechaniczna Fakultetu Technicznego), gdzie zdobył dyplom inżyniera mechanika z wyróżnieniem.
Po studiach wrócił do Polski i osiadł w Warszawie, gdzie w latach 1899–1907 pracował jako konstruktor w fabryce maszyn i konstrukcji stalowych Borman i Szwede.
W 1907 roku wraz z Wacławem Brandlem założył fabrykę pomp, późniejsze Wafapomp, która działała do 1917.
Pierwsza publikacja Witoszyńskiego ukazała się w 1909 w „Przeglądzie Technicznym” i dotyczyła pomp ("O podnoszeniu wody powietrzem ścieśnionym"). W międzyczasie Witoszyński zainteresował się rodzącym się lotnictwem.
W latach 1907–1915 był wykładowcą w Średniej Szkole Mechaniczno-Technicznej im. H. Wawelberga i S. Rotwanda. W 1913 w ramach Wykładów dla Inżynierów wykładał o pompach na Wydziale Technicznym Towarzystwa Kursów Naukowych w Warszawie.
Działalność związana z Politechniką Warszawską.
Czesław Witoszyński był współorganizatorem powstającej w 1915 roku Politechniki Warszawskiej. 14 maja 1919 został mianowany profesorem zwyczajnym, a w latach 1916–1921 był dziekanem Wydziału Budowy Maszyn i Elektrotechniki. W 1922 otworzył pierwsze w Polsce regularne studia lotnicze (Grupa Lotnicza na Wydziale Mechanicznym). Był opiekunem Sekcji Lotniczej Koła Mechaników Studentów Politechniki Warszawskiej. W latach 1923–1925 powstały tam pierwsze szybowce Sekcji i pierwsze samoloty RWD.
Dzięki wsparciu Stefana Drzewieckiego zajął się projektowaniem i konstrukcją polskich szybowców, co możliwe było dzięki zbudowaniu tunelu aerodynamicznego. W latach 1922–1925 powstały tu pierwsze szybowce i samoloty RWD.
Z inicjatywy profesora Witoszyńskiego w 1925 roku rozpoczęto budowę Gmachu Aerodynamiki dla przyszłego Instytutu Aerodynamicznego Politechniki Warszawskiej, który staraniem Witoszyńskiego powstał w 1927 roku. W latach 1927–1939 Instytut pod kierownictwem profesora Witoszyńskiego stał się głównym polskim ośrodkiem badawczym z zakresu aerodynamiki, który pracował dla potrzeb krajowego i zagranicznego przemysłu lotniczego. Był to również ważny ośrodek szkolenia kadr lotniczych. Powstało w nim pięć tuneli aerodynamicznych. Instytut miał swój wkład do nadania optymalnych kształtów samolotom RWD i PZL, m.in. zwycięskim w Challengach RWD-6 i RWD-9, nowoczesnemu bombowcowi PZL-37 Łoś oraz szybowcom. Badano w nim liczne nowe profile, m.in. profil laminarny Jerzego Dąbrowskiego do Łosia, czy też hamulce aerodynamiczne IAW do szybowca Orlik Olimpijski.
Z Instytutem związane były między innymi takie postacie jak Stefan Neumark, Julian Bonder, Piotr Szymański, Zdzisław Rytel, Jerzy Bukowski i Czesław Bieniek, którzy zostali później profesorami wyższych uczelni.
W latach 1934–1935 rozbudowano Instytut, a liczba tuneli aerodynamicznych zwiększyła się do dziewięciu. W 1935 został laureatem Nagrody Miasta Łodzi za wybitne zasługi w dziedzinie lotnictwa.
Dorobek naukowy.
Profesor Witoszyński jest autorem kilku podręczników akademickich ("Hydraulika", "Aerodynamika"), wielu artykułów oraz rozpraw naukowych. Część z jego prac została przetłumaczona na język angielski, rosyjski i francuski. Publikacje naukowe profesora z zakresu aerodynamiki dotyczyły głównie profili lotniczych, śmigieł i powstawania siły nośnej w powietrzu.
W latach 1927–1939 redagował siedem zeszytów serii wydawniczej "Prace Instytutu Aerodynamicznego w Warszawie".
W 1957 roku staraniem Wydziału IV Polskiej Akademii Nauk zostały wydane "Prace wybrane" Witoszyńskiego.
Organizowanie życia naukowego.
Profesor Witoszyński czynnie udzielał się również w zakresie organizowania życia naukowego dotyczącego techniki. Od 1920 roku był członkiem Akademii Nauk Technicznych, a w latach 1923–1928 jej sekretarzem generalnym. Od 1930 był członkiem Towarzystwa Naukowego Warszawskiego. Od 1937 był członkiem Polskiej Akademii Umiejętności, a od 1934 roku członkiem amerykańskiego Institute of the Aeronautical Sciences. Witoszyński był również członkiem komitetu organizacyjnego Polskiego Towarzystwa Żeglugi Powietrznej (1917) i brał czynny udział w międzynarodowych Kongresach Mechaniki Stosowanej i Kongresach Aeronautycznych. W roku 1933 został członkiem Tymczasowego Komitetu Doradczo-Naukowego.
Czasy wojny.
Po wybuchu II wojny światowej mieszkał na terenie zajętego przez Niemców Instytutu i był jego administratorem. Pomimo że starał się opóźnić uruchomienie zniszczonych w 1939 tuneli aerodynamicznych, w 1942 został przez Państwo Podziemne skazany na infamię. Po powstaniu warszawskim znalazł się w obozie przejściowym w Pruszkowie.
Po wojnie.
Z zarzutów o kolaborację został uwolniony w 1946 przez powołaną specjalnie komisję Uniwersytetu Łódzkiego i Politechniki Łódzkiej. Po wojnie przeniósł się do Łodzi, gdzie zorganizował Wydział Lotniczy na Politechnice Łódzkiej i w 1945 objął tam i do śmierci utrzymał kierownictwo Katedry Aerodynamiki, zajmując się problemami aerodynamiki naddźwiękowej.
Był współzałożycielem Podlaskiej Wytwórni Samolotów w Białej Podlaskiej
Czesław Witoszyński spoczywa na cmentarzu Powązkowskim w Warszawie (kwatera 222-1-18,19).

</doc>
<doc id="723697" url="https://pl.wikipedia.org/wiki?curid=723697" title="Obniżenie Stoszowic">
Obniżenie Stoszowic

Obniżenie Stoszowic – obniżenie w południowo-zachodniej Polsce na Przedgórzu Sudeckim, stanowiące mikroregion Obniżenia Otmuchowskiego, w województwie dolnośląskim.
Lokalizacja.
Obniżenie Stoszowic położone jest w północno-zachodniej części Obniżenia Otmuchowskiego około 6 km na zachód od Ząbkowic Śląskich. W środkowej części obniżenia położona jest miejscowość Stoszowice. Od wschodniej strony obniżenie graniczy z Obniżeniem Ząbkowickim, od północy z Wzgórzami Bielawskimi a od południa z Masywem Grochowej, od zachodu i południowego zachodu zamknięte jest pasmem Gór Sowich i Bardzkich.
Opis.
Obniżenie Stoszowic jest to płaskie obniżenie pomiędzy wzgórzami, położone na wysokości ok. 330 m n.p.m., które jako podjednostka Obniżenia Otmuchowskiego stanowi teren o podobnym charakterze. Jest to obszar wyżynny pogórza niskiego w kształcie zbliżonym do czworokąta z doliną Budzówki o kierunku północno-wschodnim. Obniżenie wznosi się nieznacznie w kierunku krawędzi Gór Sowich i Bardzkich. Obniżenie stanowi nieckę o urodzajnych glebach, co ma decydujący wpływ na rolniczy charakter tego terenu.
Budowa.
Obniżenie zajmuje północno-wschodni fragment niecki śródsudeckiej na oderwanym i wypiętrzonym fragmencie formacji skalnej Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd obniżenie otrzymało w okresie epoki lodowcowej, kiedy to lądolód skandynawski naniósł w doliny i obniżenia grubą warstwę osadów. Formacje geologiczne występujące w podłożu obniżenia, przykryte są warstwą osadów czwartorzędowych, a także osadów polodowcowych.
Krajobraz.
Krajobraz obniżenia przedstawia krajobraz wyżynny. Najwyższe wzniesienia terenu nie przekraczają 350 m n.p.m. Cały obszar jest płaski, lekko pofałdowany i łagodnie rozcięty stosunkowo płytkimi dolinami cieków wodnych. Jest to teren bezleśny, znacznie zaludniony o charakterze rolniczym. Całość obszaru zajmują pola uprawne. Krajobraz przeobrażony, znacznie zurbanizowany. Obszar obniżenia jest ciekawy krajobrazowo. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń.
Klimat.
Obniżenie leży w obszarze występowania klimatu przedgórskiego. Występuje tu klimat umiarkowanie ciepły i umiarkowanie wilgotny. Średnia roczna temperatura wynosi od 7 do 8 °C. Najcieplejszym miesiącem jest lipiec, średnia temperatura waha się między 17 a 18 °C Najzimniejszym miesiącem jest styczeń, średnia temperatura waha się między −3 a −2 °C. Okres wegetacyjny rozpoczyna się w kwietniu i trwa około 220 dni. Roczna suma opadów wynosi około 650 mm. Pokrywa śnieżna zalega przez 50–60 dni.
Wody.
Obniżenie należy do zlewiska Morza Bałtyckiego, położone jest w dorzeczu Odry Największą rzeką jest Budzówka lewostronny dopływ Nysy Kłodzkiej zbierająca wraz ze swoimi dopływami wody z obniżenia.
Miejscowości.
W centrum obniżenia położone są Stoszowice, a w obrębie jego obszaru leżą większe wsie: Budzów, Lutomierz, Jemna, Olbrachcice Wielkie, Rudnica, Grodziszcze, Różana.
Sieć komunikacyjna.
Przez obniżenie przechodzą szlaki komunikacyjne:
Turystyka.
Przez obniżenie prowadzą: szlaki turystyczne i trasy rowerowe

</doc>
<doc id="723699" url="https://pl.wikipedia.org/wiki?curid=723699" title="Or Akiwa">
Or Akiwa

Or Akiwa (hebr. אור עקיבא; arab. أور عكيفا; ang. Or Aqiva) – miasto położone w dystrykcie Hajfa w Izraelu.
Położenie.
Leży na równinie Szaron na północ od miasta Hadera, w otoczeniu wioski Cezarea, strefy przemysłowej Cezarei, miasteczek Binjamina-Giwat Ada i Dżisr az-Zarka, oraz moszawu Bet Chananja.
Historia.
Badania archeologiczne odkryły w tej okolicy pozostałości budynku, prasę winną, klepisko oraz fragment starożytnej drogi z okresu panowania Bizancjum. Powstanie budynków jest datowane na czas panowania Konstantyna II.
Współczesna osada powstała w 1951 roku jako obóz ("Ma'abarot") dla nowych żydowskich imigrantów napływających masowo do Izraela. Obóz został założony na piaszczystych wydmach na północ od miasta Hadery i był utrzymywany przez Agencję Żydowską. Nazwano go na cześć rabina Akiby ben Josefa. W latach 50. XX wieku osiedlili się tutaj imigranci z Maroka, ZSRR i Polski. W latach 70. dołączyli do nich imigranci z Kaukazu. W ten sposób, w 1992 roku liczba mieszkańców wzrosła do 8 tys. osób. W 2001 roku uzyskało status miasta.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 15,8 tys. mieszkańców, w tym 99,3% Żydzi.
Zgodnie z danymi "Izraelskiego Centrum Danych Statystycznych" w Or Akiwa w 2000 było 5 739 zatrudnionych pracowników i 399 pracujących na własny rachunek. Pracownicy otrzymujący stałe pensje zarabiali w 2000 średnio 3 845 NIS, i otrzymali w ciągu roku podwyżki średnio o 7,3%. Przy czym mężczyźni zarabiali średnio 4 737 NIS (podwyżka o 7,3%), a kobiety zarabiały średnio 2 848 NIS (podwyżka o 4,3%). W przypadku osób pracujących na własny rachunek średnie dochody wyniosły 4 662 NIS. W 2000 roku w Or Akiwa było 533 osoby otrzymujące zasiłek dla bezrobotnych i 1 864 osób otrzymujących świadczenia gwarantowane.
Populacja miasta pod względem wieku (dane z 2006 r.):
W mieście znajdują się następujące osiedla mieszkaniowe: Orot, Rabin, Ganei Or, Neve Alon, Shchunat Hakaravanim, Ben Gurion, Kennedy, Shazar i Ha-Yovel.
Edukacja.
W Or Akiwa znajduje się 6 szkół podstawowych i 5 szkół średnich, w których ogółem uczy się 2,4 tys. uczniów. Z uczelni religijnych znajduje się tutaj Chabad of Or Akiva.
Kultura.
W południowej części miasta znajduje się kompleks centrum kultury Or Akiwa. W zespole budynków są liczne pracownie, sala koncertowa i teatr.
Wśród kilku parków miejskich szczególnie wyróżnia się Park Ekaliptusowy. Stworzono tutaj popularne centrum rekreacyjno-sportowe, z wewnętrznymi drogami rowerowymi i licznymi miejscami piknikowymi.
Sport.
W Or Akiwa działa klub sportowy i drużyna piłki nożnej "Maccabi Or Akiwa". W centrum sportowym „Pais” znajdują się sale sportowe oraz korty tenisowe.
Gospodarka.
W mieście znajdują się dwie strefy przemysłowe. Działa tutaj ponad 30 przedsiębiorstw, wśród których jest między innymi "Raphael Valves Industries Ltd." produkująca różnorodne zawory, w tym hydranty przeciwpożarowe. Spółka "E. G. Cosmetics Labs Ltd." od 1978 produkuje kosmetyki. Firma "Darbox Ltd." produkuje różnorodne opakowania papierowe. Znajduje się tutaj także prężnie rozwijający się zakład farmaceutyczny "Dexxon".
Transport.
Wzdłuż zachodniej granicy miasta przebiega autostrada nr 2, brak jednak możliwości wjazdu na nią. Natomiast wzdłuż wschodniej granicy miasta przebiega droga ekspresowa nr 4. Lokalną drogą w kierunku zachodnim można dojechać do wioski Cezarea, w kierunku południowo-wschodnim można dojechać do parku przemysłowego Cezarei, natomiast w kierunku wschodnim drogą nr 653 dojeżdża się do miasteczka Binjamina-Giwat Ada.

</doc>
<doc id="723701" url="https://pl.wikipedia.org/wiki?curid=723701" title="Leśniczówka (województwo opolskie)">
Leśniczówka (województwo opolskie)

Leśniczówka – osada w Polsce położona w województwie opolskim, w powiecie brzeskim, w gminie Lewin Brzeski.
Osada leży przy drodze krajowej nr 94.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="723702" url="https://pl.wikipedia.org/wiki?curid=723702" title="Kalpurnia">
Kalpurnia



</doc>
<doc id="723704" url="https://pl.wikipedia.org/wiki?curid=723704" title="Rudnik (powiat włoszczowski)">
Rudnik (powiat włoszczowski)

Rudnik – wieś w Polsce położona w województwie świętokrzyskim, w powiecie włoszczowskim, w gminie Krasocin. Sołectwo tej wsi znajduje się we wsi Zabrody.
W latach 1975–1998 miejscowość administracyjnie należała do województwa kieleckiego.

</doc>
<doc id="723706" url="https://pl.wikipedia.org/wiki?curid=723706" title="Żółw kaspijski">
Żółw kaspijski

Żółw kaspijski ("Mauremys caspica") – żółw z rodziny batagurów. Gatunek ziemnowodny, jajorodny, żyje na półwyspie Iberyjskim, półwyspie bałkańskim, południowo-zachodniej Azji oraz północno-zachodniej Afryce. Dożywa 40 lat.
Dwa podgatunki:

</doc>
<doc id="723707" url="https://pl.wikipedia.org/wiki?curid=723707" title="Wyczyniec">
Wyczyniec

Wyczyniec ("Alopecurus" L.) – rodzaj wieloletnich lub jednorocznych traw należących do rodziny wiechlinowatych. Rodzaj obejmuje 40 gatunków. Występują one głównie w umiarkowanych i chłodnych strefach klimatycznych półkuli północnej, ale sięgają też strefy międzyzwrotnikowej, a wzdłuż Andów zasięg rodzaju sięga także strefy umiarkowanej w Ameryce Południowej. W Polsce występują cztery gatunki rodzime (wyczyniec trzcinowaty "A. arundinaceaus", kolankowy "A. geniculatus", czerwonożółty "A. aequalis" i łąkowy "A. pratensis"), jeden zadomowiony antropofit – wyczyniec polny "A. myosuroides" i jeden gatunek zawlekany przejściowo – wyczyniec pęcherzykowaty "A. urticulatus".
Systematyka.
Rodzaj z rodziny wiechlinowatych ("Poaceae"), w obrębie której zaliczany jest do podplemienia "Poinae", plemienia "Poeae" i podrodziny "Pooideae".

</doc>
<doc id="723709" url="https://pl.wikipedia.org/wiki?curid=723709" title="Rogalów (województwo świętokrzyskie)">
Rogalów (województwo świętokrzyskie)

Rogalów – wieś w Polsce położona w województwie świętokrzyskim, w powiecie włoszczowskim, w gminie Krasocin. Sołectwo tej wsi znajduje się we wsi Borowiec.
W latach 1975–1998 miejscowość administracyjnie należała do województwa kieleckiego.

</doc>
<doc id="723710" url="https://pl.wikipedia.org/wiki?curid=723710" title="Niwiska Gruszczyńskie">
Niwiska Gruszczyńskie

Niwiska Gruszczyńskie – kolonia w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Sołectwo tej wsi znajduje się we wsi Gruszczyn.

</doc>
<doc id="723712" url="https://pl.wikipedia.org/wiki?curid=723712" title="Podlesko">
Podlesko

Podlesko – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Sołectwo tej wsi znajduje się we wsi Stojewsko.

</doc>
<doc id="723715" url="https://pl.wikipedia.org/wiki?curid=723715" title="Ogrójce">
Ogrójce

Ogrójce – kolonia w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Sołectwo tej wsi znajduje się we wsi Lipie.

</doc>
<doc id="723716" url="https://pl.wikipedia.org/wiki?curid=723716" title="Alopecurus">
Alopecurus



</doc>
<doc id="723717" url="https://pl.wikipedia.org/wiki?curid=723717" title="Ostra Górka (województwo świętokrzyskie)">
Ostra Górka (województwo świętokrzyskie)

Ostra Górka – wieś w Polsce, położona w województwie świętokrzyskim, w powiecie włoszczowskim, w gminie Krasocin. Wchodzi w skład sołectwa Brygidów.
W latach 1975–1998 wieś administracyjnie należała do województwa kieleckiego.

</doc>
<doc id="723720" url="https://pl.wikipedia.org/wiki?curid=723720" title="Niwiska Krasocińskie">
Niwiska Krasocińskie

Niwiska Krasocińskie – kolonia w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Sołectwo tej wsi znajduje się we wsi Krasocin.

</doc>
<doc id="723722" url="https://pl.wikipedia.org/wiki?curid=723722" title="Kuba Badach">
Kuba Badach

Kuba Badach, właśc. Jakub Bartłomiej Badach (ur. 24 sierpnia 1976 w Krasnymstawie) – polski wokalista, kompozytor, aranżer, producent muzyczny, dziennikarz muzyczny.
Od 1995 wokalista zespołu Poluzjanci, a od 1999 – zespołu The Globetrotters. Prowadzi także solową działalność artystyczną. Dwukrotny laureat nagrody polskiego przemysłu fonograficznego Fryderyka. Za sprzedaż solowych albumów uzyskał dwie złote płyty.
Życiorys.
Urodził się w Krasnymstawie, jest synem Tadeusza Badacha, prezesa Spółdzielni Mleczarskiej w Krasnymstawie i byłego posła SLD. Jego stryj, Ryszard Badach, jest nauczycielem oraz kompozytorem, autorem śpiewnika "Piosenki o Zamościu i Zamojszczyźnie". Dorastał z młodszym bratem Maciejem.
Absolwent Akademii Muzycznej w Katowicach w klasie wokalistyki jazzowej z tytułem magistra sztuki.
Kariera zawodowa.
W 1995 wraz z kolegami stworzył zespół Polucjanci, grający muzykę z pogranicza pop rocku, funky i jazzu. Z czasem zmienili nazwę na Poluzjanci, wydali trzy albumy studyjne: "Tak po prostu", "Druga płyta" (2010) i "Trzy metry ponad ziemią" (2011). W 2002 wystąpili w klubie „Baggot Inn” w West Greenwich Village na Manhattanie, a 8 czerwca wraz z Kayah zagrali koncerty poświęcone Andrzejowi Zausze w sali Avery Fisher Hall w Lincoln Center.
Od 1999 podjął współpracę z zespołem The Globetrotters, z którym wydał cztery albumy studyjne: "Stay in Neverland", "Fairy tales of the trees", "Both Sides" i "Stop! Don’t Talk". Piosenka z trzeciej płyty, „All You Want”, długo utrzymywała się na liście przebojów „Trójki”. Wraz z zespołem wystąpili między innymi na Bojo Jazz Festival we Węgrzech, na Festiwalu Jazzowym w Kuwejcie i World Etno Fest w Słowacji. Kilkukrotnie wystąpili na Letnim Festiwalu Jazzowym w Piwnicy pod Baranami.
W 1988 nagrał płytę pt. "Gwiazdkowe Cuda" z kolędami napisanymi specjalnie dla niego przez Wiesława Pieregorólkę, Jerzego Siemasza i Jacka Cygana. Uczył się w klasie fortepianu w Państwowej Szkole Muzycznej I i II stopnia w Zamościu.
W 1996 rozpoczął edukację na Wydziale Jazzu i Muzyki Rozrywkowej Akademii Muzycznej w Katowicach w klasie wokalnej, której absolwentem został w grudniu 2000. Podczas studiów brał udział w wielu projektach muzycznych. Współpracował wtedy z Katarzyną Gärtner czy Robertem Jansonem, z którym nagrał dwa albumy studyjne: "Trzeci wymiar" (1997) i "Nowy świat" (1999). Utwór „Małe szczęścia” z płyty "Trzeci wymiar" został przebojem "30 Ton Lista" w telewizyjnej Dwójce.
W 2002, 2003 i 2006 brał udział w akcji „Święta, święta”, na której okoliczność skomponował piosenkę „Tak jak śnieg” i zaśpiewał w kwartecie z Mieczysławem Szcześniakiem, Andrzejem Piasecznym i Andrzejem Lampertem utwór „Kolęda dwóch serc”, będącym coverem przeboju Wham! „Last Christmas”. Na potrzeby programu w 2006 wykonał „Najlepsze spełni się”, będący coverem przeboju „Save the Best for Last”.
Od 2003 współpracował z kilkoma artystami polskiej sceny rozrywkowej, takimi jak Kayah, Robert Janson, Ania Szarmach, Dorota Miśkiewicz, Carrantuohill czy Grzegorz Kapołka. Nagrywał też ścieżki dźwiękowe do filmów, w tym do "Ławeczki" Macieja Żaka i polskiej wersji językowej filmu animowanego "Droga do El Dorado". W 2006 wykonał piosenki „Wyspa” i „Gdyby nie ty” podczas koncertu charytatywnego na rzecz Varius Manx i Festiwalu Jedynki 2006 w Sopocie.
24 kwietnia 2009 wydał album z coverami "Tribute to Andrzej Zaucha. Obecny".
W 2011 i 2012 otrzymał nagrodę Fryderyka dla wokalisty roku.
6 października 2017 wydał pierwszy, autorski album "Oldschool", który promował singlem „Życie”.
Jest członkiem stowarzyszenia działającego przy klubie Muzyczna Owczarnia w Jaworkach.
W 2020 był jurorem w programie "The Four. Bitwa o sławę". Od lipca 2020 w Radiu Nowy Świat prowadzi swoją autorską audycję muzyczną pt. "Badafonia".
Życie prywatne.
W 2009 poznał Aleksandrę Kwaśniewską. 22 września 2012 pobrali się w katedrze polowej Wojska Polskiego w Warszawie. Ślub wzbudził ogromne zainteresowanie mediów, przez co był przedmiotem analizy na łamach opiniotwórczej prasy.

</doc>
<doc id="723723" url="https://pl.wikipedia.org/wiki?curid=723723" title="Międzynarodowe Stowarzyszenie Egzorcystów">
Międzynarodowe Stowarzyszenie Egzorcystów

Międzynarodowe Stowarzyszenie Egzorcystów - organizacja Kościoła katolickiego, założona w 1993 przez 6 księży m.in. oficjalnego egzorcystę Państwa Kościelnego Gabriele Amortha i sławnego egzorcystę Jeremiego Davisa. Członkami - według Statutu - mogą zostać jedynie księża egzorcyści (kapłani mianowani do posługi egzorcystycznej przez swoich biskupów) oraz sami biskupi (którzy także są egzorcystami z racji święceń biskupich), a także ich współpracownicy (np. eksperci) oraz wybitni sponsorzy, zaangażowani w pracę Stowarzyszenia.

</doc>
<doc id="723725" url="https://pl.wikipedia.org/wiki?curid=723725" title="Lipie (powiat włoszczowski)">
Lipie (powiat włoszczowski)

Lipie – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Nazwę miejscowości ustalono 1 stycznia 2009 roku poprzez połączenie wsi "Lipie Pierwsze" oraz jej przysiółków "Lipie Drugie" i "Zalaski".

</doc>
<doc id="723726" url="https://pl.wikipedia.org/wiki?curid=723726" title="Błażejowice (Borkowice)">
Błażejowice (Borkowice)

Błażejowice (niem. "Heidehaus") – przysiółek wsi Borkowice w Polsce, położony w województwie opolskim, w powiecie brzeskim, w gminie Lewin Brzeski.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="723729" url="https://pl.wikipedia.org/wiki?curid=723729" title="Rogalów">
Rogalów

2 miejscowości w Polsce:

</doc>
<doc id="723738" url="https://pl.wikipedia.org/wiki?curid=723738" title="Pra (rzeka w Ghanie)">
Pra (rzeka w Ghanie)

Pra – rzeka w Ghanie, położona najbardziej na wschód z trzech największych głównych rzek, które osuszają obszar na południe od jeziora Wolta.
Powstaje na południe od płaskowyżu Kwahu i płynie dalej na południe, wpływając do Zatoki Gwinejskiej na wschód od Takoradi. W XIX stuleciu odgrywała rolę granicy pomiędzy Konfederacją Aszanti i Złotym Wybrzeżem. We wczesnych latach XX wieku wykorzystywana była do spławiania eksportowanego drewna w kierunku wybrzeża. Teraz drewno przewożone jest drogą lądową i koleją.

</doc>
<doc id="723740" url="https://pl.wikipedia.org/wiki?curid=723740" title="Reprezentacja Eswatini w piłce nożnej mężczyzn">
Reprezentacja Eswatini w piłce nożnej mężczyzn

Reprezentacja Eswatini w piłce nożnej – narodowa reprezentacja Eswatini (do 2018 "Suazi") w piłce nożnej, kierowana przez NFAS. W swojej historii nie odnotowała nigdy awansu do Mistrzostw Świata ani Pucharu Narodów Afryki.
Reprezentacja Suazi zajmowała 10 marca 2012 na kontynencie afrykańskim 46. miejsce.
Obecnym selekcjonerem kadry Eswatini jest Hendrik Pieter de Jongh.

</doc>
<doc id="723742" url="https://pl.wikipedia.org/wiki?curid=723742" title="Martes pennanti">
Martes pennanti



</doc>
<doc id="723745" url="https://pl.wikipedia.org/wiki?curid=723745" title="Polityka w Raciborzu">
Polityka w Raciborzu

Polityka w Raciborzu – skupia się głównie wokół Rady Miasta, ale również wokół Rady Powiatu Raciborskiego.
Miasto Racibórz jest gminą miejską i siedzibą władz powiatu raciborskiego. Na czele miasta stoi prezydent, od 2002 wybierany w wyborach bezpośrednich co 4 lata. Jest on również organem wykonawczym miasta. Stanowi on jednoosobowy zarząd. Funkcję doradczą dla Prezydenta miasta stanowią jego zastępcy. Organem uchwałodawczym jest rada miejska składająca się z 23 radnych.
Prezydenci miasta i jego zastępcy.
Obecnym prezydentem miasta Racibórz jest Mirosław Lenk. Od wyzwolenia miasta przez wojska radzieckie w marcu 1945 roku miasto miało 17 prezydentów i 22 wiceprezydentów. Najważniejsze stanowisko we władzach wykonawczych Raciborza było na przestrzeni lat różnie nazywane: od 9 maja 1950 zwano ich przewodniczącymi rady miejskiej, od 15 maja 1963 roku zwano ich naczelnikami, a od 30 czerwca 1975 roku przywrócono nazwę prezydent, która jest w użyciu do dziś.
Rada miejska.
Rada miasta Raciborza składa się z 23 radnych wybieranych w wyborach bezpośrednich odbywających się co 4 lata. 
Obecnie przewodniczącym rady miejskiej jest Tadeusz Wojnar, a w jej skład wchodzi 23, wybieranych w wyborach bezpośrednich radnych. W roku 2002, po nowelizacji Ustawy o samorządzie lokalnym rada miasta utraciła prawo wyboru prezydenta. Zgodnie z tą ustawą 27 października 2002 odbyły się pierwsze wybory powszechne na prezydenta Raciborza, w których został wybrany Jan Osuchowski.
Partie i stronnictwa w radzie (według mandatów):

</doc>
<doc id="723747" url="https://pl.wikipedia.org/wiki?curid=723747" title="Seltjarnarnes">
Seltjarnarnes

 
Seltjarnarnes – miasto w południowo-zachodniej Islandii, tworzące gminę Seltjarnarnesbær, wchodzącą w skład regionu stołecznego Höfuðborgarsvæðið. Położone jest na niewielkim półwyspie o tej samej nazwie na zachód od Reykjavíku. Wchodzi w skład zespołu miejskiego Wielkiego Reykjavíku. Na początku 2018 roku zamieszkiwało je 4,6 tys. osób.

</doc>
<doc id="723748" url="https://pl.wikipedia.org/wiki?curid=723748" title="Mustela vison">
Mustela vison



</doc>
<doc id="723749" url="https://pl.wikipedia.org/wiki?curid=723749" title="Mustela lutreola">
Mustela lutreola



</doc>
<doc id="723750" url="https://pl.wikipedia.org/wiki?curid=723750" title="Nowa Wieś (powiat rybnicki)">
Nowa Wieś (powiat rybnicki)

Nowa Wieś (niem. "Neudorf")– wieś w Polsce położona w województwie śląskim, w powiecie rybnickim, w gminie Lyski przy drodze wojewódzkiej nr 923.
W latach 1975–1998 miejscowość administracyjnie należała do województwa katowickiego.

</doc>
<doc id="723755" url="https://pl.wikipedia.org/wiki?curid=723755" title="KWK Renard">
KWK Renard



</doc>
<doc id="723760" url="https://pl.wikipedia.org/wiki?curid=723760" title="Francesca Piccinini">
Francesca Piccinini

Francesca Piccinini (ur. 10 stycznia 1979 w Massie) – włoska siatkarka, reprezentantka kraju, kapitan drużyny narodowej. Gra na pozycji przyjmującej. 7 listopada 1993 roku zadebiutowała we włoskiej Serie A w meczu przeciwko Olimpia Teodora. W latach 1999–2012 występowała w Serie A, w drużynie Foppapedretti Bergamo dla której przez 13 sezonów zdobyła 3773 punktów (186 asów, 3240 ataków, 347 bloków). Ma na swoim koncie rozegranych 451 meczów w Serie A1 (328 dla Foppapedretti Bergamo) co daje jej 1. miejsce w klasyfikacji wszech czasów. W reprezentacji zadebiutowała 10 czerwca 1995 w Montreux w meczu przeciwko USA (2:3). W barwach narodowych rozegrała 499 meczów (stan na 20.V.2016). Foppapedretti Bergamo by uhonorować najskuteczniejszą, jedną z najlepszych siatkarek jakie grały w barwach klubu oraz wieloletnią kapitan drużyny zastrzegły koszulkę z numerem 12 w jakiej grała przez trzynaście sezonów. W kwietniu 2021 roku definitywnie zakomunikowała, że kończy swoją siatkarską karierę.
W 2002 zdobyła złoty medal Mistrzostw Świata.
Występuje jako modelka, w 2004 roku ukazał się kalendarz z jej rozbieranymi zdjęciami dla magazynu Men’s Health. W 2005 roku ukazała się jej autobiografia pt. ""Granat". W 2011 roku zagrała epizod w filmie "Kobiety przeciwko mężczyznom"", gdzie wcieliła się w rolę samej siebie.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.

</doc>
<doc id="723766" url="https://pl.wikipedia.org/wiki?curid=723766" title="Kabinda (Demokratyczna Republika Konga)">
Kabinda (Demokratyczna Republika Konga)

 
Kabinda – miasto w południowej części Demokratycznej Republiki Konga. Od 2006 roku stolica prowincji Lomami, wcześniej w prowincji Kasai Wschodnie. Według danych szacunkowych z 2020 roku liczy 466 tys. mieszkańców i jest jednym z najszybciej rozrastających się miast Afryki.
Znajduje się około 100 kilometrów na wschód od Mbuji-Mayi, drugiego co do wielkości miasta w kraju. Okolica jest jednym z najbogatszych źródeł minerałów na świecie i produkuje jedną dziesiątą wagi diamentów przemysłowych na świecie.

</doc>
<doc id="723774" url="https://pl.wikipedia.org/wiki?curid=723774" title="CA Patronato">
CA Patronato

Club Atlético Patronato de la Juventud Católica − argentyński klub piłkarski z siedzibą w mieście Paraná, leżącym w prowincji Entre Rios.
Historia.
Klub założony został 1 lutego 1914 roku i gra obecnie w czwartej lidze argentyńskiej Torneo Argentino B. Jedyny występ w pierwszej lidze w mistrzostwach Nacional w 1978 był dla klubu udany – w grupie B "Patronato" zajął 5 miejsce na 8 drużyn - tylko 2 punkty za czwartym w tabeli Boca Juniors, a przed takimi klubami jak Chacarita Juniors i CA Platense.

</doc>
<doc id="723775" url="https://pl.wikipedia.org/wiki?curid=723775" title="Shōwa">
Shōwa

, czyli „Era Oświeconego Pokoju” – okres w historii Japonii (od 25 grudnia 1926 do 7 stycznia 1989 roku), przypadający na panowanie 124. cesarza - Hirohito. Nazwa ery zostaje nadana z chwilą intronizacji, a następnie staje się pośmiertnym imieniem władcy. Paradoksalnie okres ten był jednym z najburzliwszych w historii Japonii.
Militaryzm Japonii.
W okresie przed II wojną światową rozbudzały się w Japonii tendencje imperialistyczne i konfrontacyjne. Było to spowodowane ograniczeniami, jakie na Japonię nakładał traktat waszyngtoński. W 1931 roku podbito Mandżurię (Incydent mukdeński) i utworzono na jej terytorium marionetkowe państwo Mandżukuo. W latach trzydziestych zaczęły rosnąć w siłę ugrupowania nacjonalistów, dążących do obalenia demokracji i wprowadzenia dyktatury wojskowej. Wielokrotnie dochodziło do zabójstw o charakterze politycznym. 26 lutego 1936 roku przeprowadzono nieudaną próbę przewrotu wojskowego.
Agresja na Chiny.
W 1937 rozpoczęła się ośmioletnia wojna z Chinami, w wyniku której Japonia zdobyła kontrolę nad znacznym obszarem terytorium państwa chińskiego. Okupacja tych terenów połączona była z terrorem wobec ludności chińskiej (np. Masakra nankińska). Po upadku Francji w czerwcu 1940 roku i utworzeniu kolaboranckiego rządu Vichy, jej posiadłości we francuskich Indochinach przeszły w posiadanie Japonii. Skutkiem tego było założenie przez Stany Zjednoczone embarga na surowce niezbędne do dalszego prowadzenia wojny w Chinach. Zmusiło to Japonię do przygotowania ofensywy, której celem było zdobycie bogatej w surowce Azji Południowej. 18 października 1941 roku premierem Japonii został generał Hideki Tōjō, który wprowadził dyktaturę wojskową. Japonia szykowała się do ekspansji w kierunku południowo-wschodniej Azji.
Przystąpienie do II wojny światowej.
9 grudnia 1941 po ataku na Pearl Harbor Japonia wypowiedziała wojnę Stanom Zjednoczonym i Wielkiej Brytanii, przystępując zarazem do wojny po stronie Osi. Ze względu na to, że trzeba było czasu, aby rozpędzić amerykańską maszynę wojenną, Japończykom udało się w pierwszych miesiącach wojny osiągnąć przewagę na Pacyfiku.
Pierwszy kryzys nastąpił w trakcie bitwy morskiej w pobliżu atolu Midway, kiedy Japończycy stracili 4 lotniskowce, niszcząc tylko jeden amerykański. Następna porażka nastąpiła wraz z utratą wyspy Guadalcanal. Potem było już tylko gorzej. Amerykanie osiągnęli przewagę ilościową i jakościową w lotnictwie i marynarce, co pozwalało odbierać Japończykom kolejne wyspy na Pacyfiku. Po zajęciu Okinawy w czerwcu 1945 roku pozostały już tylko do zdobycia główne wyspy japońskie. Aby uniknąć olbrzymich ofiar przy operacji konwencjonalnego zajęcia terytorium Japonii, Amerykanie zrzucili bomby atomowe – 6 sierpnia na Hiroszimę i 9 sierpnia na Nagasaki. 8 sierpnia do wojny przyłączył się Związek Radziecki i w krótkim czasie rozbił japońską armię kwantuńską w Mandżurii. Wobec tego cesarz przejął inicjatywę i 15 sierpnia zwrócił się o zawieszenie broni, przypieczętowane oficjalną kapitulacją w dniu 2 września.
Okres powojenny.
Po kapitulacji Japonia była okupowana przez wojska amerykańskie pod dowództwem generała Douglasa McArthura. Narzucona jej została pacyfistyczna konstytucja, w której zapisano, że Japonia nie będzie prowadzić działań wojennych na terenie innych państw i nie będzie posiadać własnej armii, a jedynie tzw. siły samoobrony. Od tego czasu Japończycy skoncentrowali się głównie na rozwoju proeksportowych dziedzin przemysłu, dzięki czemu ich kraj stał się światową potęgą gospodarczą.

</doc>
<doc id="723776" url="https://pl.wikipedia.org/wiki?curid=723776" title="Porąbki (Świdno)">
Porąbki (Świdno)

Porąbki – przysiółek wsi Świdno w Polsce, położony w województwie świętokrzyskim, w powiecie włoszczowskim, w gminie Krasocin.
W latach 1975–1998 przysiółek administracyjnie należał do województwa kieleckiego.

</doc>
<doc id="723778" url="https://pl.wikipedia.org/wiki?curid=723778" title="Miodożer">
Miodożer



</doc>
<doc id="723780" url="https://pl.wikipedia.org/wiki?curid=723780" title="Mellivora capensis">
Mellivora capensis



</doc>
<doc id="723782" url="https://pl.wikipedia.org/wiki?curid=723782" title="Peregrine Maitland">
Peregrine Maitland

Peregrine Maitland (ur. 6 lipca 1777 w Longparish Hall w Hampshire, zm. 30 maja 1854 w Londynie), brytyjski oficer i polityk, syn Thomasa Maitlanda i Jane Mathew. Miał dwie żony. Po raz pierwszy ożenił się 8 czerwca 1803 r. z Louisą Crofton (zm. 1805), miał z nią syna Peregrine’a. Po raz drugi ożenił się 9 października 1815 w Paryżu z lady Sarah Lennox (ok. 1794 – 8 września 1873), córką Charlesa Lennoxa, 4. księcia Richmond i lady Charlotte Gordon, córki 4. księcia Gordon. Peregrine i Sarah mieli razem co najmniej siedmioro dzieci.
Kariera wojskowa.
W wieku 15 lat wstąpił do British Army, do 1 regimentu pieszego Gwardii ("1st Foot Guards"). Szybko awansował. Już w 1794 r. był kapitanem, a w 1803 r. podpułkownikiem. Podczas wojen napoleońskich walczył w Hiszpanii, Flandrii i Francji. W 1814 r. został awansowany do rangi generała-majora i odznaczony Krzyżem Kawalerskim Orderu Łaźni. Później objął dowództwo 1 brygady Foot Guards i na jej czele brał udział w bitwie pod Waterloo w szeregach I Korpusu księcia Oranii. Wraz z jednostką brał udział w okupacji Francji po upadku Napoleona. 22 czerwca 1815 r. został odznaczony Krzyżem Komandorskim Orderu Łaźni.
Podczas pobytu Maitlanda w Paryżu doszło do jego małżeństwa z lady Sarah Lennox. Małżeństwo to spotkało się z oporem ojca panny młodej, księcia Richmond, który planował wydać córkę za przedstawiciela wyższych sfer społecznych niż Maitland. Uważał też, że była między nimi zbyt duża różnica wieku (Maitland miał wówczas 38 lat, lady Sarah ok. 21). Postawa księcia była tak nieprzejednana, że młodzi zdecydowali się na ucieczkę. Ostatecznie przekonał Richmonda do tego małżeństwa dowódca Maitlanda, książę Wellington. W późniejszych latach nie było nieporozumień między Richmondem a jego zięciem. Kiedy w 1818 r. książę został mianowany gubernatorem generalnym Brytyjskiej Ameryki Północnej, postarał się aby Maitlandowi przyznano urząd gubernatora Górnej Kanady. Tej nominacji pomogła również osobista przyjaźń Maitlanda z ministrem wojny i kolonii, lordem Bathurstem, oraz dążenia rządu brytyjskiego na nagrodzenia bohaterów wojen napoleońskich.
Gubernator Górnej Kanady.
Maitland przybył do Toronto 18 sierpnia 1818 r. Został zaprzysiężony następnego dnia. Na stanowisku gubernatora pozostawał przez 10 lat, sprawując przez kilka miesięcy 1820 r. funkcję administratora Dolnej Kanady. Wielebny John Strachan, który w latach 20. został jednym z najbliższych współpracowników Maitlanda, napisał o gubernatorze, że był on "najbardziej uprzejmym i pobożnym mężczyzną, (...) zawsze starającym się zrobić tyle dobrego, ile zdoła." Był człowiekiem "wielu talentów (...), a także prostych manier i obyczajów, (...) zawsze twardy i stanowczy." Był przy tym słabego zdrowia. lord Dalhousie, gubernator generalny od 1819 r. (książę Richmond zmarł po roku urzędowania, wskutek ugryzienia przez wściekłego lisa), wyraził się o nim, że "szybko rujnował sobie zdrowie." Henry Scadding opisał Maitlanda jako "wysokiego i poważnego oficera, zawsze ubranego w wojskowy mundur. Wyraz jego twarzy zawsze wyrażał połączenie smutku i życzliwości."
Jego skromność i umiejętność postępowania ze zgromadzeniami prowincjonalnymi przysporzyła mu wiele popularności w Górnej Kanadzie. Cieszył się też poważaniem w wyższych kręgach kanadyjskiej society, głównie dzięki pozycji i znajomościom swojej żony. Rezydował w stolicy prowincji, Toronto, które wówczas nazywało się „York”. Maitland założył tam szkołę podstawową i pierwszy szpital publiczny. W 1819 r. zlecił przebudowę wąskich i ponurych uliczek w mieście. W 1824 r. położył kamień węgielny pod budowę pierwszego w prowincji gmachu sądu i więzienia. Gubernator nie lubił jednak swojej stolicy i uciekał z niej tak często jak tylko mógł. Wybudował sobie nawet 22-pokojowy letni dom w Stamford Park, 3 mile na zachód od wodospadu Niagara, który w 1837 r. został określony jako „jedyna elegancka rezydencja w Górnej Kanadzie”. Starał się również przenieść stolicę z Yorku do Kingston lub wybudować nowe miasto na wschodnim brzegu jeziora Simcoe. Żaden z tych projektów nie doczekał się realizacji.
Niedługo po rozpoczęciu urzędowania Maitland wysłał raport do ministerstwa wojny i kolonii, w którym informował ministerstwo, że człowiek nazwiskiem „Gourlay” sieje zamęt w Górnej Kanadzie. Czołowi politycy tej prowincji uważali, że stanowi on zagrożenie dla konstytucyjnego ładu i porządku w prowincji. Rok później jednak, Maitland poinformował Londyn, że informacje te były przesadzone.
Ów mąciciel nazywał się Robert Gourlay. Był szczerym, ale nieobliczalnym szkockim radykałem. Przybył do Górnej Kanady w 1817 r. i prędko zdał sobie sprawę z fatalnej sytuacji ekonomicznej prowincji, która wciąż odczuwała skutki wojny 1812 r., co było szczególnie widoczne w dystrykcie Niagara. Jeszcze przed przybyciem Gourlaya Zgromadzenie Prowincjonalne chciało powołać komisję do zbadania stanu prowincji, ale spotkało się to ze sprzeciwem ówczesnego gubernatora Górnej Kanady, Francisa Gore’a. Gourlay niedługo po przybyciu stanął na czele niezadowolonych z polityki władz kolonialnych. W latach 1818–1819 serią artykułów prasowych, listów otwartych i przemówień, Gourlay zaatakował administrację prowincji. Chciał również wysłać petycję do księcia-regenta dotyczącą poprawy sytuacji w prowincji. Ostatecznie petycja została przedstawiona Maitlandowi (lipiec 1818 r.), który bez wahania ją odrzucił, jako „sprzeczną z duchem brytyjskiej konstytucji”. Do takiej interpretacji przekonał również Zgromadzenie.
Gubernator przeciwstawiał się Gourlayowi i jego metodom, polegającym na częstych wiecach i manifestacjach. Było to zbieżne z polityką rządu londyńskiego, który w tym samym czasie wydał rozporządzenia zakazujące zgromadzeń publicznych. Uznał jednak słuszność postulaty Gourlaya dotyczącego podziału ziemi w prowincji. Nadmienić trzeba, że większość właścicieli ziemskich nie przebywała w swoich posiadłościach, co hamowało ich rozwój gospodarczy. Maitland dokonał więc reformy przydziału ziemi, która jednak odbywała się pod przemożnym wpływem wszelkiej maści spekulantów i nie przyniosła jednoznacznie pozytywnych rezultatów, aczkolwiek poprawiło sytuację w porównaniu z czasami sprzed reformy, co przyznawali Maitlandowi nawet jego krytycy.
Maitland próbował również radzić sobie z tą sprawą poprzez osadzanie na wolnej ziemi lojalistów, wojskowych, urzędników i emerytów. Wywoływało to konflikty z wielkimi posiadaczami ziemskimi, które pogłębiły się w 1819 r., kiedy Maitland przeforsował w Zgromadzeniu ustawę o podatkach z nieuprawianej ziemi. W zamierzeniach gubernatora miało to zmusić nieobecnych na miejscu posiadaczy albo do zajęcia się swoimi ziemiami, albo do ich odsprzedania. Ustawa ta wywoływała sprzeciwy w samym Zgromadzeniu i tylko naciskom Maitlanda udawało się ją utrzymać do 1828 r. Kiedy Maitland przestał być gubernatorem Górnej Kanady szybko została zmieniona na korzyść wielkich właścicieli ziemskich.
W latach 1818–1823 Maitland prowadził politykę polegającą na wykorzystaniu dochodów z posiadłości ziemskich na rozwój edukacji i infrastruktury w kolonii. Gubernator starał się maksymalnie uniezależnić finansowo cywilną administrację od kaprysów Zgromadzenia, co mu się w dużej mierze udało. Reformy te miały oprócz ekonomicznego, również polityczne znaczenie, gdyż Maitland chciał przyciągnąć do prowincji imigrantów ze Stanów Zjednoczonych. Imigracja ta spotykała się z oporem zarówno Kanadyjczyków, jak i administracji w Waszyngtonie. Maitland dążył do nadania imigrantom statusu obywateli prowincji, co uwikłało go w przeciągłe spory ze Zgromadzeniem oraz ministerstwem wojny i kolonii. Było również jedną z przyczyn utraty przezeń stanowiska gubernatora.
Przez całe lata 20. narastało napięcie między administracją gubernatora a Zgromadzeniem Prowincjonalnym. Swoje apogeum osiągnęło ono podczas wyborów 1828 r. Od strony opozycji padały oskarżenia gubernatora o autorytaryzm i drakońskie metody sprawowania władzy. Wśród opozycji prym wiedli republikanie i katolicy, przeciwko którym Maitland szukał poparcia w Kościele Anglikańskim oraz tzw. „Pakcie rodzinnym”, czyli konserwatywnej organizacji kanadyjskich elit. Pozycja Maitlanda pogorszyła się, kiedy okazało się, że ministerstwo wojny i kolonii nie jest skłonne popierać gubernatora w sporach z opozycją. Wybory z kolei przyniosły większość w Zgromadzeniu przeciwnikom Maitlanda. W takiej sytuacji, 4 listopada 1828 r., Maitland zrezygnował z funkcji gubernatora Górnej Kanady.
Gubernator Nowej Szkocji.
Maitland rychło dostał nowe stanowisko, jako gubernator Nowej Szkocji. 29 listopada 1828 r. został zaprzysiężony na to stanowisko. Cztery lata jego urzędowania przebiegły spokojnie, bez większych sporów z nowoszkockimi politykami. Mimo krytykowania jego rządów jako zbyt apatycznych, Maitland cieszył się w swojej nowej prowincji dość sporą sympatią, zwłaszcza w wyższych kręgach społeczeństwa. Bardzo religijny, regularnie chodził do kościoła. Zakaz niedzielnych parad wojskowych i handlowania na targu.
W październiku 1829 r. stan zdrowia zmusił go to przekazania uprawnień administracyjnych Michaelowi Wallace'owi i udania się do Indii Zachodnich. Swoje obowiązki przejął ponownie w czerwcu 1830 r. W październiku 1832 r. ze względu na zły stan zdrowia opuścił Nową Szkocję i wrócił do Wielkiej Brytanii. Jego obowiązki przejął Thomas Jeffrey. Mimo iż nigdy nie powrócił do Ameryki Północnej, Maitland jeszcze przez dwa lata pełnił funkcję gubernatora. W lipcu 1834 r. został zastąpiony przez Colina Campbella.
Ostatnie lata.
Przez następne dwa lata Maitland był naczelnym dowódcą wojsk brytyjskich w Madrasie. W 1843 r. został mianowany gubernatorem Kolonii Przylądkowej. Swoje nowe stanowisko objął w 1844 r. i został życzliwie przyjęty przez miejscową społeczność. Wkrótce jednak okazało się, że nie radzi sobie z problemami jakie narosły na tle stosunku kolonistów do plemion Kaffirów i Griqua oraz do sąsiadujących z kolonią krajów burskich. W opinii ministra wojny i kolonii, lorda Greya, Maitland nie miał predyspozycji do sprawowania tego urzędu. Podsekretarz stanu w ministerstwie, Joseph Stephen, zorientował się w 1846 r., że większość swoich obowiązków gubernator przerzucił na swojego sekretarza.
Mianowany w listopadzie 1846 r. generałem, Maitland został na początku 1847 r. odwołany ze stanowiska gubernatora, z powodu wieku i nieudolności. Zamieszkał w Londynie. W 1851 r. niósł trumnę księcia Wellingtona. Rok później został odznaczony Krzyżem Wielkim Orderu Łaźni. Zmarł 30 maja 1854 r.

</doc>
<doc id="723786" url="https://pl.wikipedia.org/wiki?curid=723786" title="Kruchość">
Kruchość

Kruchość – właściwość fizyczna ciał stałych (materiałów), polegająca na ich pękaniu (kruszeniu się) pod wpływem działającej na nie siły zewnętrznej. Kruche materiały absorbują stosunkowo mało energii przed pęknięciem, nawet te o dużej wytrzymałości. Pękaniu towarzyszy zwykle głośny dźwięk, trzask. Do typowych materiałów kruchych należą m.in.: beton, ceramika, szkło, żeliwo, skały. Typowe materiały sprężyste takie jak np. stal, również stają się kruche po przekroczeniu pewnego progu naprężenia. Z kolei substancje uważane za kruche pozostają sprężyste przy niewielkich odkształceniach. Kryterium podziału substancji na kruche i sprężyste nie jest ostre, przyjmuje się, że jeśli stosunek wytrzymałości na rozciąganie do wytrzymałości na ściskanie jest mniejszy od formula_1 materiał nazywamy kruchym.
Właściwość tę wykorzystuje się np. pisząc kredą po innych materiałach. Kreda pocierana o coś kruszy się, a część tych małych okruchów zostaje na danym materiale.
Kruchość jako wielkość fizyczna charakteryzująca dany materiał, jest to stosunek wytrzymałości na rozciąganie formula_2 do wytrzymałości na ściskanie formula_3.

</doc>
<doc id="723787" url="https://pl.wikipedia.org/wiki?curid=723787" title="Club Atlético Patronato de la Juventud Católica">
Club Atlético Patronato de la Juventud Católica



</doc>
<doc id="723789" url="https://pl.wikipedia.org/wiki?curid=723789" title="Łuk Tytusa w Rzymie">
Łuk Tytusa w Rzymie



</doc>
<doc id="723792" url="https://pl.wikipedia.org/wiki?curid=723792" title="Mephitis mephitis">
Mephitis mephitis



</doc>
<doc id="723794" url="https://pl.wikipedia.org/wiki?curid=723794" title="Herb gminy Rawicz">
Herb gminy Rawicz



</doc>
<doc id="723795" url="https://pl.wikipedia.org/wiki?curid=723795" title="Uliczno">
Uliczno

Uliczno – przysiółek wsi Jaźwina w Polsce, położony w województwie dolnośląskim, w powiecie dzierżoniowskim, w gminie Łagiewniki.
W latach 1975–1998 przysiółek administracyjnie należała do województwa wrocławskiego.

</doc>
<doc id="723805" url="https://pl.wikipedia.org/wiki?curid=723805" title="Fałszywi przyjaciele">
Fałszywi przyjaciele



</doc>
<doc id="723806" url="https://pl.wikipedia.org/wiki?curid=723806" title="Kabinda (miasto w Angoli)">
Kabinda (miasto w Angoli)

Kabinda (port. "Cabinda") – miasto w Angoli, ośrodek administracyjny prowincji Kabinda, angolskiej eksklawy dążącej do uzyskania niepodległości. Hrabstwo obejmuje 624 646 mieszkańców , zaś samo miasto liczy 91 791 mieszkańców . 
Niedaleko wybrzeża znajdują się eksploatowane złoża ropy naftowej, dzięki temu Kabinda to jeden z głównych portów handlowych Angoli. Znajduje się tu port lotniczy Kabinda.

</doc>
<doc id="723807" url="https://pl.wikipedia.org/wiki?curid=723807" title="Cabinda">
Cabinda



</doc>
<doc id="723809" url="https://pl.wikipedia.org/wiki?curid=723809" title="Konwencja w sprawie niewolnictwa">
Konwencja w sprawie niewolnictwa

Konwencja w sprawie niewolnictwa – umowa międzynarodowa dotycząca przeciwdziałania niewolnictwu, podpisana 25 września 1926 w Genewie przez 35 państw, w tym Polskę. Polska ratyfikowała Konwencję 1 września 1930. Konwencja składa się z preambuły i 12 artykułów.
Artykuł 1 uznawał, że niewolnictwo "jest stanem czy położeniem jednostki względem której stosowane postępowanie w całości lub w części wynikające z prawa własności", zaś handel niewolnikami obejmuje "wszelkie pojmanie, nabycie lub odstąpienie danej osoby celem uczynienia z niej niewolnika; wszelkie nabycie niewolnika dla sprzedaży lub zamiany, jakikolwiek akt odstąpienia drogą sprzedaży lub zamiany niewolnika nabytego dla celów sprzedaży lub wymiany, jak i w ogóle wszelki rodzaj handlu lub przewozu niewolników."
Artykuł 2 zobowiązywał strony do "zupełnego usunięcia niewolnictwa pod wszystkimi jego postaciami, w sposób najbardziej skuteczny i w najprędszym czasie." Artykuł 3 i 4 nakazywał współpracę między państwami. Artykuł 5 nakazywał ograniczyć pracę przymusową tylko do celów publicznych, a w innych wypadkach do czasu jej zniesienia mogła być ona wymagana "tylko wyjątkowo, za odpowiednim wynagrodzeniem i pod warunkiem, że nie pociągnie za sobą zmiany zwykłego miejsca zamieszkania". Ograniczenia te sprecyzowały później Konwencje MOP nr 29 i 105.
Art. 6 nakazywał dostosować ustawy karne do ścigania naruszeń Konwencji (w Polsce Kodeks Makarewicza w art. 249 groził za to przestepstwo więzieniem od lat 5 do 15), art. 7 powiadamiać o wykonaniu inne Strony i Sekretarza Generalnego Ligi Narodów. Spory rozstrzygać miał Stały Trybunał Sprawiedliwości Międzynarodowej (art. 8). Art. 9 omawiał zastosowanie na terytoriach zależnych, art. 10 wystąpienie z Konwencji (skuteczne po upływie roku), art. 11 i 12 ratyfikacje, depozytariuszem był Sekretarz Generalny Ligi Narodów, językami autentycznymi angielski i francuski. Zarejestrowana w Sekretariacie Ligi Narodów 9 marca 1927 z nr 1414.
W 1953 podpisano Protokół aktualizujący Konwencję (Sekretarza Generalnego Ligi zastąpił Sekretarz Generalny Organizacji Narodów Zjednoczonych, zamiast STSM zaś Międzynarodowy Trybunał Sprawiedliwości).
W 1956 podpisano w Genewie uzupełniającą Konwencję zabraniającą także "instytucji i praktyk zbliżonych do niewolnictwa": bezterminowe odpracowywanie długu, pańszczyzna, specyficzne rodzaje handlu kobietami (jak zmuszanie do małżeństwa) oraz praca dzieci.
W późniejszych latach podobne konwencje uchwalono w ramach MOP, ONZ i Rady Europy.

</doc>
<doc id="723810" url="https://pl.wikipedia.org/wiki?curid=723810" title="Związek Miast &quot;Mały Trójkąt - Bogatynia - Hrádek nad Nisou - Zittau&quot;">
Związek Miast &quot;Mały Trójkąt - Bogatynia - Hrádek nad Nisou - Zittau&quot;

Związek Miast "Mały Trójkąt – Bogatynia – Hrádek nad Nisou – Zittau" – związek miast w centrum Euroregionu Nysa z Niemiec (Żytawa), Polski (Bogatynia) i Czech (Hrádek nad Nisou) obejmujący swoim obszarem również przynależące do nich gminy. 
Związek założono w celu wspólnego planowania, rozwoju i współpracy miast, stowarzyszeń i mieszkańców regionu.
"Mały Trójkąt" został laureatem w 2006 roku w konkursie krajowym "komm KOOP – przykład sukcesu kooperacji międzygminnej". W 2008 roku został uznany przez Euroregion Nysa jako najlepsze partnerstwo gminne.
Linki zewnętrzne.
Związek miast Mały Trójkąt (oficjalna strona internetowa) 

</doc>
<doc id="723812" url="https://pl.wikipedia.org/wiki?curid=723812" title="WTA Tour 2007">
WTA Tour 2007

WTA Tour 2007 – sezon profesjonalnych kobiecych turniejów tenisowych organizowanych przez Women’s Tennis Association w 2007 roku. WTA Tour 2007 obejmuje "turnieje wielkoszlemowe" (organizowane przez ITF), turnieje "kategorii I-IV", "Puchar Federacji" (organizowane przez ITF) oraz mistrzostwa "WTA Finals".

</doc>
<doc id="723815" url="https://pl.wikipedia.org/wiki?curid=723815" title="Neskaupsstaður">
Neskaupsstaður



</doc>
<doc id="723819" url="https://pl.wikipedia.org/wiki?curid=723819" title="Janczowice">
Janczowice

Janczowice – przysiółek wsi Jaźwina w Polsce, położony w województwie dolnośląskim, w powiecie dzierżoniowskim, w gminie Łagiewniki.
W latach 1975–1998 przysiółek administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Janzovicz" w szeregu wsi lokowanych na prawie polskim "iure polonico".

</doc>
<doc id="723822" url="https://pl.wikipedia.org/wiki?curid=723822" title="Przekształcenie antyliniowe">
Przekształcenie antyliniowe

Przekształcenie antyliniowe ("przekształcenie półliniowe") – rodzaj przekształcenia między zespolonymi przestrzeniami liniowymi.
Definicja.
Niech formula_1 oraz formula_2 będą dowolnymi zespolonymi przestrzeniami liniowymi. Przekształcenie formula_3 nazywamy przekształceniem antyliniowym ("przekształceniem półliniowym"), gdy
dla każdego formula_5 oraz formula_6
Przykład.
Niech formula_11 będą zespolonymi przestrzeniami Hilberta. Jeżeli formula_12 są ciągłymi i liniowymi operatorami oraz formula_13 to
gdzie formula_15 jest operatorem sprzężonym z operatorem formula_16 Zatem sprzężenie hermitowskie ciągłych i liniowych operatorów przestrzeni Hilberta jest przekształceniem antyliniowym.

</doc>
<doc id="723826" url="https://pl.wikipedia.org/wiki?curid=723826" title="Martes zibellina">
Martes zibellina



</doc>
<doc id="723829" url="https://pl.wikipedia.org/wiki?curid=723829" title="Marek Nawara">
Marek Nawara

Marek Stanisław Nawara (ur. 18 kwietnia 1956 w Krakowie, zm. 25 maja 2011 w Batowicach) – polski polityk, samorządowiec, poseł na Sejm III kadencji, marszałek województwa małopolskiego w latach 1998–2002 i ponownie od 2006 do 2010.
Życiorys.
Ukończył w 1980 studia magisterskie na Wydziale Metali Nieżelaznych na Akademii Górniczo-Hutniczej w Krakowie, następnie w 1997 studium podyplomowe zarządzanie firmą na Uniwersytecie Jagiellońskim. W latach 80. pracował jako zastępca kierownika zakładu badań metali i powłok w Ośrodku Badawczo-Rozwojowym Przemysłu Wyrobów Metalowych „Polmetal”.
W latach 1990–1998 był wójtem oraz radnym gminy Zielonki (początkowo z ramienia krakowskiego Komitetu Obywatelskiego). Reprezentował gminę w sejmiku samorządowym województwa krakowskiego, w którym pełnił funkcję przewodniczącego. W wyborach w 1993 bez powodzenia ubiegał się o mandat poselski z listy BBWR. W 1997 został wybrany posłem na Sejm III kadencji z listy Akcji Wyborczej Solidarność. Zrezygnował z mandatu, gdy w listopadzie 1998 po raz pierwszy objął stanowisko marszałka województwa małopolskiego. Funkcję tę sprawował do 2002, będąc w tym samym czasie radnym sejmiku małopolskiego.
W 1999 został współprzewodniczącym Komisji Wspólnej Rządu i Samorządu Terytorialnego. W pierwszej połowie 2000 przewodniczył Konwentowi Marszałków RP, był też przewodniczącym Komitetu Sterującego Kontraktu Wojewódzkiego oraz Komitetów Sterujących Programów Pomocowych Unii Europejskiej i Banku Światowego. W 2002 powołał lokalne ugrupowanie Wspólnota Małopolska, z listy którego uzyskał po raz drugi mandat radnego sejmiku.
W 2006 ponownie został wybrany na radnego (tym razem jako bezpartyjny kandydat z listy Prawa i Sprawiedliwości) i po raz drugi objął stanowisko marszałka województwa małopolskiego, stając na czele koalicji PiS-LPR-PSL. Gdy po kilku miesiącach liderzy PiS podjęli działania zmierzające do jego usunięcia z tej funkcji, razem z czterema innymi radnymi powołał w sejmiku klub radnych Wspólnoty Małopolskiej. W konsekwencji doszło do reorganizacji zarządu województwa i powstania nowej koalicji (WM-PSL-Platforma Obywatelska) z dominującą rolą PO i jednoczesnym utrzymaniem stanowiska marszałka przez Marka Nawarę.
Był członkiem Społecznego Komitetu Odnowy Zabytków Krakowa (SKOZK), pełnił funkcję przewodniczącego Małopolskiej Rady Innowacji.
20 lutego 2009 uległ wypadkowi na stoku w Alpach w Austrii, w wyniku czego doznał ciężkiego urazu głowy. Przez 35 dni pozostawał w śpiączce farmakologicznej, po wybudzeniu lekarze nie stwierdzili trwałego uszkodzenia pnia mózgu.
W 2010 prezydent RP Lech Kaczyński powołał go na członka Narodowej Rady Rozwoju. W tym samym roku bez powodzenia ubiegał się o reelekcję do sejmiku, a 2 grudnia tego samego roku na stanowisku marszałka województwa zastąpił go Marek Sowa.
Marek Nawara zmarł 25 maja 2011. 1 czerwca 2011 został pochowany w Alei Zasłużonych na cmentarzu Rakowickim w Krakowie (kwatera LXIX, pas C/2/1a).
W 2017 w Krakowie jego imieniem nazwano ulicę, noszącą uprzednio imię Zygmunta Młynarskiego.

</doc>
<doc id="723832" url="https://pl.wikipedia.org/wiki?curid=723832" title="Eduard Sponnagel">
Eduard Sponnagel

Eduard Sponnagel (ur. 1847, zm. 16 maja 1907) – fortepianmistrz.
W 1875 osiedlił się w Legnicy, gdzie został współwłaścicielem fabryki fortepianów Gustav Selinke, założonej w 1866. Dopiero wtedy zaczął praktykować w zawodzie fortepianmistrza w swojej fabryce. 1889 ze spółki wystąpił Selinke, Sponnagel prowadził dalej firmę sam pod dawną nazwą Selinke &amp; Sponnagel, ok. 1 VII 1894 zmienił nazwę na Eduard Sponnagel. Firma znajdowała się nadal przy Neue Glogauer Strasse 16, 16a, 17, produkując pianina i mechanizmy pianinowe przy zatrudnieniu ponad stu pracowników. W 1894 zaprzestano produkcji mechanizmów, zlikwidowano filię we Wrocławiu, a od ok. 1897 zaczęto budować fortepiany.
Eduard Sponnagel był twórcą kilku wynalazków i innowacji, m.in. egalizatorów w płycie rezonansowej, o czym publikował artykuł. Uchodził za jednego z najlepszych i najbardziej cenionych fortepianmistrzów w regionie. Po jego śmierci firmę przekształcono w sp. z o.o. o nazwie Eduard Sponnagel Pianofortefabrick GmbH, przejęła ją wdowa Lina Sponnagel, z domu Pohl oraz dotychczasowy prokurent, kupiec Albert Ratz. Kapitał zakładowy wynosił 100 000 marek. W 1900 na Wystawie Światowej w Paryżu instrumenty firmy Sponnagel uzyskały złoty medal, w 1911 na wystawie w Poznaniu medal za wybitne osiągnięcia. W czasie I wojny światowej produkcję całkowicie wstrzymano, wznowiono 1 X 1919 przy zatrudnieniu jedynie pięciu pracowników. Jednocześnie Eduard Sponnagel jun. sprzedał wytwórnię legnickiemu fortepianmistrzowi Arthurowi Frankemu. Firma istniała nadal pod nazwą Arthur Franke.

</doc>
<doc id="723833" url="https://pl.wikipedia.org/wiki?curid=723833" title="Volley Bergamo">
Volley Bergamo

Volley Bergamo – włoski żeński klub siatkarski założony w 1991 roku. Klub występuje w rozgrywkach Serie A1 od 1994. Wcześniej występował pod nazwą Foppapedretti Bergamo. Prezesem klubu jest Luciano Bonetti, trenerem był Marcello Abbondanza natomiast kapitanem Sara Loda. Najdłużej grający nieprzerwanie klub w Serie A1. Koszulka z numerem 12, w której przez trzynaście sezonów grała Francesca Piccinini została zastrzeżona.
Najbardziej utytułowany zespół w Europie ostatnich dwóch dekad, ośmiokrotny mistrz kraju i siedmiokrotny zdobywca Pucharu Europy.
Trenerzy.
Stan na 28 listopada 2019.
Sztab szkoleniowy.
Stan na czerwiec 2019:

</doc>
<doc id="723834" url="https://pl.wikipedia.org/wiki?curid=723834" title="Orange POP">
Orange POP



</doc>
<doc id="723835" url="https://pl.wikipedia.org/wiki?curid=723835" title="Wrotkarstwo artystyczne">
Wrotkarstwo artystyczne



</doc>
<doc id="723836" url="https://pl.wikipedia.org/wiki?curid=723836" title="Benzydyna">
Benzydyna

Benzydyna ("4,4'-bianilina, 4,4'-diaminobifenyl"), H2N−C6H4−C6H4−NH2 – organiczny związek chemiczny z grupy diamin aromatycznych zbudowana z dwóch reszt aniliny połączonych w pozycji "para"; pochodna bifenylu zawierająca 2 grupy aminowe w pozycji "para" każdego pierścienia benzenowego. Tworzy bezbarwne płytki, rozpuszczalne w etanolu lub eterze. Benzydynę wiąże się z występowaniem raka pęcherza moczowego i trzustki.

</doc>
<doc id="723837" url="https://pl.wikipedia.org/wiki?curid=723837" title="Gubernatorzy Kolonii Przylądkowej">
Gubernatorzy Kolonii Przylądkowej



</doc>
<doc id="723838" url="https://pl.wikipedia.org/wiki?curid=723838" title="Kirjat Atta">
Kirjat Atta

Kirjat Atta (hebr. קריית אתא; arab. كريات آتا) – miasto położone w dystrykcie Hajfa w Izraelu. Jest częścią aglomeracji miejskiej Ha-Kerajot.
Położenie.
Leży w Dolinie Zevulon w Zachodniej Galilei, w otoczeniu miast Hajfa, Kirjat Bialik, Szefaram i Neszer, miasteczka Rechasim, moszawu Kefar Bialik, kibuców Afek, Ramat Jochanan, Kefar ha-Makkabbi i Usza, oraz wiosek Adi, Chawalid, Ibtin i Kefar Chasidim Bet.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 49,9 tys. mieszkańców, z czego 99,8% Żydzi.
Zgodnie z danymi "Izraelskiego Centrum Danych Statystycznych" w Kirjat Atcie w 2000 roku było 17 236 zatrudnionych pracowników i 1226 pracujących na własny rachunek. Pracownicy otrzymujący stałe pensje zarabiali w 2000 średnio 5157 NIS, i otrzymali w ciągu roku podwyżki średnio o 4,8%. Przy czym mężczyźni zarabiali średnio 6759 NIS (podwyżka o 4,6%), a kobiety zarabiały średnio 3456 NIS (podwyżka o 2,7%). W przypadku osób pracujących na własny rachunek średnie dochody wyniosły 6470 NIS. W 2000 roku w Kirjat Atcie było 1092 osób otrzymujących zasiłek dla bezrobotnych i 4153 osoby otrzymujące świadczenia gwarantowane.
Populacja miasta pod względem wieku (dane z 2006):
Historia.
Pierwsze ślady osadnictwa w tym rejonie pochodzą z około XII wieku p.n.e. Prawdopodobnie w tym czasie powstała niewielka wioska Chirbat Szarta, położona na dwóch wzgórzach w północno-wschodniej części współczesnego miasta. Żydowski historyk Józef Flawiusz wymienia wioskę Kapharatha, jako miejsce ufortyfikowane podczas wojny żydowsko-rzymskiej (66-73). Później, w wyniku błędu pisowni, wzmiankowano o niej jako o wiosce Kefar-Eicho. Pod panowaniem arabskim nazywano ją Kafritta. W 1799 francuska mapa wymienia nazwę Kufur Taj, a w 1875 brytyjska mapa wymienia Kafr Atta.
Na początku XX wieku tutejsze ziemie wykupiła organizacja syjonistyczna "Awodat Jisra'el" z Polski. Współczesna osada została założona w 1925 przez żydowskich imigrantów z Polski. Pierwotnie był to typowy rolniczy moszaw, noszący nazwę Kefar Atta. Podczas arabskich rozruchów w 1929 moszaw został zaatakowany przez Arabów i ewakuowany. W 1930 nastąpiło ponowne założenie osady. Jej rozwojowi pomogło wybudowanie przez Ericha Mollera w 1934 zakładów włókienniczych (zostały zamknięte w 1985). W 1941 otrzymała status samorządu lokalnego.
Podczas wojny o niepodległość tereny te zostały zajęte przez wojska izraelskie w lipcu 1948. W pierwszych latach niepodległości Izraela, osiedliło się tutaj wielu imigrantów z Afryki Północnej i Rumunii. W 1965 nastąpiło połączenie miejscowości z sąsiednią wioską Kirjat Binjamin i wówczas zmieniono nazwę na obecną Kirjat Atta. W 1969 miejscowość otrzymała prawa miejskie.
Architektura.
Miasto posiada liczne osiedla mieszkaniowe: Kirjat Nachum, Newe Chen, Kirjat Szatner, Newe Awraham, Frostig, Kirjat Binjamin, Bajit Wagen, Abramski, Giwat ha-Misztara, Tel Chaj, Giwat ha-Rakafot, Giwat Tal oraz Sarkis.
Edukacja.
W Kirjat Atcie znajduje się 14 szkół podstawowych i 11 szkół średnich, w których ogółem uczy się 8,7 tys. uczniów. Wśród szkół są: "Giwat Tal", "Giborei Tsion Haatsmuat", "Beit Josef", "Lohamei Ha-Geta'ot", "Ha-Tsvi", "Gordon", "Rogozin", "Yerushalaim", "Pinsker", "Shaham", "Bet Ja’akow", "Noam", "Sprinzak", religijna szkoła "Talmud Tora", oraz jesziwy "Kirjat Atta" i "Nahalat Moshe".
Są tu także centra edukacji religijnej "Chabad of Givat Tal" i "Chabad of Kiryat Ata".
Kultura.
W mieście znajduje się Muzeum Beit Fisher.
Sport.
Najsłynniejszym tutejszym klubem jest klub piłkarski Makkabbi Ironi Kirjat Atta, grający w II lidze "Liga Le-umit". Lokalna drużyna koszykarska Elicur Kirjat Atta gra w I lidze.
W mieście są boiska do piłki nożnej, korty tenisowe oraz basen pływacki.
Gospodarka.
W zachodniej części miasta znajduje się duża strefa przemysłowa.
Transport.
Przez centrum miasta przebiega droga nr 780, którą jadąc na południe dojeżdża się do drogi ekspresowej nr 70. Przez północną część miasta przebiega droga nr 781, którą jadąc na zachód dojeżdża się do miasta Kirjat Bialik, moszawu Kefar Bialik i drogi ekspresowej nr 4, lub jadąc na wschód dojeżdża się do drogi ekspresowej nr 79. W kierunku południowo-wschodnim wychodzi z miasta droga nr 7703, którą dojeżdża się do kibuców Ramat Jochanan, Kefar ha-Makkabbi i Usza.

</doc>
<doc id="723843" url="https://pl.wikipedia.org/wiki?curid=723843" title="Prowincja Bie">
Prowincja Bie



</doc>
<doc id="723849" url="https://pl.wikipedia.org/wiki?curid=723849" title="Prowincja Huila">
Prowincja Huila



</doc>
<doc id="723850" url="https://pl.wikipedia.org/wiki?curid=723850" title="Prowincja Uige">
Prowincja Uige



</doc>
<doc id="723854" url="https://pl.wikipedia.org/wiki?curid=723854" title="Wielka Synagoga Chóralna w Sankt Petersburgu">
Wielka Synagoga Chóralna w Sankt Petersburgu

Wielka Synagoga Chóralna w Sankt Petersburgu – druga pod względem wielkości synagoga w Europie, znajdująca się w Petersburgu. Została zbudowana w 1893 roku, za zezwoleniem cara Aleksandra II z 1869 roku, w stylu mauretańskim, a poświęcona 8 grudnia 1893 r.
Architektami projektu synagogi byli I. Shaposhnikov oraz L. Bahman. Najbardziej charakterystycznym elementem synagogi jest biała kopuła oraz pomarańczowo-brązowa fasada. Przed budynkiem znajduje się piękny secesyjny kuty płot z 1909 roku projektu I.N. Ropeta oraz A.D. Schwartzmana.
Synagoga w latach 2000–2003 została poddana gruntownej renowacji, którą sfinansowali państwo Safrowie. Renowacja, która przywróciła synagodze oryginalny wygląd kosztował ponad 5 milionów dolarów.

</doc>
<doc id="723856" url="https://pl.wikipedia.org/wiki?curid=723856" title="Mustela eversmannii">
Mustela eversmannii



</doc>
<doc id="723857" url="https://pl.wikipedia.org/wiki?curid=723857" title="Praesumptio iuris ac de iure">
Praesumptio iuris ac de iure



</doc>
<doc id="723858" url="https://pl.wikipedia.org/wiki?curid=723858" title="Praesumptio iuris">
Praesumptio iuris



</doc>
<doc id="723859" url="https://pl.wikipedia.org/wiki?curid=723859" title="Józefina (powiat wieruszowski)">
Józefina (powiat wieruszowski)

Józefina – wieś w Polsce położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość należała administracyjnie do województwa sieradzkiego.
Inne miejscowości o nazwie Józefina: Józefina, Józefin

</doc>
<doc id="723867" url="https://pl.wikipedia.org/wiki?curid=723867" title="Kirjat Bialik">
Kirjat Bialik

Kirjat Bialik (hebr. קִרְיַת בְּיַאלִיק; arab. كريات بياليك; oficjalna pisownia w ang. Kiryat Bialik) – miasto położone w dystrykcie Hajfa w Izraelu. Jest częścią aglomeracji miejskiej Ha-Kerajot.
Położenie.
Leży w Dolinie Zevulon w Zachodniej Galilei, w otoczeniu miast Hajfa, Kirjat Mockin i Kirjat Atta, kibuców Kefar Masaryk i Afek, oraz moszawu Kefar Bialik. Na północny zachód od miasta znajduje się baza Sił Obronnych Izraela.
Historia.
Tutejszą ziemię zakupił na początku XX wieku Żydowski Fundusz Narodowy. Osada została założona 18 lipca 1934 przez żydowskich imigrantów z Niemiec. Równocześnie założono sąsiedni moszaw Kefar Bialik. Nową osadę nazwano na cześć hebrajskiego poety Chajima Nachmana Bialika (1873-1934), który zmarł miesiąc przed założeniem moszawu.
Podczas II wojny światowej osada została zbombardowana z powodu swojej bliskości rafinerii ropy naftowej. Zniszczonych zostało wówczas kilka domów, władze brytyjskie przeprowadziły ewakuację części mieszkańców. Podczas wojny domowej w Mandacie Palestyny osada została odizolowana przez arabskie oddziały zbrojne, które kilkakrotnie usiłowały zająć Kirjat Bialik. Mieszkańcy osady zdołali jednak odeprzeć te ataki, a w kwietniu 1948 rejon Hajfy opanowały oddziały żydowskiej Hagany.
W 1950 Kirjat Bialik otrzymało status samorządu lokalnego, a w 1976 prawa miejskie.
Podczas II wojny libańskiej w 2006 na miasto spadły liczne rakiety wystrzelone z Libanu przez Hezbollah.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 36,3 tys. mieszkańców, wszyscy Żydzi. W południowej części miasta żyje duża społeczność imigrantów z Etiopii (Felaszowie).
Według danych Izraelskiego Centrum Danych Statystycznych w Kirjat Bialik w 2002 było 17 514 zatrudnionych pracowników i 912 pracujących na własny rachunek. Pracownicy otrzymujący stałe pensje zarabiali w 2002 średnio 6119 NIS, i w ciągu roku mieli obniżkę płac średnio o 4,6%. Przy czym mężczyźni zarabiali średnio 7851 NIS (obniżka o 3,0%), a kobiety zarabiały średnio 4491 NIS (obniżka o 7,2%). W przypadku osób pracujących na własny rachunek średnie dochody wyniosły 5996 NIS. W 2002 roku w Kirjat Bialik było 557 osób otrzymujących zasiłek dla bezrobotnych i 2701 osoby otrzymujące świadczenia gwarantowane.
Populacja miasta pod względem wieku (dane z 2006):
Miasto posiada osiedla mieszkaniowe: Tsur Shalom, Ha-Tira City, Ha-Parpar i Givat Harakefot. Miasto posiada duże rezerwy terenów przeznaczonych pod zabudowę i istnieją plany budowy kolejnych osiedli mieszkaniowych, aby osiągnąć populację 120 tys. Jedną z nowszych jest położona na wschód od obwodnicy dzielnica Givat Harakefot. Planuje się wybudowanie tutaj 800 nowych domów z pełną infrastrukturą przestrzeni handlowej, budynków publicznych i terenów zielonych.
Edukacja.
W Kirjat Bialik znajduje się 6 szkół podstawowych i 3 szkoły średnie, w których ogółem uczy się 6,3 tys. uczniów. Wśród szkół są: Ort, Bialik, Ha-Bonim, Ne’urim, Kadima, Ort Afek, Tsur Shalom i Rambam. Są tu także centra edukacji religijnej: Chabad House Sabinia Center i Chabad of Givat Harkafot.
Kultura.
W tutejszych ośrodkach kultury działają liczne zespoły muzyczne oraz grupy taneczne, które reprezentują miasto w całym kraju. Niektóre z nich, każdego roku są zapraszane na zagraniczne występy i festiwale. Są wśród nich: „Pieśń nad Pieśniami” chór imigrantów z dawnego ZSRR, „Grupa Kwiatów Bialika” imigrantów etiopskich, „Grupa Folkloru Gruzińskiego” i inne.
W mieście znajdują się 23 synagogi.
Sport.
Znajdują się tutaj liczne obiekty sportowe, w tym boiska do piłki nożnej i korty tenisowe. Największym kompleksem sportowym jest ośrodek nazwany po pierwszym burmistrzu miasta, Tzvi Karliner. Można tu uprawiać prawie wszystkie dziedziny sportu. Do dyspozycji są hale sportowe, boiska oraz dwa baseny pływackie. Działa tutaj Klub Pływacki Maccabi Kiryat Bialik.
Gospodarka.
W północnej części miasta znajduje się strefa przemysłowa Tsur Shalom, w której działa około 600 zakładów i małych firm, zapewniających pracę ludziom i rozwijających infrastrukturę miasta. Firma Synergy Cables Ltd. produkuje szeroką gamę drutów i kabli dla potrzeb rozwiązań elektrycznych, telekomunikacyjnych i elektronicznych. "Eyal Blowers Ltd." produkuje elementy instalacji wodno-kanalizacyjnych, grzewczych i klimatyzacji.
Komunikacja.
Wzdłuż zachodniej granicy miasta przebiega droga ekspresowa nr 4 (Erez-Rosz ha-Nikra). Droga równocześnie graniczy z położonym na zachodzie miastami Hajfa i Kirjat Mockin. Z północnej części miasta wychodzi w kierunku wschodnim droga ekspresowa nr 79 (Kirjat Bialik-Mashhad). Z południowej części miasta wychodzi w kierunku wschodnim droga nr 781, którą można dojechać do moszawu Kefar Bialik i miasta Kirjat Atta.

</doc>
<doc id="723869" url="https://pl.wikipedia.org/wiki?curid=723869" title="Droga wojewódzka nr 953">
Droga wojewódzka nr 953

Droga wojewódzka nr 953 – droga wojewódzka o długości 18,2 km łącząca Kalwarię Zebrzydowską ze Skawiną, położona w województwie małopolskim.

</doc>
<doc id="723870" url="https://pl.wikipedia.org/wiki?curid=723870" title="Brzozowiec (powiat wieruszowski)">
Brzozowiec (powiat wieruszowski)

Brzozowiec – wieś w Polsce położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość należała administracyjnie do województwa sieradzkiego.
Inne miejscowości o nazwie Brzozowiec: Brzozowiec

</doc>
<doc id="723871" url="https://pl.wikipedia.org/wiki?curid=723871" title="DW953">
DW953



</doc>
<doc id="723875" url="https://pl.wikipedia.org/wiki?curid=723875" title="Abram Blass">
Abram Blass

Abram Blass (lub Mosze Aba Blass; ur. 1895 w Łomży, zm. 1971 w Tel Awiwie) – polski szachista pochodzenia żydowskiego, brązowy medalista olimpiady szachowej (1928).
Kariera szachowa.
Urodzony w Łomży, w wieku 16 lat wyjechał do Stanów Zjednoczonych, gdzie przebywał do 1924 roku. Po powrocie do Polski zamieszkał w Warszawie. W latach dwudziestych był czołowym warszawskim szachistą. W 1927 r. zwyciężył w mistrzostwach Warszawy, zaś dwa lata później zdobył wraz z reprezentacją tego miasta złoty medal na I drużynowych mistrzostwach Polski w Królewskiej Hucie. Finalista indywidualnych Mistrzostw Polski w Szachach 1926 i 1927, w obu przypadkach zajął VIII miejsce. W 1928 r. reprezentował Polskę na olimpiadzie szachowej w Hadze (na V szachownicy), zdobywając wraz z drużyną brązowy medal. 
W 1935 r. wyjechał do Palestyny, gdzie wygrał międzynarodowy turniej "Maccabiadia" w Tel Awiwie oraz zwyciężył w mistrzostwach Palestyny.

</doc>
<doc id="723876" url="https://pl.wikipedia.org/wiki?curid=723876" title="Itimbiri">
Itimbiri

Itimbiri – rzeka w Demokratycznej Republice Konga, dopływ rzeki Kongo.

</doc>
<doc id="723877" url="https://pl.wikipedia.org/wiki?curid=723877" title="Waldemar Jaskulski">
Waldemar Jaskulski

Waldemar Jaskulski (ur. 23 kwietnia 1967 w Sępólnie Krajeńskim) – polski piłkarz występujący na pozycji obrońcy, reprezentant Polski.
Kariera klubowa.
Karierę rozpoczął w klubie Gryf Sępólno Krajeńskie. Następnie grał w Chemiku Bydgoszcz, Chemiku Police, Pogoni Szczecin i Widzewie Łódź, dokąd został wypożyczony ze Szczecina.
W 1996 wyjechał do Belgii, gdzie grał w zespołach Standard Liège oraz RFC Liège. Po powrocie do kraju w 2001 zdecydował się reprezentować barwy kolejno RKS Radomsko i KP Police. Po sezonie 2001/02 zakończył karierę.
Swój debiutancki mecz w ekstraklasie rozegrał jako zawodnik Pogoni 8 sierpnia 1992. W sumie wystąpił w 116 spotkaniach, zdobył 7 goli.
W 1996 w barwach Widzewa zdobył mistrzostwo Polski.
Ma córkę Joannę (ur. 1994) i syna Michała (ur. 1998).
Kariera międzynarodowa.
W reprezentacji narodowej wystąpił w trzynastu meczach i strzelił jedną bramkę, w 78 min. towarzyskiego meczu z Litwą (15 marca 1995), ustalając wynik spotkania na 4:1.
Debiutował 27 października 1993 w przegranym meczu z Turcją w Stambule (1:2).

</doc>
<doc id="723878" url="https://pl.wikipedia.org/wiki?curid=723878" title="Kirjat Mockin">
Kirjat Mockin

Kirjat Mockin hebr. קריית מוצקין; arab. كريات موتسكين) – miasto położone w dystrykcie Hajfa w Izraelu. Jest częścią aglomeracji miejskiej Ha-Kerajot.
Leży na równinie nadmorskiej w Zachodniej Galilei, w otoczeniu miast Hajfa, Kirjat Bialik i Kirjat Jam. Na północny zachód od miasta znajduje się baza Sił Obronnych Izraela.
Historia.
Tutejszą ziemię zakupił na początku XX wieku Żydowski Fundusz Narodowy. Osada została założona 9 października 1934 przez żydowskich imigrantów z Europy. Nazwaną ją na cześć syjonistycznego przywódcy Leo Motzkina (1867–1933).
W grudniu 1935 wybudowanych zostało pierwszych 61 domów, w 1936 pierwsza szkoła "Achdut", a w maju 1937 świętowano oddanie 300 domów. W 1940 otrzymało status samorządu lokalnego. W owym czasie w miejscowości żyło 2 tys. mieszkańców.
Podczas II wojny światowej miejscowość została zbombardowana z powodu swojej bliskości rafinerii ropy naftowej. Zniszczonych zostało wówczas kilka domów, a władze brytyjskie przeprowadziły ewakuację części mieszkańców. Podczas wojny domowej w Mandacie Palestyny osada została odizolowana przez arabskie oddziały zbrojne, które kilkakrotnie usiłowały zająć Kirjat Bialik. Mieszkańcy osady zdołali jednak odeprzeć te ataki, a w kwietniu 1948 rejon Hajfy opanowały oddziały żydowskiej Hagany.
W 1976 otrzymało prawa miejskie.
Podczas II wojny libańskiej w 2006 na miasto spadły liczne rakiety wystrzelone z Libanu przez Hezbollah.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 39,7 tys. mieszkańców, wszyscy Żydzi.
Zgodnie z danymi "Izraelskiego Centrum Danych Statystycznych" w Kirjat Mockin w 2000 było 15 326 zatrudnionych pracowników i 878 pracujących na własny rachunek. Pracownicy otrzymujący stałe pensje zarabiali w 2000 średnio 6175 NIS, i w ciągu roku mieli podwyżkę średnio o 5,7%. Przy czym mężczyźni zarabiali średnio 8061 NIS (podwyżka o 6,1%), a kobiety zarabiały średnio 4238 NIS (podwyżka o 2,2%). W przypadku osób pracujących na własny rachunek średnie dochody wyniosły 7077 NIS. W 2000 roku w Kirjat Mockin było 808 osób otrzymujących zasiłek dla bezrobotnych i 2377 osoby otrzymujące świadczenia gwarantowane.
Populacja miasta pod względem wieku (dane z 2006):
Edukacja.
W Kirjat Mockin znajduje się 8 szkół podstawowych i 6 szkół średnich, w których ogółem uczy się 6,6 tys. uczniów. Wśród szkół są: "Ahdut", "Weizman", "Micpe", "Ort", "Korczak", "Ben Gurion" i "Menachem Begin".
Procent wykształcenia wyższego wśród dorosłej populacji miasta sięga 25,5% w zawodach technicznych i 17,8% z dyplomami uniwersyteckimi.
Kultura.
Historyczne muzeum miasta znajduje się w domu pierwszego burmistrza Kirjat Mockin, Arje Lejba Gruszkeiwica. Dom wybudowano w 1936. Gruszkeiwic przeznaczył go na cele publiczne.
Największym miejskim parkiem jest Hay Park, który zajmuje powierzchnię około 520 akrów w północno-zachodniej części miasta. Jest tutaj ogród zoologiczny, w którym zgromadzono ponad 700 gatunków zwierząt z całego świata. W parku jest bogata roślinność tropikalna, jezioro łabędzie, fontanny, drogi rowerowe, place zabaw dla dzieci oraz miejsca do rekreacji i wypoczynku. W wielkim amfiteatrze odbywają się koncerty muzyczne oraz przedstawienia teatralne.
W mieście jest 25 synagog.
Komunikacja.
Wzdłuż wschodniej granicy miasta przebiega droga ekspresowa nr 4 (Erez–Rosz ha-Nikra). Droga równocześnie graniczy z położonym na wschodzie miastem Kirjat Bialik. Liczne drogi miejskie łączą miasto z sąsiednimi miastami Hajfą i Kirjat Jam. Z północnej części miasta wychodzi w kierunku wschodnim droga ekspresowa nr 79 (Kirjat Bialik-Maszhad).
W zachodniej części miasta ulokowana jest stacja kolejowa Kirjat Mockin. Komunikacja krajowa jest utrzymywana przez linie kolejowe Rakewet Jisra’el. Pociągi z Kirjat Mockin jadą do Naharijji, Hajfy, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="723880" url="https://pl.wikipedia.org/wiki?curid=723880" title="Eksperyment pedagogiczny">
Eksperyment pedagogiczny

Eksperyment pedagogiczny (łac. "experimentum" – doświadczenie, badanie) – metoda badań pedagogicznych oparta głównie na technice obserwacji (przy czym nie każda obserwacja jest eksperymentem, za to każdy eksperyment ma związek z obserwacją, sam będąc od niej bardziej złożony), szczególny rodzaj eksperymentu naturalnego, który znajduje swoje zastosowanie w oświacie, dydaktyce oraz wychowaniu.
W Polsce zasady przeprowadzania tego typu działalności reguluje Rozporządzenie Ministra Edukacji Narodowej i Sportu z dnia 9 kwietnia 2002 roku w sprawie warunków prowadzenia działalności innowacyjnej i eksperymentalnej przez publiczne szkoły i placówki.
Definicja.
Próbę zdefiniowania, czym jest eksperyment pedagogiczny podejmuje Tadeusz Pilch.
Stwierdza on, że:
Władysław Zaczyński określa jako eksperyment pedagogiczny specyficzny rodzaj badania walorów wychowawczych, charakteryzujący się świadomym wprowadzeniem do określonego procesu wychowawczego nowego czynnika (nazwanego przez niego "eksperymentalnym"), a następnie obserwację zmian powstałych pod jego wpływem.
Określenie eksperymentu pedagogicznego jako metody czy techniki badawczej nie jest przyjmowane przez część pedagogów, a duża liczba ludzi poddaje eksperyment pedagogiczny krytyce.
Tadeusz Kotarbiński podaje w wątpliwość funkcje poznawcze, a nawet rzetelność naukową eksperymentu, jako metody na gruncie pedagogicznym.
Maurice Duverger przedstawia opinię, że podobną rolę do eksperymentu pedagogicznego może spełniać metoda porównawcza, a ponadto nie wiąże się ona z tak wieloma zastrzeżeniami metodologicznymi czy etycznymi. Jest ona jednak mało upowszechniona i rzadko stosowana na gruncie pedagogiki.
Praktyka.
Aby przeprowadzić eksperyment pedagogiczny, należy wybrać jakąś konkretną zbiorowość (np. klasę) lub proces, a następnie wprowadzić do takiego układu odpowiednio dobrany czynnik mający teoretycznie wywołać przewidywane zmiany. Czynnik taki ma na celu zwiększenie efektywności pracy dydaktyczno-wychowawczej w warunkach najbardziej zbliżonych do naturalnych warunków nauki i życia szkolnego.
Etapy badań.
Zaczyński dzieli przeprowadzanie eksperymentu pedagogicznego na etapy:
Technika.
Do przeprowadzenie eksperymentu pedagogicznego stosuje się różne techniki. Ich podstawą jest założenie, że możliwie najlepsze rezultaty uzyskuje się przy doprowadzeniu do stanu, w jakim metoda pracy w grupach, w których przeprowadzane jest badanie, jest między nimi jedyną różnicą.
Przy analizie należy zwrócić także uwagę na tzw. zmienną pośredniczącą (spowodowane to jest m.in. tym, że w szkole – terenie naturalnym eksperymentu – pojawiają się czynniki pośrednio wpływające na przebieg eksperymentu np. typ zarządzania szkoły, relacje interpersonalne pracowników czy czas zajęć lekcyjnych).
Ważną kwestią przy eksperymencie pedagogicznym są problemy natury etycznej. Nie wszystkie rodzaje działalności są w jego obrębie dopuszczalne. Nie powinno się świadomie wprowadzać szkodliwych czynników (zmiennych niezależnych) do układów badawczych.
Podczas przygotować do eksperymentu pedagogicznego (i w ogóle jakiegokolwiek innego) ważne jest wysunięcie hipotez roboczych. Jest to sposób na kontrolę zależności pomiędzy zmiennymi i wpływa on na przebieg całego badania (a zatem wymaga to dużej precyzji i rzetelności).
Technika jednej grupy.
Jest to najprostsza technika eksperymentalna. W praktyce polega ona na wprowadzeniu do zastanej sytuacji czynnika eksperymentalnego, a następnie na mierzeniu zmian powstałych pod jego wpływem w taki sposób, aby było możliwe porównanie stanu początkowego ze stanem końcowym.
Technikę tę można przedstawić za pomocą schematu:
codice_1
gdzie:
Przystępując do eksperymentu, nauczyciel bada sytuację zastaną, prowadząc w danej klasie zajęcia tradycyjną metodą, a w badaniu końcowym dokonuje pomiaru zmian. Wynik wartości codice_8 to porównanie wyniku badania początkowego i końcowego. Następnie wprowadza niezależną zmienną codice_6 (będącą wynikiem eksperymentalnym), powtórnie badając sytuację wyjściową. Po wprowadzeniu zajęć metodą eksperymentalną, powtórnie badany jest wynik pracy dydaktycznej. Różnicą między rezultatem badania początkowego i końcowego to wynik o wartości codice_10. Oznaką, że metoda eksperymentalna daje lepsze wyniki niż tradycyjna, jest wartość codice_10 większa od codice_8.
Technika grup równoległych.
Podstawowymi wymaganiami do przeprowadzenia eksperymentu za pomocą tej techniki jest wyłonienie dwóch grup (eksperymentalnej i kontrolnej) przy zachowaniu zrównoważenia ilości, wieku, płci oraz poziomu społecznego i umysłowego członków obu grup (co ustala się dzięki obserwacjom, wywiadom oraz opiniom nauczycieli).
Zmienne niezależne (które stanowią czynnik eksperymentalny) zostają wprowadzone tylko do jednej z grup (eksperymentalnej). Kontrola zmiennych niezależnych i pośredniczących następuje poprzez przeprowadzenie (na początku oraz na końcu) badań.
Technika ta wysuwa pewne wątpliwości części pedagogów, bowiem wiąże się ona z ryzykiem, że rezultaty uzyskane w ten sposób w grupie eksperymentalnej nie są spowodowane celowo wprowadzonym czynnikiem, lecz jakimkolwiek innym (mogą to być np. szczególne uzdolnienia psychiczne osób pochodzących z grupy eksperymentalnej). Ryzyka tego nie da się wyeliminować, za to da się go zmniejszyć przez dokładne poznanie uczniów, a w efekcie dokładniejszy wybór członków obu grup.
Technika rotacji.
Do zastosowania tej techniki potrzebne są dwie grupy porównawcze. Grupą eksperymentalną jest ta, która wykazała się w badaniach początkowych słabszymi wynikami pod określonymi względami. Grupa lepsza jest grupą kontrolną. Po zrealizowaniu określonego programu zostaje przeprowadzone w grupach porównawczych badanie etapowe, po którym następuje zamiana charakteru grup. Grupa eksperymentalna zostaje grupą kontrolną i odwrotnie. Po wykonaniu takiego samego jak poprzednio programu w grupie eksperymentalnej przeprowadza się badania końcowe.
Technika ta jest uważana za lepszą od innych, ponieważ pozwala na zachowanie naturalności warunków badania. W normalnych warunkach pracy szkoły jest ona jednak bardzo trudna do zastosowania.
Błędy.
Podejmując się eksperymentu pedagogicznego należy zapoznać się z całą dostępną wiedzą, jaka w danej dziedzinie jest dostępna. Podstawowym błędem w prowadzeniu badań (nie tylko w pedagogice) jest rozłączenie ich od założeń teoretycznych (brak uzasadniania doboru takich a nie innych zmiennych niezależnych itp.). Działanie odwrotne prowadzi do popadnięcia w praktycyzm oraz ma bardzo wąski zasięg. Błędy mogą występować również z powodu braku lub niewystarczającej kontroli nad zmiennymi niezależnymi i zależnymi.
Inne błędy:
Efekty.
Efektami eksperymentów pedagogicznych są m.in.:
Efekty końcowe eksperymentu pedagogicznego nie dotyczą jedynie badanego układu, ale także przyczyniają się do powiększenia zasobu wiedzy i zakresu informacji w danej dziedzinie.
Lista eksperymentów pedagogicznych.
Lista obejmuje część znanych eksperymentów pedagogicznych przeprowadzonych na większą skalę lub takich, których wyniki uwzględniono w pracy pedagogicznej znacznej liczby placówek oświatowych.

</doc>
<doc id="723881" url="https://pl.wikipedia.org/wiki?curid=723881" title="Droga wojewódzka nr 955">
Droga wojewódzka nr 955

Droga wojewódzka nr 955 (DW955) – droga wojewódzka zbiorcza o długości 8,5 km łącząca Sułkowice z Jawornikiem, położona w województwie małopolskim.
Droga miała rozpoczynać się od skrzyżowania z drogą krajową nr 52 w Izdebniku. Dzięki temu przejazd z Sułkowic do Izdebnika zostałby skrócony z 5,8 km do 3,4 km. Przebudowa ostatniej części drogi nie została nigdy ukończona. Na przeszkodzie stanął podział administracyjny obowiązujący w latach 1975-1998, a także topografia terenu (na tym krótkim odcinku znajduje się blisko kilometrowy podjazd o średnim nachyleniu 6%, miejscami dochodzącym do 10%, podczas gdy na okrężnej, prowadzącej przez Biertowice trasie nie ma podjazdów). Niegdyś tylko odcinek pomiędzy skrzyżowaniem z drogą wojewódzką nr 956 a granicą dawnego województwa krakowskiego i bielskiego był drogą twardą (asfaltową), pozostały odcinek prowadził drogą gruntową. Obecnie cały odcinek jest asfaltowy. Problemem pozostaje zły stan nawierzchni, niewielka szerokość jezdni (momentami nawet osobowe samochody mają problemy z mijaniem się), strome podjazdy i liczne zakręty (od strony Izdebnika). Wszystko to sprawia, że opisywany szlak ma charakter niemalże wyłącznie drogi lokalnej. Odcinek ten posiada jednak większe walory turystyczne (panorama Beskidu Makowskiego, przejazd przez las).

</doc>
<doc id="723883" url="https://pl.wikipedia.org/wiki?curid=723883" title="DW955">
DW955



</doc>
<doc id="723886" url="https://pl.wikipedia.org/wiki?curid=723886" title="Ciałko kierunkowe">
Ciałko kierunkowe

Ciałko kierunkowe, polocyt, ciałko polarne – mała komórka oddzielająca się od komórki jajowej zwierząt powstała na skutek niesymetrycznych podziałów komórkowych w pierwszym i drugim podziale mejotycznym. W trakcie tych podziałów powstaje jajo i 3 ciałka kierunkowe, które zwykle ulegają degeneracji i nie odgrywają roli w rozwoju zarodka. Powstała razem z nimi czwarta komórka jest komórką haploidalną (jajową) i po pęknięciu pęcherzyka Graafa bierze udział w procesie rozrodu bądź w miesięcznym cyklu owulacyjnym.

</doc>
<doc id="723894" url="https://pl.wikipedia.org/wiki?curid=723894" title="Kirchheim am Ries">
Kirchheim am Ries

Kirchheim am Ries – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Bopfingen. Leży w Jurze Szwabskiej, ok. 25 km na północny wschód od Aalen, przy granicy z Bawarią.

</doc>
<doc id="723896" url="https://pl.wikipedia.org/wiki?curid=723896" title="PGA">
PGA



</doc>
<doc id="723898" url="https://pl.wikipedia.org/wiki?curid=723898" title="Kirjat Jam">
Kirjat Jam

Kirjat Jam (nieoficjalnie nazywane Kiryat Yam; hebr. קריית ים; arab. كريات يام) – miasto położone w dystrykcie Hajfa w Izraelu. Jest częścią aglomeracji miejskiej Ha-Kerajot.
Jest położone nad Zatoką Hajfy, na wybrzeżu Morza Śródziemnego, w otoczeniu miast Hajfa i Kirjat Mockin. Na północ od miasta znajduje się baza Sił Obronnych Izraela.
Historia.
Tutejszą ziemię zakupiła w 1939 żydowska kasa mieszkaniowa "Gav Yam". Osada została założona w 1941 przez żydowskich imigrantów z Europy. Nazywała się wówczas Gav-Yam. W 1945 zamieszkały tutaj 132 rodziny ocalonych z Holocaustu. Zostali oni przewiezieni z obozów w Niemczech, poprzez obóz przejściowy na wyspie Cypr. W 1946 dołączyli do nich zdemobilizowani żydowscy żołnierze brytyjskiej Brygady Żydowskiej.
W 1955 Kirjat Jam otrzymało status samorządu lokalnego, a w 1976 prawa miejskie. W latach 80. w Qiryat Yam zamieszkało około 2 tys. imigrantów z Etiopii, a w latach 90. około 20 tys. imigrantów z krajów byłego ZSRR.
Podczas II wojny libańskiej w 2006 na miasto spadły liczne rakiety wystrzelone z Libanu przez Hezbollah.
W styczniu 2008 jeden z użytkowników programu komputerowego Google Earth napisał, że Kirjat Jam powstało na ruinach zniszczonej arabskiej wioski Ghawarina. Wywołało to dużą dyskusję, a władze miejskie podały Google do sądu.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 36,5 tys. mieszkańców, wszyscy Żydzi. Kirjat Jam jest domem jednego z największych skupisk imigrantów z Etiopii. Z tego powodu, władze miejskie realizują liczne programy absorpcji imigrantów i czynią duży wysiłek by łączyć rozdzielone rodziny.
Populacja miasta pod względem wieku (dane z 2006):
Edukacja.
W Kirjat Jam znajduje się 8 szkół podstawowych i 5 szkół średnich, w których ogółem uczy się 10 tys. uczniów. Wśród szkół są: "Almogim", "Miftan", "Rabin", "Amirim", "Sinai", "Levinson", "Radmon", "Alumim", "Moriya" i "Yamit".
Sport.
Przy nadmorskiej plaży powstał duży kompleks sportowy, który daje możliwość uprawiania wszelkich sportów wodnych. To tutaj trenował izraelski medalista olimpijski z 2004 w windsurfingu, Gal Fridman.
Turystyka.
Największą tutejszą atrakcją turystyczną są długie 4 km plaże ciągnące się wzdłuż Zatoki Hajfy. Rozciąga się stąd wspaniały widok na górującą nad miastem Hajfą górę Karmel. Wybudowano tutaj nadmorską promenadę z licznymi restauracjami i kawiarniami.
Komunikacja.
Liczne drogi miejskie łączą miasto z sąsiednimi miastami Hajfą i Kirjat Mockin, gdzie można wjechać na drogi ekspresowe nr 4 (Erez–Rosz ha-Nikra) i nr 79 (Kirjat Bialik-Mashhad).

</doc>
<doc id="723900" url="https://pl.wikipedia.org/wiki?curid=723900" title="Riesbürg">
Riesbürg

Riesbürg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Bopfingen. Leży w Jurze Szwabskiej, ok. 25 km na wschód od Aalen, przy drodze krajowej B29 i linii kolejowej Aalen–Nördlingen.

</doc>
<doc id="723914" url="https://pl.wikipedia.org/wiki?curid=723914" title="William FitzGerald-de Ros">
William FitzGerald-de Ros

William Lennox Lascelles FitzGerald-de Ros (ur. 1 września 1797, zm. 6 stycznia 1874) – brytyjski arystokrata i wojskowy, trzeci syn lorda Henry’ego FitzGeralda i Charlotte FitzGerald-de Ros, 21. baronowej de Ros.
William wybrał karierę wojskową. 29 marca 1819 r. wstąpił do Grenadier Guards. Już 24 sierpnia 1821 r. został awansowany do rangi porucznika. 23 października 1824 r. został kapitanem. 5 czerwca 1827 r. był już majorem, a 8 września 1831 r. został podpułkownikiem.
W lipcu 1835 r. razem z lordem Durhamem odbył podróż na morze Czarne, gdzie miał zaobserwować rosyjskie przygotowania wojenne. W 1836 r. otrzymał tytuł „Gentelmen Usher Quarter Waiter” królowej Wiktorii. Urząd ten pełnił do 1839 r., kiedy to po śmierci swojego starszego brata, odziedziczył tytuł barona de Ros i zasiadł w Izbie Lordów. 9 listopada 1846 r. został awansowany do stopnia pułkownika. W 1852 r. wszedł w skład Tajnej Rady.
W kwietniu 1854 r. lord de Ros został generalnym kwatermistrzem brytyjskich wojsk w Turcji podczas wojny krymskiej. 20 czerwca otrzymał stopień generała-majora. Lord de Ros rozmiłował się w kąpielach słonecznych, co spowodowało w lipcu atak gorączki i zmusiło lorda do powrotu do Anglii. 12 marca 1861 r. został generałem-porucznikiem. 5 lutego 1865 r. został pułkownikiem 4 pułku huzarów Królowej ("4th (Queens Own) Hussars"). 10 listopada 1868 r. został pełnym generałem.
7 czerwca 1824 r. w Londynie, poślubił lady Georgianę Lennox (30 września 1795 - 15 grudnia 1891), córkę Charlesa Lennoxa, 4. księcia Richmond i lady Charlotte Gordon, córki 4. księcia Gordon. William i Georgiana mieli razem syna i dwie córki:

</doc>
<doc id="723916" url="https://pl.wikipedia.org/wiki?curid=723916" title="Tirat Karmel">
Tirat Karmel

Tirat Karmel (hebr. טירת כרמל; arab. طيرة الكرمل) – miasto położone w dystrykcie Hajfa w Izraelu. Jest częścią aglomeracji miejskiej Hajfy.
Położenie.
Leży w północnej części równiny Szaron na wybrzeżu Morza Śródziemnego u podnóża masywu górskiego Karmel, w otoczeniu miasta Hajfa, kibucu Ha-Choterim oraz moszawu Megadim.
Historia.
Pierwotnie w miejscu tym istniała arabska wieś al-Tira. W czasach krzyżowców wieś była nazywana St. Johan de Tire. W 1596 populacja wioski liczyła 286 mieszkańców.
Przed 1945 we wsi mieszkało 5240 Muzułmanów i 30 Chrześcijan. Były dwie szkoły, jedna dla chłopców i druga dla dziewcząt.
Podczas wojny domowej w Mandacie Palestyny w dniu 12 grudnia 1947 na wieś napadał oddział żydowskiej organizacji Irgunu. Zginęło wówczas 13 Arabów, a 10 zostało rannych. W obawie przed dalszymi napadami, Brytyjczycy przekonali mieszkańców wsi do ewakuacji. W dniach od 24 kwietnia do 3 maja 1948 autobusy chronione przez brytyjskich żołnierzy przewiozły około 600 kobiet i dzieci z rejonu wioski al-Tira do Nablusu i Dżaninu. We wsi pozostali jedynie mężczyźni, którzy razem z arabskimi oddziałami militarnymi postanowili walczyć z Żydami. Podczas wojny o niepodległość w dniu 16 lipca 1948 wieś została zdobyta i częściowo zniszczona przez izraelskie oddziały.
Współczesna osada powstała w 1949 jako obóz dla żydowskich imigrantów ("ma’aborot") Tira. 30 lipca 1959 otrzymała status samorządu lokalnego, a w 1992 prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 18,8 tys. mieszkańców, w tym 99,6% Żydzi.
Zgodnie z danymi "Izraelskiego Centrum Danych Statystycznych" w Tirat Karmel w 2000 było 6068 zatrudnionych pracowników i 411 pracujących na własny rachunek. Pracownicy otrzymujący stałe pensje zarabiali w 2000 średnio 4428 NIS, i w ciągu roku otrzymali podwyżkę średnio o 6,6%. Przy czym mężczyźni zarabiali średnio 5621 NIS (podwyżka o 4,3%), a kobiety zarabiały średnio 3211 NIS (podwyżka o 9,0%). W przypadku osób pracujących na własny rachunek średnie dochody wyniosły 4818 NIS. W 2000 roku w Tirat Karmel było 450 osób otrzymujących zasiłek dla bezrobotnych i 1891 osób otrzymujące świadczenia gwarantowane.
Populacja miasta pod względem wieku (dane z 2006):
Miasto posiada liczne osiedla mieszkaniowe: Ben Tsvi, Giyora, Ayelet Ha-Karmel, Eszkol, Kohen, Neve Galim, Kalaniyot, Weizman, Ramat Begin, Neve Aliyas, Shazar Dakar, Bialik, Rambam, Brener i Ne’ot Karmel.
Edukacja.
W Tirat Karmel znajduje się 6 szkół podstawowych i 3 szkoły średnie, w których ogółem uczy się 3 tys. uczniów. Szkoły to: "Morasha", "Masoret Avo", "Yigal Alon", "Tsemach", "Makif Shifman", "Zvulun Hammer", "Dganya", "Miftan" oraz "Makif Ariel"
Kultura.
Wśród instytucji kulturalnych znajduje się "Instytut Dziedzictwa Żydowskiego Mosul".
Służba zdrowia.
W południowej części miasta znajduje się duży szpital "Mental Health Center Tirat Carmel", przy którym jest osobny szpital psychiatryczny.
Sport.
Tutejsza drużyna piłkarska Maccabi Ironi Tirat HaCarmel F.C. prowadzi rozgrywki w III lidze "Liga Artzit". W mieście są korty tenisowe oraz boisko do piłki nożnej.
Gospodarka.
Miasto ma dużą strefę przemysłową, usytuowaną obok strefy przemysłowej Matam Haifa. Wśród licznych spółek, działa tutaj "InSightec Ltd.", rozwijająca technologie medyczne, zwłaszcza bezinwazyjne urządzenia ultradźwiękowe. Carmel Forge Ltd. produkuje precyzyjne części z tytanu i stopów niklu dla przemysłu komputerowego i inżynierii specjalistycznej.
Transport.
Z miasta wychodzą dwie drogi, którymi można dojechać do przebiegającej wzdłuż zachodniej granicy miasta drogi ekspresowej nr 4.

</doc>
<doc id="723917" url="https://pl.wikipedia.org/wiki?curid=723917" title="Droga wojewódzka nr 968">
Droga wojewódzka nr 968

Droga wojewódzka nr 968 (DW968) – droga wojewódzka o długości 43,9 km łącząca Lubień z Zabrzeżą, położona w województwie małopolskim. Przez większość trasy Droga Wojewódzka nr 968 przebiega przez powiat limanowski (od miejscowości Kasinka Mała do miejscowości Kamienica).
Gminy i Powiaty leżące przy trasie DW968.
Przebieg przez tereny gmin:
Miejscowość Lubień położona jest w Gminie o tej samej nazwie. Miejscowość Kasinka Mała położona jest w Gminie Wiejskiej Mszana Dolna. Miejscowość Mszana Dolna położona jest w gminie miejskiej Mszana Dolna. Miejscowości Mszana Górna i Lubomierz położone są w tej samej gminie co miejscowość Kasinka Mała. Miejscowości Szczawa i Kamienica położone są w gminie Kamienica. Miejscowość Zabrzeż położona jest w Gminie Łącko.
Przebieg przez tereny powiatów:

</doc>
<doc id="723918" url="https://pl.wikipedia.org/wiki?curid=723918" title="Yangshao">
Yangshao



</doc>
<doc id="723920" url="https://pl.wikipedia.org/wiki?curid=723920" title="Torsje">
Torsje



</doc>
<doc id="723921" url="https://pl.wikipedia.org/wiki?curid=723921" title="Adelmannsfelden">
Adelmannsfelden

Adelmannsfelden – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży w Lesie Szwabsko-Frankońskim, ok. 15 km na północny zachód od Aalen.

</doc>
<doc id="723925" url="https://pl.wikipedia.org/wiki?curid=723925" title="Kwa">
Kwa



</doc>
<doc id="723926" url="https://pl.wikipedia.org/wiki?curid=723926" title="Synagoga w Oslo">
Synagoga w Oslo

Synagoga w Oslo – jedyna obecnie czynna synagoga znajdująca się w Oslo, stolicy Norwegii, przy ulicy Bergstien 15.
Synagoga została zbudowana w latach 1918-1919. Jako jedyna synagoga w Norwegii nie została całkowicie zniszczona podczas II wojny światowej. Charakterystycznym elementem synagogi jest baszta znajdująca się obok głównego wejścia.
17 września 2006 roku o godzinie 2.30 synagoga została ostrzelana z broni automatycznej przez nieznanego sprawcę. Po kilku dniach zatrzymano sprawców zamachu. Przygotowywali oni również atak terrorystyczny na ambasadę Izraela i USA w Oslo.

</doc>
<doc id="723927" url="https://pl.wikipedia.org/wiki?curid=723927" title="Longshan (Zhangqiu)">
Longshan (Zhangqiu)

Longshan (chiń. 龙山街道; pinyin: "Lóngshān Jiēdào") – osiedle w mieście Zhangqiu we wschodnich Chinach, w prowincji Szantung. Liczy ok. 61 000 mieszkańców.
W 1930 roku odkryto w Longshan pozostałości neolitycznej kultury o tej samej nazwie.

</doc>
<doc id="723929" url="https://pl.wikipedia.org/wiki?curid=723929" title="DW968">
DW968



</doc>
<doc id="723931" url="https://pl.wikipedia.org/wiki?curid=723931" title="Zygmuntów (Lututów)">
Zygmuntów (Lututów)

Zygmuntów – część miasta Lututów w Polsce, położona w województwie łódzkim, w powiecie wieruszowskim, w gminie Lututów.
Do 2007 r. Zygmuntów wchodził w skład sołectwa Niemojew, obecnie Lututów-Jeżopole.
W latach 1975–1998 Zygmuntów należał administracyjnie do województwa sieradzkiego.

</doc>
<doc id="723933" url="https://pl.wikipedia.org/wiki?curid=723933" title="Ellenberg (Badenia-Wirtembergia)">
Ellenberg (Badenia-Wirtembergia)

Ellenberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży ok. 20 km na północny wschód od Aalen, przy autostradzie A7.

</doc>
<doc id="723935" url="https://pl.wikipedia.org/wiki?curid=723935" title="Umm al-Fahm">
Umm al-Fahm

Umm al-Fahm (hebr. אום אל-פחם; arab. أم الفحم) – miasto położone w dystrykcie Hajfa w Izraelu.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 42,2 tys. mieszkańców, wszyscy Arabowie.
Zgodnie z danymi "Izraelskiego Centrum Danych Statystycznych" w Umm al-Fahm w 2000 było 5 843 zatrudnionych pracowników i 1 089 pracujących na własny rachunek. Pracownicy otrzymujący stałe pensje zarabiali w 2000 średnio 2 855 NIS, i otrzymali w ciągu roku podwyżki średnio o 3,4%. Przy czym mężczyźni zarabiali średnio 3 192 NIS (podwyżka o 4,6%), a kobiety zarabiały średnio 1 466 NIS (obniżka o -12,6%). W przypadku osób pracujących na własny rachunek średnie dochody wyniosły 4 885 NIS. W 2000 roku w Umm al-Fahm były 488 osoby otrzymujące zasiłek dla bezrobotnych i 4 949 osoby otrzymujące świadczenia gwarantowane.
Populacja miasta pod względem wieku (dane z 2006):
Edukacja.
W Umm al-Fahm znajduje się 12 szkół podstawowych i 7 szkół średnich, w których ogółem uczy się 9,1 tys. uczniów.

</doc>
<doc id="723936" url="https://pl.wikipedia.org/wiki?curid=723936" title="Przestrzeń sprzężona w sensie sprzężenia zespolonego">
Przestrzeń sprzężona w sensie sprzężenia zespolonego

Przestrzeń sprzężona w sensie sprzężenia zespolonego – dla danej zespolonej przestrzeni liniowej formula_1 przestrzeń liniowa formula_2 której elementami są elementy zbioru formula_3 działanie dodawania jest takie samo jak w przestrzeni formula_3 natomiast mnożenie przez skalary zdefiniowane jest wzorem
dla każdego formula_6 oraz każdej liczby zespolonej formula_7 Działanie po prawej stronie znaku równości oznacza mnożenie przez skalar (liczbę sprzężoną do formula_8) w przestrzeni formula_9
Przestrzenie formula_1 i formula_11 mają jednakowe wymiary, a więc są izomorficzne z punktu widzenia algebry liniowej, to znaczy istnieje wzajemnie jednoznaczne odwzorowanie liniowe między tymi przestrzeniami. Przestrzeń formula_12 można w naturalny sposób utożsamiać z przestrzenią formula_1 (zob. idempotentność).
Jeśli formula_14 są zespolonymi przestrzeniami liniowymi oraz formula_15 jest odwzorowaniem antyliniowym, to jest ono liniowe jako przekształcenie przestrzeni formula_11 w przestrzeń formula_17 (cały czas można mówić o jednym i tym samym odwzorowaniu ponieważ zbiory wektorów przestrzeni formula_1 i formula_11 są równe). W szczególności, identyczność
jest izomorfizmem antyliniowym.
Twierdzenie Riesza o reprezentacji ciągłych funkcjonałów liniowych na przestrzeni Hilberta formula_21 mówi, że dla każdego formula_22 istnieje dokładnie jeden element formula_23 taki, że
dla każdego formula_25 Z tego twierdzenia wynika, że każda przestrzeń Hilberta formula_21 jest antyliniowo (izometrycznie) izomorficzna ze swoją przestrzenią sprzężoną formula_27 Stąd, niekiedy wygodnie jest dokonywać utożsamienia

</doc>
<doc id="723938" url="https://pl.wikipedia.org/wiki?curid=723938" title="Ocelari Trinec">
Ocelari Trinec



</doc>
<doc id="723943" url="https://pl.wikipedia.org/wiki?curid=723943" title="Jagstzell">
Jagstzell

Jagstzell – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży nad rzeką Jagst, ok. 20 km na północ od Aalen, przy drodze krajowej B290.

</doc>
<doc id="723944" url="https://pl.wikipedia.org/wiki?curid=723944" title="Funkcja antyliniowa">
Funkcja antyliniowa



</doc>
<doc id="723945" url="https://pl.wikipedia.org/wiki?curid=723945" title="Baron de Ros">
Baron de Ros

Baronowie de Ros 1. kreacji (parostwo Anglii)

</doc>
<doc id="723948" url="https://pl.wikipedia.org/wiki?curid=723948" title="William Lennox Lascelles FitzGerald-de Ros, 23. baron de Ros">
William Lennox Lascelles FitzGerald-de Ros, 23. baron de Ros



</doc>
<doc id="723949" url="https://pl.wikipedia.org/wiki?curid=723949" title="Abramowice (Lublin)">
Abramowice (Lublin)

Abramowice – dzielnica Lublina w południowej części miasta, sąsiadująca z dzielnicami: Zemborzyce, Wrotków, Dziesiąta i Głusk.
Dzielnica powstała w wyniku przyłączenia do Lublina 1 stycznia 1989 części obszarów wsi Abramowice Kościelne (106,66 ha), Abramowice Prywatne (198,74 ha) i Wólka Abramowicka (499,95 ha).
Szpital Neuropsychiatryczny im. prof. Mieczysława Kaczyńskiego, znany jako "szpital w Abramowicach", nie znajduje się na terenie tej dzielnicy, ale na Dziesiątej.
Administracja.
Granice dzielnic administracyjnych Abramowic określa statut dzielnicy uchwalony 19 lutego 2009. Granice Abramowic tworzą: od północy ul. Żeglarska – ul. Świętochowskiego – ul. Świętochowskiego w stronę Czerniejówki, od wschodu – rzeka Czerniejówka, a od południa – granica miasta, a od zachodu – ul. Osmolicka.
Abramowice mają powierzchnię 13,39 km². Według stanu na 30 czerwca 2018 na pobyt stały na Abramowicach było zarejestrowanych 1665 osób.
Historia.
Wieś Abramowice istniała już w XV wieku i posiadała drewniany kościół parafialny. Wymienia ją Jan Długosz w "Księdze beneficjów diecezji krakowskiej", powstałej w latach 1440–1480, używając nazw Abramowicze, Abramowycze oraz Abrahamowicze. Wieś szlachecka położona była w drugiej połowie XVI wieku w powiecie lubelskim województwa lubelskiego. Kościół parafialny murowany został wzniesiony przez Wincentego Jezierskiego w 1786 roku.
W 1827 roku miejscowość liczyła 24 domy i 190 mieszkańców. Słownik geograficzny Królestwa Polskiego z 1880 roku podaje, że wieś i folwark Abramowice należały do gminy Zemborzyce; w miejscowości działała gorzelnia, a najbliższa stacja pocztowa i kolejowa znajdowały się w Lublinie.
W spisie powszechnym z 1921 roku uwzględnione są osobno: wieś Abramowice Prywatne (33 domy, 278 mieszkańców) i Abramowice Kościelne (22 domy, 178 mieszkańców), a także folwark Abramowice (9 domów, 239 mieszkańców), kolonia i leśniczówka Abramowice oraz wieś Wólka Abramowicka (65 domów, 469 mieszkańców).

</doc>
<doc id="723950" url="https://pl.wikipedia.org/wiki?curid=723950" title="Great Marlborough Street">
Great Marlborough Street

Great Marlborough Street - ulica w Londynie, biegnie z zachodu na wschód przez zachodnią część dzielnicy Soho. Od strony zachodniej łączy się z Regent Street.
Przy Great Marlborough Street znajdowała się oryginalna fabryka Phillipa Morrisa i od niej zaczerpnięto nazwę najsłynniejszej na świecie marki papierosów - Marlboro.

</doc>
<doc id="723951" url="https://pl.wikipedia.org/wiki?curid=723951" title="Neuler">
Neuler

Neuler – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży w Jurze Szwabskiej, ok. 10 km na północ od Aalen.
Dzielnice.
Gaishardt, Adlersteige, Bronnen, Ebnat, Leinenfirst, Ramsenstrut i Schwenningen.

</doc>
<doc id="723953" url="https://pl.wikipedia.org/wiki?curid=723953" title="Holozoik">
Holozoik

Holozoik – organizm heterotroficzny, który pobiera pokarm w formie części, rzadziej w całości.
Holozoiki, do których należą drapieżcy i padlinożercy a także zwierzęta wszystkożerne i roślinożerne, posiadają dobrze rozwinięty układ pokarmowy, w którym zachodzi wstępna obróbka mechaniczna pokarmu, poprzedzająca etap trawienia chemicznego i wchłanianie.

</doc>
<doc id="723957" url="https://pl.wikipedia.org/wiki?curid=723957" title="Gazeta Poranna 2 Grosze">
Gazeta Poranna 2 Grosze

Gazeta Poranna 2 Grosze – polityczny dziennik informacyjny wydawany w Warszawie w latach 1912-1929.
Historia.
Pismo zostało założone z pieniędzy, jakie w 1912 przeznaczył na kampanię Stronnictwa Demokratyczno-Narodowego do IV Dumy Ignacy Jan Paderewski. W związku z profilem dziennika (antysemityzm, antyżydowskość) kompozytor wydał oświadczenie, w którym przekonywał, że nie wiedział na co ofiarowane pieniądze mają być przeznaczone i odciął się od inicjatywy powołania do życia pisma. Pomimo tego amerykańscy rabini wzywali do bojkotu jego koncertów. 
Do 1928 roku był to organ Narodowej Demokracji. Gazeta zawierała wówczas treści antysemickie. Prowadziła kampanię przeciw Gabrielowi Narutowiczowi po tym, jak został prezydentem RP. W latach 1925-1928 dziennik połączył się z "Gazetą Warszawską" i wydawany był jako "Gazeta Poranna Warszawska". Od 1928 roku gazeta (powróciwszy do wcześniejszego tytułu) odcięła się od wpływów ND oraz miała charakter prorządowy (rząd Józefa Piłsudskiego). W 1929 roku nastąpiła likwidacja dziennika. Decyzję podjął wydawca i jako przyczynę podał brak stałego poparcia rządu.
"Gazeta Poranna 2 Grosze" do 1914 roku wychodziła w nakładzie 40 tys. egzemplarzy, w latach 1919-1929 jej nakład wahał się pomiędzy 20 a 30 tys. egzemplarzy.

</doc>
<doc id="723960" url="https://pl.wikipedia.org/wiki?curid=723960" title="Autotrofy">
Autotrofy



</doc>
<doc id="723961" url="https://pl.wikipedia.org/wiki?curid=723961" title="Izaak Appel">
Izaak Appel

Izaak Appel (ur. 1905, zm. ?) – polski szachista, medalista olimpiad szachowych.
Życiorys.
Od połowy lat dwudziestych należał do czołówki łódzkich szachistów, zaś w latach trzydziestych – do ścisłej czołówki krajowej. W roku 1929 zdobył tytuł wicemistrza (za Teodorem Regedzińskim), zaś w latach 1930–1934 oraz w roku 1937 – sześciokrotnie tytuł mistrza Łodzi. Na międzynarodowym turnieju w Juracie w roku 1937, który jednocześnie był turniejem o mistrzostwo Polski, zajął IV miejsce (za Ksawerym Tartakowerem, Gideonem Ståhlbergiem oraz Mieczysławem Najdorfem). Oprócz roku 1937, dwukrotnie jeszcze wystąpił w finałowych turniejach o tytuł mistrza kraju (w latach 1926 i 1935). W latach 1929 oraz 1934 reprezentował Łódź na drużynowych mistrzostwach Polski, w obu turniejach zdobywając srebrne medale. Dwukrotnie wystąpił na szachowych olimpiadach (w latach 1933 i 1937). W roku 1937 w Sztokholmie zdobył wraz z drużyną brązowy medal. Łącznie na olimpiadach rozegrał 24 partie, w których zdobył 15 pkt.
Po wybuchu II wojny światowej wyjechał na Ukrainę, cały czas biorąc czynny udział w turniejach szachowych (m.in. w roku 1940 zajął w Kijowie XI miejsce na turnieju o mistrzostwo Ukrainy). Po napaści Niemiec na ZSRR w roku 1941 wszelki ślad po nim zaginął.
Według retrospektywnego systemu Chessmetrics, najwyżej sklasyfikowany był w czerwcu 1940 r., zajmował wówczas 83. miejsce na świecie.

</doc>
<doc id="723962" url="https://pl.wikipedia.org/wiki?curid=723962" title="Zwierzęta łowne">
Zwierzęta łowne

Zwierzęta łowne, zwierzyna – gatunki dzikich ssaków i ptaków żyjących w środowisku naturalnym, będących – zgodnie z obowiązującym prawem – przedmiotem pozyskiwania w drodze polowania lub odłowów dokonywanych przez człowieka. Pozyskiwanie zwierząt łownych jest jednym z elementów gospodarki łowieckiej.
Zgodnie z art. 2 prawa łowieckiego "zwierzęta łowne w stanie wolnym, jako dobro ogólnonarodowe, stanowią własność Skarbu Państwa".
Do zwierząt łownych w Polsce zaliczana jest:
zwierzyna gruba:
zwierzyna drobna (ssaki łowne oraz ptactwo):
w tym ptactwo:

</doc>
<doc id="723964" url="https://pl.wikipedia.org/wiki?curid=723964" title="Zwierzyna gruba">
Zwierzyna gruba



</doc>
<doc id="723966" url="https://pl.wikipedia.org/wiki?curid=723966" title="Zwierzyna drobna">
Zwierzyna drobna



</doc>
<doc id="723967" url="https://pl.wikipedia.org/wiki?curid=723967" title="Piesznia">
Piesznia

Piesznia – narzędzie przypominające dzidę z ostrzem kątowym na szczycie. Służyło do drążenia (dziania) barci.

</doc>
<doc id="723968" url="https://pl.wikipedia.org/wiki?curid=723968" title="P-82">
P-82



</doc>
<doc id="723971" url="https://pl.wikipedia.org/wiki?curid=723971" title="F-82">
F-82



</doc>
<doc id="723978" url="https://pl.wikipedia.org/wiki?curid=723978" title="Lontra canadensis">
Lontra canadensis



</doc>
<doc id="723980" url="https://pl.wikipedia.org/wiki?curid=723980" title="Shadowrun (seria)">
Shadowrun (seria)

Shadowrun – seria gier komputerowych stworzonych w oparciu o grę fabularną "Shadowrun" spółki FASA, osadzoną w dystopijnym świecie futurystycznym. Ów system fabularny stał się inspiracją dla licznych gier komputerowych. 
Pierwsza komputerowa adaptacja uniwersum pod tytułem "Shadowrun", z widokiem izometrycznym, została wyprodukowana przez Beam Software w 1993 roku i była luźno wzorowana na książce "Nigdy nie ufaj smokom" Roberta N. Charrete’a. Kolejna gra o tym samym tytule autorstwa BlueSky Software ukazała się w 1994 roku, była prezentowana w widoku z lotu ptaka i ma opinię najwierniejszej adaptacji uniwersum. Jeszcze inna wersja autorstwa Group SNE, która miała premierę w 1996 roku, znacząco natomiast odbiegała od pierwowzoru i prezentowana była w stylu mangowym.
Reaktywację uniwersum podjęło studio Fasa Interactive w 2007 roku, tworząc grę "Shadowrun"; była ona jednak nastawiona głównie na tryb gry wieloosobowej i uzyskała niepochlebne recenzje krytyków. W 2013 roku Harebrained Schemes podjęło próbę stworzenia finansowanej przez Kickstarter gry "Shadowrun Returns", która spotkała się na ogół z pozytywnym odbiorem. 

</doc>
<doc id="723981" url="https://pl.wikipedia.org/wiki?curid=723981" title="Józef Jerzy Hylzen">
Józef Jerzy Hylzen

Józef Jerzy Hylzen (Hülsen, Hylzen, Ilzen) herbu Hilzen (ur. 25 stycznia 1736, zm. 31 sierpnia 1786 w Rzymie), wojewoda mścisławski (od 1770), wojewoda miński (od 1767), kasztelan inflancki (od 1760), szambelan króla Augusta III, starosta brasławski, działacz wolnomularski.
Życiorys.
Rodzina i młodość.
Pochodził z rodziny, która przybyła w szeregach Zakonu Niemieckiego z Westfalii do Inflant około 1260 roku. Przez kilka wieków Hülsenowie pełnili służbę rycerską w strukturach zakonnych, a potem inflanckiej gałęzi zakonu krzyżackiego powstałej z dawnego zakonu kawalerów mieczowych. Kiedy w wyniku sekularyzacji i unii wileńskiej (1561) Inflanty oraz Księstwo Kurlandii i Semigalii związało się z Wielkim Księstwem Litewskim, a później Rzeczpospolitą Obojga Narodów rozpoczęła się stopniowa polonizacja rodu. Pod koniec XVII wieku razem z innymi inflanckimi rodami Hylzenowie przeszli na katolicyzm i stopniowo zdobywali urzędy w województwie inflanckim. Dziadek Jerzy Konstanty (1673–1737) był szambelanem Augusta II i starostą marienhauskim. Ojciec Jan August był kasztelanem inflanckim i wojewodą mińskim, a po śmierci pierwszej żony ożenił się około 1735 roku z Konstancją z Platerów, córką wojewody inflanckiego Jana Ludwika. Jan August oraz Konstancja oprócz Józefa Jerzego doczekali się trójki potomstwa: Justyniana, Anny Rozalii oraz nieznanej z imienia córki.
Józef Jerzy prawdopodobnie urodził się i wychował w położonej na granicy powiatu dyneburskiego i rzeżyckiego rodowej Dagdzie. Kiedy skończył trzynaście lat, ojciec zaprezentował go publicznie podczas promocji oraz dysputy filozoficznej akademików Uniwersytetu Wileńskiego w całości dedykowanej Józefowi Jerzemu. Edukacją Hylzena w pierwszym etapie kierował wykształcony i światły ojciec, a od 1750 roku Karol Wyrwicz. W jego towarzystwie Józef Jerzy w 1752 roku wyruszył w zagraniczną podróż. Po dotarciu do Wiednia od 28 października 1752 roku uczył się historii, filozofii, retoryki, matematyki i architektury w tamtejszym Collegium Theresianum. Po zdaniu egzaminów i opuszczeniu szkoły, w maju 1753 roku udał się do Paryża. W stolicy Francji uczęszczał na Akademię Francuską (gdzie fascynował się wykładami Jeana-Antoine’a Nolleta) oraz uczył się prywatnie jazdy konnej, szermierki, tańca, rysunku czy gry na flecie. W przerwach od zajęć zwiedzał kościoły, ogrody, pałace, kawiarnie, gabinety osobliwości, a także spotykał się z wieloma osobistościami – cesarzową Marią Teresą, królem Ludwikiem XV, książętami Rzeszy czy liczną w każdym mieście arystokracją. W czasie pobytu w Paryżu poznał także będącego tam przejazdem Stanisława Antoniego Poniatowskiego, przyszłego króla. Tym samym w czasie prawie dwuletniego Grand Tour Hylzen zwiedził Święte Cesarstwo Rzymskie, Francję, Niderlandy Austriackie i Republikę Zjednoczonych Prowincji.
Kariera polityczna.
Po powrocie z zagranicy w 1754 roku Hylzen został paziem i szambelanem Augusta III. W przerwach od służby dworskiej nieustannie podróżował między rodzinnymi Inflantami, Gdańskiem oraz Warszawą, uczył się prowadzenia majątków i poruszania wśród magnackiego towarzystwa. Wówczas zdobył również pierwsze doświadczenia polityczne, posłując jako stronnik królewski na sejm walny w 1754 i w 1756 roku z sejmiku dyneburskiego, a 1758 – brasławskiego. W listopadzie 1757 roku Jan August scedował na niego starostwo brasławskie, gdzie w następnych latach układał sejmiki deputackie i poselskie pod dyktando Jerzego Augusta Mniszcha, a także Radziwiłłów. W 1759 roku dzięki protekcji Michała Kazimierza Radziwiłła otrzymał nominację generalską, w 1760 roku dzięki rezygnacji Jana Justyniana Niemirowicza Szczytta został kasztelanem inflanckim, a w 1762 roku otrzymał Order Orła Białego. Po wejściu do senatu rozpoczął w pełni samodzielną działalność polityczną. Jej momentem zwrotnym stała się śmierć Augusta III. Hylzen jeszcze przed elekcją porzucił stronnictwo hetmańskie i przeszedł na stronę Stanisława Poniatowskiego. Po obraniu nowego władcy, Hylzen poprzez sejmikową współpracę z kanclerzem Michałem Fryderykiem Czartoryskim stopniowo odbudował swoją pozycję. Był elektorem Stanisława Augusta Poniatowskiego z Księstwa Inflanckiego w 1764 roku.
Po śmierci ojca (14 II 1767) odziedziczył nie tylko dobra oświejskie, ale król oddał mu wakujące województwo mińskie. 8 maja 1767 udekorowany został Orderem Świętego Stanisława. W tym też roku został marszałkiem Trybunału Głównego Wielkiego Księstwa Litewskiego. Jako przewodniczący Trybunału nie chciał przystąpić najpierw do konfederacji słuckiej i toruńskiej, a później radomskiej, oraz stanowczo sprzeciwiał się działalności politycznej Nikołaja Repnina. Na Sejmie Repninowskim został jednym z dwóch przewodniczących delegacji sejmowej. W burzliwym dla Rzeczypospolitej okresie konfederacji barskiej Hylzen był przeciwnikiem konfederatów i zwolennikiem Rosji. Popierany przez ambasadorów rosyjskich, szantażował króla, który zmuszony był obdarzyć go nowymi dostojeństwami. W 1768 roku wyznaczony z Senatu do Asesorii Wielkiego Księstwa Litewskiego. W 1770 roku został wojewodą mścisławskim. Mimo iż po pierwszym rozbiorze Hylzenowi udało się zachować większość majątków i urzędów, doszło do zastopowania jego kariery. Rozczarowany brakiem wyboru do Rady Nieustającej i brakiem kolejnych awansów, nieustannie prosił króla o promocję. W końcu zraził od siebie Stanisława Augusta, który od około 1775 roku przestał wspierać jego karierę. Kiedy liderem partii dworskiej na Litwie został Antoni Tyzenhauz, Hylzen nie chcąc mu się podporządkować, stopniowo odsuwał się od działalności politycznej. W 1776 roku podpisał akt konfederacji Andrzeja Mokronowskiego.
Działalność masońska.
30 kwietnia 1774 Hylzen wraz z Janem Łukaszem Thoux de Salverte, Karolem Henrykiem de Heykingiem oraz Jerzym Wielhorskim założył Towarzystwo Dobroczynne o nazwie „Zakon Przyjaciół Doświadczonych” („l’ Ordre des Amis à l’Épreuve”). Po przyjęciu kilku nowych członków kierownictwo „Zakonu” zapragnęło kierować lożą masońską "sensu stricto". Dlatego jeszcze pod koniec 1774 roku przekształcone zostało w prowizoryczną i ukrytą lożę „Bon Pasteur”, która doczekała się także wileńskiej filii. Wkrótce grupa zaczęła dążyć do całkowitego wyzwolenia się spod wpływów niemieckich i stworzenia samodzielnej centrali wolnomularskiej na ziemiach Rzeczypospolitej. Przy poparciu wolnomularzy rosyjskich loża ujawniła się na forum wolnomularskim i utworzyła kierownictwo przyszłej obediencji. W ten sposób powstała Sublime Conseil Écossais du Grand Orient de Pologne (Wyższa Rada Szkocka Wielkiego Wschodu Polskiego), na czele której stanął Józef Jerzy. Zwieńczeniem kariery wolnomularskiej Hylzena było Wielkie Mistrzostwo loży „Katarzyna pod Gwiazdą Północną”. Obok działalności wolnomularskiej Hylzen przynależał również do różokrzyżowców.
Niestety względy zdrowotne spowodowały, że Hylzen w 1780 musiał porzucić życie lożowe i szukać ratunku poza krajem. Tym samym ostatnie sześć lat życia wojewoda spędził zagranicą, lecząc się i podróżując po Rosji (Petersburg, Ryga), Cesarstwie (Wiedeń), Francji (Paryż) oraz Włoszech (Rzym), gdzie zmarł i został pochowany. Przed śmiercią Hylzen zdążył sporządzić filantropijny testament, którego zapisy nigdy nie zostały zrealizowane.
Majątki.
Fundament fortuny Hylzena stanowiły dobra otrzymane od ojca w 1760 roku. Ich ognisko stanowiły trzy duże latyfundia położone obok siebie we wschodniej części województwa wileńskiego (Belmont) i zachodnio-północnej województwa połockiego (Hermanowicze). Natomiast po śmierci ojca wszedł w posiadanie położonego przy trakcie z Połocka do Rzeżycy Oświeja. Obok posiadania majątków prywatnych Hylzen dzierżawił dobra królewskie. Najważniejszym z nich było grodowe . Jako jedno z pięciu powiatów województwa wileńskiego starostwo gwarantowało prestiż związany ze zwierzchnictwem nad tamtejszym sejmikiem i sądownictwem, a także zapewniało spore dochody z przysługującej staroście ekonomii. Znacznie mniejszy zysk płynął z położonego w województwie mazowieckim Kazunia oraz pruskiego Parchowa. Oprócz ojcowskich zapisów Józef Jerzy powiększył swój stan posiadania poprzez małżeństwo. Teresa Potocka wniosła mu położone w województwie sandomierskim dobra Przybyszówka. Starając się powiększyć ojcowskie dziedzicowo, Hylzen poprzez swoich zarządców i plenipotentów prowadził ożywioną politykę gospodarczą. Dokonywał wielu transakcji o charakterze czasowym, polegających na dzierżawieniu i wydzierżawianiu majątków czy udzielaniu kredytów pod zastaw majątkowy, i stałym (transakcje kupna–sprzedaży).
Małżeństwo.
Po nieudanych próbach zdobycia ręki Teofili Potockiej, córki wojewody kijowskiego Stanisława Potockiego, i Teofili Radziwiłłówny, córki Michała Kazimierza Radziwiłła, w 1761 roku Hylzen zaręczył się i ożenił w małopolskim Sędziszowie z Teresą Potocką, córką wojewody wołyńskiego Michała oraz jego drugiej żony Marcjanny z Ogińskich. Po ślubie młodzi zamieszkali w Belmoncie, gdzie Hylzen wybudował swój pałac. 10 stycznia 1762 roku „Kuryer Warszawski” donosił, że „JejMC pani Teresa z Potockich Hylzenowa, kasztelanowa inflancka, w dobrach swoich Bellemonte nazwanych szczęśliwie powiła syna, któremu przy obecności JejMCi pani wojewodziny mińskiej z wody ochrzczonemu imiona dano Jan Jerzy”. Niestety młody Hylzen z nieznanych przyczyn zmarł mniej więcej w trzecim roku życia, a więc około 1765 roku. Poza Janem Jerzym para nie doczekała się kolejnych dzieci i w stanie bezdzietnym żyła do 1777 roku, kiedy Teresa porzuciła Hylzena dla Szymona Kossakowskiego. Po rozwodzie podpisanym 24 maja w Warszawie Józef Jerzy drugi raz się nie ożenił, a jedynym spadkobiercą Hylzenów został Idzi, syn Justyniana Hylzena i Katarzyny Działyńskiej. Idzi jednak od narodzin był niepełnosprawny umysłowo i umarł w młodzieńczym wieku (1800), a wraz z jego śmiercią ród w linii męskiej wygasł.
Twórczość.
Dzienniki.
Hylzen pozostawił po sobie dwa obszerne dzienniki pisane w latach 1752–1754 oraz 1754–1759. Pierwszy z nich, "Diarium a discessu meo Gedano Viennam 1752 15 septembris", to typowy dla epoki szlachecki diariusz podróży edukacyjnej. Pisany na bieżąco jako rezultat własnych przemyśleń i kronika codziennych wydarzeń (dzisiaj określany mianem dziennika intymnego) dokument przynosi dokładną relację z podróży Józefa Jerzego przez kraje Cesarstwa (Austria, Bawaria), Królestwo Francji (Paryż, Strasburg), Niderlandy (Bruksela, Amsterdam) i Prusy (Berlin). Drugi z dzienników to "Kontynuacja diariusza od roku 1754 m[iesią]ca augusta 25 dnia we Gdańsku" – barwny obraz początków kariery magnackiej, stawiania pierwszych kroków w działalności publicznej i aktywności towarzyskich Hylzena od powrotu z zagranicy do 1759 roku. Oba dzienniki po wygaśnięciu rodu prawdopodobnie znalazły się w bibliotece Kossakowskich w Wojtkuszkach lub którymś z księgozbiorów Platerów, skąd trafiły do biblioteki byłego Uniwersytetu Witolda Wielkiego w Kownie, a po II wojnie światowej przeniesione zostały do Biblioteki Uniwersytetu Wileńskiego.

</doc>
<doc id="723982" url="https://pl.wikipedia.org/wiki?curid=723982" title="Dołowanie">
Dołowanie



</doc>
<doc id="723983" url="https://pl.wikipedia.org/wiki?curid=723983" title="Wartości niematerialne i prawne">
Wartości niematerialne i prawne

Wartości niematerialne i prawne – nabyte przez jednostkę prawa majątkowe zaliczane do aktywów trwałych, prawa majątkowe nadające się do gospodarczego wykorzystania, o przewidywalnym okresie ekonomicznej użyteczności dłuższym niż rok, przeznaczone do używania na potrzeby jednostki. Wartości niematerialne i prawne księguje się na koncie 020 „Wartości niematerialne i prawne”.
Prawa majątkowe według ustawy o rachunkowości, muszą być nabyte (pozyskane w drodze kupna, wniesione aportem, otrzymane nieodpłatnie, w tym w drodze darowizny). Praw majątkowych wytworzonych we własnym zakresie, jednostka nie może zaliczyć do tej grupy aktywów. Wyjątek stanowią koszty prac rozwojowych.
W przypadku wartości niematerialnych i prawnych oddanych do używania na podstawie umowy najmu, dzierżawy lub innej umowy o podobnym charakterze, wartości niematerialne i prawne zalicza się do aktywów trwałych jednej ze stron umowy.
Wartościami niematerialnymi i prawnymi są m.in. spółdzielcze własnościowe prawo do lokalu mieszkalnego, spółdzielcze prawo do lokalu użytkowego, autorskie lub pokrewne prawa majątkowe, licencje, które:
Zakres wartości niematerialnych i prawnych.
Zgodnie z art. 3 ust. 1 pkt 14 ustawy o rachunkowości do wartości niematerialnych i prawnych zalicza się:
Prawa majątkowe – wartości niematerialne i prawne, których jednostka nie wykorzystuje na własne potrzeby, ale posiada je celem osiągnięcia korzyści ekonomicznych w wyniku przyrostu ich wartości lub innych pożytków zalicza się do inwestycji długoterminowych.
Koszty zakończonych prac rozwojowych obejmują koszty poniesione przez jednostkę przed podjęciem produkcji lub zastosowaniem technologii, poniesione na badania lub w inny sposób uzyskaną wiedzę, których wynik może być wykorzystany w produkcji nowych lub ulepszonych wyrobów oraz nowej technologii.
Wartość firmy (tzw. „goodwill”) reprezentuje wartość marki – reputację firmy, jej renomę. Jest ona wartością pozamajątkową i pozamaterialną. Stanowi ją różnica między ceną nabycia określonej jednostki lub zorganizowanej jej części a wartością godziwą przejętych aktywów netto (aktywów pomniejszonych o przejęte zobowiązania). Wartość godziwą stanowi kwota, za jaką dany składnik aktywów mógłby zostać wymieniony, a zobowiązania uregulowane na warunkach transakcji rynkowej. Goodwill posiadają tylko te jednostki, które generują zyski wyższe od przeciętnych. Jest ona trudna w wycenie i łatwo ją przeszacować.
Amortyzacji niezależnie od przewidywanego okresu używania podlegają m.in. wartość firmy oraz koszty prac rozwojowych, po spełnieniu szczegółowych warunków przewidzianych w ustawie o podatku dochodowym od osób fizycznych. Katalog wartości niematerialnych i prawnych podlegających amortyzacji jest zamknięty i zawarty w art. 22b updof i art. 16b updop.
Natomiast wartości niematerialnych i prawnych nie stanowią m.in.:
Bilans a wartości niematerialne i prawne.
W bilansie wykazuje się wartość początkową wartości niematerialnych i prawnych pomniejszoną o dotychczas dokonane odpisy amortyzacyjne, z podziałem na:
Amortyzacja wartości niematerialnych i prawnych.
Odpisów amortyzacyjnych dokonuje się od wartości początkowej wartości niematerialnych i prawnych. Odpisów dokonuje się po wprowadzeniu danego składnika majątkowego do ewidencji wartości niematerialnych i prawnych. Składnik majątku wprowadza się do ewidencji najpóźniej w miesiącu przekazania go do używania, późniejsze wprowadzenie do ewidencji uznaje się za ujawnienie wartości niematerialnej i prawnej. Odpisów dokonuje się przy zastosowaniu stawek amortyzacyjnych określonych w Wykazie stawek amortyzacyjnych oraz wybranej przez podatnika metody amortyzacji.
Amortyzacji nie podlegają m.in. grunty i prawa wieczystego użytkowania gruntów, niektóre budynki mieszkalne lub lokale mieszkalne, dzieła sztuki i eksponaty muzealne.

</doc>
<doc id="723984" url="https://pl.wikipedia.org/wiki?curid=723984" title="Gazeta Warszawska (1774)">
Gazeta Warszawska (1774)

Gazeta Warszawska – jedna z pierwszych warszawskich gazet ukazująca się regularnie przez długi czas, została założona po kasacie zakonu jezuitów w 1774 r., pierwotnie pod tytułem „Wiadomości Warszawskie”, była najstarszym dziennikiem.
Początki tytułu.
Pierwszym redaktorem naczelnym i jednocześnie właścicielem gazety był ex redaktor Kuriera Polskiego jezuita Stefan Łuskina, który po kasacie zakonu, pozbawiony możliwości wykładania w kolegium jezuickim, zajął się dziennikarstwem. Zapewniwszy sobie na mocy przywileju królewskiego, wydanego 9 listopada 1773, monopol dziennikarski w Warszawie (gazeta nie docierała poza stolicę), Łuskina starał się nie dopuścić do powstania pism konkurencyjnych. Zresztą te starania nie musiały być tak mocne, bo po prostu w tamtym czasie nie było zapotrzebowania na inne tytuły.
Opis gazety z roku 1856:
W okresie tym gazeta była postrzegana jako skrajnie wsteczna, ponieważ Łuskina był przeciwnikiem prądów oświeceniowych. Rosja i Prusy, gdzie nie uznano kasaty jezuitów, były z kolei bardzo silnie chwalone.
Łuskina potępiał „Gazetę Narodową i Obcą” jako pismo "kontrabandowe" i zwalczał liberalizm pod każdą postacią. Spowodowało to wystąpienie licznych polemik (także wierszowanych) oraz paszkwili na redaktora naczelnego.
Ten pierwszy okres istnienia gazety zakończył się wraz ze śmiercią Łuskiny w roku 1793. Przez kolejne parę miesięcy wydawał ją Tadeusz Włodek. Przedostatni numer, 104, wyszedł 28 grudnia 1793. W ostatnim 105 numerze był zamieszczony anons o "exemplarzu całkowitym z ostatniego kwartału do nabycia w księgarni Kocha obok kościoła Ś. Jana w cenie 4 złp w oprawie a’la rustica". Na sejmie grodzieńskim wyłączny przywilej wydawania pism politycznych w Warszawie otrzymał Gostyński, mianowany przez króla "Kommissarzem w Komissyi Policji". W roczniku Poznańskiego Towarzystwa Przyjaciół Nauk czytamy: „Gazeta ta wychodziła do dnia 26 kwietnia 1794 pod nazwą "Gazety Krajowej" z godłem: Lege et Elige. Z dniem tym przybrała nazwę "Gazety Wolnej Warszawskiej"; a dnia 15 listopada, po tygodniowej przerwie, po zajęciu stolicy przez Moskali, wychodzić zaczęła pod nazwą "Gazety Warszawskiej"”.
Własność rodziny Lesznowskich.
Gazeta została następnie kupiona i odtworzona w 1794 przez Antoniego Lesznowskiego. Po pewnych perturbacjach kontynuował wydawanie tytułu od 1796. W połowie XIX w., pod kierownictwem Antoniego Lesznowskiego juniora, pismo stało się bardzo dochodowym przedsięwzięciem. Po powstaniu styczniowym „Gazeta Warszawska” zaczęła przechodzić kryzys. W tym czasie za tytuł odpowiadał brat Antoniego juniora – Ludwik. Po jego śmierci w 1875 pismo wydawał jego syn – Stanisław. Periodyk coraz bardziej ewoluował politycznie w kierunku endeckim. Z powodów politycznych tytuł był formalnie zawieszony w latach 1906–1909. Tuż przed śmiercią Stanisław prawa wydawnicze „Gazety Warszawskiej” przekazał Maurycemu Zamoyskiemu. Zawieszenie pisma nastąpiło z przyczyn politycznych 27 grudnia 1906 (publikacja artykułu "Z roku 1863"). Tytuł wznowiono w listopadzie 1909.
Organ endecji.
Tytuł był drukowany do 1915, kiedy to na trzy lata został zawieszony. Gazeta zaczęła wychodzić na nowo 16 listopada 1918, dalej jako organ Narodowej Demokracji. Gazeta wydawana była pod różnymi nazwami do 1935 r. Od 1925 r. po połączeniu z „Gazetą Poranną Dwa Grosze” wychodziła pod tytułem „Gazeta Poranna Warszawska”. Po rozłamie w redakcji od końca lutego 1928 wydawana pod dawnym tytułem. Zakazana przez władze sanacyjne za skrajnie prawicowe poglądy w 1935 r., ukazywała się pod tytułem „Warszawski Dziennik Narodowy” do 1939 r.
Redaktorami naczelnymi gazety byli m.in.:
Linki zewnętrzne.
]

</doc>
<doc id="723991" url="https://pl.wikipedia.org/wiki?curid=723991" title="Loraine (Illinois)">
Loraine (Illinois)

Loraine – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkują 363 osoby.
Geografia.
Wioska zajmuje powierzchnię 2,2 km2, całość stanowi ląd.
Demografia.
Według spisu z 2000 roku wioskę zamieszkuje 138 osób skupionych w 104 gospodarstwach domowych, tworzących 314 rodzin. Gęstość zaludnienia wynosi 164,9 osoby/km2. W wiosce znajdują się 145 budynki mieszkalne, a ich gęstość występowania wynosi 65,9 mieszkania/km2. Wioskę zamieszkuje 99,45% ludności białej, 0,55% ludności wywodzącej się z dwóch lub więcej ras. 
W wiosce są 138 gospodarstwa domowe, w których 39,9% stanowią dzieci poniżej 18 roku życia żyjących z rodzicami, 63,8% stanowią małżeństwa, 7,2% stanowią kobiety nie posiadające męża oraz 24,6% stanowią osoby samotne. 21,7% wszystkich gospodarstw domowych składa się z jednej osoby oraz 9,4% żyjących samotnie ma powyżej 65 roku życia. Średnia wielkość gospodarstwa domowego wynosi 2,63 osoby, natomiast rodziny 3,12 osoby. 
Przedział wiekowy kształtuje się następująco: 30,3% stanowią osoby poniżej 18 roku życia, 6,1% stanowią osoby pomiędzy 18 a 24 rokiem życia, 30,9% stanowią osoby pomiędzy 25 a 44 rokiem życia, 21,8% stanowią osoby pomiędzy 45 a 64 rokiem życia oraz 11% stanowią osoby powyżej 65 roku życia. Średni wiek wynosi 33 lat. Na każde 100 kobiet przypada 93,1 mężczyzn. Na każde 100 kobiet powyżej 18 roku życia przypada 91,7 mężczyzn.
Średni dochód dla gospodarstwa domowego wynosi 41 875 dolarów, a dla rodziny wynosi 43 542 dolarów. Dochody mężczyzn wynoszą średnio 28 750 dolarów, a kobiet 20 781 dolarów. Średni dochód na osobę w mieście wynosi 17 333 dolarów. Około 9,3% rodzin i 11,7% populacji miasta żyje poniżej minimum socjalnego, z czego 15% jest poniżej 18 roku życia i 10,8% powyżej 65 roku życia.

</doc>
<doc id="723994" url="https://pl.wikipedia.org/wiki?curid=723994" title="Solidarność Basków">
Solidarność Basków

Eusko Alkartasuna – baskijska i hiszpańska partia polityczna, której nazwa tłumaczona jest jako "Solidarność Basków", w skrócie EA. Opisuje ona siebie jako "baskijsko-nacjonalistyczna, demokratyczna, ludowa, progresywna". Obecnie patia zaadaptowała też tytuł „Euskal Sozialdemokrazia”, którą można przetłumaczyć jako „Baskijska socjaldemokracja”. Jak zapisano w statucie tej partii, dąży ona do zapewnienia pełnej narodowej i socjalnej wolności Kraju Basków. Wspierają powołanie do życie niepodległego "Euskal Herria", terytorium Basków, ale opowiadają się za osiągnięciem tego przez działalność Unii Europejskiej, jako unii narodów, federacji ludów, nie państw.
Historia.
Nacjonalistyczna Partia Basków pojawiła się w 1986 roku. Pierwszy kongres tego ugrupowania miał miejsce w Pampelunie. Wówczas Carlos Garaikoetxea został wybrany na pierwszego przewodniczącego tej partii. Wkrótce potem miał miejsce rozłam w łonie PNV, kiedy to powstała EA. Powodem tego rozłamu był konflikt pomiędzy Garaikoetzea a późniejszym liderem PNV, Xabierem Arzalluzem, jak również orientacja lewicowa EA i prawicowa PNV. Członkowie każdej z lokalnych organizacji musieli głosować za tym, czy pozostają w PNV, czy przyłączają się do EA. Kiedy dysydentcy członkowie PNV stwierdzili, iż konieczne jest utworzenie nowej partii, proponowano przyjęcie dla niej nazwy "Eusko Abertzaleak–Nacionalistas Vascos" (Baskijscy Nacjonaliści), ale nazwa ta została zarejestrowana wcześniej przez inną grupę. Założyciele EA wykorzystali tutaj część nazwy baskijskiego związku zawodowego "Eusko Langileen Alkartasuna".
Od 1991 roku, EA wchodziła w skład kilku baskijskich rządów, włączając w to obecny (od 2004 roku), prezydenta Juana José Ibarretxe Markuartu. Po wyborach z 2004 roku, partia posiadała jednego deputowanego w hiszpańskim parlamencie, z prowincji Gipuzkoa na którego oddano łącznie 80.000 głosów. W wyborach z 9 marca 2008 roku partia nie uzyskała ani jednego mandatu. EA kilka razy nawiązywała sojusz wyborczy z PNV, a podczas ostatnich wyborów do Parlamentu Europejskiego, również z Republikańską Lewicą Katalonii (ERC). EA namawiała wyborców do głosowania „na nie” podczas referendum na temat konstytucji europejskiej w 2005 roku. W 2011 roku partia dołączyła do bloku baskijskich nacjonalistów Amaiur.
Młodzieżówka partii to Gazte Abertzaleak (Młodzi Patrioci).

</doc>
<doc id="724002" url="https://pl.wikipedia.org/wiki?curid=724002" title="Robert McNaught">
Robert McNaught

Robert H. McNaught (ur. 1956) – australijski astronom. Pracownik naukowy Australian National University. Współpracuje z brytyjskim astronomem Davidem Asherem z obserwatorium w Armagh, uczestniczy w programie Siding Spring Survey.
Specjalizuje się w odkrywaniu planetoid, których odkrył 492 (474 samodzielnie oraz 18 wspólnie z innymi astronomami). W uznaniu jego zasług jedną z planetoid nazwano (3173) McNaught. Planetoidę (4679) Sybil nazwał na cześć swojej matki Sybil McNaught.
Jest również odkrywcą i współodkrywcą wielu komet.
Odkrycia komet.
McNaught odkrył następujące komety "długookresowe" bądź "nieokresowe":
Odkryte przez McNaughta komety "krótkookresowe":
Współodkrycia komet:

</doc>
<doc id="724003" url="https://pl.wikipedia.org/wiki?curid=724003" title="Coitus">
Coitus



</doc>
<doc id="724007" url="https://pl.wikipedia.org/wiki?curid=724007" title="Eusko Alkartasuna">
Eusko Alkartasuna



</doc>
<doc id="724008" url="https://pl.wikipedia.org/wiki?curid=724008" title="Apoikia">
Apoikia

Apoikia, Αποικία – kolonie, którym udało się zachować niezależność od macierzystego miasta. Często prowadziły tzw. kolonizację wtórną, czyli po założeniu miasta część osadników wyruszała w dalszą drogę na poszukiwanie bardziej sprzyjających warunków. Oprócz Greków kolonizację tego typu prowadzili również Fenicjanie. Przykłady: Kartagina, Milet.

</doc>
<doc id="724010" url="https://pl.wikipedia.org/wiki?curid=724010" title="Straight to Hell">
Straight to Hell



</doc>
<doc id="724011" url="https://pl.wikipedia.org/wiki?curid=724011" title="The Best Of, Volume 1">
The Best Of, Volume 1

The Best of – Volume 1 – dwudziesty drugi album grupy Depeche Mode, wydany 13 listopada 2006. Jest to kompilacja najpopularniejszych singli zespołu z lat 1981 – 2006. Zawiera również nowy utwór – "Martyr". Okładka przedstawia różę na białym tle (w zależności od wydania), róża ma kolory: różowy, biały i szary.

</doc>
<doc id="724014" url="https://pl.wikipedia.org/wiki?curid=724014" title="Bren Carrier">
Bren Carrier



</doc>
<doc id="724015" url="https://pl.wikipedia.org/wiki?curid=724015" title="Apikompleks">
Apikompleks



</doc>
<doc id="724016" url="https://pl.wikipedia.org/wiki?curid=724016" title="Driakiew">
Driakiew

Driakiew ("Scabiosa" L.) – rodzaj roślin w zależności od ujęcia zaliczany do rodziny przewiertniowatych "Caprifoliaceae" lub szczeciowatych "Dipsacaceae". Należy do niego około 80 gatunków, ewentualnie mniej w przypadku wyodrębnienia części z nich w osobne rodzaje "Lomelosia" i "Sixalix". Rośliny te występują w Europie i zachodniej Azji (po Syberię i Kaukaz) oraz w górach we wschodniej i południowej Afryce. W Polsce rosną dziko cztery gatunki: driakiew gołębia "S. columbaria", driakiew lśniąca "Scabiosa lucida", driakiew wonna "S. canescens" i driakiew żółta "S. ochroleuca".
Rośliny z tego rodzaju rosną zwykle na łąkach, murawach, na terenach skalistych i w widnych lasach. Kwiaty zapylane są przez pszczoły, motyle i muchówki. 
Niektóre gatunki uprawiane są jako rośliny ozdobne i wykorzystywane lokalnie w ziołolecznictwie. Sproszkowane korzenie driakwi gołębiej używane były jako zasypka dla niemowląt. Nazwa driakiew (teriak) w przeszłości oznaczała stosowane od starożytności lekarstwo o uniwersalnym zakresie stosowania, a czasem dowolne lekarstwo.
Systematyka.
Rodzaj tradycyjnie zaliczany był do rodziny szczeciowatych "Dipsacaceae". Rodzina ta od systemu APG II z 2003 włączana jest w randze podrodziny "Dipsacoideae" Eaton do rodziny przewiertniowatych "Caprifoliaceae" (opcjonalnie, a od systemu APG III z 2009 już definitywnie).
W niektórych ujęciach część gatunków wyodrębniana jest w osobne rodzaje "Lomelosia" (np. "S. caucasica") i "Sixalix" ("S. atropurpurea").
Uprawa.
Niektóre gatunki są uprawiane jako rośliny ozdobne. W Polsce najczęściej: driakiew purpurowa "S. atropurpurea", driakiew kaukaska "S. caucasica", driakiew gwiaździsta "S. stellata". Jednoroczne gatunki rozmnaża się przez wysiew nasion na wiosnę, byliny przez wysiew nasion jesienią przez sadzonki i podział. Najlepiej rosną na stanowisku słonecznym, na glebach przepuszczalnych o odczynie od obojętnego do lekko zasadowego.

</doc>
<doc id="724018" url="https://pl.wikipedia.org/wiki?curid=724018" title="Henryk Friedman">
Henryk Friedman

Henryk Friedman (ur. 1903, zm. 1942) – polski szachista i dziennikarz żydowskiego pochodzenia, medalista olimpijski.
Kariera szachowa.
Należał do ścisłej czołówki polskich szachistów w okresie międzywojennym. W latach 1926–1939 siedmiokrotnie zwyciężył oraz dwukrotnie zajął II miejsce w mistrzostwach Lwowa. Uczestniczył we wszystkich przedwojennych finałach mistrzostw Polski: czterech indywidualnych oraz dwóch drużynowych. Najlepsze wyniki zanotował w roku 1935 w Warszawie, zajmując IV miejsce za Ksawerym Tartakowerem, Mieczysławem Najdorfem oraz Paulinem Frydmanem oraz w roku 1934, zdobywając w Katowicach brązowy medal wraz z reprezentacją Lwowa. Odniósł szereg znaczących rezultatów w turniejach indywidualnych, z których wymienić można zwycięstwa we Lwowie (1930), Łodzi (1935), Wiedniu (1936) i Czerniowicach (1936), jak również dzielone II miejsca w Kecskemét (1927) oraz w Warszawie (1933, turniej przedolimpijski). W roku 1935 reprezentował Polskę na szachowej olimpiadzie w Warszawie (na IV szachownicy), zdobywając wraz z drużyną brązowy medal. Rok później wystąpił także na olimpiadzie nieoficjalnej, rozegranej w Monachium.
Był silnym graczem korespondencyjnym. W pierwszym turnieju o mistrzostwo Polski zajął II miejsce. Grał również (na I szachownicy) w drużynie polskiej na olimpiadzie korespondencyjnej. W 1934 r. był jednym z założycieli Polskiego Związku Szachistów Korespondencyjnych, następnie zaś jego prezesem. Od 1933 r. zajmował się również redakcją oraz wydawaniem lwowskich czasopism "Szachista" oraz "Przegląd Szachowy".
Po wybuchu II wojny światowej wystąpił jeszcze (w roku 1940) na turnieju o mistrzostwo Ukrainy. Dalsze jego losy są nieznane, prawdopodobnie po zajęciu Lwowa przez Niemców w 1941 r. został aresztowany, a w następnym roku zginął w hitlerowskim obozie.
Według retrospektywnego systemu Chessmetrics, najwyższy ranking osiągnął w listopadzie 1936 r., z wynikiem 2617 punktów zajmował wówczas 26. miejsce na świecie.

</doc>
<doc id="724020" url="https://pl.wikipedia.org/wiki?curid=724020" title="Rainau">
Rainau

Rainau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży nad rzeką Jagst, ok. 10 km na północ od Aalen, przy drodze krajowej B290.
Współpraca.
Miejscowość partnerska:

</doc>
<doc id="724024" url="https://pl.wikipedia.org/wiki?curid=724024" title="Demokratyczna Partia Ludowa (Hiszpania)">
Demokratyczna Partia Ludowa (Hiszpania)

Demokratyczna Partia Ludowa (hiszp. "Partido Demócrata Popular") była to hiszpańska chadecka partia polityczna, założona w 1982 roku. Przestała istnieć w 1989 roku, kiedy to połączyła się z Sojuszem Ludowym (AP) i weszła w skład konserwatywnej Partido Popular (PP).
&lt;br&gt;
&lt;br&gt;

</doc>
<doc id="724027" url="https://pl.wikipedia.org/wiki?curid=724027" title="Independiente La Rioja">
Independiente La Rioja

Club Atlético Independiente de La Rioja − argentyński klub piłkarski z siedzibą w mieście La Rioja, stolicy prowincji La Rioja.
Historia.
Klub założony został 24 października 1924 roku i gra obecnie w czwartej lidze argentyńskiej Torneo Argentino B.

</doc>
<doc id="724028" url="https://pl.wikipedia.org/wiki?curid=724028" title="Rosenberg (powiat Ostalb)">
Rosenberg (powiat Ostalb)

Rosenberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży ok. 20 km na północny zachód od Aalen, na drodze św. Jakuba.

</doc>
<doc id="724029" url="https://pl.wikipedia.org/wiki?curid=724029" title="Zdzisław Janik">
Zdzisław Janik

Zdzisław Janik (ur. 11 listopada 1964 w Krakowie) – piłkarz występujący na pozycji pomocnika, były reprezentant Polski. W polskiej ekstraklasie rozegrał łącznie 100 meczów strzelając 16 goli. Obecnie jest trenerem zespołu Garbarza Zembrzyce.
Reprezentacja Polski.
W reprezentacji narodowej wystąpił w trzech meczach (rozegranych między 3 a 9 grudnia 1991) i strzelił jedną bramkę, debiutował w przegranym 0:4 meczu z reprezentacją Egiptu.

</doc>
<doc id="724031" url="https://pl.wikipedia.org/wiki?curid=724031" title="Club Atlético Independiente de La Rioja">
Club Atlético Independiente de La Rioja



</doc>
<doc id="724032" url="https://pl.wikipedia.org/wiki?curid=724032" title="Mauremys caspica">
Mauremys caspica



</doc>
<doc id="724033" url="https://pl.wikipedia.org/wiki?curid=724033" title="Partia Liberalna (Hiszpania, 1976–1989)">
Partia Liberalna (Hiszpania, 1976–1989)

Partia Liberalna (hiszp. "Partido Liberal") – nieistniejąca już hiszpańska liberalna partia polityczna. Przestała istnieć w 1989 roku, kiedy to połączyła się z Sojuszem Ludowym (AP) i weszła w skład konserwatywnej Partii Ludowej (PP). Jej ostatnim przewodniczącym był José Antonio Segurado.

</doc>
<doc id="724035" url="https://pl.wikipedia.org/wiki?curid=724035" title="Wört">
Wört

Wört – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb, wchodzi w skład wspólnoty administracyjnej Ellwangen (Jagst). Leży na północnym przedpolu Jury Szwabskiej, ok. 25 km na północny wschód od Aalen.

</doc>
<doc id="724036" url="https://pl.wikipedia.org/wiki?curid=724036" title="Wort">
Wort



</doc>
<doc id="724037" url="https://pl.wikipedia.org/wiki?curid=724037" title="Woert">
Woert



</doc>
<doc id="724038" url="https://pl.wikipedia.org/wiki?curid=724038" title="Riesburg">
Riesburg



</doc>
<doc id="724039" url="https://pl.wikipedia.org/wiki?curid=724039" title="Riesbuerg">
Riesbuerg



</doc>
<doc id="724040" url="https://pl.wikipedia.org/wiki?curid=724040" title="Centrum Demokratyczno-Socjalne">
Centrum Demokratyczno-Socjalne



</doc>
<doc id="724041" url="https://pl.wikipedia.org/wiki?curid=724041" title="Popielina-Towarzystwo">
Popielina-Towarzystwo

Popielina-Towarzystwo (dawn. Popielina-Folwark) – część wsi Popielina w Polsce, położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość administracyjnie należała do województwa sieradzkiego.
Inne miejscowości o nazwie Popielina: Popielina

</doc>
<doc id="724043" url="https://pl.wikipedia.org/wiki?curid=724043" title="Juglon">
Juglon

Juglon – organiczny związek chemiczny z grupy barwników chinonowych. Wykazuje właściwości allelopatyczne. Występuje w liściach, korzeniach i łupinach orzechów. W orzechu włoskim juglon występuje w liściach świeżych, a w trakcie ich usychania zanika w wyniku polimeryzacji.
Orzech czarny wydziela juglon przez korzenie, powodując spowolnienie wzrostu lub nawet obumieranie innych roślin. Strefa wydzielania juglonu może rozciągać się w promieniu do kilkudziesięciu metrów. Wrażliwość na juglon wykazują także zwierzęta, np. konie reagują alergicznie na łuski i trociny z drewna orzecha czarnego, używane do ściółkowania podłoża w stajniach. Pewne ilości juglonu zawierają także łupiny, kora i liście.
Badania przeprowadzone na Uniwersytecie Stanu Ohio dowiodły, że w wyniku kompostowania liści orzecha czarnego, toksyna w nich zawarta ulega rozkładowi w kontakcie z powietrzem, wodą i bakteriami w ciągu dwóch do czterech tygodni. Przy utrudnionym dostępie do powietrza – w glebie rozkład trwa do dwóch miesięcy. Kompost z orzecha można testować sadząc w nim wrażliwe na juglon siewki pomidorów.

</doc>
<doc id="724045" url="https://pl.wikipedia.org/wiki?curid=724045" title="Koalicja Demokratyczna (Hiszpania)">
Koalicja Demokratyczna (Hiszpania)

Koalicja Demokratyczna (hiszp. "Coalicion Democratica", CD) – nieistniejąca już prawicowa koalicja zawiązana przez hiszpański Sojusz Ludowy (AP) z pomniejszymi, konserwatywnymi ugrupowaniami, przed wyborami 1979 roku. Na czele AP stał wówczas Manuel Fraga. Miał on nadzieję, iż CD przejmie głosy tych, którzy oddali je na Unię Demokratycznego Centrum (UCD) w 1977 roku, a którzy zawiedli się na rządzie Adolfo Suáreza. Jednak podczas wyborów w marcu 1979 roku, CD uzyskało tylko 6,1% głosów. Głęboko zawiedziony, Fraga zrezygnował z przywództwa w partii.
Jednak w czasie III Kongresu AP w grudniu 1979 roku, wielu liderów partii ubolewało nad zaangażowaniem ugrupowania w CD. Wielu czuło, iż stworzenie tej koalicji zdezorientowało wyborców i postanowili oni, iż należy wzmocnić odrębność ideową AP. Fraga powrócił na pozycję lidera, a dokument przyjęty przez Kongres potwierdził konserwatywną orientację AP. CD przestało istnieć.

</doc>
<doc id="724046" url="https://pl.wikipedia.org/wiki?curid=724046" title="Gozdno (Górzyn)">
Gozdno (Górzyn)

Gozdno (dawna niem. nazwa "Heidehäuser") – przysiółek wsi Górzyn w Polsce, położony w województwie lubuskim, w powiecie żarskim, w gminie Lubsko, przy drodze wojewódzkiej nr 287.
W latach 1975–1998 przysiółek administracyjnie należał do województwa zielonogórskiego.

</doc>
<doc id="724048" url="https://pl.wikipedia.org/wiki?curid=724048" title="Powstrzymać przemoc">
Powstrzymać przemoc

Powstrzymać przemoc (ang. "Fighting the Odds: The Marilyn Gambrell Story") – fabularny film z 2005 roku produkcji amerykańskiej w reżyserii Andy Wolk. W Polsce film pokazany był 29 listopada 2006 w TVP1.
Opis fabuły.
Jest to film oparty na autentycznych wydarzeniach. Marilyn Gambrell wraz z kolegą wprowadzają do szkoły program edukacyjny dla trudnej młodzież zamieszkującej przedmieścia. Marilyn od lat jest kuratorem nieletnich uświadamia sobie, że dzieci osób skazanych także popadają w konflikt z prawem więc postanawia im pomóc zostając ich terapeutką. Początkowo uczniowie odnoszą się do niej z wrogością. Wiara we własne siły, poświęcenie i przekonanie o potencjale wychowanków mają stać się szansą na ich uczciwe życie.

</doc>
<doc id="724050" url="https://pl.wikipedia.org/wiki?curid=724050" title="Janowice (Lutol)">
Janowice (Lutol)

Janowice – przysiółek wsi Lutol w Polsce, położony w województwie lubuskim, w powiecie żarskim, w gminie Lubsko. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="724053" url="https://pl.wikipedia.org/wiki?curid=724053" title="Goran Vujević">
Goran Vujević

Goran Vujević (cyr. Горан Вујевић; ur. 27 lutego 1973 r. w Cetynii) – czarnogórski siatkarz, grający na pozycji przyjmującego. Wielokrotny reprezentant Jugosławii, a także Serbii i Czarnogóry. Jeden z najlepszych siatkarzy przełomu XX i XXI wieku na świecie.
Sukcesy klubowe.
Puchar Jugosławii: 
Mistrzostwo Jugosławii: 
Mistrzostwo Serbii i Czarnogóry:
Puchar Grecji: 
Mistrzostwo Grecji: 
Mistrzostwo Włoch:

</doc>
<doc id="724054" url="https://pl.wikipedia.org/wiki?curid=724054" title="Gareja">
Gareja

Gareja – kolonia w Polsce położona w województwie lubuskim, w powiecie żarskim, w gminie Lubsko. Przysiółek wsi Mierków.
W latach 1975–1998 miejscowość administracyjnie należała do województwa zielonogórskiego.

</doc>
<doc id="724055" url="https://pl.wikipedia.org/wiki?curid=724055" title="Gozdno">
Gozdno



</doc>
<doc id="724056" url="https://pl.wikipedia.org/wiki?curid=724056" title="Rozella białolica">
Rozella białolica

Rozella białolica ("Platycercus eximius") – gatunek średniej wielkości ptaka z rodziny papug wschodnich (Psittaculidae). Zasiedla południowo-wschodnią i wschodnią Australię oraz Tasmanię. Introdukowany również na Nową Zelandię i wyspę Norfolk. Nie jest zagrożony wyginięciem. Dość często spotykany w hodowlach.
Taksonomia.
Po raz pierwszy gatunek opisał George Shaw. Opis ukazał się w "The naturalists' miscellany" w 1792; dołączona była doń tablica barwna (patrz: po lewej) o numerze 93. Autor nadał nowemu gatunkowi nazwę "Psittacus eximius". Holotyp pochodził z Nowej Południowej Walii. Obecnie (2023) Międzynarodowy Komitet Ornitologiczny (IOC) umieszcza rozellę białolicą w rodzaju "Platycercus". Niektórzy autorzy uznawali rozelle: białolicą, żółtawą ("P. venustus") i bladą ("P. adscitus") za jeden gatunek. IOC traktuje te 3 taksony jako odrębne gatunki i wyróżnia 3 podgatunki rozelli białolicej – nominatywny, "P. e. elecica" i "P. e. diemenensis". Chronologicznie najnowszy jest "P. e. elecica", opisany w 1989 na łamach "Canberra Bird Notes". "P. e. diemenensis" został opisany w 1911 przez Northa; opisał ten takson już wcześniej w 1896, ale nie nadał mu nazwy. "P. e. aureodorsalis" to młodszy synonim, niemający pierwszeństwa, względem "P. e. elecica".
Podgatunki i zasięg występowania.
IOC wyróżnia następujące podgatunki:
Rozelle białolice zostały introdukowane na Nową Zelandię. Po raz pierwszy pojawiły się w Dunedin, w 1910. Następnie w okolicach 1920 wprowadzono je do Auckland, a w latach 60. XX wieku – do Wellington. Populacja na Wyspie Południowej jest niewielka i ograniczona do okolic Dunedin. Na Wyspie Północnej występują dwie populacje i tam papugi te są powszechniejsze, występują zwłaszcza w okolicach Northland, Auckland, Waikato, Wairarapa i Wellington.
Komisja Faunistyczna Sekcji Ornitologicznej Polskiego Towarzystwa Zoologicznego wymienia rozellę białolicą na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).
Morfologia.
Długość ciała wynosi 29–34 cm, masa ciała – 90–120 g. Głowę porastają pióra szkarłatne, policzki i gardło są białe. Pióra na wierzchu ciała wyróżniają czarne środki, pozostała ich część jest żółta i zielona na krawędziach. Kuper i pokrywy nadogonowe są żółtozielone z delikatnymi, ciemnymi krawędziami. Zgięcie skrzydła porośnięte niebieskimi piórami. Pokrywy skrzydłowe mniejsze czarne, średnie i większe – jasnoniebieskie. Lotki czarne z niebieskimi (zewnętrzne lotki) lub żółtymi krawędziami. Wewnętrzne lotki II rzędu mają bardziej zielonawe końcówki. Lotki I rzędu wyróżniają się emarginacją. Spód skrzydła czarniawy, pokrywy podskrzydłowe niebieskie. Górna część piersi szkarłatna, jaskrawa, niższa część żółta z cienkimi, ciemnymi krawędziami piór. Okolice kloaki porastają pióra żółtozielone. Pokrywy podogonowe czerwone. Sterówki u nasady zielone, ku końcowi kolor przechodzi w niebieski; zewnętrzne sterówki mają ciemniejsze nasady, a na końcu są jasnoniebieskie. Od spodu ogon zdaje się być jasnoniebieski z białym końcem. Dziób jasnoszary, tęczówka ciemnobrązowa; nogi szarobrązowe. Samica jest nieznacznie mniejsza od samca, czerwień na jej głowie jest mniej intensywna, a zieleń na grzbiecie – bardziej intensywna. Wiele samic ma również jasny pasek skrzydłowy. Wymiary szczegółowe (nieokreślona liczba i płeć ptaków): długość skrzydła – 138–161 mm, długość ogona 146–178 mm; długość dzioba 15–17 mm; długość skoku – 19–22 mm.
Istnieje rzadka, czerwona odmiana, którą można odróżnić od hybryd rozelli białolicych z królewskimi ("P. elegans") dzięki czysto białym policzkom (nie biało-niebieskim lub niebieskim). Ptaki podgatunku "P. e. elecica" wyróżniają się ciemniejszą głową i piersią, niebiesko- lub turkusowozielonym kuprem i szerokimi, żółtymi (bardziej zielonawymi u samic) końcówkami piór grzbietu. Osobniki podgatunku "P. e. diemenensis" mają większą białą plamę na policzkach oraz obszerniejszą i ciemniejszą czerwień na głowie i piersi.
Ekologia i zachowanie.
Rozelle białolice zamieszkują różnorodne środowiska – otwarte lasy, lasy nadrzeczne, eukaliptusowe zagajniki, obrzeża lasów, obszary trawiaste, pastwiska, obszary rolnicze i obszary podmiejskie. Na Nowej Zelandii, gdzie zostały introdukowane, zamieszkują lasy sosnowe i zakrzewienia. Papugi te zasiedlają obszary o rocznej sumie opadów przekraczającej 400 mm, odnotowywane bywały najwyżej do 1250 m n.p.m. Nie są szczególnie związane z eukaliptusami "Eucalyptus gracilis", w suchszych obszarach wybierają tylko zadrzewione brzegi cieków.
Rozelle białolice to ufne ptaki. Przy drapaniu się po głowie przekładają nogę nad skrzydłem. Najczęściej widywane są w parach lub małych grupach. Integrują się z rozellami królewskimi ("P. elegans"), bladymi ("P. adscitus") i świergotkami seledynowymi ("Psephotus haematonotus"). Od końca sezonu lęgowego do wczesnej wiosny można napotkać również większe stada. Pożywienie rozelli białolicych stanowią nasiona, jagody, owoce, kwiaty, nektar i owady. Żerują zarówno w drzewach, jak i na ziemi. Mogą powodować szkody w sadach.
Lęgi.
Okres lęgowy trwa od czerwca do marca. Podczas zalotów samiec opuszcza skrzydła, stroszy pióra na piersi i kuprze oraz kłania się, rozkładając i kiwając ogonem. Gniazdo często umieszczone jest w dziupli, ale zdarzały się też gniazda w norach żołny tęczowej ("Merops ornatus"), na słupach telegraficznych i w dziurach w ściętych pniach. W zniesieniu znajduje się od 4 do 6 jaj (maksymalnie notowano 9), składane są na wyściółkę gniazda z butwiejących wiórów drewna. Samica wysiaduje jaja przez około 18 dni. Około 10 dni po wykluciu młodymi zajmują się już oboje rodzice, młode opierzają się w pełni po blisko 33 dniach życia. Pozostają z rodzicami jeszcze miesiąc, póki nie zaczną kolejnego lęgu.
Status i ochrona.
IUCN uznaje rozellę białolicą za gatunek najmniejszej troski (LC, "Least Concern") nieprzerwanie od 1988 (stan w 2022). Liczebność populacji nie została oszacowana, ale ptak ten opisywany jest jako bardzo pospolity w większości zasięgu występowania. BirdLife International ocenia trend liczebności populacji jako rosnący ze względu na postępujące niszczenie środowiska, które tworzy nowe miejsca życia dla rozelli. Gatunek ten jest ujęty w II załączniku konwencji waszyngtońskiej (CITES).
W niewoli.
Rozelle białolice w niewoli mogą żyć do 20 lat. Potrzebują woliery o długości minimum 3 m. W diecie potrzebują mieszanki ziaren: kanaru, owsa, krokosza, prosa i niewielkich ilości nasion konopi. Słonecznik należy podawać w ilościach ograniczonych. Papugom należy zapewnić kiełki, np. fasoli mung, i warzywa, np. gotowaną fasolę półksiężycowatą, kukurydzę, zielone liście, np. buraka, mniszka, sałaty, gwiazdnicy. Należy też podawać warzywa, jak marchew, seler, cukinia, owoce – jabłka, gruszki, banany, pomarańcze, granaty oraz orzechy.

</doc>
<doc id="724058" url="https://pl.wikipedia.org/wiki?curid=724058" title="Agnieszka Magdziak-Miszewska">
Agnieszka Magdziak-Miszewska

Agnieszka Jadwiga Magdziak-Miszewska (ur. 28 lutego 1957 w Warszawie) – polska filolożka literatury polskiej, teatrolog, dziennikarka i dyplomatka, w latach 2006–2012 ambasador RP w Izraelu.
Życiorys.
Ukończyła studia w zakresie filologii polskiej na Uniwersytecie Warszawskim oraz teatrologii na Uniwersytecie Jagiellońskim.
Od 1983 związana była z redakcją miesięcznika „Więź”, gdzie w latach 1984–1989 pełniła funkcję kierownika działu, a od 1995 do 2001 zastępczyni redaktora naczelnego. W latach 1989–1991 była dyrektorem niezależnego Centrum Stosunków Międzynarodowych w Warszawie. Od 1991 pracowała w Ambasadzie RP w Moskwie na stanowisku radcy-ministra. W latach 1995–2001 ponownie związana z Centrum Stosunków Międzynarodowych jako dyrektor Programu Wschodniego oraz dyrektor programowy. Od 1995 do 1998 pełniła funkcję sekretarza rady programowej Centrum Studiów Wschodnich. Od 1998 pracowała w Kancelarii Prezesa Rady Ministrów na stanowisku doradcy, a od 2005 głównego doradcy premiera ds. stosunków polsko-żydowskich. W 2000 weszła w skład Międzynarodowej Rady Oświęcimskiej. W latach 2001–2005 zajmowała stanowisko konsula generalnego RP w Nowym Jorku. Weszła w skład rady Fundacji Auschwitz-Birkenau.
Od 16 czerwca 2006 była ambasadorem Polski w Izraelu, odwołana ze stanowiska z dniem 31 stycznia 2012.
Należy do Klubu Inteligencji Katolickiej w Warszawie i Stowarzyszenia Euroatlantyckiego. W latach 1997–2001 była przewodniczącą polskiej sekcji stowarzyszenia Women in International Security. W 2016 została członkinią rady politycznej Partii Demokratycznej – demokraci.pl i następnie powstałej z jej przekształcenia Unii Europejskich Demokratów. Jest autorką publikacji i artykułów dotyczących polityki wschodniej, problemów bezpieczeństwa i stosunków polsko-żydowskich.
Odznaczenia.
W 2012, "za wybitne zasługi w służbie zagranicznej, za osiągnięcia w podejmowanej z pożytkiem dla kraju pracy zawodowej i działalności dyplomatycznej", odznaczona Krzyżem Kawalerskim Orderu Odrodzenia Polski.

</doc>
<doc id="724059" url="https://pl.wikipedia.org/wiki?curid=724059" title="Topór ciesielski">
Topór ciesielski

Topór ciesielski – duży topór o wydłużonym ostrzu – do czterech razy dłuższym niż normalna siekiera. Topory ciesielskie mają dwie kategorie ostrza: jednostronne (jak u dłuta) lub dwustronne (jak u noża). Obydwa są używane do przekształcania pnia drzewa w belkę konstrukcyjną przez ścinanie wzdłuż jednej lub więcej stron. 
Topór z jednostronnym ostrzem ma odkrzywioną rękojeść od płaskiej strony głowni, co umożliwia uderzenie pod mniejszym kątem do osi obróbki i jest ciągle bezpieczne dla dłoni.
Jednostronny topór produkuje bardziej gładką powierzchnię, ale może być używany tylko w jedną stronę, zależnie od położenia płaskiej strony głowni.
Topór z dwustronnym ostrzem (nożowym) może być używany w dwie strony, co jest wyraźnie korzystne przy pracy wokół twardych sęków. Topory z dwustronnym ostrzem mają prostą rękojeść.

</doc>
<doc id="724060" url="https://pl.wikipedia.org/wiki?curid=724060" title="Nowiniec">
Nowiniec

Nowiniec – przysiółek wsi Białków w Polsce, położony w województwie lubuskim, w powiecie żarskim, w gminie Lubsko, przy drodze wojewódzkiej nr 289. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="724061" url="https://pl.wikipedia.org/wiki?curid=724061" title="Fotoreceptor">
Fotoreceptor



</doc>
<doc id="724062" url="https://pl.wikipedia.org/wiki?curid=724062" title="Niska piłka">
Niska piłka

Niska piłka () – w psychologii społecznej: jedna z sekwencyjnych technik wpływu społecznego, która polega na przedstawieniu początkowo niezwykle korzystnej oferty, która po czasie, gdy podmiot wykaże zainteresowanie i zaangażuje się w działanie, zmieniana jest na gorszą. Technika używana jest (często intuicyjnie) w wielu sytuacjach biznesowych, socjalnych i osobistych. Badania nad wariacją niskiej piłki, nazywanej „przynętą” (), wykazują, że metoda może być skuteczna nawet wtedy, gdy pierwotna oferta zmieniona zostaje na zupełnie inną.

</doc>
<doc id="724063" url="https://pl.wikipedia.org/wiki?curid=724063" title="Nomarcha">
Nomarcha

Nomarcha (z od "nomos" - pastwisko, okręg, prowincja; egip. "adż-mer" lub "heka-hut") – w starożytnym Egipcie wyższy urzędnik i zarządca nomów, kierował pracą niższych urzędników, do jego obowiązków należało składanie przed królem szczegółowych raportów o stanie zasobów państwowych. Kariera nomarchy była uzależniona od łaski władcy. (gr. "nom", egip. "sepat").
Inne określenia funkcji.
Najstarszą formą tego tytułu był „ten, który drąży kanały”. Inne spotykane w literaturze określenia: książę nomu, naczelnik nomu, zarządca nomu, namiestnik, gubernator nomu.
Zakres władzy.
W zakres jego władzy wchodziły sprawy administracyjne, prawne, wojskowe i religijne. Był kierownikiem prac rolnych na podległym sobie terenie, pierwszym kapłanem lokalnego bóstwa i zwierzchnikiem kapłanów swojego nomu, a także odpowiedzialnym za utrzymanie systemu irygacyjnego ("adż-mer") oraz zarządzanie majątkami ("heka-hut"). W okresie Starego Państwa do jego obowiązków należało rekrutowanie oddziałów do armii władcy, w czasach Średniego i Nowego Państwa dysponował siłami wojskowo-policyjnymi czuwającymi nad sprawami bezpieczeństwa wewnętrznego w nomie. Jako zwierzchnikowi urzędników nomu podlegali mu naczelnicy miast i dowódcy zamków, zakres tej zwierzchności nie jest jednak znany. 
Nomarchowie w historii Egiptu.
Pierwsze doniesienia o istnieniu nomów i urzędu nomarchy pochodzą z okresu Starego Państwa, ściślej z czasów Dżesera, ale istniały niewątpliwie o wiele wcześniej. Urząd ten był początkowo pełniony na czas określony lub co najwyżej dożywotnio, a nomarchowie byli powoływani przez władców i całkowicie od nich zależni. Wywodzili się oni wówczas z rodziny królewskiej i częściej rezydowali na dworze królewskim niż w swoim nomie.
Faraonowie chcąc zjednoczyć kraj i zapewnić mu stabilizację, dążyli do pozyskania sobie arystokracji poszczególnych nomów, a więc także i najwybitniejszych jej przedstawicieli, nomarchów. Nadawali im liczne przywileje, tytuły i nadania ziemskie. Władcy zaczęli zawierać małżeństwa z kobietami z arystokracji prowincjonalnej (Pepi I). Od czasu rządów V dynastii urząd nomarchy stał się urzędem dziedzicznym, przechodzącym z ojca na syna. Wszystko to spowodowało wzrost bogactwa i znaczenia dostojników lokalnych, co szczególnie silnie uwidoczniło się pod koniec panowania VI dynastii. Można to zaobserwować szczególnie na przykładzie wspaniałych, zachowanych grobowców – mastab z tego okresu (np. Harchufa, Hekaiba, Iziego czy Mechu) na lokalnych nekropolach w Cusae, Achmim, Abydos, Edfu czy na Elefantynie, dorównujących wystrojem grobowcom faraonów. Było to nie do pomyślenia we wcześniejszym okresie. 
Rosnąca potęga i tym samym rosnące ambicje nomarchów stały się jednym z głównych powodów upadku Starego Państwa i nastania okresu chaosu i upadku gospodarczego zwanego Pierwszym Okresem Przejściowym. Wówczas to poszczególni naczelnicy usamodzielnili się i zaczęli prowadzić wojny przeciwko innym nomarchom, wystawiając swoje prywatne armie. 
Z walki tej zwycięsko wyszli nomarchowie z Teb, którzy utworzyli XI dynastię. Pod władzą silnych władców z XII dynastii Egipt znowu był scentralizowanym i dobrze rządzonym państwem, w którym reformy administracyjne nowych władców odebrały miejscowym dostojnikom część władzy, jaką udało im się zdobyć w Pierwszym Okresie Przejściowym, choć dynastie Średniego Państwa same wywodziły się z rodów nomarchów. Władcy zaakceptowali dziedziczny charakter urzędu, ale teraz to od władcy nomarchowie otrzymywali prowincję we władanie, starali się więc być wiernymi i posłusznymi urzędnikami. Z drugiej strony dążyli do zjednania sobie ludu podległego sobie nomu, którego interesów bronili często bardziej niż interesów władcy. W epoce tej nomarchowie dysponowali rozwiniętą administracją lokalną, której struktura naśladowała strukturę administracji centralnej. 
W Drugim Okresie Przejściowym władza centralna znowu uległa osłabieniu, co sprzyjało wzmocnieniu pozycji naczelników nomów. Najazd i panowanie Hyksosów zmieniło jednak istniejącą strukturę administracyjną, w związku z czym należące do nomarchów dobra wróciły do państwa i świątyń.
Nomy jednak przetrwały. W okresie Nowego Państwa nomarchowie, choć nadal potężni i obdarzani licznymi funkcjami i tytułami, byli całkowicie zależni od decyzji monarchy. Dopiero w Epoce Późnej odzyskali oni władzę książęcą w swoich nomach oraz swoje dziedziczne lenna.
W okresie ptolemejskim i rzymskim nomarchowie byli już jedynie wiernymi i starannymi urzędnikami. 
Urząd nomarchy został zlikwidowany wraz z nomem jako jednostką terytorialno-administracyjną w VII wieku n.e., po podboju Egiptu przez Arabów.

</doc>
<doc id="724070" url="https://pl.wikipedia.org/wiki?curid=724070" title="Technika niskiej piłki">
Technika niskiej piłki



</doc>
<doc id="724071" url="https://pl.wikipedia.org/wiki?curid=724071" title="Fundacja Samotnie Ale Razem">
Fundacja Samotnie Ale Razem

Fundacja Samotnie Ale Razem – założona w maju 2005 r. we Wrocławiu niezależna, niedochodową organizacją pozarządową działającą w sferze pożytku publicznego. Została zarejestrowaną przez Sąd Rejonowy Wrocław-Fabryczna 19 kwietnia 2006 roku.
Cele fundacji.
Celem Fundacji jest prowadzenie działalności na rzecz wszechstronnej pomocy dla samotnych rodziców oraz ich dzieci, wspieranie i organizowanie regionalnych inicjatyw społeczno-gospodarczych, popieranie wszelkich inicjatyw zmierzających do ochrony praw obywatelskich tej grupy społecznej, wspomaganie organizacyjne i finansowe przedsięwzięć z zakresu szeroko rozumianej ochrony zdrowia, w tym przede wszystkim wspieranie działań na rzecz ochrony zdrowia dzieci i młodzieży z uwzględnieniem przynależności do wymienionej grupy społecznej, wspieranie przedsięwzięć na polu kultury i oświaty mających na celu aktywizację społeczności lokalnych.

</doc>
<doc id="724075" url="https://pl.wikipedia.org/wiki?curid=724075" title="Antoni Nojszewski">
Antoni Nojszewski

Antoni Nojszewski (ur. 8 czerwca 1844 w Górkach-Grubakach, zm. 11 września 1921 w Lublinie) – prezbiter, teolog, prepozyt kapituły lubelskiej, liturgista. Propagator abstynencji, za co był wielokrotnie nękany przez władze.
Syn Franciszka i Elżbiety z Zima Komorowskich. Uczęszczał do szkoły elementarnej w Węgrowie, następnie do szkoły publicznej w Siedlcach. W 1861 wstąpił do Seminarium Duchownego w Janowie Podlaskim, skąd po 3 letnich studiach teologicznych został skierowany do Akademii Duchownej Warszawskiej (1865-1867). Święcenia kapłańskie przyjął 27 lipca 1867 po święceniach wysłany do Akademii Duchownej w Petersburgu, gdzie w 1869 uzyskał stopień magistra teologii.
Pracował jako wikariusz w Garwolinie (1869-1875), przy katedrze w Lublinie (1875-1876), następnie jako wicerektor, a od 1885 rektor Seminarium Duchownego w Lublinie był wykładowcą łaciny, liturgiki i prawa kościelnego. Od 1877 przez 2 lata wikariusz w Końskowoli, a od 1880 do 1892 w Krasnobrodzie. W 1891 został kanonikiem, w 1896 prałatem scholastykiem, a od 1911 prałatem archidiakonem kapituły lubelskiej.
Zwolniony 18 stycznia 1919 na własną prośbę z urzędu rektora Seminarium Duchownego przez biskupa Mariana Fulmana.
Autor książki "Liturgia rzymska" (1903).

</doc>
<doc id="724079" url="https://pl.wikipedia.org/wiki?curid=724079" title="Kolonia Dłużek">
Kolonia Dłużek

Kolonia Dłużek – nieoficjalna kolonia wsi Dłużek w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="724085" url="https://pl.wikipedia.org/wiki?curid=724085" title="Tadeusz Truskolaski">
Tadeusz Truskolaski

Tadeusz Truskolaski (ur. 10 kwietnia 1958 w Kapicach Starych) – polski ekonomista i polityk, od 2006 prezydent Białegostoku.
Życiorys.
Po studiach rozpoczął pracę jako nauczyciel akademicki. W 1996 uzyskał stopień naukowy doktora nauk ekonomicznych na Wydziale Ekonomicznym filii Uniwersytetu Warszawskiego w Białymstoku, broniąc pracy zatytułowanej "Zagospodarowanie transportowe jako czynnik rozwoju miast Polski północno-wschodniej". 3 kwietnia 2007 uzyskał stopień doktora habilitowanego na Wydziale Ekonomii Uniwersytetu w Białymstoku (temat rozprawy "Transport a dynamika wzrostu gospodarczego południowo-wschodnich krajów bałtyckich"). Opublikował ponad 100 prac naukowych.
Był zatrudniony przez Rządowe Centrum Studiów Strategicznych, pracował nad planami przestrzennego zagospodarowania kraju. Jest ekspertem od pozyskiwania funduszy z Unii Europejskiej, kierował departamentem Polityki Regionalnej w Urzędzie Marszałkowskim, wdrażał program PHARE. Doradzał ministrowi rozwoju regionalnego. Do 2020 należał do NSZZ „Solidarność” na Uniwersytecie w Białymstoku.
W wyborach samorządowych w 2006 kandydował na urząd prezydenta Białegostoku jako bezpartyjny z rekomendacji Platformy Obywatelskiej. W pierwszej turze wyborów uzyskał 48,49% poparcia (42 889 głosów). W drugiej turze, w której zmierzył się z kandydatem Prawa i Sprawiedliwości Markiem Kozłowskim, wygrał wybory, zdobywając 67,25% poparcia (53 018 głosów). Obowiązki na tym stanowisku objął 5 grudnia 2006 po złożeniu ślubowania.
W wyborach samorządowych w 2010 uzyskał reelekcję (również jako bezpartyjny kandydat z ramienia PO), wygrywając w pierwszej turze z poparciem na poziomie 68,53% (64 909 głosów).
W wyborach samorządowych w 2014 został po raz trzeci wybrany na urząd prezydenta Białegostoku, startując z własnego komitetu wyborczego z poparciem PO. W pierwszej turze uzyskał 49,37% głosów, natomiast w drugiej turze otrzymał 63,76% głosów, wygrywając z kandydatem PiS Janem Dobrzyńskim.
W wyborach samorządowych w 2018 z powodzeniem ubiegał się o reelekcję z rekomendacji Koalicji Obywatelskiej, otrzymując w pierwszej turze 56,21% głosów.
Odznaczenia i wyróżnienia.
Odznaczony Złotym Krzyżem Zasługi (2010) oraz Odznaką Honorową za Zasługi dla Samorządu Terytorialnego (2015).
Wyróżniany przez „Newsweek Polska” zaliczeniem do 15 najlepszych prezydentów miast w Polsce w rankingu tego tygodnika.
Życie prywatne.
Żonaty z Ewą, ma dwoje dzieci – Emilię i Krzysztofa. Jego przodkowie należeli do szlacheckiego rodu Truskolaskich herbu Ślepowron.

</doc>
<doc id="724086" url="https://pl.wikipedia.org/wiki?curid=724086" title="Partie polityczne Hiszpanii">
Partie polityczne Hiszpanii

Hiszpania jest krajem, w którym panuje system partyjny zbliżony do systemu dwupartyjnego. Oznacza to, iż istnieją tam dwie dominujące partie polityczne, osiągające najlepsze wyniki wyborcze. Jednak niemal niemożliwe jest odniesienie zwycięstwa wyborczego na tyle wysokiego, aby samemu utworzyć rząd. Partie działające tylko na terenach poszczególnych regionów są silne na terenach wspólnot autonomicznych takich jak Katalonia czy Kraj Basków. Są one bardzo ważnymi dla koalicji rządzących, ich duża liczba tworzy system z drugiej strony posiadający cechy systemu wielopartyjnego.
Główne partie.
Dwie największe partie hiszpańskie to:
Inne partie reprezentowane w parlamencie lub mające swoich przedstawicieli w Parlamencie Europejskim:

</doc>
<doc id="724088" url="https://pl.wikipedia.org/wiki?curid=724088" title="Aleksandrówek (powiat łaski)">
Aleksandrówek (powiat łaski)

Aleksandrówek – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość należała administracyjnie do województwa sieradzkiego.

</doc>
<doc id="724090" url="https://pl.wikipedia.org/wiki?curid=724090" title="Mardy Fish">
Mardy Fish

Mardy Fish (ur. 9 grudnia 1981 w Edinie) – amerykański tenisista i trener tenisa, zwycięzca turniejów ATP World Tour w grze pojedynczej i podwójnej. W sumie wygrał 14 zawodów cyklu ATP World Tour, 6 w singlu oraz 8 w deblu.
Pierwszy mecz w zawodowym Tourze rozegrał dnia 10 maja 1999 roku podczas rozgrywek ITF Men's Circuit (F3) w Tallahassee przeciwko Jonathanowi Pastelowi. Spotkanie zakończyło się porażką Fisha 4:6, 6:7. Pomimo tego występu status profesjonalisty Amerykanin otrzymał w 2000 roku.
W roku 2004, podczas igrzysk olimpijskich w Atenach w grze pojedynczej zdobył srebrny medal, pokonując w drodze do finału m.in. Michaiła Jużnego oraz Fernanda Gonzáleza. W finale nie sprostał Nicolásowi Massú, przegrywając mecz 3:6, 6:3, 6:2, 3:6, 4:6.
W Pucharze Davisa reprezentował swój kraj od roku 2003, a w innych międzypaństwowych rozgrywkach, Pucharze Hopmana zwyciężył w roku 2008 wspólnie z Sereną Williams, pokonując w finale reprezentację Serbii w składzie Jelena Janković i Novak Đoković.
Życie prywatne.
Mardy Fish urodził się w blisko 50-tysięcznym miasteczku leżącym w stanie Minnesota, Edinie. Obecnie mieszka w Tampie, na Florydzie. Jest synem Toma, który jest nauczycielem w Vero Beach i Sally Fish. Ma młodszą siostrę, Meredith. Jego najlepszym przyjacielem z kortów jest Andy Roddick. Razem dorastali i jako juniorzy wspólnie grali. Pierwszy kontakt z tenisem miał w wieku dwóch lat, a kiedy miał 19. lat rozpoczął karierę zawodową. W wolnym czasie lubi słuchać muzyki Country, surfować oraz grać w golfa.
Amerykanina w występach turniejowych wspierała grupa fanów nazywana „The Fishheads”.
Dnia 28 września 2008 Fish poślubił modelkę, Stacey Gardner w kalifornijskim Beverly Hills. Wśród zaproszonych na uroczystość byli m.in. James Blake oraz amerykański koszykarz, Kevin Garnett.
W całej karierze zarobił 7 460 641 dolarów amerykańskich.
Kariera trenerska.
W styczniu 2017 roku został wspólnie z Jan-Michaelem Gambillem trenerem Jareda Donaldsona.
9 stycznia 2019 roku Fish został mianowany przez USTA 41. kapitanem drużyny Stanów Zjednoczonych w Pucharze Davisa. Zastąpił na tym stanowisku Jima Couriera.
Kariera tenisowa.
Lata juniorskie.
Od marca 1998 Fish zaczął startować w rozgrywkach juniorskich. W singlu odniósł dwa turniejowe zwycięstwa, najpierw pod koniec marca 1999 w międzynarodowych mistrzostwach w Singapurze, gdzie w finale pokonał Rogera Andersona, a następnie w brytyjskim Molesey, wygrywając w meczu finałowym nad Érikiem Prodonem. Najwyżej w klasyfikacji singlowej juniorów był na 14. miejscu (31 grudnia 1999).
W deblu Amerykanin triumfował raz, podczas rozgrywek o międzynarodowe mistrzostwo Japonii w kwietniu 1999 roku w parze z Joachimem Johanssonem. W zestawieniu deblistów najwyżej był na pozycji nr 19. (31 grudnia 1999).
Sezony 2000–2002.
W 2000 roku, kiedy miał 19 lat, rozpoczął karierę zawodową. Pod koniec marca zadebiutował w turnieju ATP Masters Series, na kortach w Miami. W I rundzie pokonał Galo Blanca wygrywając tym samym swój pierwszy mecz jako profesjonalista. W dalszej fazie został pokonany przez Tommy’ego Haasa. Pod koniec czerwca Fish odniósł swój pierwszy turniejowy triumf ITF Men's Circuit w Lachine (F3), gdzie wygrał w finale z Argentyńczykiem Nicolasem Todero. W następnym miesiącu Amerykanin awansował do ćwierćfinału zawodów ATP World Tour na trawiastych kortach w Newport. Po drodze wyeliminował Cristiana Carattiego oraz Chrisa Woodruffa; przegrał z Wayne’em Arthursem. Pod koniec sierpnia miał miejsce debiut Fisha w turniejach wielkoszlemowych, na US Open – przegrał w I rundzie z Janem-Michaelem Gambillem 7:5, 7:5, 4:6, 3:6, 2:6.
Kolejny ćwierćfinał rozgrywek ATP World Tour Fish zanotował w marcu 2001 roku podczas turnieju w Scottsdale. Amerykanin pokonał Juana Ignacio Chelę oraz będącego wówczas na 9. miejscu w rankingu Thomasa Enqvista. Spotkanie o dalszą fazę przegrał z Magnusem Normanem. Jesienią Amerykanin osiągnął finał zawodów ATP Challenger Tour (imprezy wyższej rangą niż ITF Men's Circuit, a niższą niż turniej ATP World Tour) w Kerrville. Mecz o tytuł przegrał jednak z Alexem Kimem.
Dnia 29 kwietnia 2002 roku Fish odniósł swoje premierowe zwycięstwo w turnieju ATP World Tour w grze podwójnej, na ziemnych kortach w Houston. Razem z Andym Roddickiem wygrali w finale wynikiem 6:4, 6:4 nad parą Jan-Michael Gambill–Graydon Oliver. W lipcu Fish dotarł do ćwierćfinału singlowych zawodów ATP World Tour w Newport, po wcześniejszym wyeliminowaniu Yves’a Allegro i Juliana Knowle, jednak w dalszej fazie nie sprostał Michaëlowi Llodrze. Miesiąc później zwyciężył w imprezie kategorii ATP Challenger Tour w Bronx, wygrywając w finale z Dienisem Gołowanowem. W tym samym miesiącu Amerykanin doszedł również do kolejnego ćwierćfinału z cyklu ATP World Tour, w Long Island, gdzie przegrał z Juanem Ignacio Chelą. W październiku Fish odniósł swój drugi triumf ATP Challenger Tour, na twardych kortach w San Antonio oraz awansował do dwóch finałów, w Tyler i Knoxville. 26 sierpnia 2002 roku Fish po raz pierwszy został sklasyfikowany w czołowej setce rankingu gry pojedynczej – na 94. miejscu.
Sezon 2003.
Sezon 2003 Fish zaczął od awansu do ćwierćfinału w Sydney, po wcześniejszym wyeliminowaniu m.in. Carlosa Moyi, tenisisty zajmującego wówczas 5. miejsce w światowym rankingu. Pojedynek o półfinał zawodów rozegrał z Rainerem Schüttlerem, z którym jednak przegrał. Podczas wielkoszlemowego Australian Open Amerykanin doszedł do III rundy. Pokonał Joachima Johanssona oraz ponownie Carlosa Moyę, a w meczu o 1/8 finału nie sprostał Wayne’owi Ferreirze. W połowie lutego Fish dotarł do ćwierćfinału w Memphis, przegrywając z Vince’em Spadeą, natomiast w marcu osiągnął pierwszy finał w singlu, podczas rozgrywek w Delray Beach. Wyeliminował po drodze Andy’ego Roddicka (nr 6. wówczas w rankingu) oraz Marcela Ríosa, zawodnika, który był w przeszłości liderem w klasyfikacji singlistów. Finałowy mecz przegrał jednak 0:6, 6:7(5) ze swoim rodakiem Janem-Michaelem Gambillem.
Na kortach ziemnych, pod koniec kwietnia, Fish uzyskał ćwierćfinał w Houston, przegrywając z Austriakiem Jürgenem Melzerem. Tego roku Amerykanin zadebiutował w Rolandzie Garros, odpadając jednak w I rundzie po porażce z Larsem Burgsmüllerem.
Drugi finał w sezonie Fish rozegrał w Nottingham, na nawierzchni trawiastej, eliminując po drodze m.in. w półfinale Jonasa Björkmana. Rundę finałową przegrał z Gregiem Rusedskim. Podczas Wimbledonu w I rundzie Fish pokonał Gastóna Gaudio, a następnie Gambilla. W spotkaniu o IV fazę zawodów uległ późniejszemu mistrzowi Rogerowi Federerowi.
Podczas US Open Series Fish pod koniec lipca awansował do ćwierćfinału w Waszyngtonie, po wcześniejszej wygranej nad Jewgienijem Kafielnikowem. Pojedynek o półfinał imprezy przegrał z Roddickiem. W połowie sierpnia Amerykanin osiągnął finał turnieju ATP Masters Series w Cincinnati, eliminując wcześniej m.in. Davida Nalbandiana, Rainera Schüttlera, jednak w finałowym meczu ponownie poniósł porażkę 6:4, 6:7(3), 6:7(4) z Andym Roddickiem. Wielkoszlemowy US Open Fish zakończył na II rundzie po porażce z Karolem Kučerą. Swój pierwszy triumf w grze pojedynczej odniósł w październiku w halowym turnieju w Sztokholmie, wygrywając w finale z Robinem Söderlingiem 7:5, 3:6, 7:6(4).
Sezon zakończył na 20. pozycji w światowym rankingu.
Sezon 2004.
Rozgrywki Australian Open Fish zakończył już w I fazie po porażce z Ivo Karloviciem. Na początku lutego doszedł do finału w San José, po wcześniejszej wygranej nad m.in. Andre Agassim. Spotkanie finałowe Fish rozegrał z Andym Roddickiem, z którym przegrał 6:7(13), 4:6. Również w grze podwójnej osiągnął finał. Wspólnie z Jamesem Blakiem pokonali w meczu o tytuł parę Rick Leach-Brian MacPhie 6:2, 7:5. Tego samego miesiąca, podczas rozgrywek singlowych w Memphis Fish uzyskał półfinał, przegrywając z Joachimem Johanssonem.
Trzecie turniejowe zwycięstwo w deblu Amerykanin odniósł w Houston na nawierzchni ziemnej. Wraz z Jamesem Blakiem wygrali w finale ponownie nad duetem Rick Leach-Brian MacPhie, rezultatem 6:3, 6:4. Później, na około okres dwóch miesięcy, Amerykanin musiał zrezygnować ze startów w rozgrywkach z powodu urazu biodra. Do gry powrócił w czerwcu na turniej w niemieckim Halle. Amerykanin awansował do finału po wygranej m.in. nad Rainerem Schüttlerem, jednak pojedynek finałowy przegrał z Rogerem Federerem, zdobywając zaledwie trzy gemy w całym pojedynku. W Wimbledonie odpadł już w II fazie z Thomasem Johanssonem.
W lipcu, na betonowych kortach w Los Angeles Fish dotarł do ćwierćfinału przegrywając z Francuzem Cyrilem Saulnierem. Tego roku odbyły się również igrzyska olimpijskie w Atenach, podczas których zdobył srebrny medal. Amerykanin pokonał po drodze m.in. Juana Carlosa Ferrero, tenisistę który był w przeszłości liderem rankingu singlowego, Michaiła Jużnego oraz Fernanda Gonzáleza. W meczu o złoto zmierzył się z Nicolásem Massú. Po blisko 2:40 godz. mecz zakończył się zwycięstwem Chilijczyka 6:3, 3:6, 2:6, 6:3, 6:4. Dwa tygodnie po igrzyskach odbył się wielkoszlemowy turniej US Open. W I rundzie Fish pokonał Davida Ferrera, jednak w następnej nie sprostał Michalowi Tabarze.
Rok 2004 ukończył na 37. pozycji w rankingu.
Sezony 2005–2006 – kontuzje i powrót do gry.
Sezon 2005 Amerykanin rozpoczął od turnieju w Sydney, gdzie odpadł w II rundzie. W Australian Open również osiągnął II fazę, eliminując wpierw w pięciu setach Juana Mónaco; przegrał z Gastónem Gaudio. Na początku maja, podczas treningu do turnieju w Rzymie, Fish doznał kontuzji prawego nadgarstka. Powrócił na turniej im. Rolanda Garrosa, gdzie został pokonany przez Xaviera Malisse'a. Uraz jednak się odnowił i w czerwcu Fish przeszedł operację. Na korty wrócił w połowie lipca w Indianapolis, przegrywając w III rundzie z George’em Bastlem. Wielkoszlemowy US Open Amerykanin zakończył już w I fazie, gdzie uległ Ivo Karloviciowi. Był to zarazem ostatni w sezonie turniej w którym Fish wziął udział, gdyż 15 września przeszedł drugą operację nadgarstka. W całym sezonie rozegrał jedynie 17 meczów, a ukończył go na 225. miejscu.
Pierwszym turniejem Amerykanina w 2006 roku były rozgrywki w Delray Beach, które odbyły się w styczniu. Fish przegrał jednak w I rundzie z Simonem Greulem. Pod koniec lutego doszedł do finału debla w Memphis. W pojedynku o mistrzostwo wraz z Jamesem Blakiem nie sprostali parze Chris Haggard-Ivo Karlović, przegrywając 6:0, 5:7, 5-10. Na początku kwietnia Fish zwyciężył w turnieju ATP Challenger Tour w Tallahassee, gdzie w finale pokonał Zacka Fleishmana. Dnia 10 kwietnia Amerykanin wygrał drugi singlowy turniej rangi ATP World Tour w swojej karierze, podczas rywalizacji w Houston, eliminując m.in. Tommy’ego Haasa, a w finale wynikiem 3:6, 6:4, 6:3 Jürgena Melzera.
W ramach przygotowań do Wimbledonu, w czerwcu Fish zagrał w zawodach ATP Challenger Tour w Surbiton na nawierzchni trawiastej, które zakończył się jego zwycięstwem. W samym Wimbledonie doszedł do III rundy, po pokonaniu Robby’ego Ginepriego i Mella Van Gemerdena. Spotkanie o IV fazę poddał Gruzinowi Irakliemu Labadze, przy stanie 6:2 dla rywala, z powodu zatrucia pokarmowego. W Newport doszedł do ćwierćfinału, gdzie nie sprostał Markowi Philippoussisowi.
W lipcu odbył się turniej Legg Mason Tennis Classic w Waszyngtonie, który Fish zakończył na ćwierćfinale po przegranej z Andym Murrayem, natomiast podczas US Open doszedł do II rundy. W I fazie wygrał najpierw z Simonem Greulem, a w kolejnej pokonał go Novak Đoković. Do końca roku Fish osiągnął jeden ćwierćfinał, w halowym turnieju w Metzu, gdzie tym razem musiał uznać wyższość Jürgena Melzera.
Sezon 2006 zakończył na 47. pozycji.
Sezon 2007.
Rok 2007 Amerykanin zaczął od turnieju w Auckland, dochodząc do półfinału po wyeliminowaniu m.in. Maria Ančicia. Mecz o finał zawodów przegrał z Davidem Ferrerem. W Australian Open Fish w I rundzie zmierzył się z rozstawionym z nr 4. w rozgrywkach Ivanem Ljubičiciem. Pojedynek zakończył się wygraną Fisha w czterech setach. W dalszych rundach pokonał Nicolasa Mahuta, Wayne’a Arthursa oraz Ferrera, osiągając tym samym swój pierwszy wielkoszlemowy ćwierćfinał w swojej karierze. Rywalem Fisha w meczu o półfinał był Roddick, który wygrał spotkanie 6:2, 6:2, 6:2. Na początku lutego w San José Fish zanotował ćwierćfinał, gdzie pokonał go Ivo Karlović, a w Memphis osiągnął półfinał, w którym nie sprostał Tommy’emu Haasowi.
W Rolandzie Garros Amerykanin nie zagrał, a w Wimbledonie odpadł w I rundzie po porażce z wiceliderem rankingu Rafaelem Nadalem.
W połowie sierpnia, tuż przed US Open, Fish doszedł do finału w New Haven. Po drodze pokonał m.in. José Acasuso, Stanislasa Wawrinkę oraz Karlovicia. Mecz finałowy rozegrał z Jamesem Blakiem, z którym przegrał 5:7, 4:6. Podczas US Open Amerykanin w I fazie wygrał z Meksykaninem Brunem Echagaraym, lecz następnie uległ w pięciu setach Hiszpanowi Tommy’emu Robredo.
Na koniec roku zajmował 39. pozycję w zestawieniu ATP.
Sezon 2008.
Na początku roku Amerykanin doszedł do III rundy w Melbourne po wygranych nad Borisem Pašanskim i Robredo; przegrał z Jarkko Nieminenem. W lutym osiągnął ćwierćfinał w Delray Beach, gdzie musiał uznać wyższość Robby’ego Ginepriego i w San José, po raz kolejny przegrywając z Roddickiem. W marcu Fish uzyskał finał rozgrywek ATP Masters Series w Indian Wells, eliminując odpowiednio Floriana Mayera, Igora Andriejewa, Nikołaja Dawydienkę, Lleytona Hewitta, Davida Nalbandiana i lidera rankingu Rogera Federera. Rywalem Fisha w meczu o mistrzostwo był Novak Đoković. Serb wygrał mecz 6:2, 5:7, 6:3.
Sezon gry na kortach ziemnych Amerykanin rozpoczął od turnieju w Houston, gdzie będąc rozstawionym z nr 3. odpadł w ćwierćfinale z Óscarem Hernándezem. Paryski Roland Garros Fish zaczął od wygranej nad Agustínem Callerim, jednak w następnej rundzie pokonał go Lleyton Hewitt.
Na trawiastych kortach Wimbledonu przegrał już w I fazie rozgrywek z Richardem Gasquetem. Na początku lipca, razem z Johnem Isnerem, triumfował w deblowych zmaganiach w Newport. W finale pokonali 6:4, 7:6(1) duet Rohan Bopanna-Aisam-ul-Haq Qureshi.
W Los Angeles, turnieju wchodzącym w skład cyklu US Open Series, Fish doszedł do półfinału, przegrywając z późniejszym zwycięzcą zawodów Juanem Martínem del Potro. Kolejny singlowy finał w sezonie Amerykanin uzyskał w New Haven, po wygranej m.in. nad Fernando Verdasco. Finałowy pojedynek przegrał jednak z Chorwatem Marinem Čiliciem. Po swojej porażce powiedział:
Podczas US Open Fish awansował po raz drugi w karierze do wielkoszlemowego ćwierćfinału. Pokonał po drodze m.in. Jamesa Blake’a i Gaëla Monfilsa, a przegrał z grającym z nr 1. Rafaelem Nadalem.
Rok 2008 Amerykanin ukończył na 24. miejscu.
Sezon 2009.
Pierwszy w sezonie wielkoszlemowy turniej, Australian Open, Fish zainaugurował od zwycięstwa w I rundzie z Samem Grothem. W następnej fazie pokonał Simona Bolellego, a w meczu o IV rundę przegrał z Markosem Pagdatisem. Na początku lutego doszedł do finału w San José po wygranej m.in. w ćwierćfinale nad Juanem Martínem del Potro oraz Jamesem Blakiem. Pojedynek finałowy Fish przegrał z Czechem Radkiem Štěpánkiem. Tego samego miesiąca Amerykanin triumfował w zmaganiach deblowych w Memphis. Partnerem Fisha był Mark Knowles, a w rundzie finałowej wygrali z parą Travis Parrott-Filip Polášek. Na trzecie swoje zwycięstwo w singlu Fish czekał do końca lutego, do imprezy w Delray Beach. W całym turnieju nie stracił seta, a w finale pokonał Rosjanina Jewgienija Korolowa wynikiem 7:5, 6:3. W marcu, wspólnie z Andym Roddickiem, został mistrzem gry podwójnej w rozgrywkach ATP World Tour Masters 1000 w Indian Wells. Amerykańska para decydujący pojedynek o mistrzowskim tytule wygrała z Maksem Mirnym i Andym Ramem.
Na kortach ziemnych, w maju, Fish uzyskał ćwierćfinał w Estoril, gdzie odpadł po porażce z Nikołajem Dawydienką. Wielkoszlemowy Roland Garros zakończył już na I rundzie, gdzie nie sprostał Máximo Gonzálezowi.
Miesiąc gry na nawierzchni trawiastej Fish zaczął od turnieju w Londynie (Queen’s), awansując do ćwierćfinału, po wcześniejszym wyeliminowaniu Michaëla Llodry i Feliciana Lópeza; przegrał z Andym Murrayem. Turniej Wimbledonu Fish zakończył na III rundzie, gdzie pokonał go Novak Đoković. Na wimbledońskich kortach wystartował także w grze podwójnej dochodząc do półfinału. Razem z Jamesem Blakiem wygrał m.in. w I rundzie z parą nr 3. zawodów Lukáš Dlouhý-Leander Paes, jednak mecz o finał Amerykanie przegrali z deblem Daniel Nestor-Nenad Zimonjić. Po tym turnieju, dnia 6 lipca 2009 roku Fish został najwyżej sklasyfikowany w zestawieniu deblistów w swojej karierze, na 14. miejscu.
Cykl turniejów US Open Series Fish rozpoczął od startu w Los Angeles osiągając ćwierćfinał. Mecz o półfinał oddał walkowerem z powodu doznania urazu żebra Argentyńczykowi Leonardo Mayerowi. Kontuzja okazała się na tyle poważna, że uniemożliwiła Amerykaninowi występ w US Open, a także do końca całego sezonu.
Rok zakończył na 55. pozycji w rankingu ATP.
Sezon 2010.
Po ponad czteromiesięcznej przerwie spowodowanej urazem powrócił do tenisa na turniej w Brisbane. W I rundzie zmierzył się z Markosem Pagdatisem, który wygrał mecz w dwóch setach. Tydzień przed rozpoczynającymi się zawodami Australian Open wziął udział w turnieju w Sydney. Doszedł tam do półfinału, eliminując Carstena Balla, Jewgienija Korolowa oraz Petera Luczaka. Pojedynek o finał rozegrał z Pagdatisem. Mecz zakończył się wynikiem 6:4, 6:7(7), 7:6(5) dla Cypryjczyka. Wielkoszlemowy Australian Open Fish rozpoczął od meczu z Andriejem Gołubiewem, tenisistą zajmującym 130. miejsce w rankingu ATP. Fish przegrał mecz w czterech setach, 2:6, 6:1, 3:6, 3:6. Na początku lutego wygrał rozgrywki w grze podwójnej na twardych kortach w San José. W parze z Samem Querreyem pokonali w meczu o tytuł debel Benjamin Becker-Leonardo Mayer 7:6(3), 7:5. Pod koniec tego miesiąca doszedł do półfinału singla w Delray Beach, pokonując m.in. rozstawionego z nr 4. Jérémy’ego Chardy’ego; przegrał w dwóch setach z Ivo Karloviciem. W marcu Amerykanin wystartował w turnieju rangi ATP World Tour Masters 1000 w Miami, dochodząc do 1/8 finału. Pokonał m.in. grającego z nr 3. Andy’ego Murraya oraz Feliciana Lópeza; przegrał z Michaiłem Jużnym.
Sezon gry na kortach ziemnych Fish rozpoczął od turnieju w Madrycie. W I rundzie pokonał Michaela Russella, natomiast w dalszej fazie nie sprostał Jürgenowi Melzerowi. Pod koniec maja wystartował w wielkoszlemowym Rolandzie Garrosie, dochodząc do II rundy. W I etapie pokonał po pięciosetowym pojedynku Michaela Berrera, a w II rundzie przegrał 2:6, 7:6(8), 6:4, 2:6, 8:10 z Ivanem Ljubičiciem.
Na kortach trawiastych w Londynie (Queen’s) Amerykanin osiągnął swój pierwszy w sezonie finał. Po drodze wyeliminował m.in. obrońcę tytułu z roku 2009 Andy’ego Murraya i w półfinale Feliciana Lópeza. Pojedynek finałowy przegrał 6:7(3), 5:7 z Samem Querreyem. Podczas Wimbledonu osiągnął II rundę, eliminując w I fazie Bernarda Tomica, a następnie przegrywając w czterech partiach z Florianem Mayerem. Ostatni w sezonie turniej na trawie Amerykanin rozegrał w Newport. Rozgrywki zakończyły się zwycięstwem Fisha, który pokonał m.in. w ćwierćfinale Franka Dancevica, a w finale rezultatem 5:7, 6:3, 6:4 grającego z nr 4. w zawodach, Belga Oliviera Rochusa.
Pod koniec lipca Fish wystartował w Atlancie, turnieju rozpoczynającym cykl US Open Series. Rozgrywki zakończyły się końcowym zwycięstwem Amerykanina, który w drodze po tytuł pokonał m.in. w półfinale Andy’ego Roddicka. Spotkanie finałowe rozstrzygnął na swoją korzyść w stosunku 4:6, 6:4, 7:6(4) nad Johnem Isnerem. Po finale Fish powiedział:
Na początku sierpnia Amerykanin wygrał swój ósmy turniej w grze podwójnej, a drugi z Markiem Knowlesem, na kortach w Waszyngtonie. W finale zwyciężyli rezultatem 4:6, 7:6(7), 10-7 czeski debel Tomáš Berdych-Radek Štěpánek. Podczas rozgrywek ATP World Tour Masters 1000 w Cincinnati Fish grając z „dziką kartą” doszedł do finału. Wyeliminował po drodze m.in. Murraya oraz Roddicka; spotkanie finałowe przegrał wynikiem 7:6(5), 6:7(1), 4:6 z Rogerem Federerem. Podczas US Open Fish, będąc rozstawionym z nr 19., osiągnął 1/8 finału, wygrywając po drodze z Janem Hájkiem, Pablo Cuevasem oraz Arnaudem Clémentem. Mecz o dalszą fazę zawodów rozegrał z Novakiem Đokoviciem, który wygrał mecz w trzech setach.
Ostatni turniej w sezonie Fish rozegrał w Pekinie, gdzie doszedł do II fazy po wygranej nad Janko Tipsareviciem. Rywalem Amerykanina w dalszym etapie był Novak Đoković, lecz Fish przegrał pojedynek poprzez walkower, z powodu doznania urazu prawej kostki.
Sezon Fish zakończył na 16. pozycji w rankingu ATP.
Sezon 2011.
Sezon Fish rozpoczął od startu w Brisbane. Na początku rozgrywek wygrał z Adrianem Mannarino, jednak później przegrał z Radkiem Štěpánkiem. Podczas Australian Open Amerykanin uzyskał II rundę, eliminując najpierw w pięciu setach Victora Hănescu, a później przegrywając z Tommym Robredo. W połowie lutego Fish wziął udział w turnieju w Memphis. Amerykanin osiągnął tam półfinał po wygranych nad Teimurazem Gabaszwilim, Lukášem Lacko oraz Samem Querreyem. Mecz o finał zawodów przegrał z Kanadyjczykiem Milosem Raonicem. Tydzień po turnieju w Memphis Fish wystartował w Delray Beach, awansując do kolejnego w sezonie półfinału, w którym został pokonany przez Juana Martína del Potro, późniejszego mistrza zawodów.
Pod koniec marca, podczas zawodów ATP World Tour Masters 1000 w Miami Fish osiągnął półfinał. Amerykanin po drodze pokonał m.in. Juana Martína del Potro oraz rozstawionego z nr 6. Davida Ferrera. Spotkanie o finał Fish przegrał z Novakiem Đokoviciem. Po tym turnieju Fish stał się najwyżej sklasyfikowanym tenisistą ze Stanów Zjednoczonych, wyprzedając Andy’ego Roddicka.
Sezon gry na nawierzchni ziemnej Fish zaczął od startu w Houston, gdzie awansował do ćwierćfinału. Pojedynek o półfinał imprezy zakończył się porażką Amerykanina z Keim Nishikorim. Podczas turnieju w Rzymie Fish osiągnął III rundę w grze pojedynczej, po wcześniejszym wyeliminowaniu Santiago Giralda oraz Ivana Ljubičicia; odpadł z Marinem Čiliciem. Fish wziął udział również w zawodach deblowych, dochodząc wraz z Andym Roddickiem do finału po wyeliminowaniu m.in. czołowej pary, braci Boba i Mike’a Bryanów. Spotkanie finałowe przegrali walkowerem z Samem Querreyem i Johnem Isnerem, z powodu kontuzji ramienia, jakiej doznał Roddick. Na kortach Rolanda Garrosa Amerykanin dotarł do III rundy po wygranych z Ricardo Mello i Robinem Haase. W pojedynku o dalszą rundę został pokonany przez Gilles’a Simona.
Na kortach trawiastych Fish wystartował na Wimbledonie osiągając ćwierćfinał. Po drodze wyeliminował broniącego finału w zawodach Tomáša Berdycha. Pojedynek o półfinał imprezy zakończył się porażką Amerykanina z Rafaelem Nadalem. Na początku lipca Fish zrezygnował ze startu w Newport z powodu otrzymania powołania do reprezentacji USA na ćwierćfinałowy mecz Pucharu Davisa przeciwko Hiszpanii.
Pod koniec lipca, w rozpoczynającym się cyklu turniejów US Open Series Fish wystartował w Atlancie. Zawody zakończyły się triumfem Amerykanina, który obronił tytuł z 2010 roku pokonując w finale Johna Isnera 3:6, 7:6(6), 6:2. W drugim secie tego spotkania Fish obronił dwie piłki meczowe. Tydzień po tym sukcesie Fish awansował do finału w Los Angeles, gdzie w meczu finałowym nie sprostał Ernestsowi Gulbisowi. W pojedynku z Gulbisem Fish doznał urazu pięty, przez co wycofał się z turnieju w Waszyngtonie. Amerykanin powrócił do rywalizacji na turniej ATP World Tour Masters 1000 w Montrealu, gdzie po raz czwarty w karierze osiągnął finał rozgrywek tego cyklu, a pierwszy poza granicami USA. Po drodze wyeliminował m.in. Ernestsa Gulbisa oraz Stanislasa Wawrinkę. Pojedynek finałowy zakończył się porażką Fisha z Novakiem Đokoviciem 2:6, 6:3, 4:6. Fish był jedynym zawodnikiem w turnieju, który zdołał wywalczyć seta z serbskim tenisistą. W Cincinnati Fish dotarł do półfinału, eliminując Nikołaja Dawydienkę, Richarda Gasqueta oraz Rafaela Nadala. Wygrywając z Nadalem, Fish przerwał serię sześciu porażek z rzędu z Hiszpanem, a także zapewnił sobie zwycięstwo w amerykańskim US Open Series. Na US Open Fish doszedł do IV rundy, w której przegrał po pięciosetowym spotkaniu z Jo-Wilfriedem Tsongą.
Na początku października Fish wystartował po miesiącu odpoczynku w Tokio. Amerykanin dotarł do półfinału zawodów po wygranych z Ryanem Harrisonem, Ernestsem Gulbisem oraz Bernardem Tomicem. W pojedynku o awans do finału Fish nie sprostał Rafaelowi Nadalowi.
Pod koniec listopada Fish wystartował w turnieju ATP World Tour Finals rozgrywanym w Londynie, w którym gra ośmiu najlepszych tenisistów z bieżącego sezonu. Amerykanin w grupie zagrał z Rafaelem Nadalem, Jo-Wilfriedem Tsongą oraz Rogerem Federerem. Wszystkie spotkania Fish przegrał, przez co zajął ostatnie miejsce w grupie.
Dnia 15 sierpnia 2011 roku Amerykanin został sklasyfikowany na najwyższej pozycji w rankingu singlowym w swojej karierze, na 7. miejscu, natomiast sezon zakończył na 8. pozycji.
Sezon 2012.
Rok 2012 Fish rozpoczął od Australian Open, osiągając II rundę. Wyeliminował Gilles’a Müllera, a spotkanie o awans do III rundy przegrał z Alejandro Fallą. Na przełomie marca i kwietnia, w Miami, Fish awansował do ćwierćfinału po wygranej m.in. z Nicolásem Almagro. Pojedynek o dalszą rundę przegrał z Juanem Mónaco. W kwietniu i maju Fish nie startował ze względu na problemy zdrowotne, związane z arytmią serca. Sam zawodnik przyznał, że był przerażony swoim stanem zdrowia. Początkowo swoją absencję na kortach tłumaczył zmęczeniem, lecz w wywiadzie dla dziennika USA Today powiedział co jest główną przyczyną jego nieobecności na kortach.
Pierwszy występ Fisha po dłuższej przerwie miał miejsce na Wimbledonie. Mecz I rundy rozegrał z Rubénem Ramírezem Hidalgo, którego pokonał w czterech setach. Następnie Fish wygrał z Jamesem Wardem i Davidem Goffinem. Pojedynek IV rundy z Jo-Wilfriedem Tsongą Amerykanin przegrał 6:4, 6:7(4), 4:6, 4:6.
Pierwszy w roku półfinał zawodnik amerykański osiągnął na początku sierpnia w Waszyngtonie. W meczu o awans do finału Fish nie sprostał Tommy’emu Haasowi. Następnie Fish wystartował w Toronto, awansując do ćwierćfinału po wyeliminowaniu m.in. Juana Mónaco. Spotkanie o dalszą rundę przeciwko Richardowi Gasquetowi zakończyło się porażką Amerykanina w trzech setach. Kolejny ćwierćfinał Fish uzyskał w Cincinnati, przegrywając z Rogerem Federerem. Na US Open Fish doszedł do IV rundy, po zwycięstwach nad Gō Soedą, Nikołajem Dawydienką oraz Gilles'em Simonem. Potem Amerykanin oddał zwycięstwo walkowerem Rogerowi Federerowi podając jako powód problemy zdrowotne. Był to zarazem ostatni rozegrany przez Fisha turniej w sezonie.
Rok 2012 ukończył na 27. miejscu w klasyfikacji ATP.
Sezon 2013.
Przeciągające się problemy z pracą serca spowodowały wycofanie się Fisha z Australian Open. Pierwszy turniej w sezonie z udziałem Amerykanina miał miejsce na początku marca w Indian Wells, gdzie po pokonaniu Bobby’ego Reynoldsa przegrał w III rundzie z Jo-Wilfriedem Tsongą. Pod koniec kwietnia tenisista wystartował w imprezie kategorii ATP Challenger Tour w Savannah, jednak odpadł w I rundzie z Rubénem Ramírezem Hidalgo. W kolejnych tygodniach zrezygnował z udziału w europejskich turniejach z Rolandem Garrosem i Wimbledonem włącznie. Powodem wycofania się z europejskiego sezonu był brak gotowości psychicznej do rywalizacji, co spowodowało nawiązanie współpracy Fisha z psychologiem Jimmem Loehrem. Swój kolejny powrót Fish ogłosił na zawody w Atlancie i zgodnie z zapowiedziami wziął udział w turnieju, gdzie uległ w I rundzie Michaelowi Russellowi. Przed rozpoczęciem imprezy, w wywiadach Fish podkreślał, że arytmia serca została już całkowicie wyleczona. Następnie Fish zagrał w Waszyngtonie, gdzie awansował do finału w grze podwójnej, w parze z Radkiem Štěpánkiem. Pojedynek o tytuł przegrali 6:7(5), 5:7 z deblem Julien Benneteau-Nenad Zimonjić. Potem zagrał w Cincinnati ponosząc porażkę w I rundzie z Philippem Kohlschreiberem i w Winston-Salem, gdzie dotarł do II rundy, w której skreczował przeciwko Jarkko Nieminenowi. Był to ostatni w start Fisha w sezonie.
Sezon 2015.
W 2014 roku Fish nie startował. Pod koniec stycznia 2015 roku potwierdzono udział Fisha na turnieju w Indian Wells, który rozegrano w marcu. Fish przegrał w I rundzie z Ryanem Harrisonem 4:6, 6:4, 6:7(3) nie wykorzystując w trzecim secie dwóch piłek meczowych.
Pod koniec lipca Fish poinformował, że ostatnim turniejem w jego karierze będzie US Open. Przed tym zawodami potwierdził swój udział w rozgrywkach w Atlancie i Cincinnati. W Atlancie uległ w I rundzie Dudiemu Seli, natomiast w grze podwójnej osiągnął ćwierćfinał wspólnie z Andym Roddickiem. Amerykanie mecz o udział w półfinale przegrali z Erikiem Butorakiem i Artemem Sitakiem. W Cincinnati osiągnął drugą rundę singla, pokonawszy Viktora Troickiego. W kolejnym meczu lepszy okazał się Andy Murray. W grze podwójnej odpadł w pierwszej rundzie.
Udział w US Open Fish rozpoczął od pokonania Marco Cecchinato 6:7(5), 6:3, 6:1, 6:3. W drugim spotkaniu Amerykanin uległ Feliciano Lópezowi 6:2, 3:6, 6:1, 5:7, 3:6, tym samym zakończył karierę zawodniczą.
Rozgrywki międzynarodowe.
W reprezentacji daviscupowej zadebiutował w lutym 2002 roku przeciwko Słowacji w grze podwójnej. Partnerem Fisha był James Blake, a jako rywali mieli Karola Becka i Jána Krošláka. Amerykańska para wygrała spotkanie 6:3, 6:7(5), 6:3, 6:4, a zespół USA awansował do ćwierćfinału.
W 2003 roku ponownie został powołany do reprezentacji na pojedynek I rundy Grupy Światowej z Chorwacją. Fish otworzył rywalizację obu drużyn w meczu z Ivanem Ljubičiciem, jednak Amerykanin przegrał spotkanie w trzech setach. Ponadto Fish zagrał w deblu wspólnie z Blakiem przeciwko Goranowi Ivaniševiciowi i Ljubičiciowi, lecz i tym razem został pokonany. Ostatecznie Chorwaci awansowali do dalszego etapu zawodów. We wrześniu Fish wziął udział w barażach o utrzymanie w Grupie Światowej. Rywalami Amerykanów byli Słowacy. Fish zagrał dwa singlowe pojedynki, wygrany z Karolem Kučerą i przegrany z Michalem Mertiňákiem, a drużyna USA całą rywalizację wygrała 4:1, zapewniając sobie tym samym udział w następnym sezonie w najwyższej klasie rozgrywek.
Podczas edycji z 2004 roku Fish awansował do finału rozgrywek. Najpierw wziął udział w I rundzie przeciwko Białorusi, gdzie pokonał Maksa Mirnego i Andrieja Karatczenie. W finale rywalami Amerykanów byli Hiszpanie, którzy wygrali rywalizację 2:3. Fish najpierw przegrał 4:6, 2:6, 3:6 z Carlosem Moyą, a potem pokonał Tommy’ego Robredo 7:6(8), 6:2.
Po czterech latach we wrześniu 2008 roku Fish ponownie zagrał w Pucharze Davisa, w półfinale Grupy Światowej przeciwko Hiszpanii. Wystąpił w deblu partnerując Mike'owi Bryanowi w zwycięskim meczu z Felicianem Lópezem i Fednandem Verdasco, zdobywając zarazem jedyny punkt dla drużyny w przegranej 1:4 rundzie.
W sezonie 2009 wziął udział w rywalizacji ćwierćfinałowej z Chorwacją. Swój singlowy mecz Fish przegrał 6:4, 3:6, 7:6(3), 1:6, 6:8 z Marinem Čiliciem. Ostatecznie Amerykanie ulegli Chorwatom 2:3.
Swój kolejny start w Pucharze Davisa Fish zanotował w połowie listopada 2010 roku przeciwko Kolumbii w walce o utrzymanie w Grupie Światowej. Amerykanin odegrał kluczową rolę dla zespołu, zdobywając wszystkie punkty. Fish pokonał Alejandra Fallę i Santiago Giralda, natomiast w deblu razem z Johnem Isnerem wygrali nad Robertem Farahem i Carlosem Salamancą.
W lipcu 2011 roku Fish był w składzie reprezentacji USA, która grała ćwierćfinał z Hiszpanią. Amerykanie przegrali rywalizację 4:1, a Fish poniósł dwie porażki, najpierw z Feliciano Lópezem, a następnie z Davidem Ferrerem.
Podczas edycji turnieju z 2012 roku Fish wystąpił w reprezentacji jedynie w lutym podczas rywalizacji I rundy przeciwko Szwajcarii. Fish zagrał najpierw w singlu, otwierając zarazem rywalizację między drużynami, pokonując 6:2, 4:6, 4:6, 6:1, 9:7 Stanislasa Wawrinkę. Następnie wystąpił w grze podwójnej razem z Mikiem Bryanem, wygrywając z Rogerem Federerem i Stanislasem Wawrinką, zapewniając zarazem Amerykanom awans do ćwierćfinału rozgrywek.
W Pucharze Hopmana, nieoficjalnych mistrzostwach drużyn mieszanych rozgrywanych na początku każdego sezonu, Fish zwyciężył w sezonie 2008, broniąc barw narodowych z Sereną Williams. W fazie grupowej rywalami Amerykanów były reprezentacje Indii, Australii oraz Czech. Fish wygrał pięć z sześciu rozegranych meczów (w grze pojedynczej i podwójnej). Ostatecznie zespół USA awansował do finału rozgrywek z pierwszego miejsca w grupie. W finale przeciwnikami Amerykanów byli Serbowie, w składzie z Novakiem Đokoviciem i Jeleną Janković. Fish przegrał pojedynek 2:6, 7:6(4), 6:7(4) z Đokoviciem, a wygrał z serbską parą w deblu, wspólnie z Sereną Williams 7:6(4), 6:2. Amerykanka pokonała również w swoim meczu Janković dzięki czemu Stany Zjednoczone wygrały cały turniej.
Styl gry.
Styl gry Fisha był podobny do tego, który reprezentował jego bliski przyjaciel Andy Roddick. Dysponował potężnym serwisem, potrafiąc zdobywać regularnie kilkanaście asów serwisowych w meczu. Wykonywał oburęczny backhand, którym potrafił bezpośrednio wygrywać wymiany, natomiast forehand grał prawą ręką.
Łącząc karierę singlową i deblową, Fish bardzo dobrze radził sobie przy siatce w akcjach wolejowych.
Znaczący wpływ na styl gry Amerykanina miała dieta na jaką przeszedł z końcem 2009 roku, dzięki której zrzucił wagę z 90 kg do 76 kg. Ta zmiana miała wpływ także na taktykę w grze Amerykanina. W końcowym okresie swojej kariery częściej grał dłuższe wymiany oraz sprawniej poruszał się po korcie. Dzięki tej diecie w jednym sezonie wygrał dwa turnieje z rzędu. Sam przyznał:
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="724091" url="https://pl.wikipedia.org/wiki?curid=724091" title="Grabina (powiat łaski)">
Grabina (powiat łaski)

Grabina – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość administracyjnie należała do województwa sieradzkiego.
Zobacz też: Grabina

</doc>
<doc id="724092" url="https://pl.wikipedia.org/wiki?curid=724092" title="Cetinje">
Cetinje



</doc>
<doc id="724093" url="https://pl.wikipedia.org/wiki?curid=724093" title="Pór">
Pór

Pór (również "Pur" lub "Por") – rzeka w południowo-wschodniej Polsce.
Hydrologia.
Źródła we wsi Batorz na wysokości 235 m n.p.m., ujście do rzeki Wieprz (zbiornik Nielisz) we wsi Kulików, poziom dna zbiornika 193,4 m n.p.m. Małe wahania poziomu wód (rzeka typowo nizinna), średnioroczny przepływ przy ujściu 3,26 m³/s (lata 1966-70). 
Główne dopływy: Gorajec (lewy), Wierzbówka (prawy). W dolnym biegu płynie na obszarze Padołu Zamojskiego.
Szlak.
Ważniejsze miejscowości nad Porem: Batorz (Ordynacki), Wólka Batorska, Ponikwy, Wólka Ponikiewska, Biskupie, Tarnawa Duża i Mała, Turobin, Radecznica, Sąsiadka, Sułów, Nawóz, Kulików.

</doc>
<doc id="724097" url="https://pl.wikipedia.org/wiki?curid=724097" title="Jami Gertz">
Jami Gertz

Jami Beth Gertz (ur. 28 października 1965 w Chicago) – amerykańska aktorka filmowa, telewizyjna i teatralna. Edukowała się w "Maine East High School" w Park Ridge, a potem studiowała dramat w "New York University". Jami mieszka w Los Angeles wraz z mężem "Tonym Resslerem" oraz z dziećmi Oliverem, Nicholasem i Theo. Aktorka głównie znana z granych ról w filmach: "Mniej niż zero" (1987), "Straceni chłopcy" (1987), "Renegaci" (1989), "Wysłuchaj mnie" (1989), "Dziewczyna z Jersey" (1992) i "Twister" (1996).

</doc>
<doc id="724100" url="https://pl.wikipedia.org/wiki?curid=724100" title="Technika scenariusza">
Technika scenariusza

Technika scenariusza – technika manipulacji opisywana w psychologii społecznej. Opiera się na odkryciu, że wyobrażanie pewnych działań traktowane jest przez człowieka po części jako ich wykonywanie. Przykład: wyobrażenie sobie o tym, że leży się na plaży i opala. To zwalnia rytm serca, mięśnie się rozluźniają wolniej oddychamy, tak jak rzeczywiście by się leżało na plaży.
Psychologowie odkryli, że ćwiczenie działań tylko w wyobraźni poprawia ich faktyczne wykonanie – myślenie o jakimś wyrazie wywołuje niezauważalne ruchy krtani i warg, zaś myślenie o poruszaniu się idzie w parze ze wzbudzeniem aktywności odpowiednich nerwów i mięśni.
Technika scenariusza polega więc na skłonieniu kogoś do wytworzenia odpowiednich wyobrażeń, co powoduje, że jest bardziej skłonny do ich wykonania.

</doc>
<doc id="724101" url="https://pl.wikipedia.org/wiki?curid=724101" title="Veto ludowe">
Veto ludowe



</doc>
<doc id="724102" url="https://pl.wikipedia.org/wiki?curid=724102" title="Robert Woodrow Wilson">
Robert Woodrow Wilson

Robert Woodrow Wilson (ur. 10 stycznia 1936 w Houston) – amerykański astronom, laureat Nagrody Nobla w dziedzinie fizyki za odkrycie mikrofalowego promieniowania tła. Nagrodę Nobla otrzymał w roku 1978 wraz z Arnem Penziasem. W 1970 roku wraz z zespołem jako pierwszy odkrył linie widmowe tlenku węgla CO w dziewięciu źródłach galaktycznych, w tym w Mgławicy Oriona.
Życie i praca.
Ukończył Lamar High School w River Oaks w Houston i studiował na Uniwersytecie Rice’a, również w Houston, gdzie został wprowadzony do społeczeństwa Phi Beta Kappa. W 1962 roku uzyskał doktorat z fizyki w California Institute of Technology.
W latach 1963–1976 pracował w Bell Laboratories w Holmdel, New Jersey. W 1976 został kierownikiem działu badań w Bell’s Radio Physics Research Department. W 1994 roku rozpoczął pracę w Harvard-Smithsonian Center for Astrophysics.
W 1979 został członkiem Amerykańskiej Narodowej Akademii Nauk.
Osiągnięcia naukowe.
Razem z Arnem Penziasem odkrył mikrofalowe promieniowanie tła, nazywane też reliktowym. Jego istnienie przewidzieli teoretycznie:
Odkrycia dokonano podczas prób nowej anteny Holmdel Horn Antenna – przeznaczonej do zastosowań komercjalnych. Odkrywcy interpretowali dochodzący z zewnątrz szum jako wynikający z samej konstrukcji anteny, posunęli się nawet do czyszczenia anteny z odchodów gołębi jako potencjalnego źródła szumu. Przypadkiem o ich kłopotach dowiedział się Dicke, który odwiedził naukowców i prawidłowo zinterpretował naturę szumu, którego obecność przewidział teoretycznie.
W 1970 roku wraz z zespołem, którym kierował, dokonał odkrycia linii widmowych tlenku węgla CO w dziewięciu źródłach galaktycznych, w tym w Mgławicy Oriona. Obserwacje linii widmowych CO stały się standardową metodą śledzenia chłodnego molekularnego gazu międzygwiezdnego, a wykrycie CO było znaczącym wydarzeniem dla radioastronomii milimetrowej i submilimetrowej.
Kontrowersje wokół przyznania nagrody Nobla.
Przyznanie Wilsonowi wraz z Arnem Penziasem Nagrody Nobla wzbudziło kontrowersje w środowisku naukowym. Wskazywano, że nagrodę powinien dostać też Robert Dicke, który teoretycznie przewidział istnienie promieniowania reliktowego i dokonał jego identyfikacji na miejscu odkrycia w Holmdel Township.
Działalność publiczna.
W 2016 roku podpisał list wzywający Greenpeace, Organizację Narodów Zjednoczonych i rządy na całym świecie do zaprzestania walki z organizmami zmodyfikowanymi genetycznie (GMO).

</doc>
<doc id="724104" url="https://pl.wikipedia.org/wiki?curid=724104" title="Ernie Hudson">
Ernie Hudson

Earnest Lee „Ernie” Hudson, także znany jako Louis Hudson (ur. 17 grudnia 1945 w Benton Harbor) − amerykański aktor teatralny, filmowy i telewizyjny, dramaturg i producent filmowy.
Życiorys.
Wczesne lata.
Urodził się i jako dziecko dorastał w Benton Harbor w stanie Michigan jako syn Maggie (z domu Donald) i Toniego Hudsona. Nigdy nie znał swojego ojca. Jego matka zmarła na gruźlicę, gdy miał dwa miesiące. Następnie został wychowany przez swoją babkę ze strony matki, Arranę Donald. Po ukończeniu szkoły średniej, wstąpił do United States Marine Corps, zwolniony po trzech miesiącach z powodu astmy. 
Potem przeniósł się do Detroit w Michigan, gdzie pracował na etacie jako dramatopisarz w murzyńskiej trupie teatralnej Concept East. Uczęszczał na Uniwersytet Minnesoty a w 1972 ukończył studia na Uniwersytecie Stanowym Wayne, aby dalej rozwijać umiejętności pisania i gry aktorskiej. Założył "Wayne State University's Actors Ensemble Theater", gdzie murzyńscy artyści mieli możliwość występów na scenie i mogli realizować swoje marzenia, a wraz z innymi utalentowanymi czarnymi artystami reżyserował i pojawiał się we własnych przedstawieniach. Wkrótce dostał stypendium i ukończył studia na wydziale dramatu Uniwersytetu Yale.
Kariera.
Debiutował w Los Angeles w musicalu Lonne’ego Eldera "Daddy Goodness". W 1976 znalazł się na ekranie pod pseudonimem Louis Hudson w niewielkiej roli Bo w komedii blaxploitation "The Human Tornado" i jako Archie w dramacie "Leadbelly" u boku Rogera E. Mosleya i Alberta Halla. W miniserialu NBC "King" (1978) z Paulem Winfieldem w roli Martina Luthera Kinga pojawił się jako Jack Corbin. 
Wystąpił w roli zabójcy w sportowej komedii romantycznej Howarda Zieffa "Wielkie starcie" ("The Main Event", 1979) z Barbrą Streisand i Ryanem O’Nealem. Można go było zobaczyć w filmie sensacyjnym "Ośmiokąt" ("The Octagon", 1980) u boku Chucka Norrisa i Lee Van Cleefa, remake’u z 1927 "Śpiewak jazzbandu" - dramacie Richarda Fleischera "The Jazz Singer" (1980) z Neilem Diamondem i Laurence’em Olivierem, komedii "Tajne asy" ("Underground Aces", 1981) jako afrykański generał u boku Dirka Benedicta i Melanie Griffith oraz dramacie blaxploitation "Zakład karny II" ("Penitentiary II", 1982) z Mr. T. Gościł też na szklanym ekranie w serialach "Diukowie Hazzardu" ("The Dukes of Hazzard", 1982) w odcinku „Dear Diary” jako Avery i "Drużyna A" ("The A-Team", 1983) w odcinku „The Taxicab Wars” jako Cal Freeman.
Zagrał postać Winstona Zeddemore w komedii Ivana Reitmana "Pogromcy duchów" (1984) i jej sequelu "Pogromcy duchów II" (1989). W maju 1984, podobnie jak Bill Murray, Dan Aykroyd i Harold Ramis, wystąpił też w teledysku do utworu „Ghostbusters” Raya Parkera juniora, kręconym na potrzeby filmu. Jego rolę w serialu animowanym "Prawdziwi pogromcy duchów" ("The Real Ghostbusters") przejął Arsenio Hall.
W dreszczowcu Curtisa Hansona "Ręka nad kołyską" ("The Hand that Rocks the Cradle", 1992) zagrał ważną rolę drugoplanową psychicznie upośledzonego majsterkowicza Solomona, który pomógł chronić rodzinę swoich niedawnych pracodawców przed psychopatyczną opiekunką (Rebecca De Mornay). W serialu HBO "Oz" (1997) wystąpił jako naczelnik Leo Glynn. 
W 2007 otrzymał nagrodę za doskonałość w filmie, telewizji i poza nią na festiwalu filmowym w Lake Arrowhead w Kalifornii.
W serialu ABC Studios "Dawno, dawno temu" ("Once Upon a Time", 2015) zagrał postać Posejdona.
Życie prywatne.
W 1963 ożenił się z Jeannie Moore, z którą ma dwóch synów: Erniego, Jr. i Rahamana. Jednak 30 grudnia 1982 doszło do rozwodu. 25 maja 1985 poślubił Lindę Kingsberg, z którą ma dwóch synów: Andrew i Rossa.

</doc>
<doc id="724106" url="https://pl.wikipedia.org/wiki?curid=724106" title="Geolibertarianizm">
Geolibertarianizm

Geolibertarianizm – odłam libertarianizmu, zaliczany do nurtu lewicowego libertarianizmu.
Co do kanonu wartości podzielanych z dominującym nurtem w libertarianizmie, to obejmuje on założenie, że jednostka ma wyłączne prawo do korzystania z owoców swojej pracy. W odróżnieniu od większości libertarian, geolibertarianie zwracają uwagę na to, że Ziemia stanowi wspólne dobro wszystkich ludzi i nie może być traktowana wyłącznie jako własność prywatna jednostki. Oznacza to, że jeśli ludzie chcą użytkować ziemię, to muszą zgodzić się na płacenie renty wspólnotom.
Geolibertarianie uważają, że własnością człowieka może być jedynie produkt jego pracy, nie zaś ziemia, która jest pierwotna w stosunku do człowieka i od niego niezależna.
Geolibertarianie-minarchiści z tego powodu akceptują jedyny podatek, którym jest podatek od wartości ziemi, płacony przez jednostki społeczności lokalnej. Henry George, twórca konceptu tego podatku wytworzyłwłasną ideologie opartą na geolibertarianizmie, Georgizm.
Zwolennicy połączenia geolibertarianizmu z anarchokapitalizmem uważają, że ziemia powinna być dzierżawiona jednostkom przez lokalną społeczność, a cały dochód z owej opłaty powinien być wypłacany poszczególnym mieszkańcom w postaci dywidendy. Takie rozwiązania popiera również część geolibertarian-minarchistów.
Geolibertarianie inspirują się ideą georgizmu, ale elementy ich doktryny pochodzą również z pism Johna Locke’a, fizjokratów, Thomasa Jeffersona, Adama Smitha, Thomasa Paine’a, Jamesa Milla, Davida Ricardo, Johna Stuarta Milla oraz Herberta Spencera. Przykładem elementów poglądów geolibertariańskich u tych myślicieli jest stwierdzenie Paine’a, że „Ziemia nie została urobiona rękami jednej osoby, ale jest stale poprawiana przez społeczności; nie jest ona ziemią i tylko ziemią, poddaną prywatnej własności. Każdy natomiast, kto się uważa za posiadacza części ziemi, winien jest zapłacić czynsz dzierżawny tym, którzy ziemię dzierżą – społeczności”.

</doc>
<doc id="724113" url="https://pl.wikipedia.org/wiki?curid=724113" title="Parabank">
Parabank

Parabank – podmiot prowadzący działalność charakterystyczną dla banków w oparciu o inne przepisy niż Prawo bankowe.
Działalność instytucji parabankowych uzupełnia system banków komercyjnych i spółdzielczych. We współczesnym systemie finansowym, poza bankami – objętymi regulacjami prawnymi, nadzorem finansowym, gwarancjami depozytów – tworzącymi sektor bankowy, można wyróżnić równoległy system bankowy (ang. "shadow banking") obejmujący instytucje finansowe wykonujące czynności substytucyjne do czynności bankowych, ale niepodlegające specyficznym dla banków regulacjom prawnym, nadzorowi finansowemu oraz systemowi gwarantowania depozytów – tego typu instytucje określa się mianem parabanków.
Pojęcie.
Pojęcie parabanków nie jest sprecyzowane w polskim prawie. Przepisy aktów prawnych nie podają definicji, ani nie posługują się pojęciem "parabanku" czy "instytucji parabankowej". Określeń tych nie ma również w Polskiej Klasyfikacji Działalności ani w klasyfikacji stosowanej w sprawozdawczości Narodowego Banku Polskiego.
W literaturze można jednak znaleźć próby zdefiniowania pojęcia parabanku oraz instytucji parabankowej. Najszersza definicja stwierdza, że parabankami są wszelkie instytucje finansowe świadczące usługi podobne do bankowych. W takim ujęciu pojęcie parabanku obejmie: towarzystwa ubezpieczeniowe, przedsiębiorstwa oferujące pożyczki pieniężne lub inwestycje kapitałowe, niebankowych wydawców kart płatniczych, przedsiębiorstwa kurierskie działające na rynku płatności, hipermarkety przyjmujące okresowe opłaty od ludności. Do tej kategorii zaliczyć też można podmioty świadczące usługi pośrednictwa finansowego, kredytowego, brokerskie, leasingowe, faktoringowe, kantory walutowe, platformy internetowe oferujące usługi finansowe (pożyczki społecznościowe), a nawet systemy argentyńskie.
W węższym ujęciu instytucjami parabankowymi określa się podmioty inne niż banki, które zostały przez odrębne ustawy upoważnione do podejmowania czynności bankowych sensu stricto, wymienione w art. 5 ust. 1 Prawa bankowego (np. przyjmowanie wkładów pieniężnych, udzielanie kredytów, gwarancji bankowych, przeprowadzanie bankowych rozliczeń pieniężnych, wydawanie instrumentów pieniądza elektronicznego) oraz te, które wykonują czynności, wymienione w art. 5 ust. 2 Prawa bankowego (np. udzielanie pożyczek, wydawanie kart płatniczych, wykonywanie operacji przy ich użyciu, nabywanie i zbywanie wierzytelności pieniężnych, prowadzenie skupu i sprzedaży wartości dewizowych, udzielanie i potwierdzanie poręczeń).
Niektórzy autorzy jeszcze bardziej zawężają pojęcie parabanku wskazując, że terminem tym powinno się określać jedynie podmioty, inne niż banki, które na podstawie odrębnych ustaw są uprawnione do wykonywania czynności wymienionych w art. 5 ust 1. Prawa bankowego, zwłaszcza do prowadzenia działalności depozytowo-kredytowej.
Parabanki w Polsce.
Z perspektywy ochrony interesu publicznego, wydaje się, że najbardziej trafne jest przyjęcie, że instytucje parabankowe w Polsce to inne niż banki instytucje wykonujące działalność depozytową jako działalność podstawową. Do instytucji parabankowych w Polsce należałoby zatem zaliczyć spółdzielcze kasy oszczędnościowo-kredytowe, Kasę Krajową, instytucje pieniądza elektronicznego, krajowe instytucje płatnicze, biura usług płatniczych oraz ewentualnie pracownicze kasy zapomogowo-pożyczkowe, chociaż te ostatnie nie są samodzielnymi jednostkami organizacyjnymi i tym samym nie przysługuje im przymiot "instytucji".
Komitet Stabilności Finansowej (KSF), analizując otoczenie prawne i mechanizmy funkcjonowania instytucji parabankowych w związku z przypadkiem przedsiębiorstwa Amber Gold Sp. z o.o., określił instytucje parabankowe jako podmioty nie działające w oparciu o reguły Prawa bankowego, oferujące usługi i produkty finansowe podobne do usług bankowych oraz funkcjonujące w obszarze nie objętym nadzorem Komisji Nadzoru Finansowego. Ujęcie zaproponowane przez KSF nie obejmuje zatem spółdzielczych kas oszczędnościowo-kredytowych, Kasy Krajowej, instytucji pieniądza elektronicznego, krajowych instytucji płatniczych oraz biur usług płatniczych, ponieważ ich działalność podlega nadzorowi KNF. Ponadto środki pieniężne zgromadzone w spółdzielczych kasach oszczędnościowo-kredytowych od 29 listopada 2013 r. objęte są ustawowym systemem gwarantowania depozytów przez Bankowy Fundusz Gwarancyjny. Parabankami według definicji zaproponowanej przez KSF są zatem podmioty wykonujące bez zezwolenia KNF czynności bankowe, w szczególności polegające na przyjmowaniu wkładów pieniężnych. W takich podmiotach może występować wysokie ryzyko utraty środków finansowych powierzonych tym instytucjom przez klientów. Podmioty takie nie objęte są bowiem nadzorem sprawowanym przez Komisję Nadzoru Finansowego. Z tego względu, działalność instytucji parabankowych nie podlega nakładanym przez prawo bankowe wymogom ostrożnościowymi, kapitałowym, wymogom co do formy prawnej i ochrony tajemnicy bankowej, brak jest również gwarancji zgromadzonych środków. Ponadto w świetle obecnie obowiązujących przepisów prowadzenie, bez stosownego zezwolenia Komisji Nadzoru Finansowego, działalności polegającej na gromadzeniu środków pieniężnych innych osób fizycznych, prawnych lub jednostek organizacyjnych niemających osobowości prawnej, w celu udzielania kredytów, pożyczek pieniężnych lub obciążania ryzykiem tych środków w inny sposób, jest nielegalne i podlega grzywnie do 5 000 000 złotych i karze pozbawienia wolności do lat 3.
Lista podmiotów, co do których Komisja Nadzoru Finansowego złożyła zawiadomienie o podejrzeniu popełnienia przestępstwa określonego w art. 171 ust. 1–3 ustawy – Prawo bankowe (wykonywanie czynności bankowych, w szczególności przyjmowanie wkładów pieniężnych w celu obciążania ich ryzykiem, bez zezwolenia KNF), jest publikowana na stronie internetowej KNF.

</doc>
<doc id="724114" url="https://pl.wikipedia.org/wiki?curid=724114" title="Przesunięcie Purkyniego">
Przesunięcie Purkyniego



</doc>
<doc id="724115" url="https://pl.wikipedia.org/wiki?curid=724115" title="Osmussaar">
Osmussaar

Osmussaar (szw. "Odensholm") – estońska wyspa położona w Zatoce Fińskiej, około 7,5 kilometra na północ od przylądka Põõsaspea i portu Dirhami. Administracyjnie należy do Gminy Noarootsi w Prowincji Lääne. Wyspa ma powierzchnię 4,7 km², a długość linii brzegowej wynosi 14 km. Osmussaar nie posiada stałej ludności.
Nazwa wyspy pochodzi od Odyna, nordyckiego boga wojny, który, według legendy został tu pochowany. Osmussaar przed I wojną światową liczyła 130 mieszkańców, głównie Szwedów. 26 sierpnia 1914, w gęstej mgle niemiecki krążownik SMS „Magdeburg” osiadł na mieliźnie w pobliżu latarni morskiej na Osmussaar, a następnie zniszczony przez rosyjskie krążowniki "Bogatyr" i "Pałłada". Pamięci marynarzy poświęcono pomnik postawiony w pobliżu latarni morskiej. W 1940 roku wszyscy mieszkańcy wyspy zostali zmuszeni przez Armię Czerwoną do jej opuszczenia. Kiedy rok później do Estonii wkroczyli Niemcy, Osmussaar poddała się najpóźniej. Po II wojnie światowej na wyspie istniała baza radzieckiej armii. Ruiny koszar są dziś jedyną pozostałością po Armii Czerwonej. W 1994 wyspę uznano za rezerwat przyrody.
Północne i wschodnie wybrzeże wyspy jest wysokie, klifowe (do 6 m), zachodnie niskie i zabagnione. Występują tam głazy narzutowe, pochodzące z dna Zatoki Fińskiej, z których największe są "Kaksikud" i "Skarvan". Na wyspie znajduje się latarnia morska Osmussaare. Wieża cylindryczna, o wysokości 35 metrów, biała w czarne pasy, z piętrową podbudówką (mieszkanie latarnika i maszynownia) i podwójną galerią na górze.

</doc>
<doc id="724117" url="https://pl.wikipedia.org/wiki?curid=724117" title="Stagejra">
Stagejra



</doc>
<doc id="724118" url="https://pl.wikipedia.org/wiki?curid=724118" title="Bogdanki (województwo kujawsko-pomorskie)">
Bogdanki (województwo kujawsko-pomorskie)

Bogdanki – osada w Polsce położona w województwie kujawsko-pomorskim, w powiecie grudziądzkim, w gminie Łasin, w sołectwie Jakubkowo.
W latach 1975–1998 miejscowość administracyjnie należała do województwa toruńskiego.
W miejscowości działało Państwowe Gospodarstwo Rolne. Jednostką nadrzędną była "Stadnina Koni Nowe Jankowice". Obecnie gospodarstwo w dalszym ciągu wchodzi w skład "Stadniny Koni Nowe Jankowice Sp. z o.o.".
Historia.
Wieś wzmiankowana jako Baginsdorf w 1414 r. podlegała komturii krzyżackiej w Radzyniu Chełmińskim. W 1440 r. posiadłość nabywa Jan Cegenberg, chorąży ziemi chełmińskiej, jeden z założycieli i przywódców Związku Pruskiego.
Zabytki.
Według rejestru zabytków NID na listę zabytków wpisany jest zespół pałacowy z XIX/XX w., nr rej.: A/326/1-5 z 25.03.1988:

</doc>
<doc id="724122" url="https://pl.wikipedia.org/wiki?curid=724122" title="Yos Sudarso">
Yos Sudarso

Yos Sudarso (zwana także "Dolak", "Kimaam", a w czasach kolonialnych "Frederik Hendrik Island") – wyspa na Morzu Arafura u południowych wybrzeży Nowej Gwinei, od której oddzielona jest tylko wąskimi cieśninami. Administracyjnie należy do indonezyjskiej prowincji Papua Południowa. Wyspa ma około 165 km długości i zajmuje obszar 11,7 tys. km².

</doc>
<doc id="724125" url="https://pl.wikipedia.org/wiki?curid=724125" title="Brudnica mniszka">
Brudnica mniszka

Brudnica mniszka, rząpica mniszka ("Lymantria monacha") – gatunek motyla z rodziny mrocznicowatych i podrodziny brudnicowatych.
Morfologia.
Wyraźny dymorfizm płciowy:
Wyróżnia się trzy formy różniące się ubarwieniem:
Na pierwszej parze skrzydeł widoczne są poprzeczne przepaski.Jajo o średnicy 1 mm, barwy ciemnoróżowej, po około 3 tygodniach stają się szarobrunatne z jasnymi plamkami.Owłosiona larwa, o dużej zmienności ubarwienia może osiągnąć 4 cm długości. Przez grzbiet larwy przebiega ciemna pręga, na 7,8 segmencie znajduje się jasna plama (siodełko).Poczwarka typu zamkniętego o długości 15-20 mm, początkowo barwy zielonkawej później ciemnobrązowej do czarnej, jest pokryta kępkami białawych włosków.
Rozród.
Rójka od połowy lipca do września. Samica składa jaja na pniach po kilkadziesiąt sztuk (w złożu około 2000 łącznie). Jedna samica składa od 80 szt. (osobnik odżywiający się igłami jodły) do 260 szt. (osobnik odżywiający się igłami modrzewia). Mała larwa nie opuszcza osłonki jajowej i zimuje w niej. Wylęg następuje wiosną w końcu kwietnia. W okresie 2-7 dni larwy tworzą tzw. "lusterka" (skupienia larw), następnie wędrują w korony drzew gdzie zjadają pączki i korę młodych pędów. Larwy przechodzą od 4 do 5 wylinek. Przepoczwarczenie następuje w koronach drzew.
U brudnicy mniszki zerowy próg rozwojowy (minimalna temperatura, przy której dostrzegalny jest rozwój) dla pierwszego stadium larwalnego wynosi 3,2 о C, dla drugiego stadium 5,7 о C, dla trzeciego stadium larwalnego 7,о C, dla czwartego 7,6 о C, dla piątego 7,8 о C, natomiast dla poczwarki 8,4 о C (w czerwcu).
Znaczenie gospodarcze.
Brudnica jest typowym polifagiem, omija jednak klon, jesion, gruszę, robinię i topole, preferuje gatunki iglaste, głównie sosnę. Może występować gradacyjnie, głównie w drzewostanach powyżej 50. roku życia. Gradacje występują co 10-11 lat i obejmują bardzo duże obszary, gołożery w przypadku świerka kończą się zamieraniem, sosny mają szansę przeżycia.
W połowie XIX w., w czasie gradacji (masowego pojawu) brudnicy mniszki na terenie obecnych Warmii i Mazur silne wichury uniosły miliony gąsienic i przeniosły nad Bałtyk, gdzie zginęły one, topiąc się w morzu. Szczątki potopionych gąsienic wyrzucone na brzeg utworzyły wał o długości kilkudziesięciu kilometrów i wysokości przekraczającej miejscami 0,5 m.
Aby zmniejszyć zagrożenie ze strony brudnicy, leśnicy monitorują liczebność "lusterek", larw jak i motyli.

</doc>
<doc id="724126" url="https://pl.wikipedia.org/wiki?curid=724126" title="Gordanowo">
Gordanowo

Gordanowo – wieś w Polsce położona w województwie kujawsko-pomorskim, w powiecie grudziądzkim, w gminie Łasin.
W latach 1975–1998 miejscowość administracyjnie należała do województwa toruńskiego.
Historia.
Wieś powstała jako folwark majątku Wydrzno. W 1885 r. znajdowały się w niej 3 domy i mieszkało 47 osób.

</doc>
<doc id="724127" url="https://pl.wikipedia.org/wiki?curid=724127" title="Rekursja uniwersalna">
Rekursja uniwersalna



</doc>
<doc id="724128" url="https://pl.wikipedia.org/wiki?curid=724128" title="Programowanie systemowe">
Programowanie systemowe

Programowanie systemowe jest rodzajem programowania systemów oprogramowania. Główną cechą odróżniającą programowanie systemowe od aplikacyjnego jest to iż programowanie aplikacyjne tworzy oprogramowanie które świadczy usługi dla użytkownika (np. edytor tekstu), natomiast programowanie systemowe służy stworzeniu oprogramowania które świadczy usługi sprzętowi komputerowemu (np. defragmentator dysku) co wymaga dużej znajomości sprzętu i wewnętrznej budowy systemu komputerowego. W szczególności
Programowanie systemowe jest tak różne od programowania aplikacyjnego iż programiści raczej specjalizują się w jednym bądź drugim.
W programowaniu systemowym istnieje spektrum sposobów rozwiązania tego samego problemu jest ograniczone w stosunku do programowania aplikacyjnego. Używanie automatycznego zarządzania pamięcią (przez garbage collector) jest rzadkie, a odpluskwianie czasami trudne do wykonania. Biblioteka uruchomieniowa (standardowa), jeśli w ogóle dostępna, zwykle ma mniejsze możliwości i większą podatność na błędy. Z powodu tych ograniczeń, monitorowanie i logowanie jest często używane. System operacyjny może być bardzo rozbudowany podsystem logowania.
Oryginalnie programiści systemowi pisali w języku asemblera. Eksperymenty z obsługą sprzętu w językach wysokiego poziomu spowodowało stworzenie w późnych latach 60. takich języków jak BLISS i BCPL, ale dopiero C, z pomocą zwiększonej popularności UNIX-a stał się standardem w latach 80. Ostatnio Embedded C++ jest czasami używany, na przykład w sterownikach I/O Kit systemu macOS.
Przykłady
Implementacja wielu części systemu operacyjnego (jądra) czy też systemu sieciowego wymaga programowania systemowego. Najczęstszym przykładem są sterowniki urządzeń systemu operacyjnego.

</doc>
<doc id="724129" url="https://pl.wikipedia.org/wiki?curid=724129" title="Kwahu">
Kwahu

Płaskowyż Kwahu – długi na 260 km płaskowyż w południowej Ghanie, wznosi się znacznie wyżej niż płaskowyż Aszanti, osiągając 788 m n.p.m. (góra Akwawa); tworzy zlewisko kraju, rozdzielając dwie główne sieci rzeczne w kraju.

</doc>
<doc id="724130" url="https://pl.wikipedia.org/wiki?curid=724130" title="Hermanowo (województwo kujawsko-pomorskie)">
Hermanowo (województwo kujawsko-pomorskie)

Hermanowo – osada w Polsce położona w województwie kujawsko-pomorskim, w powiecie grudziądzkim, w gminie Łasin przy drodze powiatowej Nowe Mosty – Bogdanki.
W latach 1975–1998 miejscowość administracyjnie należała do województwa toruńskiego.
Historia.
Niegdyś folwark dóbr ziemskich w Szczepankach.

</doc>
<doc id="724131" url="https://pl.wikipedia.org/wiki?curid=724131" title="Kwahu (ujednoznacznienie)">
Kwahu (ujednoznacznienie)



</doc>
<doc id="724133" url="https://pl.wikipedia.org/wiki?curid=724133" title="Akwawa">
Akwawa

Akwawa to góra wznosząca się na płaskowyżu Kwahu na wysokość 788 m n.p.m., w dystrykcie Kwahu South (Region Wschodni) w Ghanie.

</doc>
<doc id="724134" url="https://pl.wikipedia.org/wiki?curid=724134" title="John Garand">
John Garand

John Cantius Garand (ur. 1 stycznia 1888 w Saint-Rémi, zm. 16 lutego 1974 w Springfield) – konstruktor broni palnej, najbardziej znany z zaprojektowania karabinu samopowtarzalnego M1 Garand, który wprowadzono na uzbrojenie Sił Zbrojnych Stanów Zjednoczonych.
John Garand urodził się w Saint-Rémi w Quebecu, następnie przeprowadził się do Connecticut. Uczęszczał do szkoły do 12 roku życia, następnie pracował w fabryce tekstylnej, w której otrzymał swój pierwszy patent i awansował na operatora maszyny. Gdy nabrał niezbędnego doświadczenia został zatrudniony w fabryce narzędzi w Providence, jako projektant maszyn i urządzeń pomiarowych.
Z upodobania do maszyn oraz strzelania do celu zrodziło się hobby projektowania broni, które stało się zawodem Garanda w 1917 roku. W tym bowiem roku amerykańska armia ogłosiła przetarg na projekt lekkiego karabinu maszynowego, który ostatecznie wygrał Garand uzyskując aprobatę Departamentu Wojny. Garand dostał stanowisko w Biurze Standardów oraz zadanie dopracowania projektu. Pierwszy model broni projektu Garanda zbudowano w 1919 roku. Zakończenie wojny i redukcja budżetu amerykańskiej armii spowodowały, że konstrukcja Garanda nie weszła do uzbrojenia, ale po zakończeniu prac Garand został zatrudniony jako konsultant w rządowym Springfield Armory z którą związał się na 34 lata. Opracował w firmie karabiny m.in. T 1920, Model 1921, Model 1924, Garand wz. 28 oraz Garand M1, na którego bazie opracowano karabinek Garand M2 i Garand M3.
Garand dostał zadanie zaprojektowania samopowtarzalnego karabinu dla piechoty. Po kilku wstępnych projektach i dopracowywaniu szczegółów rozciągniętym na ponad 15 lat powstał karabin M1 Garand, opatentowany w 1934 roku i wdrożony do masowej produkcji w 1936 roku.
Za swoją pracę Garand otrzymał Medal for Meritorious Service w 1941 oraz Medal for Merit w 1944. Odrzucono w Kongresie wniosek o wypłatę Garandowi 100 tys. dolarów w dowód uznania. Garand pozostał na swoim stanowisku do emerytury (1953). Zmarł w Springfield.
Wymowa nazwiska Garand jest problemem, wymawia się „guh-RAND” lub „GARE-end”. Potomkowie Johna Garanda zgadzają się, że wymowa nazwiska powinna się rymować z „errand”. Dawna wymowa jest więc bardziej powszechna, pomimo technicznej niepoprawności.

</doc>
<doc id="724135" url="https://pl.wikipedia.org/wiki?curid=724135" title="Pierieswiet">
Pierieswiet



</doc>
<doc id="724138" url="https://pl.wikipedia.org/wiki?curid=724138" title="Rezerwat przyrody Stare Modrzewie">
Rezerwat przyrody Stare Modrzewie

Rezerwat przyrody Stare Modrzewie – leśny rezerwat przyrody na Pojezierzu Kaszubskim na terenie gminy Kartuzy. Został utworzony w 1954 roku. Powierzchnia rezerwatu wynosi 4,75 ha. Rezerwat obejmuje połacie lasu mieszanego z ponad dwustuletnimi pojedynczymi okazami modrzewi polskich. Najgrubszy z nich ma 420 cm obwodu.
Najbliższe miejscowości to Kartuzy, Burchardztwo i Kiełpino. Rezerwat znajduje się na turystycznym Szlaku Kartuskim.

</doc>
<doc id="724145" url="https://pl.wikipedia.org/wiki?curid=724145" title="Płaskowyż Aszanti">
Płaskowyż Aszanti

Płaskowyż Aszanti lub Wyżyny Aszanti – rejon leżący w zachodniej Ghanie, rozpościera się na północ od niziny Akan i sięga od granicy Wybrzeża Kości Słoniowej na zachodzie do wzniesień jeziora Wolty na wschodzie. Stosunkowo niskie temperatury płaskowyżu były atrakcyjne dla Europejczyków, szczególnie misjonarzy, którzy założyli tu wiele znanych szkół i uczelni w tym regionie.
Południowa część Wyżyny Aszanti rozciąga się od stóp płaskowyżu Kwahu na północy, do nizin na południu; pochylenie łagodnie opada od około 300 m n.p.m. na północy do około 150 m n.p.m. na południu. W regionie tym znajdują się miasta historycznego i ekonomicznego znaczenia, między innymi Kumasi, drugie pod względem wielkości miasto Ghany i była stolica imperium Aszanti.

</doc>
<doc id="724146" url="https://pl.wikipedia.org/wiki?curid=724146" title="Rezerwat przyrody Beka">
Rezerwat przyrody Beka

Rezerwat przyrody Beka – faunistyczny rezerwat przyrody na Pobrzeżu Kaszubskim nad Zatoką Pucką u ujścia rzeki Redy do Bałtyku, w okolicach pochłoniętej przez morze miejscowości Beka (pozostałościami tej osady są wysokie drzewa, kamienne fundamenty i drewniany krzyż na brzegu Zatoki Puckiej).
Został utworzony w 1988 na powierzchni 193,18 ha. Zarządzenie z 1989 skorygowało jego powierzchnię do 193,01 ha. W 2018 teren rezerwatu powiększono o morskie wody wewnętrzne Zatoki Gdańskiej do 355,60 ha (a także utworzono otulinę o obszarze 795,50 ha).
Rezerwat znajduje się w granicach Nadmorskiego Parku Krajobrazowego, a także dwóch obszarów Natura 2000: Obszaru Specjalnej Ochrony Ptaków „Zatoka Pucka” PLB 220005 oraz Specjalnego Obszaru Ochrony Siedlisk „Zatoka Pucka i Półwysep Helski” PLH 220032.
Rezerwat obejmuje zabagnione łąki halofilne (słone), łąki zmiennowilgotne i młaki turzycowe oraz szuwary i formacje wydmowe.
Na słonych łąkach występuje licznie szereg gatunków rzadkich, chronionych lub zagrożonych gatunków roślin halofilnych: sit Gerarda, mlecznik nadmorski, świbka morska, babka nadmorska, sitowiec nadmorski, oczeret Tabernemontana, ostrzew rudy, mannica odstająca i aster solny. Z kolei zasilana słodkimi wodami łąka w północnej części rezerwatu jest siedliskiem storczyków, takich jak stoplamki czy lipiennik Loesela, a także innych, ściśle chronionych gatunków flory: gnidosza błotnego i owadożernej rośliny tłustosza pospolitego.
Obszar rezerwatu jest siedliskiem wielu rzadkich gatunków ptaków. Do niedawna gnieździła się tu jedna z największych w Polsce populacji biegusa zmiennego (z rodzimego, tzw. atlantyckiego podgatunku "Calidris alpina schinzii") – do 50 par lęgowych. Jednak na skutek zaprzestania wypasu bydła w rezerwacie rozległe obszary słonych łąk zostały opanowane przez gęste szuwary trzcinowe, co spowodowało niemal całkowity zanik biegusa zmiennego na tutejszych lęgowiskach – w 1999 stwierdzono tu zaledwie 1–2 pary gniazdujące, zaś obecnie spotyka się tu głównie osobniki tego gatunku podczas wędrówek. W rezerwacie przestał również gnieździć się batalion. Z innych cennych gatunków były tu obserwowane jako lęgowe: bąk, gęgawa, ohar, szlachar, błotniak stawowy, błotniak zbożowy, błotniak łąkowy, kropiatka, zielonka, żuraw, ostrygojad, sieweczka obrożna, krwawodziób, czajka, kszyk, rybitwa białoczelna (po 1997 roku zanikła – na skutek nadmiernej presji ludzi odwiedzających plaże rezerwatu), zimorodek, sowa błotna i pliszka cytrynowa (gnieździ się w rezerwacie od 1995 roku).
Teren rezerwatu podlega ochronie czynnej. Obecnie Ogólnopolskie Towarzystwo Ochrony Ptaków prowadzi wieloletni projekt ochrony walorów rezerwatu, polegający m.in. na kontrolowanym wypasie bydła i koszeniu trzciny, aby przywrócić jak największą powierzchnię otwartych łąk – siedlisk najcenniejszych roślin i ptaków siewkowych.
Najbliższe miejscowości to Mrzezino, Rewa i Osłonino.

</doc>
<doc id="724147" url="https://pl.wikipedia.org/wiki?curid=724147" title="Adam Wasilewski">
Adam Wasilewski

Adam Jerzy Wasilewski (ur. 24 października 1949 w Szczebrzeszynie) – polski polityk, wykładowca akademicki, samorządowiec, prezydent Lublina w latach 2006–2010.
Życiorys.
Ukończył studia na Politechnice Warszawskiej, uzyskał następnie stopień naukowy doktora nauk technicznych w zakresie akustyki. Od 1980 pracuje na Politechnice Lubelskiej (dochodząc do stanowiska starszego wykładowcy). W latach 1994–1999 był prodziekanem na tej uczelni, a od 1999 do 2005 jej prorektorem. Pełnił też funkcję eksperta w Ministerstwie Ochrony Środowiska.
Należał do Stronnictwa Konserwatywno-Ludowego. W 2001 był wśród założycieli lubelskiej Platformy Obywatelskiej. W tym samym roku bez powodzenia ubiegał się o mandat senatora z listy komitetu Blok Senat 2001. Zasiadł w regionalnych władzach PO.
W wyborach samorządowych w 2006 został wybrany na urząd prezydenta Lublina, wygrywając w II turze z Izabellą Sierakowską i zdobywając 62,41% głosów. W wyborach samorządowych w 2010 nie ubiegał się o reelekcję (wrócił do pracy na Politechnice Lubelskiej). Po rezygnacji Krzysztofa Żuka objął mandat radnego sejmiku lubelskiego, który utrzymał również w 2014. Nie odnowił go w 2018, powrócił jednak w skład sejmiku w 2019 po wyborze Jacka Burego do Senatu. W 2015 kandydował bez powodzenia do Sejmu.
Odznaczony Krzyżem Kawalerskim Orderu Odrodzenia Polski (2010).

</doc>
<doc id="724150" url="https://pl.wikipedia.org/wiki?curid=724150" title="Nabój .338 Lapua Magnum">
Nabój .338 Lapua Magnum

.338 Lapua Magnum (8,6 × 70 mm lub 8,58 × 70 mm) – jest nabojem karabinowym centralnego zapłonu, bez kryzy wystającej przeznaczonym dla karabinów wyborowych. Z uwagi na wysokie parametry balistyczne zdobywa także dużą popularność jako nabój do broni myśliwskiej. Projektantem naboju jest fińskie przedsiębiorstwo Lapua.
Nabój .338 Lapua Magnum jest kompromisem pomiędzy standardowymi nabojami NATO o kalibrach 7,62 mm NATO i 12,7 mm NATO pozwalającym zbudować karabin wyborowy o zasięgu skutecznym powyżej 1000 m, a jednocześnie wymiarach i masie mniejszej niż wkbw. Obecnie produkowana jest szeroka gama pocisków kalibru .338 przeznaczonych dla tego naboju. W wojsku najczęściej stosowany jest klasyczny nabój pełnopłaszczowy, rzadziej przeciwpancerny pocisk posiadający przebijalność 20 mm RHA z dystansu 200 m. Snajperzy policyjni i myśliwi używają dodatkowo amunicji o zwiększonej zdolności obalającej (grzybkującej, fragmentującej itp.).
Rekord świata.
Brytyjski "Corporal of Horse" (Kapral Kawalerzysta) żołnierz Household Cavalry (Kawalerii Królewskiej), strzelec wyborowy Craig Harrison zastrzelił w listopadzie 2009 z karabinu L115A3 na nabój .338 LM dwóch talibów w Afganistanie z odległości 2475 m.

</doc>
<doc id="724155" url="https://pl.wikipedia.org/wiki?curid=724155" title="Stowarzyszenie Grup Lambda">
Stowarzyszenie Grup Lambda

Stowarzyszenie Grup Lambda (SGL) – pierwsza oficjalnie zarejestrowana organizacja społeczna lesbijek i gejów (LGBT) w Polsce, działająca w latach 1990–1997.
Jej założycielami byli aktywiści trzech istniejących wówczas nieformalnych ośrodków polskiego ruchu gejowskiego – FILO Lambda-Gdańsk, WHM Lambda-Warszawa i ETAP Lambda-Wrocław – m.in. Sławomir Starosta, Waldemar Zboralski, Ryszard Ziobro, Ryszard Kisiel. Była to druga próba legalizacji działalności organizacji lesbijek i gejów w Polsce, po zablokowaniu przez władze PRL na początku 1988 roku rejestracji Warszawskiego Ruchu Homoseksualnego.
Początki.
1 marca 1987 roku w Domu Literatury na Krakowskim Przedmieściu w Warszawie odbyło się pierwsze robocze spotkanie współpracujących ze sobą nieformalnych polskich grup gejowskich.
20 czerwca 1987 w Klubie Młodego Pronowca na warszawskim Mokotowie miało miejsce kolejne spotkanie ponad 20 aktywistów grup gejowskich z Warszawy, Wrocławia, Gdańska, Łodzi, Lublina i Skierniewic. Obecny był także przedstawiciel ILGA z Wiednia – Andrzej Selerowicz.
Trzecie ogólnopolskie spotkanie przedstawicieli grup gejowskich, zgromadziło 1 kwietnia 1989 w Warszawie ok. 50 uczestników – głównie z Warszawy, Gdańska i Wrocławia. Prócz spraw bieżących, przedyskutowano na nim projekt statutu ogólnopolskiej organizacji, którą planowano zarejestrować.
Listopadowy numer wydawanego wówczas w drugim obiegu "Filo" informuje, iż warszawska grupa gejowska opracowała statut „Stowarzyszenia Grup Lambda”, konsultowany następnie w Gdańsku i Wrocławiu. Na zebraniu założycielskim nowej organizacji, 28 października 1989 w uniwersyteckim klubie „SIGMA” w Warszawie – po intensywnych obradach i ostatnich poprawkach został on przyjęty i podpisany przez 15 członków–założycieli.
23 lutego 1990 Stowarzyszenie Grup Lambda zostało zarejestrowane w warszawskim sądzie. 3 marca 1990 we Wrocławiu odbyło się pierwsze Walne zebranie tej organizacji, na którym wybrano zarząd i pozostałe organy statutowe SGL.
Działalność.
Działalność w ramach Stowarzyszenia Grup Lambda prowadziły lokalne grupy w 15 miastach – m.in. w Bydgoszczy, Bytomiu, Gdańsku, Krakowie, Lublinie, Łodzi, Olsztynie, Piotrkowie Trybunalskim, Poznaniu, Szczecinie, Toruniu, Warszawie i Wrocławiu.
Na początku 1997 roku Stowarzyszenie Grup Lambda zakończyło działalność. Kontynuowało ją kilka najsilniejszych ośrodków – działających dalej jako grupy nieformalne lub nowo zarejestrowane stowarzyszenia.

</doc>
<doc id="724156" url="https://pl.wikipedia.org/wiki?curid=724156" title="Stowarzyszenie Lambda">
Stowarzyszenie Lambda



</doc>
<doc id="724158" url="https://pl.wikipedia.org/wiki?curid=724158" title="Grupa Stowarzyszenia Lambda">
Grupa Stowarzyszenia Lambda



</doc>
<doc id="724163" url="https://pl.wikipedia.org/wiki?curid=724163" title="Powstający Sanhedryn">
Powstający Sanhedryn

Powstający Sanhedryn – ekstremistyczna grupa religijnych syjonistów, zmierzająca do odrodzenia starożytnego Wielkiego Sanhedrynu jako najwyższej instytucji religijno-sądowniczej judaizmu.
Nazwa.
Nazwę „Powstający Sanhedryn” należy rozumieć jako „Rozwijający się Wielki Sanhedryn”. Nazwa ta będzie używana do momentu, w którym światowa społeczność żydowska uzna Sanhedryn za swoją naczelną władzę religijną.
Historia utworzenia Powstającego Sanhedrynu.
Według historiografii świeckiej Wielki Sanhedryn (hebr. "Sanhedrin Ha-Gadol") powstał w starożytnej Judei ok. r. 200 p.n.e. (według tradycji żydowskiej istniał już od czasów Mojżesza, wzmiankę o "70 starszych" zawierają Księga Wyjścia 24,1 i Księga Liczb 16,11). Składał się z 71 członków: 23 kapłanów, 23 pisarzy (rabinów) i 23 starszych (arystokratów) pod przewodnictwem arcykapłana. Podlegały mu 23-osobowe Małe Sanhedryny w większych miastach oraz 3-osobowe Bathei Din (Domy Sądu) w mniejszych miastach i wsiach. Członkowie Sanhedrynu musieli posiadać święcenia (smichę) pochodzące od samego Mojżesza. Po zburzeniu Świątyni Jerozolimskiej przez Rzymian w 70 r. Wielki Sanhedryn przeniósł się do Jawne i a w jego skład weszli wyłącznie rabini. Ten Sanhedryn, zwany też Sanhedrynem lub Akademią Uczonych, działał później w Galilei i był odpowiedzialny za zredagowanie Talmudu Jerozolimskiego oraz ostatecznej wersji kalendarza żydowskiego. Jego ostatnią siedzibą była Tyberiada, gdzie w r. 425 został rozwiązany przez cesarza wschodniorzymskiego Teodozjusza II. W tym momencie została także przerwana ciągłość święceń Mojżeszowych.
Ze względu na ważność Wielkiego Sanhedrynu w systemie religijnym judaizmu próbowano go w ciągu wieków kilkakrotnie restytuować – jednak bez powodzenia. W średniowieczu Majmonides określił konieczne warunki dla legalnego przywrócenia instytucji święceń, koniecznych przy odtworzeniu Sanhedrynu. Według niego, większość rabinów mieszkających w Ziemi Izraela musiałoby wybrać jednego, który automatycznie zostałby uznany za posiadającego święcenia Mojżeszowe. Tenże rabin rozpocząłby proces wyświęcania kolejnych rabinów mających utworzyć skład Sanhedrynu. 
Kierując się zaleceniami Majmonidesa Rabbi Dov Levannoni rozesłał w 2004 r. ankietę do ok. 4500 centrów żydowskich w Izraelu, z prośbą o wybranie rabina, który zostanie uznany za wyświęconego zgodnie z Prawem Mojżeszowym. W wyniku tej akcji za osobę posiadająca smichę Mojżesza został uznany 83-letni bp. Rabbi Moshe Halberstam z Jerozolimy, który uzyskał błogosławieństwo od ponad 700 wybitnych rabinów izraelskich, w tym od Naczelnego Aszkenazyjskiego Rabina Izraela oraz od Naczelnego Sefardyjskiego Rabina Izraela. Następnie przeprowadzono procedurę wyświęcenia kolejnych 70 członków projektowanego Sanhedrynu. Nowi członkowie uznali swe członkostwo za warunkowe, tzn zobowiązali się do ustąpienia ze stanowiska w momencie zgłoszenia kandydatur rabinów bardziej uczonych.
13 października 2004 r. odbyła się w Tyberiadzie inauguracyjna sesja Powstającego Sanhedrynu. Podczas sesji został wybrany Tymczasowy Prezydent Sanhedrynu (hebr. "Nassi"), a został nim Rabbi Tzvi Idan. Postanowiono także, że siedziba Sanhedrynu będzie się znajdować w Jerozolimie. Na sesji 6 czerwca 2005 r. Powstający Sanhedryn dokonał wyboru 7- osobowej Rady Przywódców Sanhedrynu. Urząd Prezydenta objął Rabbi Adin Even-Israel (inaczej Adin Steinzaltz), Kanclerzem (hebr. "Av Beith Ha-Din") został Rabbi Nachman Kahana, Wicekanclerzem (hebr. "Segan Beith Ha-Din") – Rabbi Yoel Schwarz, Sekretarzem (hebr. "Mazkir") – Rabbi Dov Stein, pozostałymi członkami Rady – Rabbi Dov Levannoni, Rabbi Yisrael Ariel (Dyrektor Instytutu Świątyni) i Rabbi Yehudah ‘Edri. W swojej dotychczasowej działalności Powstający Sanhedryn oraz podległe mu jednostki organizacyjne powzięły wiele znaczących uchwał oraz wydały wiele opinii prawnych i postanowień sądowych. W Powstającym Sanhedrynie są reprezentowani Aszkenazyjczycy, Sefardyjczycy, chasydzi, religijni syjoniści oraz członkowie wspólnot Hareidi.
Struktura organizacyjna Powstającego Sanhedrynu.
Powstający Sanhedryn liczy 71 członków. Rada Przywódców Sanhedrynu liczy 7 członków, w tym: prezydenta, kanclerza, wicekanclerza i sekretarza oraz 4 członków „bez teki”. Sesje plenarne Powstającego Sanhedrynu odbywają się raz w miesiącu, a posiedzenia Rady – raz w tygodniu. Powstający Sanhedryn podejmuje uchwały zwykłą większością głosów w obecności co najmniej 23 członków.
Powstającemu Sanhedrynowi podlegają następujące jednostki organizacyjne:
Przy Powstającym Sanhedrynie istnieje także Wysoka Rada Synów Noego (hebr. "Ha-mo'etzach Ha'elyonach Li-vnei Noah"). Ma ona w przyszłości sprawować funkcje najwyższego sądu religijnego dla nie-żydów (zastąpić żydowski Sąd Specjalny ds. Synów Noego), którzy podlegają Przymierzu Noego.
Przewodniczącym Rady jest Lary Borntager, a Honorowym Starszym Rady - znany archeolog Vendyl Jones.

</doc>
<doc id="724164" url="https://pl.wikipedia.org/wiki?curid=724164" title="Brokat">
Brokat



</doc>
<doc id="724165" url="https://pl.wikipedia.org/wiki?curid=724165" title="Brokat (ozdoba)">
Brokat (ozdoba)

Brokat – błyszczące, metaliczne: srebrne, złote lub kolorowe drobinki, służące do ozdoby ciała lub włosów. Brokat do zdobienia ciała występuje w formie spreju lub żelu bądź jako dodatek, np. w lakierze do paznokci. Wśród dzieci i nastolatek popularne są także długopisy czy kleje z brokatem, służące do wykonywania błyszczących rysunków.
Brokat jako mikroplastik jest niebezpieczny dla środowiska naturalnego, ponieważ gdy znajdzie się w wodzie, wydaje się być atrakcyjnym pożywieniem dla wodnych zwierząt i dostaje się do ich organizmów. Badanie przeprowadzone przez profesora Richarda Thompsona dowiodło, że jego cząstki można znaleźć w organizmach jednej trzeciej wszystkich ryb poławianych w Wielkiej Brytanii.

</doc>
<doc id="724174" url="https://pl.wikipedia.org/wiki?curid=724174" title="Cieśnina Mackinac">
Cieśnina Mackinac

Cieśnina Mackinac (ang. "Straits of Mackinac") – słodkowodna cieśnina w systemie Wielkich Jezior Północnoamerykańskich, stanowiąca połączenie jeziora Michigan z jeziorem Huron. Cieśnina jest długa na około 64 km i szeroka na 8 km w swym najwęższym miejscu. Znajduje się na terenie Stanów Zjednoczonych, rozdzielając południową i północną część stanu Michigan. 
Cieśnina stanowi najważniejszą drogę wodną łączącą porty nad jeziorem Michigan z Atlantykiem. Prowadzi przez nią wielki szlak żeglugowy, łączący porty Milwaukee i Chicago z Detroit, Toronto, Cleveland i Rzeką św. Wawrzyńca, a obsługiwany przez pełnomorskie statki handlowe, tzw. jeziorowce. W latach siedemdziesiątych i osiemdziesiątych pływało na tym szlaku sześć polskich jeziorowców, wożąc towary do Toronto, Detroit i Chicago, a także żaglowce: STS Dar Młodzieży, STS Pogoria, ORP Iskra i s/y Zawisza Czarny. 
Brzegi cieśniny, pomiędzy miejscowościami St. Ignace i Mackinaw City, łączy jeden z najdłuższych mostów w tym rejonie świata (Most Mackinac), przy czym środkowe, podwieszane przęsło ma 1 160 m długości. Most jest ważnym elementem autostrady międzystanowej Interstate 75, która biegnie od Sault Ste. Marie na granicy kanadyjskiej do Miami na Florydzie. Przed powstaniem mostu (w roku 1973) komunikację między obydwoma brzegami cieśniny zapewniały liczne promy pasażerskie i samochodowe.
W cieśninie leży wyspa Mackinac, znany ośrodek rekreacyjny i meta dorocznych regat Chicago - Mackinac.

</doc>
<doc id="724176" url="https://pl.wikipedia.org/wiki?curid=724176" title="Władysław Seyda">
Władysław Seyda

Władysław Seyda (ur. 22 kwietnia 1863 w Łobżenicy, zm. 24 lutego 1939 w Poznaniu) – polski prawnik, polityk endecki, doktor prawa, adwokat i sędzia.
Życiorys.
Ukończył gimnazjum w Wałczu, a następnie studiował prawo i ekonomię na Uniwersytecie Wrocławskim. W 1883 uzyskał tytuł naukowy doktora. Ukończył aplikację adwokacką i od 1889 prowadził kancelarię adwokacką, początkowo w Krotoszynie a od 1891 w Poznaniu. Działał w ruchu narodowym, był członkiem Ligi Narodowej.
Reprezentował polską mniejszość narodową w parlamentach niemieckich przed I wojną światową – w latach 1907–1911 był posłem do Landtagu pruskiego, a od 1912 zasiadał w Reichstagu (w okresie 1914–1918 był zastępcą przewodniczącego parlamentarnego Koła Polskiego)
Brał udział w przygotowaniach do powstania wielkopolskiego, będąc emisariuszem Naczelnego Komitetu Narodowego, od listopada 1918 wchodził w skład Naczelnej Rady Ludowej, a w grudniu 1918 został komisarzem Rady. Jako poseł do Sejmu Ustawodawczego do sierpnia 1919 zajmował stanowisko przewodniczącego Komisji Konstytucyjnej. 
W dniach 15 września - 19 września 1912 wraz z przywódcami frakcji polskich w parlamentach państw zaborczych Romanem Dmowskim i Stanisławem Głąbińskim wziął udział w tajnym zjeździe w majątku Pieniaki pod Lwowem, gdzie uchwalono, że w nadchodzącej wojnie Polacy ze wszystkich trzech zaborów poprą stronę przeciwną Niemcom.
Począwszy od 17 sierpnia 1919 do 9 czerwca 1920 stał na czele Ministerstwa byłej Dzielnicy Pruskiej. Od 1922 był prezesem Sądu Najwyższego, a w latach od 1924 do 1929 piastował stanowisko Pierwszego Prezesa Sądu Najwyższego. Zdymisjonowany ze stanowiska, jako niepodatny na naciski ze strony władz sanacyjnych, po wprowadzeniu nowej ustawy regulującej ustrój sądownictwa. 
Po powrocie do Poznania wykonywał zawód adwokata. Był członkiem Poznańskiego Towarzystwa Przyjaciół Nauk i Towarzystwa Miłośników Miasta Poznania.
2 maja 1922 został odznaczony Krzyżem Komandorskim Orderu Odrodzenia Polski.
Został pochowany na Cmentarzu Zasłużonych Wielkopolan (kwatera 7, miejsce 74).

</doc>
<doc id="724178" url="https://pl.wikipedia.org/wiki?curid=724178" title="DS-1 (satelita)">
DS-1 (satelita)

DS 1 – seria radzieckich satelitów technologicznych wyprodukowanych przez ukraińskie zakłady KB Jużnoje (OKB-586). Wyniesione w kosmos rakietą nośną Kosmos 63S1. Stanowiły część dużego programu Dniepropetrowsk Sputnik (DS). Ważyły około 300 kg.
8 sierpnia 1960 Komitet Centralny Partii Komunistycznej i Rada Ministrów ZSRR wydały dekret o "O budowie rakiety nośnej 63S1 w oparciu o rakietę R-12 oraz o budowie i wystrzeleniu małego sztucznego satelity". Dokument pozwolił biuru konstrukcyjnemu OKB-586 na rozpoczęcie prac nad rakietą i satelitą.
Odbyły się dwa starty satelitów DS-1, oba nieudane. Głównym celem misji było jednak przetestowanie rakiety nośnej.
Te niepowodzenia pociągnęły za sobą powołanie komisji (pod przewodnictwem Ustinowa) mającej zrewidować wykonanie programu powołanego w dekrecie.
Następcą DS-1 była seria DS-2.

</doc>
<doc id="724179" url="https://pl.wikipedia.org/wiki?curid=724179" title="DS-2 (satelita)">
DS-2 (satelita)

DS-2 – seria radzieckich satelitów technologicznych wyprodukowanych przez ukraińskie zakłady KB Jużnoje (OKB-586). Wynoszone w kosmos rakietą Kosmos 63S1 z kosmodromu Kapustin Jar. Stanowiły część dużego programu Dniepropetrowsk Sputnik (DS). Ważyły około 47 kg.
8 sierpnia 1960 Komitet Centralny Partii Komunistycznej i Rada Ministrów ZSRR wydały dekret „O budowie rakiety nośnej 63S1 w oparciu o rakietę R-12 oraz o budowie i wystrzeleniu małego sztucznego satelity”. Dokument pozwolił biuru konstrukcyjnemu OKB-586 na rozpoczęcie prac nad rakietą i satelitami.
DS-2 były uproszczoną wersją satelitów DS-1, których dwa starty zakończyły się niepowodzeniem. W modelu DS-2 pominięto cylindryczną sekcję zawierającą urządzenia awioniczne.
Wystrzelono dwa satelity tej serii:

</doc>
<doc id="724180" url="https://pl.wikipedia.org/wiki?curid=724180" title="Kosmos 1">
Kosmos 1



</doc>
<doc id="724188" url="https://pl.wikipedia.org/wiki?curid=724188" title="Park stanowy Starved Rock">
Park stanowy Starved Rock

Park stanowy Starved Rock (ang. "Starved Rock State Park") – położony jest nad rzeką Illinois w gminie Utica w hrabstwie LaSalle w północnej części stanu Illinois i obejmuje obszar 2 630 akrów (1 064 hektarów) wysokich, stromych, zbudowanych z piaskowca skał o beczkowatym w większości kształcie, pomiędzy którymi wody opadowe i liczne strumienie powycinały w ciągu milionów lat 18 głębokich kanionów. Na terenie parku znajdują się trzy szlaki wycieczkowe o łącznej długości 19 km. Porowata skała łatwo przepuszcza wodę, co przyczynia się do bujnej wegetacji na dolnych stokach, które są ostoją licznego ptactwa (z dzikimi indykami i orłami na czele) i zwierzyny, jak jelenie, bobry i piżmowce. Wody rzeki Illinois obfitują w wiele gatunków ryb jak sumy, szczupaki, karpie i zębacze. W plebiscycie zorganizowanym wiosną 2007 roku został wybrany jednym z siedmiu cudów stanu Illinois.
Historia.
Ludzie pojawili się w tym rejonie w co najmniej ósmym tysiącleciu p.n.e. Najlepiej poznanym i najliczniejszym ludem tubylczym byli Indianie Kaskaskia należący do grupy plemiennej Illiniwek, którzy mieszkali tu od XVI do połowy XVII wieku n.e. w liczbie 5-7 tysięcy osób. Ich wioski znajdowały się nad brzegiem rzeki Illinois, naprzeciwko dzisiejszego parku.
W roku 1673 francuscy badacze dorzecza Missisipi Louis Joliet i Jacques Marquette przepływali tędy, szukając drogi do jeziora Michigan. O. Marquette (jezuita) powrócił tu w dwa lata później i założył pierwszą misję katolicką wśród Indian Kaskaskia - Immaculate Conception. W roku 1682 Francuzi na szczycie najwyższej ze skał wznieśli Fort St. Louis, ale pod naciskiem coraz liczniejszych oddziałów Irokezów współdziałających z Anglikami, na początku XVIII wieku odeszli w okolice dzisiejszej Peorii, gdzie zbudowali duży fort o nazwie Pimitoui. Fort St. Louis obsadzili traperzy i handlarze.
W roku 1720 skały nie były już zamieszkane, a resztki fortu zniknęły.
14 marca 1960 roku trzy kobiety zostały zamordowane na terenie parku, w tzw. "St. Louis Canyon". Jeden z pracowników parku, Chester Weger, przyznał się w śledztwie do obrabowania i zabicia wszystkich trzech, ale przed sądem odwołał zeznania jako wymuszone. Odwołanie nie zostało uwzględnione i obecnie odbywa on karę dożywocia. Kilkakrotnie obrona próbowała ponownie otworzyć sprawę zarzucając błędy proceduralne, ale wyrok, oparty na poszlakach, został utrzymany w mocy.
Pochodzenie nazwy.
Starved Rock można przetłumaczyć jako "zagłodzona skała" lub "skała zagłodzonych". Indiańska legenda mówi, że około roku 1760 Pontiac, wódz Ottawów, został zamordowany przez grupę Illiniweków podczas międzyplemiennych obrad na południu dzisiejszego stanu Illinois. Ottawowie postanowili pomścić swego wodza, co doprowadziło do wojny. Oddział Potawatomich (sprzymierzeńców Ottawów) otoczył wówczas sprawców zbrodni na jednej ze skał dzisiejszego parku i trzymał ich w oblężeniu tak długo, aż wszyscy wymarli z głodu. Stąd wzięła się nazwa skały, a po roku 1911 – całego parku.
Oferta dla turystów.
Park oferuje przyjezdnym wiele atrakcji od dobrze oznakowanych szlaków pieszych, poprzez sporty motoro-wodne i wędkarstwo, po łowiectwo (w listopadzie, kiedy to szlaki są zamknięte dla bezpieczeństwa turystów) i narciarstwo na niektórych stokach. Bazę noclegową stanowi luksusowy hotel z 72 pokojami i 22 komfortowo wyposażonymi domkami z bali. Hotel posiada kryty basen z brodzikiem dla dzieci, saunę i zewnętrzny taras do kąpieli słonecznych. Na terenie hotelu znajduje się restauracja i sklep z pamiątkami.
Zaplecze noclegowe stanowi ponadto pole kempingowo-namiotowe ze 133 stanowiskami zaopatrzonymi w elektryczność, kabiny prysznicowe i toalety z bieżącą wodą. Na terenach kempingowych znajduje się też sklepik zaopatrzony w drewno na ogniska, butle z gazem, lód, oraz automaty z napojami gazowanymi.
W wydzielonych miejscach znajdują się też miejsca piknikowe ze stołami, rusztami do grillowania, wodą pitną i toaletami. Zasadą korzystania ze stanowisk piknikowych jest: kto pierwszy ten lepszy. Spożywanie alkoholu jest zabronione w okresie od 1 stycznia do 31 maja, a na szlakach zakaz obowiązuje przez cały rok.

</doc>
<doc id="724190" url="https://pl.wikipedia.org/wiki?curid=724190" title="Azande">
Azande



</doc>
<doc id="724193" url="https://pl.wikipedia.org/wiki?curid=724193" title="Mackinac (cieśnina)">
Mackinac (cieśnina)



</doc>
<doc id="724194" url="https://pl.wikipedia.org/wiki?curid=724194" title="Mackinac (wyspa)">
Mackinac (wyspa)



</doc>
<doc id="724195" url="https://pl.wikipedia.org/wiki?curid=724195" title="Mackinac">
Mackinac



</doc>
<doc id="724208" url="https://pl.wikipedia.org/wiki?curid=724208" title="Taras Prochaśko">
Taras Prochaśko

Taras Bogdanowicz Prochaśko, ukr. "Тарас Богданович Прохасько" (ur. 16 maja 1968) – ukraiński pisarz, tłumacz i dziennikarz. Z wykształcenia botanik. Czołowy przedstawiciel słynnego "fenomenu stanisławowskiego". Mieszka w Iwano-Frankiwsku.
Uczestnik studenckiego ruchu z lat 1989-1991. Parał się wieloma zajęciami. Z początku pracował w Iwano-Frankiwsku w Instytucie Leśnictwa Karpackiego, a później nauczał w rodzinnym mieście; był także barmanem, stróżem, pracownikiem radia FM «Вежа», pracował w galerii, w gazecie, w studiu telewizyjnym. Współpracował z kilkoma lwowskimi gazetami jak "Експрес" czy "Поступ". W latach 1992-1994 był współredaktorem magazynu "Czetwer" ("Четвер"). Od 1992 rокu stale mieszka w Iwano-Frankiwsku. Obok Jurija Andruchowycza jest czołowym przedstawicielem słynnego "fenomenu stanisławowskiego".
Jest członkiem Zrzeszenia Pisarzy Ukraińskich. W 1997 roku został laureatem nagrody magazynu «Смолоскип». 15 grudnia 2007 został laureatem literackiej nagrody imienia Josepha Conrada (fundowanej przez Instytut Polski w Kijowie. Od drugiego numeru jest stałym redaktorem magazynu «Четвер». Poniekąd z racji wykształcenia w utworach Prochaśki przewija się wiele motywów związanych z przyrodą. Należy do grupy niewielu młodych ukraińskich prozaików, którzy zdaniem wielu czytelników i badaczy w swoich utworach podąża ścieżkami Skoworody. Wydaje się, że Prochaśko w swoich dziełach chwilami pisze tylko dla siebie i na potrzeby własnych wewnętrznych rozważań. Pisarz osobliwie traktuje swoje rozważania filozoficzne mówiąc: "Filozofia, zawsze jest przy tobie tak jak część ciała. Kiedy nie ma nikogo ona jest wszystkim". W wielu utworach Prochaśki obecny jest element biograficzny, czasami zbliżając jego utwory do intymnych spowiedzi.
Powieść "Некрополь" została przełożona na język angielski i opublikowana w antologii "Two Lands, New Visions" (1998).
Tłumaczką jego książek na język polski jest Renata Rusnak.
Twórczość.
Tłumaczenia.
Przetłumaczył na ukraiński powieść "Galicyjskość" Łukasza Saturczaka, jako "Ґаліція" (wyd. ukraińskie 2011), "Na wysokiej połoninie" Stanisława Vincenza (wyd. ukraińskie 2012), "Opowieści galicyjskie" oraz "Wschód" Andrzeja Stasiuka (wyd. ukraińskie 2015).
Jego brat Jurij Prochaśko jest tłumaczem literatury niemieckiej.

</doc>
<doc id="724212" url="https://pl.wikipedia.org/wiki?curid=724212" title="Edward Whymper">
Edward Whymper

Edward Whymper (ur. 27 kwietnia 1840 w Londynie, zm. 16 września 1911) – brytyjski alpinista, andynista i odkrywca, zdobywca m.in. Matterhornu w 1865 roku.
W latach 1861–1865 ośmiokrotnie atakował niezdobyty podówczas Matterhorn. W kolejnej próbie 14 lipca 1865 roku wierzchołek Matterhornu został zdobyty przez 7-osobowy zespół Edwarda Whympera, który osiągnął szczyt, wspinając się granią Hörnli. Podczas zejścia czterech uczestników wyprawy zginęło, spadając w przepaść. Na górę swego życia Whymper wszedł jeszcze dwukrotnie: w 1874 i 1895.
Jest pierwszym zdobywcą m.in. następujących szczytów i przełęczy alpejskich:
W latach 1867–1872 zdobywał góry Grenlandii, w latach 1879–1880 szczyty w Andach, a w 1901–1909 Canadian Rockies (Mount Mitchel, Mount Whymper).
Edward Whymper w latach 1879–1880 zdobył najważniejsze szczyty Ekwadoru (Chimborazo, Cotopaxi i in.), dokonał pomiarów ich wysokości i odkrył nieznane dotąd lodowce. Największe znaczenie miały jednak jego badania w dziedzinie choroby wysokościowej. W Andach udało mu się ustalić jej przyczynę i sposoby unikania.
Uchodzi również za jednego z pierwszych twórców sprzętu wspinaczkowego:

</doc>
<doc id="724213" url="https://pl.wikipedia.org/wiki?curid=724213" title="Serhij Żadan">
Serhij Żadan

Serhij Wiktorowycz Żadan, ukr. Сергій Вікторович Жадан (ur. 23 sierpnia 1974 w Starobielsku) – ukraiński prozaik, poeta, eseista, dramaturg i tłumacz literatury pięknej. Jest także aktywnym animatorem życia literackiego Ukrainy i uczestnikiem multimedialnych projektów artystycznych, a od wybuchu wojny rosyjsko-ukraińskiej w 2022 organizuje i wspiera transporty leków, żywności, środków higieny dla ludności cywilnej oraz samochodów dla szpitali walczącego Charkowa.
Kariera.
W 1992 był jednym z organizatorów charkowskiej neofuturystycznej grupy literackiej „Czerwona Fura”. Absolwent i wykładowca ukrainistyki oraz germanistyki w Charkowskim Narodowym Uniwersytecie Pedagogicznym im. Hryhorija Skoworody w Charkowie. W latach 1996–1999 studiował w szkole podyplomowej tej samej uczelni. Obronił rozprawę poświęconą ukraińskiemu futuryzmowi: "Poglądy filozoficzne i estetyczne Mychajła Semenki" (2000).
Od 2004 współpracował z Yara Arts Group z La MaMa Experimental Theatre w Nowym Jorku, współtworząc spektakle: „Koliada: Twelve Dishes” (2005), „Underground Dreams” (2013–2014), „Hitting Bedrock” (2015) oraz „1917–2017. Tychyna, Żadan i psy” (2016–2017). Jego książka "Гімн демократичної молоді" ("Hymn demokratycznej młodzieży", 2006) została zaadaptowana na scenę i wystawiona w Narodowym Akademickim Teatrze Dramatycznym im. Iwana Franki w Kijowie.
Brał czynny udział w charkowskim Euromajdanie. Został ranny podczas obrony budynku Charkowskiej Obwodowej Administracji Państwowej przed napaścią działaczy prorosyjskich. Podczas szturmu słychać było strzały; w rezultacie, według Rady Miasta Charkowa, 97 osób zostało rannych, 76 z nich trafiło do szpitali pogotowia i szpitala rejonowego.
Jego wiersze: "Szpieg", "Kapelan" i "Igła" stanowiły część instalacji „Blind Spot” dla Pawilonu ukraińskiego na Biennale w Wenecji (maj-lipiec 2015). W latach 2016–2019 był członkiem komitetu Narodowej Nagrody im. Tarasa Szewczenki.
W grudniu 2016 był jednym z sygnatariuszy apelu Międzynarodowego Festiwalu Literatury w Berlinie, który sprzeciwiał się „kampanii bombardowania w syryjskim mieście Aleppo”, zainicjowanej przez Władimira Putina. Opowiadał się także za uwolnieniem z rosyjskiego więzienia nielegalnie skazanego ukraińskiego reżysera Ołeha Sencowa.
Na podstawie jego książki "Ворошиловград" ("Woroszyłowgrad") powstał film fabularny "Dzikie pole" ("Дике поле"; reż. Jarosław Łodygin, 2018).
Jest autorem libretta do opery "Вишиваний. Король України" ("Wyszywany. Król Ukrainy"), wystawionej w październiku 2021 w Charkowie, poświęconej postaci Wilhelma Habsburga-Lotaryńskiego (1885-1948) – austriackiego arcyksięcia, który poświęcił życie dla sprawy niepodległego państwa ukraińskiego.
W październiku 2022 ukazały się w Berlinie jego zapiski z walczącego Charkowa, opracowane w Niemczech i wydane przez Suhrkamp Verlag jako pierwodruk, przed edycjami w innych językach pt. "Himmel über Charkiw. Nachrichten vom Überleben im Krieg" ("Niebo nad Charkowem"). Stanowią opis bieżących wydarzeń z życia Żadana, pomagającego mieszkańcom swojego miasta w czasie pierwszych sześciu miesięcy wojny, "w społeczeństwie, które w ciągu ostatnich ośmiu lat nauczyło się, co znaczy siła bycia razem".
Tłumaczy poezję z niemieckiego (m.in. Paul Celan, Rainer Maria Rilke), angielskiego (m.in. Charles Bukowski), białoruskiego (m.in. Andrej Chadanowicz), rosyjskiego (m.in. Kiriłł Miedwiediew) i polskiego (m.in. Czesław Miłosz, Marcin Świetlicki). Twórczość Żadana była tłumaczona na język niemiecki, angielski, polski, serbski, chorwacki, litewski, białoruski, rosyjski i ormiański.
Polskimi tłumaczami jego książek są: Ola Hnatiuk, Michał Petryk, Jacek Podsiadło, Adam Pomorski, Renata Rusnak i Bohdan Zadura.
Był wiceprzewodniczącym Związku Pisarzy Ukrainy (APU) w latach 2000–2004. Jest członkiem ukraińskiego PEN Clubu.
Dwukrotnie żonaty. Ze Switłaną Oleszko, założycielką i dyrektorką Teatru Studio Arabesky w Charkowie, ma syna Iwana (ur. 1996). 13 grudnia 2009 poślubił Irynę Kunicynę, pracującą wówczas w charkowskim wydawnictwie „Folio” (publikującym książki Żadana), z którą ma córkę Marię.
Mieszka i tworzy w Charkowie.
Nagrody i wyróżnienia.
Laureat wielu nagród, między innymi nagrody ukraińskiego ugrupowania literackiego Bu-Ba-Bu za najlepszy wiersz roku 1998. W 2006 otrzymał niemiecką Nagrodę im. Huberta Burdy, przyznawaną młodym poetom Europy Środkowo-Wschodniej. W 2009 otrzymał Nagrodę literacką im. Josepha Conrada-Korzeniowskiego, przyznawaną przez Instytut Polski w Kijowie, składającą się z nagrody pieniężnej oraz półrocznego stypendium w Polsce w ramach programu stypendialnego Ministra Kultury i Dziedzictwa Narodowego RP „Gaude Polonia”.
Był nominowany do Międzynarodowej Nagrody Literackiej Miasta Gdańska „Europejski Poeta Wolności” w II edycji (2010-2012) za dwujęzyczny tom poezji "Etiopia / Ефіопія".
W 2014 otrzymał niemiecką nagrodę „Der Brücke Berlin Literatur- und Übersetzerpreis” ("Mosty Berlina") za powieść "Woroszyłowgrad", wydaną przez prestiżowe wydawnictwo Suhrkamp Verlag w Berlinie pt. "Die Erfindung des Jazz im Donbass" (wraz z tłumaczami na język niemiecki: Sabine Stöhr i Juri Durkotem). Nagroda ta, przyznawana przez niemiecką Fundację BHF Bank, honoruje ważne współczesne dzieło z literatur Europy Środkowej i Wschodniej oraz jego wybitne tłumaczenie na język niemiecki, a jej patronką jest Herta Müller, laureatka literackiej Nagrody Nobla. W tym samym roku powieść ta została uznana przez ukraiński serwis BBC za najlepszą ukraińską książkę dekady (na 10 „najlepszych książek roku” 2005–2014). Kolejnym wyróżnieniem dla "Woroszyłowgradu" stała się Nagroda Literacka im. Jana Michalskiego (Prix Jan Michalski; Szwajcaria).
W październiku 2015 otrzymał Nagrodę Literacką Europy Środkowej „Angelus” za powieść "Месопотамія" ("Mezopotamia"). Za "Mezopotamię" otrzymał ponadto w 2016 nagrodę prezydenta Ukrainy „Ukraińska książka roku”.
W maju 2017 „za szczególny wkład w kulturę ukraińską i trwałość obywatelstwa” został uhonorowany ukraińską Nagrodą im. Wasyla Stusa.
W 2018 niemiecki przekład jego książki "Інтернат" ("Internat"; Suhrkamp Verlag, Frankfurt nad Menem 2018, ; tłumacze: Juri Durkot, Sabine Stöhr) został wyróżniony Nagrodą Lipskich Targów Książki.
W lipcu 2021 ogłoszono przyznanie pisarzowi amerykańskiej Nagrody Dereka Walcotta za poezję (za 2020 rok), w związku z wydaniem amerykańskiego wyboru poezji "A New Orthography", w tłumaczeniu Johna Hennessy'ego i Ostapa Kina.
W marcu 2022 Komitet Nauk o Literaturze PAN nominował Żadana do Literackiej Nagrody Nobla. W kwietniu 2022 otrzymał Nagrodę Wolności Fundacji Franka Schirrmachera w Zurychu. W maju 2022 otrzymał tytuł Człowieka Roku „Gazety Wyborczej”.
W czerwcu 2022 został laureatem Nagrody Pokojowej Księgarzy Niemieckich „za wybitną kreatywność i humanitarną postawę, z jaką opiekuje się ludźmi w czasie wojny i pomaga im z narażeniem życia” oraz Nagrody Literackiej EBOR za powieść "Internat". W lipcu 2022 został laureatem Nagrody im. Hannah Arendt, przyznawanej przez Fundację imienia Heinricha Bölla i niemieckie miasto Brema. W sierpniu 2022 został udekorowany w Lublinie medalem „Lublin Bohaterom”.
Twórczość literacka.
Jest autorem powieści, opowiadań, poezji, esejów i dramatów. Wiodącym tematem jego twórczości jest postsowiecka rzeczywistość na Ukrainie. Styl Żadana charakteryzuje potoczny, często obsceniczny język.
w języku ukraińskim.
Zbiory poetyckie:
Powieści:
Opowiadania, eseje:
Dramaty:
Przekłady na język polski.
Jego twórczość publikowała m.in. „Literatura na świecie” (m.in. "Wiersze" oraz "Dziesięć sposobów zabijania Johna Lennona" – w tłumaczeniu Bohdana Zadury), „Krytyka Polityczna”, a także: „Pociag 76” (2008), „Twórczość” (2005, nr 12); „Radar” (2010, nr 1: "Czas, kiedy zatrzymuje się słońce" / "Час, коли сонце зупиняється"), „Akcent” (2006, nr 2).
Jego poezje stanowią część dwóch antologii Bohdana Zadury: "Wiersze zawsze są wolne. Przekłady z poezji ukraińskiej" (m.in. "Warszawa", "[Dwudziestego kwietnia spadł deszcz]", "Harcerka N.", "Niekomercyjne kino" i in.; Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2005, ; wydanie 2: Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2007, ) oraz "100 wierszy wolnych z Ukrainy" ("[Wielcy poeci smutnych czasów]", "[Za dużo polityki, we wszystkim]"; Biuro Literackie, Kołobrzeg 2022, ).
W 2012 pod redakcją Żadana i Moniki Sznajderman ukazała się polsko-ukraińska antologia esejów "Dryblując przez granice. Polsko-ukraińskie Euro 2012" (autor tekstów: "Ludzie, którzy grają w piłkę. Przedmowa" oraz "Czarne złoto nadziei. Donieck"; pozostali autorzy: Jurij Andruchowycz, Marek Bieńczyk, Natasza Goerke, Paweł Huelle, Piotr Siemion, Natalka Śniadanko, Ołeksandr Uszkałow; fotografie: Kirił Gołowczenko; Wydawnictwo Czarne, Wołowiec, , seria: "Sulina").
Jest także współautorem antologii "Zwrotnik Ukraina" (pod redakcją Jurija Andruchowycza; autor tekstu: "Zima trwa cztery miesiące"; pozostali autorzy: Jurij Andruchowycz, Jewgienija Biełorusiec, Alisa Ganijewa, Wilfried Jilge, Tania Malarczuk, Kateryna Miszczenko, Katia Pietrowska, Martin Pollack, Jurko Prochaśko, Mykoła Riabczuk, Timothy Snyder, Andrzej Stasiuk, Anton Szechowcow; Wydawnictwo Czarne, Wołowiec 2014, , seria: "Sulina"), nawiązującej do Euromajdanu i wydarzeń na Ukrainie w 2014 roku.
Kariera muzyczna.
Regularnie wykonuje swoje utwory w różnych miastach Ukrainy i Europy Zachodniej, m.in. z towarzyszeniem muzyków ukraińskich. W 2008 nawiązał współpracę z zespołem „Собаки в космосі” („Sobaky w kosmosi” – „Psy w kosmosie”) grającym muzykę ska. Zespół zmienił nazwę na „Жадан і Собаки” („Żadan i Sobaky” – „Żadan i Psy”; czasem również występowali pod nazwą „Żadan i Sobaky w kosmosi” – „Żadan i Psy w kosmosie”). Wspólnie wydali pięć albumów:
Zespół występował kilkukrotnie w Polsce. W sierpniu i wrześniu 2022 odbyła się trasa koncertowa, obejmująca m.in. koncerty we Wrocławiu, Poznaniu, Gdańsku, Warszawie i Krakowie.
Wcześniej pisarz współpracował z ukraińskim zespołem Luk, którego teksty oparte są w znacznej mierze na twórczości poety (w szczególności pierwszy album pt. "Tourist Zone" ["Strefa turystyczna"], 2002).
Występuje ponadto z ukraińskim zespołem Linia Mannerheima, wspólnie z Olegiem Kadanowem i Eugenem Turczynowem.
W 2021 Żadan nagrał album pt. "Fokstroty" z Jurijem Gurżim – urodzonym na Ukrainie a mieszkającym w Berlinie muzykiem, DJ-em i producentem.
24 sierpnia 2022 zaprezentowano w internecie piosenkę „Ukraina”, dotyczącą wojny rosyjsko-ukraińskiej, nagraną przez Żadana z Kazikiem Staszewskim. W ciągu pierwszej doby odtworzono ją w serwisie Yotube ponad 120 tysięcy razy.

</doc>
<doc id="724214" url="https://pl.wikipedia.org/wiki?curid=724214" title="Stara Wieś-Stasin">
Stara Wieś-Stasin

Stara Wieś-Stasin – wieś w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Łęczna.

</doc>
<doc id="724218" url="https://pl.wikipedia.org/wiki?curid=724218" title="Koszt utopiony">
Koszt utopiony



</doc>
<doc id="724220" url="https://pl.wikipedia.org/wiki?curid=724220" title="Hippodameja (córka Ojnomaosa)">
Hippodameja (córka Ojnomaosa)

Hippodameja, Hipodameja (gr. Ippodámeia, Hippodámeia, łac. Hippodameia, Hippodamia) – w mitologii greckiej córka Ojnomaosa, króla Pisy w Elidzie i Euarete, żona Pelopsa, matka Trojzena, Pitteusa, Alkatoosa, Skirona, Lysidike, Astydamei, Nikippe, Atreusa, Tyestesa.
Hippodameja była córką Ojnomaosa, króla Pisy w Elidzie, syna Aresa. Nie ma natomiast zgody co do matki Hippodamei. Wymieniane są imiona Sterope, Eurytoe, Euarete.
Hippodameja była urodziwą kobietą, miała piękne złote włosy, nie mogła jednak wyjść za mąż. Wedle jednej wersji monarcha usłyszał kiedyś przepowiednię, że śmierć przyjdzie nań z ręki zięcia. Powodem mogło być również to, że Ojnomaos pożądał jej kazirodczo, co spotkało się z oporem córki. W każdym razie starał się uniemożliwić córce wstąpienie w związek małżeński. Pretendent musiał wygrać z władcą wyścig na rydwany. Metę ustanowiono na Przesmyku Korynckim, w Koryncie tam, gdzie znajdował się ołtarz Posejdona. Zalotnik brał Hippodameję na swój rydwan i uciekał. Jeśliby dojechał Przesmyku Korynckiego niedogoniony, będzie mógł poślubić dziewczynę. Jeśli jednak król go dogoni, zalotnik umrze. Władca mówił otwarcie, że jeśli ktoś z nim przegra, to utnie mu głowę. Podstęp polegał po pierwsze na tym, że zalotnika rozpraszała piękna dziewczyna w jego rydwanie, a ponadto obciążała ona dodatkowo rydwan. Co więcej, Ojnomaos otrzymał od Aresa nadzwyczajne konie i oręż, co gwarantowało mu zwycięstwo. Dawał więc nawet swym przeciwnikom fory, modląc się i składając ofiary, dopiero potem wsiadając na rydwan, doganiając nieszczęsnego zalotnika, obcinał mu głowę, którą następnie przybijał nad drzwiami swego domostwa.
Mit o Hippodamei wiąże się tutaj z mitem o Perseuszu. Otóż pragnący zguby herosa król Polidektes oświadczył, że będzie starał się pojąć za żonę właśnie Hippodameję, odstępując od wcześniejszych prób małżeństwa z Danae, matką Perseusza. Zaproszeni gości obiecali mu z tej okazji drogie prezenty, tylko ubogi Perseusz nie mógł sobie pozwolić na kupno kosztownego podarunku. W efekcie obiecał królowi głowę Gorgony Meduzy.
Kolejnym zalotnikiem, tym razem prawdziwym, do ręki Hippodamei okazał się Pelops, syn Tantala z Sipylos w Azji Mniejszej, który kiedyś, po śmierci swego ojca bądź podczas wojny toczonej przez Ilosa przeciwko Tantalowi wyjechał do Grecji. Pelops zatrzymał się w Pisie w okolicach Olimpii. Ziemie te znajdowały się pod władaniem Ojnomaosa. Pelops zakochał się w jego córce i Hippodameja pokochała go również od pierwszego wejrzenia, był on bowiem bardzo piękny.
Ojnomaos zgładził jednak wcześniej 12 pretendentów, których czaszki nad jego drzwiami ujrzał Pelops. To nie zniechęciło młodzieńca, wspieranego przez Posejdona i darzonego przezeń miłością. Zakochana w nim królewna, wiedząc, jaki los spotkał poprzednich zalotników, postanowiła działać. Poprosiła o pomoc woźnicę ojca, syna Hermesa, Myrtilosa, który również był w niej zakochany, i to od dawna, a był w związku z tym gotów dla niej do poświęceń. Możliwe też, że Pelops albo i sama Hippodameja za pomoc obiecali mu jedną noc z królewną. Myrtilos majstrował przy zatyczkach kół rydwanu Ojnomaosa. Jedna z wersji mówi, iż je wyjął po prostu, inna zaś podaje, że zatyczki z brązu zamienił na woskowe, co opisuje Ferekydes z Aten. Rozpoczęto wyścig. W jego trakcie wosk stopił się i koła rydwanu króla odpadły. Monarcha stracił życie, wypadając z rydwanu, wleczony za końmi bądź też bezpośrednio z ręki Pelopsa, przeklinając zdradę Myrtilosa.
Pelops wraz z żoną i Myrtilosem jechał rydwanem. Gdy Hippodameja poskarżyła się na spierzchnięte usta, mąż poszedł szukać wody, by dać jej pić. Wtedy to Myrtilos próbował ją zniewolić. Inna wersja mówi, że nie było próby zgwałcenia, że to sama Hippodameja uwodziła Myrtilosa, który odrzucił jej zaloty, a następnie oskarżyła go przed Pelopsem. Po powrocie Pelopsa Hippodameja powiedziała mu o próbie zgwałcenia, a ten zrzucił woźnicę z Gerajstosu do morza, które odtąd jest zwane Mirtejskim. W chwili śmierci Myrtilos przeklął Pelopsa, Hippodameję i ich potomstwo.
Po całym zajściu Hippodameja wyszła za mąż za Pelopsa. Hippodameja wraz z mężem wróciła do Pisy i władali oni całym Peloponezem. Na chwałę żony Pelops ustanowił w Olimpii święto ku czci Hery jako opiekunki małżeństwa. Mieli oni wiele dzieci, w tym sześciu synów, wśród których wymieniani są:
Mieli oni również córki:
Hippodameja nie żyła szczęśliwie do końca swych dni. W jednej z wersji, obawiając się Chrysipposa, będącego dla niej szwagrem, poleciła pozbawić go życia. W innej wersji chodzi o jej syna, którego zabić nie chcieli Atreus i Tiestes. Matka wyręczyła ich, atakując swego syna mieczem goszczonego w ich domu Lajosa. Następnie pozostawiła narzędzie zbrodni u zwłok syna, chcąc skierować podejrzenie ku Tebańczykowi. Jednakże na łożu śmierci Chrysippos powiedział, kto odpowiada za jego stan. Dowiedziawszy się prawdy, Pelops odrzucił występną żonę. Została za swój czyn wypędzona z kraju. Schroniła się w Argolidzie, w Midei. Pozostała tam aż do śmierci. Po jej zgonie Pelops sprowadził jej szczątki do Olimpii. Spoczęły w niewielkiej świątyni w świętym okręgu Altis.

</doc>
<doc id="724221" url="https://pl.wikipedia.org/wiki?curid=724221" title="Zawada Górna">
Zawada Górna

Zawada Górna – część wsi Zawada w Polsce, położona w województwie łódzkim, w powiecie łęczyckim, w gminie Łęczyca.
Zawada Górna wchodzi w skład sołectwa Zawada.
W latach 1975–1998 Zawada Górna administracyjnie należała do województwa płockiego.

</doc>
<doc id="724223" url="https://pl.wikipedia.org/wiki?curid=724223" title="Krzepocin Drugi">
Krzepocin Drugi

Krzepocin Drugi – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.

</doc>
<doc id="724224" url="https://pl.wikipedia.org/wiki?curid=724224" title="DW291">
DW291



</doc>
<doc id="724225" url="https://pl.wikipedia.org/wiki?curid=724225" title="Wilczkowice nad Szosą">
Wilczkowice nad Szosą

Wilczkowice nad Szosą – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.
Przez miejscowość przebiega droga wojewódzka nr 703.
Inne miejscowości o nazwie Wilczkowice: Wilczkowice, Wilczkowice Dolne, Wilczkowice Górne, Wilczkowice Średnie

</doc>
<doc id="724228" url="https://pl.wikipedia.org/wiki?curid=724228" title="Wilczkowice Średnie">
Wilczkowice Średnie

Wilczkowice Średnie – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.
Inne miejscowości o nazwie Wilczkowice: Wilczkowice, Wilczkowice Dolne, Wilczkowice Górne, Wilczkowice nad Szosą

</doc>
<doc id="724231" url="https://pl.wikipedia.org/wiki?curid=724231" title="Wilczkowice Dolne (województwo łódzkie)">
Wilczkowice Dolne (województwo łódzkie)

Wilczkowice Dolne – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.
Inne miejscowości o nazwie Wilczkowice: Wilczkowice, Wilczkowice Dolne, Wilczkowice Górne, Wilczkowice nad Szosą, Wilczkowice Średnie

</doc>
<doc id="724233" url="https://pl.wikipedia.org/wiki?curid=724233" title="Nadmorski bór sosnowy">
Nadmorski bór sosnowy



</doc>
<doc id="724244" url="https://pl.wikipedia.org/wiki?curid=724244" title="Krystyna Palmowska">
Krystyna Palmowska

Krystyna Palmowska (ur. 11 listopada 1948 w Warszawie) – polska alpinistka i himalaistka, reprezentująca Klub Wysokogórski Warszawa. Z wykształcenia inżynier elektronik.
Uczestniczyła w wyprawach wspinaczkowych, m.in. z Wandą Rutkiewicz i Anną Czerwińską.

</doc>
<doc id="724245" url="https://pl.wikipedia.org/wiki?curid=724245" title="Rezerwat przyrody Darzlubskie Buki">
Rezerwat przyrody Darzlubskie Buki

Rezerwat przyrody Darzlubskie Buki (często jako "Darżlubskie Buki"; kaszub. "Darżlëbsczé Bùczi") – leśny rezerwat przyrody na obszarze leśno-bagiennym Puszczy Darżlubskiej, na terenie gminy wiejskiej Puck w województwie pomorskim (utworzony w 1960 r., o powierzchni 27,08 ha). Ochronie rezerwatu podlega głównie buczyna pomorska (buki i dęby).
Najbliższe miejscowości to Leśniewo, Mechowo i Darzlubie.

</doc>
<doc id="724246" url="https://pl.wikipedia.org/wiki?curid=724246" title="Bezen Perrot">
Bezen Perrot

Bezen Perrot (niem. "Bretonishe Waffenverband der SS "Bezen Perrot"") – bretońska kolaborancka grupa zbrojna w służbie Niemiec podczas II wojny światowej.
We francuskiej Bretanii od 1930 r. działała separatystyczna Bretońska Partia Narodowa, która w okresie okupacji przeszła na pozycje kolaboranckie wobec Niemiec. Pod wpływem zabójstw jej działaczy przez francuski ruch oporu (Résistance) postanowiono podjąć ściślejszą współpracę z władzami niemieckimi. Célestin Lainé, organizator kilku antyfrancuskich zamachów bombowych w okresie przed wojną, stworzył – dzięki pomocy lokalnej komórki Sipo-SD – grupę zbrojną pod nazwą Bezen Perrot, Grupa Perrot lub Milicja Perrot, która przez Niemców była nazywana Bretonishe Waffenverband der SS "Bezen Perrot". Liczyła ona ok. 80 członków, umundurowanych w uniformy SS być może z celtyckim krzyżem jako odznaką. Część z nich działała w cywilnych ubraniach.
Uczestniczyli oni od marca 1944 r. w operacjach przeciwko partyzantom (Maquis). Ogólne straty wyniosły 38 ludzi zabitych w akcjach przeciwko partyzantom i zamachach ruchu oporu. Po wyzwoleniu Bretanii przez aliantów część z nich "zniknęła", a reszta wycofała się wraz z Niemcami do rejonu Tybingi. Tam zostali wcieleni do różnych specjalnych jednostek SD, kilku wstąpiło do 33 Dywizji Grenadierów SS "Charlemagne". Po kapitulacji Niemiec niektórzy uciekli do innych krajów, np. C. Lainé zamieszkał w Irlandii, inni pozostali w Niemczech, ukrywając się u ludności cywilnej, a część została aresztowana przez władze francuskie.

</doc>
<doc id="724248" url="https://pl.wikipedia.org/wiki?curid=724248" title="Wilczkowice Dolne">
Wilczkowice Dolne

2 miejscowości w Polsce:

</doc>
<doc id="724250" url="https://pl.wikipedia.org/wiki?curid=724250" title="Przeginia (dopływ Tarnawki)">
Przeginia (dopływ Tarnawki)

Przeginia, zwana też Pluskawą – potok będący prawym dopływem Tarnawki (uchodzącej następnie do Stradomki).
Przeginia wypływa na wysokości 536 m w Rupniowie na zachodnich zboczach Pasierbieckiej Góry (764 m). Spływa początkowo w kierunku zachodnim, potem północnym przez wieś Nowe Rybie. Na Czarnym Błocie przepływa pod mostem drogi Kamionna – Nowe Rybie i dalej płynie w kierunku północnym. Korytem Przegini biegnie tutaj granica między wsiami Kamionna i Nowe Rybie, a także między powiatem tarnowskim i powiatem limanowskim. Pod Brzegiem zmienia kierunek na północno-wschodni, potem północno-zachodni i płynie przez wieś Rdzawa. W obrębie tej wsi zmienia kierunek na południowo-zachodni i wpływa do wsi Tarnawa. W jej centrum, na wysokości 248 m uchodzi do Tarnawki.
Zlewnia Przegini znajduje się w województwie małopolskim w dwóch powiatach: limanowskim (gmina Limanowa) i bocheńskim (gmina Żegocina, gmina Trzciana i gmina Łapanów) oraz w dwóch regionach geograficznych: w Beskidzie Wyspowym i na Pogórzu Wiśnickim. Na części swojego górnego biegu dolina Przegini tworzy naturalną granicę między tymi regionami.
Przeginia ma 15 lewobrzeżnych dopływów i 12 prawobrzeżnych. Największe z nich to potoki Rdzawka i Kamionka
W wielu miejscach Przeginia tworzy wyżłobione w warstwach fliszu karpackiego koryto. W Rdzawie, w miejscu zwanym Skałkami w Rdzawie, w kamiennym korycie potoku znajdują się wyżłobione przez wodę głębokie jazy, rowy, niecki. W dwóch miejscach występują tutaj kaskady, utworzone przez progi skalne, pod którymi tworzą się baniory. Projektowane jest utworzenie w tym miejscu zespołu przyrodniczo-krajobrazowego. Dużą osobliwością są też występujące w jej dnie andezyty – skały pochodzenia wulkanicznego.

</doc>
<doc id="724253" url="https://pl.wikipedia.org/wiki?curid=724253" title="Rezerwat przyrody Źródliska Czarnej Wody">
Rezerwat przyrody Źródliska Czarnej Wody

Rezerwat przyrody Źródliska Czarnej Wody – leśny rezerwat przyrody na Wysoczyźnie Żarnowieckiej na obszarze powiatu puckiego. Został utworzony w 1999 roku. Powierzchnia rezerwatu wynosi 50,58 ha; posiada on też otulinę o powierzchni 111,0 ha. Ochronie rezerwatu podlegają naturalne zespoły roślinności źródliskowej, źródliskowa odmiana łęgu jesionowo-olszowego, grądy i buczyny. Bardzo interesujące są elementy środowiska abiotycznego, w tym przede wszystkim nisze źródłowe Czarnej Wody oraz gleby nawapienne. Liczna i bogata jest flora roślin naczyniowych obiektu z udziałem szeregu gatunków chronionych i rzadkich regionalnie, np. stokłosy Benekena "Bromus benekenii", kukułki plamistej "Dactylorhiza maculata" czy listery jajowatej "Listera ovata". W rezerwacie występuje kilka gatunków roślin o podgórskim charakterze zasięgu, np. widłak wroniec "Huperzia selago" czy tojeść gajowa "Lysimachia nemorum". Wśród zwierząt na uwagę zasługuje niewielki ssak – rzęsorek mniejszy "Neomys anomalus".
Najbliższe miejscowości to Świecino, Połchówko i Lisewo.

</doc>
<doc id="724255" url="https://pl.wikipedia.org/wiki?curid=724255" title="Onegai Twins">
Onegai Twins

 – seria anime stworzona przez Yousuke Kuroda i wyprodukowane przez Bendai Visual. Jest to dalszy ciąg serii "Onegai Teacher", lecz główne role odgrywają tam zupełnie nowe osoby. Na podstawie anime powstały opowiadanie oraz jednotomowa manga.
Fabuła.
Cała fabuła krąży wokół trzech osób, Maiku, Minny i Karen. Maiku to 16-letni chłopak, który od 2 miesięcy mieszka w domu, jak mniema, swojego dzieciństwa. Gdy był małym dzieckiem został porzucony przez matkę i jako pamiątka pozostała mu tylko fotografia przedstawiająca jego samego i jego siostrę bliźniaczkę, na tle tegoż domu. Maiku nigdy jednak nie odnalazł swojej siostry. Pewnego dnia po obejrzeniu wiadomości, w których przypadkiem został pokazany dom Maiku, pojawiają się u niego dwie dziewczyny, posiadające identyczne jak jego, zdjęcia bliźniąt na tle domu. Obie utrzymują, że są owym zaginionym bliźniakiem z fotografii, przy czym niemożliwe jest stwierdzenie, która z dziewcząt to siostra, a która to „obca”. Całe 12 odcinków opowiada o wspólnym życiu całej trójki, powolnym rozwoju niekoniecznie bratersko-siostrzanych uczuć i związanych z tym dylematach.

</doc>
<doc id="724267" url="https://pl.wikipedia.org/wiki?curid=724267" title="Sauté">
Sauté

Sauté ( „skakać”) – metoda przyrządzania potraw polegająca na smażeniu w małej ilości silnie rozgrzanego tłuszczu.
Jest to również metoda smażenia mięsa, ryb, wątroby bez żadnej panierki, tylko przyprawionych solą, pieprzem lub ziołami, tzw. smażenie w sosie własnym 

</doc>
<doc id="724268" url="https://pl.wikipedia.org/wiki?curid=724268" title="Augustyn Baran">
Augustyn Baran

Augustyn Baran (ur. w listopadzie 1944 r. w Izdebkach, zm. 21 lipca 2010 w Brzozowie) – polski prozaik, historyk i dziennikarz, absolwent Uniwersytetu Warszawskiego.
Absolwent Liceum Ogólnokształcącego w Brzozowie z 1963.
Współpracował z wieloma gazetami publikując na ich łamach artykuły prasowe, reportaże, recenzje literackie. Otrzymał ponad sto nagród literackich, z których najbardziej cenił te zdobyte w konkursie organizowanym co trzy lata przez Miejską Bibliotekę Publiczną im. Grzegorza z Sanoka w Sanoku. 
Pobyt u niego opisuje Andrzej Stasiuk w książce "Grochów".
Od 2005 zmagał się ze skutkami wylewu krwi do mózgu, częściowo sparaliżowany, przebywał w ośrodkach rehabilitacyjnych. Zmarł 21 lipca 2010 w Domu Pomocy Społecznej w Brzozowie, pochowany w Izdebkach. 

</doc>
<doc id="724273" url="https://pl.wikipedia.org/wiki?curid=724273" title="Rezerwat przyrody Ptasi Raj">
Rezerwat przyrody Ptasi Raj

Rezerwat przyrody Ptasi Raj – ptasi rezerwat przyrody na gdańskiej Wyspie Sobieszewskiej (utworzony w 1959 r., o powierzchni 198 ha), przy ujściu Wisły Śmiałej do Zatoki Gdańskiej. W skład rezerwatu wchodzi kilka większych i mniejszych zbiorników wodnych w tym dwa jeziora: Ptasi Raj i Karaś oraz okoliczne bagna, łąki i lasy. Obszar ten został objęty częściową ochroną już w roku 1916. Prowadzona wówczas gospodarka pastwiskowa sprzyjała utrzymaniu siedlisk dla ptaków siewkowatych. W latach 30. XX wieku rejon ujścia Wisły Śmiałej był jedynym znanym lęgowiskiem m.in. rybitwy czubatej. W latach 60. i 70. w szuwarach porastających północny, bagnisty brzeg jeziora Ptasi Raj istniało duże noclegowisko szpaków, na którym stwierdzono ponad 50000 ptaków. Obecnie zostały one zastąpione przez kaczki (krzyżówka, ogorzałka, gągoł, czernica). Bytuje tu łabędź niemy (do 200 osobników) oraz łabędź krzykliwy (ok. 100).
Ochronie rezerwatu podlegają ptaki błotne i wodne. Ptasi Raj jest punktem odpoczynku ptaków podczas przelotów migracyjnych, m.in. gęsi białoczelnych i gęsi zbożowych, które na terenie rezerwatu nocują, a dniami żerują na żuławskich polach. Na obszarze rezerwatu można spotkać ponad 200 gatunków ptaków, szczególnie przelotnych, drobnych ptaków śpiewających i dużych ptaków wodnych oraz błotnych (w tym, w latach 1996–2001 gniazdowanie 32 gatunków wodno-błotnych, m.in. perkozek, zausznik, bąk, gęgawa, ohar, cyraneczka, nurogęś, błotniak stawowy, zielonka, kropiatka, wodnik, żuraw, ostrygojad, sieweczka obrożna, sieweczka rzeczna, samotnik, słonka, rybitwa rzeczna, rybitwa białoczelna i podróżniczek). W 1997 roku odnotowano tu wyjątkowy pierwszy w Polsce lęg edredona. Najważniejszą przyczyną spadku – niegdyś znacznie wyższych – walorów ornitologicznych rezerwatu, było zaprzestanie wypasu bydła i w konsekwencji zarośnięcie szuwarami łąk słonolubnych, a następnie zalesienie ich sztucznie posadzoną olszą (mimo istnienia rezerwatu). W pierwszej połowie XX wieku gniazdowały tu m.in. biegus zmienny, batalion, łęczak, krwawodziób i rycyk. Obecnie brak jest w rezerwacie siedlisk dla lęgów tych gatunków.
Wśród flory dominuje tu szuwar trzcinowy z dominującą trzciną pospolitą oraz typowy dla wydmy białej zespół trawiasty "Elymo-Ammophiletum". Występują gatunki słonolubne: mlecznik nadmorski, sit Gerarda, aster solny, sporek polny, babka Wintera, centuria nadobna i – u nasady grobli – róża pomarszczona.
Najbliższe miejscowości to Sobieszewo i Górki Wschodnie (dojazd do rezerwatu autobusami komunikacji miejskiej z Gdańska, do pętli w Górkach Wschodnich). Rezerwat jest udostępniony do zwiedzania za pomocą ścieżki przyrodniczo-dydaktycznej, przewidzianej w planie ochrony rezerwatu od 1995, powstałej w latach 1999–2003 i wyposażonej w końcu 2004 w dwie wieże obserwacyjne, które uroczyście udostępniono do zwiedzania w kwietniu 2005.

</doc>
<doc id="724280" url="https://pl.wikipedia.org/wiki?curid=724280" title="Kotewkowate">
Kotewkowate

Kotewkowate ("Trapaceae" Dumort. "nom. cons.") – monotypowa rodzina roślin wodnych z rzędu mirtowców, wyróżniana w dawniejszych systemach klasyfikacyjnych roślin okrytonasiennych. Zaliczano tu tylko jeden rodzaj – kotewka ("Trapa").
Systematyka.
Rodzina wyróżniana była m.in. w systemie Cronquista z 1981 oraz w systemie Reveala z lat 1993-1999. Późniejsze odkrycia w zakresie filogenezy w obrębie mirtowców dowiodły, że rodzaj kotewka "Trapa" stanowi jedną z dalszych linii rozwojowych w obrębie krwawnicowatych i jego wyłączanie z tej rodziny czyni z niej takson parafiletyczny. Dlatego w nowszych ujęciach (system APG II z 2003, Angiosperm Phylogeny Website aktualizowana od 2001, system Reveala w wersji z 2007) kotewka włączana jest do krwawnicowatych właśnie.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), rodzina kotewkowate ("Trapaceae" Dumort), podrodzina "Trapoideae" Voigt, plemię " Trapeae " Rchb., rodzaj kotewka ("Trapa" L.).

</doc>
<doc id="724286" url="https://pl.wikipedia.org/wiki?curid=724286" title="Valerio Massimo Manfredi">
Valerio Massimo Manfredi

Valerio Massimo Manfredi (ur. 8 marca 1943 w Piumazzo di Castelfranco Emilia, w prowincji Modena) − włoski pisarz, filolog klasyczny i archeolog (specjalista w topografii świata antycznego).
Wykłada m.in. w Mediolanie (Katolicki Uniwersytet Najświętszego Serca), Wenecji, Paryżu, Chicago, ponadto jest publicystą i scenarzystą filmowym. Mieszka w swoim wiejskim domu w Modenie razem z żoną Christine Fedderson Manfredi, która tłumaczy jego dzieła na angielski.
W jego literackim dorobku znajduje się kilkanaście powieści historycznych:

</doc>
<doc id="724297" url="https://pl.wikipedia.org/wiki?curid=724297" title="Nabój .338 Lapua">
Nabój .338 Lapua



</doc>
<doc id="724298" url="https://pl.wikipedia.org/wiki?curid=724298" title="Koźmiński (uczelnia)">
Koźmiński (uczelnia)



</doc>
<doc id="724304" url="https://pl.wikipedia.org/wiki?curid=724304" title="Rezerwat przyrody Strzelnica">
Rezerwat przyrody Strzelnica

Rezerwat przyrody Strzelnica (kaszb. "Strzélnica") – leśny rezerwat przyrody na Pojezierzu Kaszubskim na obszarze Kościerzyny (w obrębie Nadleśnictwa Kościerzyna). Został utworzony na mocy zarządzenia Ministra Leśnictwa i Przemysłu Drzewnego z dnia 15 grudnia 1980 roku. Powierzchnia rezerwatu wynosi 3,53 ha (akt powołujący podawał 3,12 ha).
Celem ochrony w rezerwacie jest zachowanie ekosystemu leśnego wraz z jego charakterystycznymi biocenozami oraz populacjami cennych gatunków roślin, grzybów i zwierząt. Ochronie rezerwatu podlegają ponad dwustuletnie dęby szypułkowe i bezszypułkowe, jak i niewiele młodsze sosny i buki. W drzewostanie występuje też grab i brzoza brodawkowata. Bliskość miasta i uczęszczanych dróg sprzyja penetracji przez okolicznych mieszkańców.

</doc>
<doc id="724307" url="https://pl.wikipedia.org/wiki?curid=724307" title="Andrzej Tomaszewski (architekt)">
Andrzej Tomaszewski (architekt)

Andrzej Tomaszewski (ur. 26 stycznia 1934 w Warszawie, zm. 25 października 2010 w Berlinie) – polski architekt, urbanista, profesor dr hab. inż. arch., historyk architektury, mediewista, specjalista w dziedzinie ochrony zabytków. W latach 1995–1999 Generalny Konserwator Zabytków.
Życiorys.
Edukacja.
Absolwent Wydziału Historycznego Uniwersytetu Warszawskiego (1959) i Wydziału Architektury Politechniki Warszawskiej (1962). W 1976 r. uzyskał tytuł naukowy profesora nauk technicznych.
Kariera zawodowa.
W latach 1973–1981 oraz 1987–1988 dyrektor Instytutu Historii Architektury i Sztuki Wydziału Architektury Politechniki Warszawskiej a od 1988 roku kierownik Zakładu Konserwacji Zabytków Wydziału Architektury Politechniki Warszawskiej.
Profesor w Wissenschaftskolleg zu Berlin (1982–1985), profesor na Uniwersytecie Jana Gutenberga w Moguncji (1986–1987). W latach 1988–1992 był dyrektorem generalnym ICCROM – Międzynarodowego Centrum Badań nad Ochroną i Konserwacją Dziedzictwa Kulturowego w Rzymie.
W latach 1984–1993 był prezesem Międzynarodowego Komitetu Kształcenia Konserwatorów Międzynarodowej Rady Ochrony Zabytków ICOMOS, później Prezesem Honorowym ICOMOS.
W latach 1995–1999 zajmował stanowisko Generalnego Konserwatora Zabytków RP, kierując Państwową Służbą Ochrony Zabytków. Od 2003 do 2009 był prezesem Polskiego Komitetu Narodowego ICOMOS.
Od roku 2009 wiceprezes PKN ICOMOS i prezes Międzynarodowej Rady Muzeów ICOM. Przewodniczący Rady Ochrony Zabytków przy Prezydencie m.st. Warszawy.
Delegat Polski w Komitecie Światowego Dziedzictwa UNESCO. Delegat Polski w Komitecie Dziedzictwa Kultury Rady Europy. Był członkiem rady Międzynarodowego Centrum Kultury w Krakowie, członkiem rady naukowo-programowej Denkmal – Europejskich Targów Konserwacji i Restauracji Zabytków oraz Renowacji Starych Budowli w Lipsku, Komisji Konserwatorskiej Muzeum Pałacu w Wilanowie.
Był prezesem Niemiecko-Polskiej Fundacji Ochrony Zabytków Kultury. Był też członkiem Niemieckiej Akademii Urbanistyki i Planowania Przestrzennego oraz członkiem rzeczywistym Polskiej Akademii Nauk.
Pochowany został na starym cmentarzu na Służewie przy ul. Fosa w Warszawie.
Dorobek.
Jego głównym obszarem zainteresowań naukowych była mediewistyka. Badacz historii architektury i sztuki średniowiecznej. Historyk kultury, teorii i historii ochrony dóbr kultury. Brał czynny udział w badaniach archeologicznych (Wiślica, Strzelno, Jędrzejów, Wąchock, Opatów, Sandomierz)) i licznych nieoczekiwanych odkryciach (rytowana płyta w Wiślicy).
Był autorem nowatorskich projektów konserwatorskich takich obiektów jak: kolegiata i Dom Długosza w Wiślicy, kolegiata w Opatowie, kościół w Prandocinie, rzymska willa i kościoły romańskie w Taliándörögd (Węgry), katedra św. Lamberta w Liège (Belgia), zamki Nicastro i Amendolea Vecchia (Włochy), średniowieczna wieś Condorcet (Francja).
Za wkład w ochronę zabytków Calabrii otrzymał tytuł Honorowego Obywatela miasta Bova.
Przez lata był zaangażowany we współpracę polsko-niemiecką (członek Niemieckiej Akademii Urbanistyki i Planowania Przestrzennego) w dziedzinie ochrony i konserwacji zabytków.
Jako Generalny Konserwator Zabytków stworzył system ogólnospołecznej odpowiedzialności za ochronę materialnych nośników pamięci narodowej oraz doprowadził do wpisu na listę światowego dziedzictwa kultury UNESCO m.in. Kościoła Pokoju w Świdnicy i w Jaworze za co został uhonorowany tytułem Honorowego Obywatela Miasta Jawora.
Autor ponad 300 publikacji z dziedziny ochrony i konserwacji zabytków wydanych w Polsce i poza granicami.

</doc>
<doc id="724308" url="https://pl.wikipedia.org/wiki?curid=724308" title="Pojazd trakcyjny">
Pojazd trakcyjny

Pojazd trakcyjny – pojazd kolejowy z napędem własnym, przystosowany do ciągnięcia lub pchania wagonów, lub posiadający wydzieloną przestrzeń do przewozu osób albo ładunków.
Pojazdami trakcyjnymi są:
Według instrukcji o technice pracy manewrowej wagony sterownicze także zakwalifikowano jako pojazdy trakcyjne:.
Trwają intensywne prace nad lewitacją nadprzewodnikową w zakresie pojazdów trakcyjnych (oraz łożysk w układach obrotowych, np. w elektromechanicznych magazynach energii).

</doc>
<doc id="724309" url="https://pl.wikipedia.org/wiki?curid=724309" title="Drucieńce">
Drucieńce



</doc>
<doc id="724310" url="https://pl.wikipedia.org/wiki?curid=724310" title="Gordiacea">
Gordiacea



</doc>
<doc id="724311" url="https://pl.wikipedia.org/wiki?curid=724311" title="ARDF">
ARDF



</doc>
<doc id="724313" url="https://pl.wikipedia.org/wiki?curid=724313" title="Rotatoria">
Rotatoria



</doc>
<doc id="724316" url="https://pl.wikipedia.org/wiki?curid=724316" title="Kamptozoa">
Kamptozoa



</doc>
<doc id="724322" url="https://pl.wikipedia.org/wiki?curid=724322" title="Phoronida">
Phoronida



</doc>
<doc id="724324" url="https://pl.wikipedia.org/wiki?curid=724324" title="Fehérgyarmat">
Fehérgyarmat

Fehérgyarmat – miasto powiatowe w komitacie Szabolcs-Szatmár-Bereg w północno-wschodnich Węgrzech. 
Położenie.
Fehérgyarmat leży w krainie Erdöhát na Równinie Satmarsko-Berehowskiej. Stanowi lokalny węzeł komunikacyjny. Przez miasto przebiega droga nr 491 z Mátészalka do przejścia granicznego Tiszabecs - Wyłok na granicy z Ukrainą, od której odbijają lokalne drogi do Beregsurány, Csengersima i do Vásárosnamény. Przez Fehérgyarmat biegnie również lokalna linia kolejowa z Mátészalka do Zajta na granicy z Rumunią.
Historia.
Powstanie Fehérgyarmat datowane jest na początek X wieku i jest związane z zajęciem przez Madziarów Kotliny Panońskiej. Pierwsza pisemna wzmianka o Fehérgyarmat pochodzi z roku 1334. Miasto wchodziło w skład dóbr rodziny Báthory, z której wywodził się późniejszy król Polski Stefan Batory - fundator dzwonnicy w kościele z przełomu XIV i XV wieku Kościół ten stanowi najstarszy zabytek miasta.
Powodzie.
Wielka powódź na Cisie w roku 1970 znacznie uszkodziła miasto. Odbudowa po powodzi zakończyła się w roku 1979 i zbiegła się z nadaniem praw miejskich.

</doc>
<doc id="724334" url="https://pl.wikipedia.org/wiki?curid=724334" title="Węglarka">
Węglarka

Węglarka – kolejowy wagon towarowy o otwartym od góry nadwoziu (skrzynia ładunkowa) i uniwersalnym zastosowaniu, przystosowany zasadniczo do przewozu ładunków masowych (np. węgiel, kamień, warzywa, drewno a czasami nawet drobnicy). Załadunek odbywa się ręcznie lub mechanicznie, za pomocą stacjonarnych urządzeń załadunkowych lub ładowarek. Węglarka wyposażona w drzwi boczne może być rozładowywana ręcznie, w transporcie masowym stosowany jest zwykle rozładunek mechaniczny na wywrotnicy. W przypadku przewożenia ładunków wrażliwych na warunki atmosferyczne lub pylących węglarka nakrywana jest oponą wagonową. 

</doc>
<doc id="724336" url="https://pl.wikipedia.org/wiki?curid=724336" title="Nikodem Caro">
Nikodem Caro

Nikodem Caro (ur. 23 maja 1871 w Łodzi, zm. 27 czerwca 1935 w Rzymie) – niemiecki chemik.
Urodził się w Łodzi, jego rodzice byli Żydami z Poznania i Warszawy.
Caro studiował chemię na Uniwersytecie Technicznym w Berlinie, później był docentem na uniwersytecie w Rostocku. Gdy NSDAP zdobyła władzę, wyemigrował przez Szwajcarię do Włoch.
Razem z Adolphem Frankiem wynalazł sposób wytwarzania cyjanamidu wapnia.
Został pochowany w Zurychu. 

</doc>
<doc id="724339" url="https://pl.wikipedia.org/wiki?curid=724339" title="Władysław Kotwicz">
Władysław Kotwicz

Władysław Kotwicz (ur. 20 marca 1872 w Ossowie k. Lidy na Wileńszczyźnie, zm. 3 października 1944 w Czarnym Borze pod Wilnem) – polski językoznawca, orientalista. Specjalizował się przede wszystkim w językach mongolskich na tle ałtajskim.
Życiorys.
Syn Ludwika Ksawerego i Agaty z Wojszwiłłów. Miał siostrę Bolesławę (zm. 1922) oraz braci Stanisława i Piotra. W 1890 ukończył (ze złotym medalem) II gimnazjum w Wilnie. W 1891 rozpoczął studia orientalistyczne na Wydziale Języków Wschodnich Uniwersytetu Petersburskiego, specjalizując się w językach mongolskich, języku mandżurskim i chińskim. W 1895 uzyskał dyplom I st. wraz ze stypendium naukowym. Po studiach podjął pracę urzędnika w Sekcji Wschodniej Kancelarii Ministra Finansów (1896). Pracę naukową na uniwersytecie (Uniwersytet Petersburski) dane mu było rozpocząć dopiero w 1900, ale aż do roku 1917 łączył ją z karierą urzędniczą, która dawała mu m.in. możliwość nawiązania znajomości z szeregiem osób ważnych dla życia naukowego, gospodarczego i politycznego Mongolii.
Podjęcie pracy na uniwersytecie w 1900 było możliwe dzięki uzyskaniu w tym roku przez Kotwicza habilitacji i stanowiska Privatdozenta. Od razu w 1900 objął stanowisko kierownika filologii mongolskiej. Na stanowisko docenta etatowego czekał aż do 1917. Profesorem został w 1923.
Kotwicz wziął udział w kilku ekspedycjach do Kałmuków (1894, 1896, 1910, 1917), ale najbardziej znaną jego podróżą naukową była wyprawa do północnej Mongolii (1912), gdzie badał turkijskie napisy orchońskie, a także klasztor w Erdeni Dzu (XVI w.), położony ok. 400 km na zachód od Urgi (dziś Ułan Bator).
Jednocześnie zaangażował się w tworzenie po Rewolucji Październikowej tzw. Piotrogrodzkiego Instytutu Żywych Języków Orientalnych - prace organizacyjne trwały do jesieni 1920 i wówczas mianowano go też kierownikiem Instytutu. Funkcję tę pełnił do wiosny 1922.
Właśnie w 1922 Kotwicz otrzymał równocześnie dwa zaproszenia do Polski: z Uniwersytetu Jagiellońskiego w Krakowie i z Uniwersytetu Jana Kazimierza (= UJK) we Lwowie. Oba te uniwersytety postanowiły bowiem zupełnie niezależnie od siebie zaprosić go do Polski. Kotwicz wybrał Lwów, przypuszczalnie dlatego, że władze rektorskie UJK nosiły się z zamiarem utworzenia dużego Instytutu Orientalistycznego, tak że ta propozycja wydawała się bardziej perspektywiczna.
Po załatwieniu wszystkich formalności Kotwicz przybył do Lwowa w 1924 i podjął tu od razu pracę jako kierownik utworzonej dlań Katedry Filologii Dalekiego Wschodu.
W tym samym czasie powstało Polskie Towarzystwo Orientalistyczne, a na jego przewodniczącego wybrano właśnie Kotwicza, który funkcję tę pełnił do śmierci. W 1927 został też redaktorem naczelnym "Rocznika Orientalistycznego". W 1932 założył serię "Collectanea Orientalia", którą sam finansował (do 1939 ukazało się 16 zeszytów; po wojnie nie było kontynuacji).
Przez wiele lat po wojnie Kotwicza uważano za wybitnego ałtaistę przekonanego o wspólnej genezie języków ałtajskich. Jest to jednak pogląd mylny, gdyż Kotwicz był w tej materii dość sceptyczny (przywiązywał do niej zresztą małą wagę) i jako pierwszy uczony w świecie sugerował raczej istnienie ongiś ścisłej ligi językowej obejmującej trzy rodziny: turkijską, mongolską i tunguzo-mandżurską (o czym pisał "expressis verbis" na s. 313–314 w swoich "Studiach nad językami ałtajskimi", zob. niżej).
Kotwicz wydał w 1940 w Wilnie również "Gramatykę języka litewskiego w zarysie".
Obecnie rękopisy i inne pozostałości po Kotwiczu przechowywane są w Archiwum Nauki PAN i PAU w Krakowie.
Zmarł 3 października 1944 w Czarnym Borze pod Wilnem. Pochowany został obok żony na wileńskim Cmentarzu na Rossie.

</doc>
<doc id="724345" url="https://pl.wikipedia.org/wiki?curid=724345" title="Adolph Frank">
Adolph Frank

Adolph Frank (ur. 20 stycznia 1834 w Klötze, zm. 30 maja 1916 w Berlinie) - niemiecki chemik.
Razem z Nikodemem Caro wynalazł sposób wytwarzania cyjanamidu wapnia.

</doc>
<doc id="724349" url="https://pl.wikipedia.org/wiki?curid=724349" title="Mieczysław Nahuńko">
Mieczysław Nahuńko

Mieczysław Nahunko (ur. 1 stycznia 1953) – polski hokeista, trener hokejowy.
Do 1981 zawodnik GKS Katowice, Zagłębia Sosnowiec.
Następnie trener juniorów Zagłębia Sosnowiec. Od 1988 roku trener drużyn seniorów: Unii Oświęcim (dwukrotne mistrzostwo i wicemistrzostwo Polski; w sezonie 1992/1993 asystent Stanisława Małkowa), GKS-u Tychy, Polonii Bytom, Zagłębia Sosnowiec, Stoczniowca Gdańsk, Cracovii. Jako trener brał udział w przygotowaniach kadry Polski do Mistrzostw Świata. Przez trzy sezony (1985–1988) trener reprezentacji Polski juniorów. W sezonie 1998/1998 trener Polonii Bytom.
Przed podjęciem pracy w GKS Tychy był asystentem w Cracovii. Do 2010 był trenerem SMS Sosnowiec. Od listopada 2011 szkoleniowiec HC GKS Katowice. Do stycznia 2016 trener w zespole Zagłębia Sosnowiec
Jego syn Dominik (ur. 1995) także został hokeistą.

</doc>
<doc id="724351" url="https://pl.wikipedia.org/wiki?curid=724351" title="Storczyki">
Storczyki



</doc>
<doc id="724353" url="https://pl.wikipedia.org/wiki?curid=724353" title="Nemata">
Nemata



</doc>
<doc id="724364" url="https://pl.wikipedia.org/wiki?curid=724364" title="Przedsiębiorstwo Materiałów Podsadzkowych Przemysłu Węglowego">
Przedsiębiorstwo Materiałów Podsadzkowych Przemysłu Węglowego

Przedsiębiorstwo Materiałów Podsadzkowych Przemysłu Węglowego (PMP–PW) – państwowe przedsiębiorstwo funkcjonujące na Górnym Śląsku w latach 1951-1991. PMP–PW zajmowało się wydobyciem kruszywa i piasku podsadzkowego, przewozami kolejowymi na obszarze aglomeracji GOP oraz zarządem infrastruktury kolei piaskowych. Siedziba dyrekcji PMP–PW znajdowała się w Katowicach.
W latach 1951-1991 PMP–PW było po PKP drugim co do wielkości polskim zarządem kolejowym.
Historia.
Przedsiębiorstwo Materiałów Podsadzkowych Przemysłu Węglowego zostało powołane decyzją ministra górnictwa z 7 września 1950 roku. Rozpoczęło działalność 1 stycznia 1951 roku.
Majątek założycielski przedsiębiorstwa stanowiły znacjonalizowane po II wojnie światowej oraz państwowe piaskownie na terenie Górnośląskiego Okręgu Przemysłowego. Do pierwszych kopalni odkrywkowych piasku PMP–PW należały: Przezchlebie, Pyskowice, Gołonóg, Jęzor, Siemonia, Rogoźnik, Bór-Juliusz, Milowice, Rozkówka, Jan Kanty, Bierut, Siersza, Rzeczyce, Brzezinka, Dąbrówka Mała, Szopienice, Panewnik, Bańgów, Smolnica, Jankowice, Borowa Wieś i Ziemowit.
Od 1951 roku przedsiębiorstwo systematycznie rozbudowywało pola wydobywcze na terenie Górnego Śląska i Zagłębia Dąbrowskiego. Pierwsza nowa kopalnia piasku została otwarta w Szczakowej na terenie Jaworznicko-Chrzanowskiego Okręgu Przemysłowego, w 1952 roku rozpoczęła wydobycie kopalnia Maczki-Bór, a w 1966 roku uruchomiono kopalnię piasku w Kotlarni na terenie Rybnickiego Okręgu Węglowego.
Poza kopalniami od 1951 roku w skład majątku PMP–PW wchodziło również kilka przemysłowych linii kolejowych i tabor kolejowy. Stały się one zalążkiem sieci kolei piaskowych, które przedsiębiorstwo systematycznie rozbudowywało i modernizowało do lat 80. XX wieku. Centralny punkt węzłowy kolei PMP–PW znajdował się na stacji kolejowej Jęzor skąd rozchodziły się na cały Górnośląski Okręg Przemysłowy dwutorowe magistrale kolejowe łączące kopalnie piasku z kopalniami węgla i zakładami przemysłowymi. Pierwotnie linie te obsługiwane były trakcją parową, od połowy lat 50. XX wieku zastępowaną spalinową i elektryczną.
W 1987 roku przedsiębiorstwo włączono do Wspólnoty Węgla Kamiennego. W 1990 roku po likwidacji Wspólnoty Węgla Kamiennego PMP–PW zrestrukturyzowano. W 1991 roku Przedsiębiorstwo Materiałów Podsadzkowych Przemysłu Węglowego zlikwidowano i wydzielono z jego masy cztery niezależne przedsiębiorstwa wydobywcze piasku z własną infrastrukturą kolejową: KP Szczakowa, KP Maczki-Bór, KP Kuźnica Warężyńska, KP Kotlarnia.
Powstałe po podziale PMP–PW firmy zostały przekształcone w spółki prawa handlowego, a następnie do 2013 roku sprywatyzowane. KP Maczki-Bór i KP Szczakowa stały się zalążkiem przewoźników kolejowych wchodzących w skład holdingów CTL Logistics i DB Cargo Polska.

</doc>
<doc id="724369" url="https://pl.wikipedia.org/wiki?curid=724369" title="Podkarpacki Park Naukowo-Technologiczny">
Podkarpacki Park Naukowo-Technologiczny

Podkarpacki Park Naukowo-Technologiczny Aeropolis – park technologiczny utworzony 2006 r. Obejmuje obszar 70 ha, w miejscowości Jasionka na północ od Międzynarodowego Portu Lotniczego Rzeszów – Jasionka, około 10 km od centrum Rzeszowa. Druga część Parku zostanie utworzona na obszarze Rogoźnicy (Głogów Małopolski). W skład parku wchodzi też preinkubator przedsiębiorczości zlokalizowany w Politechnice Rzeszowskiej. Centrum zarządzania Parkiem znajduje się w Rzeszowskiej Agencji Rozwoju Regionalnego.
Misją Parku jest stymulowanie wielofunkcyjnego rozwoju ekonomicznego województwa podkarpackiego, wspieranie przedsiębiorczości zorientowanej na zaawansowane technologie. Zadaniem technicznym Parku jest zgromadzenie na jego terenie firm z branży lotniczych i nowych technologii, które otrzymają pod swoją działalność uzbrojone tereny wyposażone we wszystkie potrzebne media i drogi dojazdowe.
Lokalizacja Parku wynika z bezpośredniego sąsiedztwa portu lotniczego, autostrady A4 oraz stolicy regionu, która ma zapewnić odpowiednio przeszkolone kadry (przede wszystkim z Politechniki Rzeszowskiej). Wartość projektu wynosi w przybliżeniu 40 100 000 zł.
Wśród firm, które zainwestowały na terenie Parku są m.in.:

</doc>
<doc id="724376" url="https://pl.wikipedia.org/wiki?curid=724376" title="Maurice Berkeley">
Maurice Berkeley

Maurice Frederick FitzHardinge Berkeley (ur. 3 stycznia 1788, zm. 17 października 1867 w Berkeley Castle) – brytyjski arystokrata, wojskowy i polityk, syn Fredericka Berkeleya, 5. hrabiego Berkeley i Mary Cole, córki Williama Cole'a. Miał status nieślubnego dziecka, gdyż urodził się przed oficjalnym ślubem rodziców, który miał miejsce w 1796 r.
Życiorys.
Po odbyciu nauki w czerwcu 1802 r. wstąpił do Royal Navy. Przez następne 6 lat służył głównie w Indiach Zachodnich i Nowej Fundlandii, gdzie naczelnym dowódcą floty był jego wuj, wiceadmirał George Berkeley. 9 lipca 1808 r. młody Berkeley został awansowany do stopnia porucznika. Został przydzielony na fregatę HMS "Hydra", którą dowodził kapitan George Mundy. Przez następne półtora roku pływał głównie w okolicach wschodniego wybrzeża Hiszpanii. W 1810 r. został adiutantem swego wuja w Lizbonie. Następnie objął dowództwo flotylli okrętów na rzece Tag. Funkcję tę pełnił do 1814 r.
4 grudnia 1823 r. poślubił lady Charlotte Lennox (ok. 1804 – 20 sierpnia 1833), córkę Charlesa Lennoxa, 4. księcia Richmond i lady Charlotte Gordon, córki 4. księcia Gordon. Maurice i Charlotte mieli razem dwóch synów i dwie córki:
Po raz drugi ożenił się 30 września 1834 r. z lady Charlotte Reynolds-Moreton (listopad 1806 – 2 lipca 1881), córką Thomasa Reynolds-Moretona, 1. hrabiego Duncie. Małżeństwo to nie doczekało się potomstwa.
W latach 1828-1831 dowodził fregatą HMS "Semiramide". W latach 1840-1841 dowodził okrętem HMS "Thunderer" i brał udział w operacjach we wschodniej części Morza Śródziemnego, m.in. w ostrzale Akki, za co został odznaczony Krzyżem Kawalerskim Orderu Łaźni. 30 października 1849 r. uzyskał awans na kontradmirała, 21 października 1856 r. został wiceadmirałem, zaś 15 stycznia 1862 r. admirałem.
W życiu politycznym związany był z wigami i liberałami. Z ich ramienia zasiadał w Izbie Gmin w latach 1831-1833, 1835-1837 i 1841-1857, za każdym razem reprezentując okręg Gloucester. W latach 1833-1857 był kilkakrotnie Lordem Admiralicji. W 1852 r. i w latach 1854-1857 był Pierwszym Lordem Morskim. W latach 1846-1849 był adiutantem morskim królowej Wiktorii. W 1855 r. wszedł w skład Tajnej Rady. Został odznaczony Krzyżem Komandorskim Orderu Łaźni (5 lipca 1855 r.) i Krzyżem Wielkim tegoż orderu (28 czerwca 1861 r.). 5 sierpnia 1861 r. otrzymał parowski tytuł barona FitzHardinge (of Bristol) i zasiadł w Izbie Lordów.

</doc>
<doc id="724380" url="https://pl.wikipedia.org/wiki?curid=724380" title="Baron FitzHardinge">
Baron FitzHardinge

Baronowie FitzHardinge 1. kreacji (parostwo Zjednoczonego Królestwa)

</doc>
<doc id="724381" url="https://pl.wikipedia.org/wiki?curid=724381" title="Maurice Frederick FitzHardinge Berkeley, 1. baron FitzHardinge">
Maurice Frederick FitzHardinge Berkeley, 1. baron FitzHardinge



</doc>
<doc id="724386" url="https://pl.wikipedia.org/wiki?curid=724386" title="John Egerton (6. książę Sutherland)">
John Egerton (6. książę Sutherland)

John Sutherland Egerton (10 maja 1915 - 21 września 2000), brytyjski arystokrata, syn Johna Egertona, 4. hrabiego Ellesmere i lady Violet Lambton, córki 4. hrabiego Durham.
Wykształcenie odebrał w Eton College i w Trinity College w Cambridge. 29 kwietnia 1939 r. poślubił lady Dianę Evelyn Percy (23 listopada 1917 - 16 czerwca 1978), córkę Alana Percy'ego, 8. księcia Northumberland i lady Helen Gordon-Lennox, córki 7. księcia Richmond. Małżeństwo to nie doczekało się potomstwa. Po wybuchu II wojny światowej wstąpił do Brytyjskiego Korpusu Ekspedycyjnego i brał udział w walkach we Francji w 1940 r. W miejscowości St Valery dostał się do niewoli, gdzie spędził 4 lata.
Niedługo po wyzwoleniu zmarł jego ojciec i John został 5. hrabią Ellesmere. W 1963 r. został również 6. księciem Sutherland po tym, jak jego odległy kuzyn, George Sutherland-Leveson-Gower, 5. książę Sutherland, zmarł bez męskiego potomka. Ellesmere odziedziczył jednak tylko tytuł. Posiadłości ziemskie 5. księcia odziedziczyła jego bratanica, Elisabeth Sutherland, 24. hrabina Sutherland.
Wydatki związane z nowym tytułem i posiadłościami zmusiły księcia do wyprzedaży większości ogromnej rodowej kolekcji malarstwa, składającej się m.in. z obrazów Rafaela, Tycjana, Tintoretta i Poussina. Większość z tych obrazów znalazła się w Szkockiej Galerii Narodowej w Edynburgu. Książę sprzedał również swoją londyńską rezydencję Bridgewater House i zamieszkał w swoich włościach na prowincji.
Sutherland dzielił polityczne poglądy konserwatystów, ale nigdy nie przejawiał ambicji odgrywania znaczącej roli w życiu politycznym Wielkiej Brytanii. Rzadko korzystał z przysługującemu mu prawa występowania w Izbie Lordów. Udzielał się za to na szczeblu lokalnym, m.in. w radzie hrabstwa Bridgewater.
Po śmierci swojej pierwszej żony, 16 sierpnia 1979 r. poślubił byłą dekoratorkę wnętrz, Evelyn Moubray, córkę majora Roberta Moubraya. John i Evelyn tworzyli razem zgodne małżeństwo, księżna, podobnie jak jej mąż, uwielbiała wędkować. Małżeństwo to jednak nie doczekało się potomstwa.
Książę zmarł w 2000 r. Miał wtedy 85 lat. Wszystkie jego tytuły przejął jego kuzyn, Francis.

</doc>
<doc id="724389" url="https://pl.wikipedia.org/wiki?curid=724389" title="John Egerton">
John Egerton

 

</doc>
<doc id="724394" url="https://pl.wikipedia.org/wiki?curid=724394" title="Szonowo Królewskie">
Szonowo Królewskie

Szonowo Królewskie – nieurzędowa nazwa części wsi Szonowo w Polsce położona w województwie kujawsko-pomorskim, w powiecie grudziądzkim, w gminie Łasin.
W latach 1975–1998 miejscowość administracyjnie należała do województwa toruńskiego.

</doc>
<doc id="724395" url="https://pl.wikipedia.org/wiki?curid=724395" title="Jaron Lanier">
Jaron Lanier

Jaron Zepel Lanier (ur. 3 maja 1960 w Nowym Jorku) – amerykański informatyk, kompozytor, pisarz i futurolog, twórca terminu "wirtualna rzeczywistość".
Życiorys.
Lanier urodził się w rodzinie żydowskiej pochodzącej z Wiednia i Ukrainy w Nowym Jorku, lecz dzieciństwo spędził w Mesilli (Nowy Meksyk). W 1984 założył firmę VPL Research (od "visual language programming"), która wyprodukowała prototypowy sprzęt, mający być elementem wirtualnej rzeczywistości - rękawice, służące do manipulacji obiektami widocznymi na ekranie komputera. 
W czerwcu 1989 zaprezentował system "Reality Built for Two", w którym dwie (teoretycznie więcej) osoby mogą "przebywać" w tej samej wirtualnej przestrzeni.
W 1992 VPL została przejęta za długi przez firmę Thompson CSF, w 1999 rozwiązania i markę wykupiła firma Sun Microsystems, zaś Lanier zajął się działalnością artystyczną, a także naukową na Columbia University.
Znalazł się na liście 100 najbardziej wpływowych osób Time 2010 roku.
Krytyka internetu.
W 2010 Lanier wydał książkę "You Are Not a Gadget: A Manifesto" („Nie jesteś gadżetem. Manifest”). Jest to prowokacyjna krytyka technologii cyfrowych, w której Wikipedię określił triumfem "rządów umysłowego motłochu", a serwisy społecznościowe jak Facebook i Twitter oskarżył o prowadzenie do odczłowieczenia. 

</doc>
<doc id="724400" url="https://pl.wikipedia.org/wiki?curid=724400" title="Fenomen stanisławowski">
Fenomen stanisławowski

Fenomen stanisławowski – określenie powstania ukraińskiego środowiska literackiego i działalność artystów skupionych wokół miasta Iwano-Frankiwska (dawna nazwa: Stanisławów). Iwano-Frankiwsk uważany był za artystyczną prowincję i stąd nazwa „fenomen stanisławowski”. 
Postacią najbardziej znaną z tego kręgu artystów jest Jurij Andruchowycz. Oprócz niego można wymienić Tarasa Prochaśko, Jurka Prochaśko, Myrosława Jaremaka, Ańkę Kyrpan, Switłanę Chmil, Ołeha Huculaka, Lenę Rubanowską.
Czynnikiem cementującym to środowisko było rozpoczęcie wydawania almanachu "Czetwer" przez Jurija Izdryka.
Oprócz tego Wołodymyr Jeszkilew wydaje almanach "Pleroma" i "Małą Encyklopedię Aktualnej Literatury Ukraińskiej". 
W Stanisławowie działają ponadto znani malarze ukraińscy Wołodymyr Humennyj i Wołodymyr Czerniawskyj, oraz Wołodymyr Mułyk, Sławko Janowski, Ołeh Hnatiw, Rostysław Koterlin, Myrosław Korol.

</doc>
<doc id="724404" url="https://pl.wikipedia.org/wiki?curid=724404" title="Słowacy w Polsce">
Słowacy w Polsce

Słowacy – mniejszość narodowa, występująca w największych skupiskach na terenach Orawy i Spiszu.
Liczebność.
Według narodowego spisu powszechnego 2011 narodowość słowacką zadeklarowało 3240 osób, z czego 1889 jako jedyną.
Podczas narodowego spisu powszechnego ludności w 2002 r., jako Słowacy zadeklarowało się 1710 obywateli Polski w tym: w województwie małopolskim – 1572, województwie śląskim – 40 oraz województwie mazowieckim – 20. Udział mniejszości słowackiej w ogóle mieszkańców gminy jest największy w gminach: Nowy Targ (3,26%), Bukowina Tatrzańska (2,85%), Łapsze Niżne (2,66%), Jabłonka (1,26%) oraz Lipnica Wielka (0,53%).
W 11 placówkach oświatowych języka słowackiego, jako ojczystego, uczy się 331 uczniów.
Słowacy są w większości wiernymi kościoła rzymskokatolickiego.
Kultura.
Główną organizacją zrzeszającą mniejszość słowacką jest Towarzystwo Słowaków w Polsce. Wydawany jest również miesięcznik „Život”.

</doc>
<doc id="724405" url="https://pl.wikipedia.org/wiki?curid=724405" title="Region Wschodni (Ghana)">
Region Wschodni (Ghana)

Region Wschodni – jeden z 10 regionów administracyjnych Ghany. Stolicą regionu jest Koforidua. Według spisu z 2021 roku liczy ponad 2,9 mln mieszkańców i jest trzecim najbardziej zaludnionym regionem w kraju.
W jego skład wchodzi 21 dystryktów:
Demografia.
Według spisu w 2021 roku ludność tworzyły głównie plemiona Akan (53,4%), Ga-Dangme (18,2%), Ewe (17,1%), Guan (3,5%) i Mole-Dagbani (3,4%).
Religia.
Struktura religijna w 2021 roku według Spisu Powszechnego:

</doc>
<doc id="724407" url="https://pl.wikipedia.org/wiki?curid=724407" title="Powiat Bardejów">
Powiat Bardejów

Powiat Bardejów (słow. "okres Bardejov") – słowacka jednostka podziału terytorialnego znajdująca się na obszarze historycznego regionu Szarysz w kraju preszowskim. Od północy graniczy on z Polską. Powiat Bardejów zamieszkiwany był przez 75 793 obywateli (w roku 2001), zajmował obszar 937 km². Średnia gęstość zaludnienia wynosiła 80,89 osób na km².

</doc>
<doc id="724412" url="https://pl.wikipedia.org/wiki?curid=724412" title="Bukowiec (389 m)">
Bukowiec (389 m)

Bukowiec – wzgórze (389 m) na Pogórzu Wiśnickim. Znajduje się na granicy miejscowości Połom Duży, Lipnica Górna i Leksandrowa w województwie małopolskim, na terenie Wiśnicko-Lipnickiego Park Krajobrazowego. Jest typowym dla Pogórza Wiśnickiego płaskim wzgórzem o łagodnych zboczach, zbudowanym z fliszu karpackiego. Spływają z niego niewielkie potoki będące źródłowymi ciekami Leksandrówki (dopływ Uszwicy). Południowym obrzeżem Bukowca biegnie, trzeciorzędna droga z Połomia Dużego do Borównej.
Bukowiec porośnięty jest lasem – buczyną karpacką, w której dominuje buk (stąd nazwa wzgórza). Na obszarze wzgórza, w niewysokim zagłębieniu terenu powstałym w wyniku erozji znajdują się dwa bardzo charakterystyczne ostańce skalne (tzw. Kamień Grzyb), będące pomnikiem przyrody. Ostańce te, wraz z fragmentem bujnej buczyny karpackiej wchodzą w skład rezerwatu przyrody Kamień Grzyb.
Szlaki turystyki pieszej.
 – niebieski: Bochnia – Nowy Wiśnicz – Kamień Grzyb – Paprotna (obok Kamieni Brodzińskiego) – Rajbrot – Łopusze – Przełęcz Rozdziele – góra Kamionna – Pasierbiecka Góra – Tymbark.

</doc>
<doc id="724413" url="https://pl.wikipedia.org/wiki?curid=724413" title="Ebuild (program)">
Ebuild (program)

Ebuild – niskopoziomowy interfejs system zarządzania pakietami Portage znanego głównie z dystrybucji Linuksa o nazwie Gentoo. Umożliwia wykonanie poszczególnych czynności instalacyjnych danego programu, oraz wygenerowanie plików niezbędnych do zainstalowania programu, poza plikiem ebuild, oraz niekiedy poza innymi drobnymi plikami typu: łaty, ikony itp. Jeśli użytkownik ma zamiar po prostu zainstalować daną aplikacje, zaleca się raczej korzystanie z polecenia emerge.

</doc>
<doc id="724414" url="https://pl.wikipedia.org/wiki?curid=724414" title="San Fernando del Valle de Catamarca">
San Fernando del Valle de Catamarca



</doc>
<doc id="724416" url="https://pl.wikipedia.org/wiki?curid=724416" title="Kwahu South">
Kwahu South

Kwahu South jest dystryktem w Regionie Wschodnim Ghany, zajmuje powierzchnię 1,876 km², populacja wynosi 217.485 (2000), stolicą dystryktu jest Mpraeso.

</doc>
<doc id="724417" url="https://pl.wikipedia.org/wiki?curid=724417" title="Włodzimierz Fisiak">
Włodzimierz Fisiak

Włodzimierz Fisiak (ur. 28 maja 1961 w Łodzi) – polski polityk, samorządowiec, w latach 2006–2010 marszałek województwa łódzkiego.
Życiorys.
Ukończył studia w Szkole Głównej Gospodarstwa Wiejskiego w Warszawie.
W latach 1988–1990 zasiadał w Stołecznej Radzie Narodowej. W latach 1990–1993 był wiceburmistrzem Konstantynowa Łódzkiego, następnie do 1994 pełnił funkcję komisarza rządowego w tym mieście, a od 1994 do 2002 zajmował stanowisko burmistrza. Dwukrotnie bezskutecznie kandydował w wyborach do Sejmu (w 1997 z listy ROP i w 2001 z listy PO).
W 2002 bezskutecznie startował w wyborach samorządowych na urząd prezydenta Łodzi (jako wspólny kandydat Platformy Obywatelskiej i Prawa i Sprawiedliwości). W tych samych wyborach uzyskał mandat radnego sejmiku łódzkiego II kadencji. Zajmował stanowisko dyrektora w spółce akcyjnej Varitex.
W wyborach samorządowych w 2006 z listy Platformy Obywatelskiej po raz drugi został radnym sejmiku, następnie powołano go na stanowisko marszałka województwa. W 2010 ponownie uzyskał mandat radnego województwa, zakończył urzędowanie na stanowisku marszałka. W 2011 był kandydatem komitetu wyborczego wyborców Obywatele do Senatu w wyborach parlamentarnych, co w rezultacie skutkowało wykluczeniem z PO.
W 2014 był krótko pełnomocnikiem Polski Razem Jarosława Gowina w okręgu łódzkim. W tym samym roku z listy PiS (jako kandydat PRJG) uzyskał mandat radnego województwa V kadencji. W lutym 2016 stanął na czele struktur Polski Razem w województwie łódzkim, w listopadzie 2017 partia ta przekształciła się w Porozumienie. W 2018 objął stanowisko kanclerza Politechniki Łódzkiej. W tym samym roku ponownie został wybrany do sejmiku łódzkiego. W wyborach w 2019 kandydował z ramienia PiS do Sejmu. W 2022 wystąpił z Porozumienia.
Odznaczenia.
Otrzymał Złoty Krzyż Zasługi (2009) oraz Srebrną Odznakę „Zasłużony dla Ochrony Przeciwpożarowej” (2010).

</doc>
<doc id="724418" url="https://pl.wikipedia.org/wiki?curid=724418" title="Powiat Humenné">
Powiat Humenné

Powiat Humenné (słow. "okres Humenné") – słowacka jednostka podziału administracyjnego znajdująca się w kraju preszowskim na obszarze historycznych regionów Szarysz i Ung. Zajmuje obszar 754 km². W 2011 roku powiat Humenné zamieszkiwało 64 446 obywateli. Średnia gęstość zaludnienia wynosiła wtedy 85 osób na km².

</doc>
<doc id="724425" url="https://pl.wikipedia.org/wiki?curid=724425" title="Heli">
Heli

Heli (hebr. עלי) – arcykapłan izraelski i sędzia Izraela, potomek Aarona z linii Itamara. Sprawował swoje kapłaństwo przed prorokiem Samuelem. Według przekazu biblijnego umarł mając 98 lat, gdy dowiedział się o śmierci swoich dwóch synów (Chofniego i Pinchasa) oraz przejęciu Arki Przymierza przez Filistynów.

</doc>
<doc id="724426" url="https://pl.wikipedia.org/wiki?curid=724426" title="Rezerwat przyrody Buki Mierzei Wiślanej">
Rezerwat przyrody Buki Mierzei Wiślanej

"Buki Mierzei Wiślanej" – leśny rezerwat przyrody na Mierzei Wiślanej, o powierzchni 7 ha, na terenie Parku Krajobrazowego "Mierzeja Wiślana". Ochronie podlega głównie kwaśna buczyna pomorska (prawie 200-letnie buki, dęby, świerki, brzozy) oraz niewielkie płaty olsów. Sztucznie wprowadzone zostały daglezja zielona, modrzew europejski i sosna wejmutka. Znajdują się tu również stanowiska licznych gatunków roślin podlegających ochronie (m.in. śnieżyczka przebiśnieg). 
Rezerwat został utworzony w 1962 r.
Najbliższe jednostki osadnicze to Przebrno i Młyniska.

</doc>
<doc id="724433" url="https://pl.wikipedia.org/wiki?curid=724433" title="Ebuild (plik)">
Ebuild (plik)

Ebuild – skrypt napisany w języku bash, używany przez System zarządzania pakietami Portage w Gentoo Linux. Służy do automatyzacji procesu instalacji konkretnego programu.
Przykład.
Przykładowy plik ebuild, instalujący program Beep w wersji 1.2.2:

</doc>
<doc id="724434" url="https://pl.wikipedia.org/wiki?curid=724434" title="Powiat Kieżmark">
Powiat Kieżmark

Powiat Kieżmark (słow. "okres Kežmarok") – słowacka jednostka podziału administracyjnego znajdująca się w kraju preszowskim na obszarze historycznych regionów Szarysz i Spisz. Powiat Kieżmark zamieszkiwany był w 2001 r. przez 63 231 obywateli i zajmował obszar 840 km². Średnia gęstość zaludnienia wynosiła 75,28 osób na km². Miasta: Stara Wieś Spiska, Biała Spiska i powiatowy Kieżmark.

</doc>
<doc id="724441" url="https://pl.wikipedia.org/wiki?curid=724441" title="Dworek Białoprądnicki">
Dworek Białoprądnicki



</doc>
<doc id="724442" url="https://pl.wikipedia.org/wiki?curid=724442" title="Powiat Preszów">
Powiat Preszów

Powiat Preszów (słow. "okres Prešov") – słowacka jednostka podziału administracyjnego znajdująca się na obszarze historycznego regionu Szarysz w kraju preszowskim. Okres Preszów zamieszkiwany jest przez 169 828 obywateli (w roku 2011), zajmuje obszar 934 km². Średnia gęstość zaludnienia wynosi 181,89 osób na km². Miasta: Wielki Szarysz i powiatowy Preszów oraz 89 wsi.

</doc>
<doc id="724443" url="https://pl.wikipedia.org/wiki?curid=724443" title="Stefan Potocki (zm. 1730)">
Stefan Potocki (zm. 1730)

Stefan Potocki herbu Pilawa (, zm. 10 maja 1730 we Lwowie) – wojewoda mazowiecki, wojewoda pomorski i marszałek nadworny koronny w 1726 roku, referendarz wielki koronny w 1710 roku, marszałek sejmu 1724 i 1726 roku, starosta generalny ruski w latach 1726–1729, starosta niegrodowy guzowski w latach 1724–1726, starosta czerkaski w 1694 roku, starosta trembowelski.
Życiorys.
Syn Pawła, brat Józefa Stanisława i Teodora Andrzeja prymasa, ojciec Joachima generała-lejtnanta wojsk koronnych.
Poseł sejmiku podolskiego na sejm zwyczajny 1688 roku, sejm 1690 roku, sejm nadzwyczajny 1693 roku, sejm 1695 roku, poseł sejmiku halickiego na sejm zwyczajny 1692/1693 roku. Poseł sejmiku połockiego na sejm konwokacyjny 1696 roku. Poseł na sejm elekcyjny 1697 roku z województwa podolskiego, oddał głos na Augusta II Mocnego. W 1699 roku wybrany komisarzem na Trybunał Skarbowy Koronny w Radomiu. Poseł na sejm 1701 roku i sejm z limity 1701-1702 roku z ziemi halickiej.
Został podkomorzym halickim, a następnie krajczym wielkim koronnym w 1703 roku. Poseł na sejm 1703 roku z ziemi halickiej. Był konsyliarzem ziemi halickiej w konfederacji sandomierskiej 1704 roku. Pełnił funkcję referendarza koronnego od 1710 roku. Jako deputat sejmu lubelskiego był uczestnikiem Walnej Rady Warszawskiej 1710 roku. Poseł na sejm z limity 1719/1720 roku z ziemi halickiej. Poseł na sejm 1720 roku. Poseł ziemi halickiej na sejm 1722 roku. Poseł województwa podolskiego na sejm 1724 roku.
Około 1714 został właścicielem Maciejowic.
Był trzykrotnie żonaty.

</doc>
<doc id="724446" url="https://pl.wikipedia.org/wiki?curid=724446" title="Zespół Pradera-Williego">
Zespół Pradera-Williego

Zespół Pradera-Williego (zespół Pradera-Labharta-Williego, ang. "Prader-Willi syndrome, Prader-Labhart-Willi syndrome, PWS") – zespół wad wrodzonych spowodowany aberracją chromosomalną, najczęściej częściową utratą (delecją) długiego ramienia chromosomu 15, pochodzącego od ojca. Na obraz kliniczny choroby składają się niski wzrost, niepełnosprawność intelektualna, niedorozwój narządów płciowych (hipogonadyzm) oraz otyłość spowodowana mniejszym niż u zdrowych ludzi zapotrzebowaniem energetycznym przy jednoczesnym ciągłym niepohamowanym uczuciu głodu. Uważa się, że zespół Pradera-Williego jest najczęstszą genetycznie uwarunkowaną przyczyną otyłości.
Historia.
Przypuszczalnie jednym z pierwszych opisów choroby był ten pozostawiony przez Johna Langdona Downa, który w 1864 i ponownie w 1887 roku w słynnej monografii "Mental Afflictions of Childhood and Youth" opisał pacjentkę o inicjałach E.C., pensjonariuszkę Earlswood Asylum for Idiots, w wieku 14 lat ważącą 196 funtów (84 kg) przy wzroście 4 stóp i 4 cali (1,32 m). Jej chrapanie w nocy przeszkadzało innym pensjonariuszom, a w dzień była senna. Pacjentka miała także objawy hipogonadyzmu i charakterystycznie małe stopy i dłonie. W autopsji zmarłej przedwcześnie kobiety stwierdzono hipoplastyczne jajniki i macicę. Langdon Down dla opisu choroby użył terminu "polysarcia", podobnie jak I.D. Hopkins w opisie z 1861 roku. Zachowane dane nie pozwalają jednak na ocenę tego ostatniego przypadku według przyjętych dziś kryteriów.
Nazwa choroby upamiętnia szwajcarskich lekarzy Andreę Pradera, Heinricha Williego i Alexisa Labharta, którzy w 1956 roku na łamach "Schweizerische medizinische Wochenschrift" opisali nowy zespół u dziewięciorga pacjentów z niskorosłością, opóźnieniem umysłowym, otyłością, oraz małymi dłońmi i stopami. W 1961 roku Prader i Willi opublikowali kolejną pracę, w której szczegółowiej przedstawili fenotyp nowo opisanego zespołu. Nazwa zespołu Pradera-Williego jest spotykana obecnie częściej niż nazwa zespołu Pradera-Williego-Labharta. W starszym piśmiennictwie spotyka się też zarzuconą nazwę zespołu HHHO (akronim głównych objawów zespołu: "hypotonia-hypomentia-hypogonadism-obesity").
Mikrodelecje chromosomu 15 odkrył w 1981 David Ledbetter i wsp.. W 1983 Merlin Butler stwierdził, że delecja dotyczyła fragmentu chromosomu pochodzącego od ojca, a w 1989 Robert Nicholls wykazał obecność jednorodzicielskiej disomii w tych przypadkach, w których nie dało się stwierdzić delecji chromosomu ojcowskiego i zaproponował mechanizm imprintingu (piętnowania genomowego).
Epidemiologia.
Częstość występowania zespołu ocenia się na 1:10 000-1:25 000 żywych urodzeń. Nie donoszono o różnicach w częstości PWS w różnych grupach etnicznych, jednak w jednej pracy wykazano, że fenotyp zespołu u Afroamerykanów może być mniej wyraźnie zaznaczony: dysmorfia twarzy łagodniej wyrażona, stopy i dłonie prawidłowej wielkości, a wzrost mniej wyraźnie obniżony. Autorzy pracy zasugerowali, że w populacji afroamerykańskiej PWS może być niedodiagnozowany. PWS jednakowo często dotyka obie płci.
Etiologia.
Zespół Pradera-Williego spowodowany jest nieprawidłowością w regionie 15q11-q13, określanym jako region krytyczny zespołu Pradera i Williego (PWCR, Prader-Willi critical region) powstałą na skutek jednego z kilku mechanizmów:
Nieprawidłowości w obrębie PWCR dotyczą ponad 99% pacjentów z fenotypem PWS.
Zespół Pradera-Williego był pierwszym opisanym u człowieka przykładem zjawiska imprintingu. Zespół Angelmana jest schorzeniem spowodowanym utratą matczynego fragmentu chromosomu obejmującego PWCR. Duplikacje PWCR powodują opóźnienie umysłowe, drgawki i autyzm.
PWS należy do grupy tzw. zespołów przyległych genów (contiguous gene syndromes), ponieważ fenotyp wynika z delecji kilku genów o sąsiadujących "loci". W PWS delecji ulegają ojcowskie kopie genu "SNRPN" kodującego dwa białka: czynnik splicingowy SmN i polipeptyd SNURF (SNRPN upstream reading frame). SNRPN przepisywany jest też na długi, podlegający alternatywnemu splicingowi RNA, zawierający liczne, małe jąderkowe RNA (snoRNA, small nucleolar RNAs). W PWCR znajduje się też gen "NDN" kodujący nekdynę.
Model zwierzęcy.
Przeprowadzono szereg badań na myszach, które pozwoliły zaproponować mechanizmy patogenezy schorzenia u ludzi. W jednym z nich mysz z mutacją wewnątrzgenową genu "Snrpn" była fenotypowo normalna, co sugerowało, że mutacje ludzkiego genu "SNRPN" nie są wystarczające do wywołania fenotypu PWS. Myszy z większymi delecjami obejmującymi zarówno "Snrpn" jak i domniemane centrum imprintingu (PWS-IC) nie wykazywały ekspresji piętnowanych genów "Zfp127" (mysi ortolog "ZNF127"), "Ndn" i "lpw", a ich fenotyp wykazywał podobieństwo do obrazu klinicznego PWS u ludzkich noworodków. W jednym z badań poddano delecji region krytyczny zawężony do klastra genów "MBII-85" kodujących małe jąderkowe RNA (snoRNA). Myszy dziedziczące allel po matce ("PWScrm−/p+") są nieodróżnialne od myszy dzikiego typu; wszystkie myszy z odziedziczonym allelem po ojcu ("PWScrm+/p−") wykazywały opóźnienie wzrostu i 15% śmiertelność w okresie pourodzeniowym.
Czynniki ryzyka.
Niemal wszystkie przypadki PWS są sporadyczne, co oznacza, że zespół nie jest dziedziczony. Opisywano przypadki rodzinnego występowania, przyjmuje się jednak, że ryzyko wystąpienia PWS u kolejnego dziecka jest rzędu 0,1% (patrz: Poradnictwo genetyczne).
Wykazano, że narażenie ojca na działanie węglowodorów w okresie okołokoncepcyjnym wiąże się ze zwiększeniem ryzyka wystąpienia PWS u dziecka. W jednym retrospektywnym badaniu stwierdzono, że około połowa ojców dzieci z PWS była narażona na te mutageny w związku z wykonywaną pracą.
Objawy kliniczne i przebieg.
Charakterystyczne objawy w zespole Pradera-Williego to:
Powikłania.
Powikłania otyłości są główną przyczyną zgonu pacjentów z PWS. Należą tu:
Rozpoznanie.
Opracowano kryteria diagnostyczne dla PWS. Dla dzieci w wieku do 3 lat do rozpoznania wystarcza 5 punktów, z czego co najmniej 4 za kryteria duże; dla dzieci w wieku powyżej 3 lat rozpoznanie wymaga 8 punktów, z czego co najmniej 5 za kryteria duże. Kryteria dodatkowe jedynie zwiększają lub zmniejszają pewność postawionej diagnozy:
Kryteria duże (1 punkt każde):
Kryteria małe (0,5 punktu każde):
Kryteria dodatkowe:
Metody cytogenetyczne.
Rozpoznanie kliniczne PWS powinno być potwierdzone cytogenetycznie. Dostępne metody to:
Różnicowanie.
Hipotonia w okresie noworodkowym wymaga uwzględnienia w diagnostyce różnicowej następujących chorób:
Opóźnienie rozwoju psychoruchowego, otyłość i hipogonadyzm występują w takich zespołach jak:
Zespoły podobne do PWS z przykurczami stawowymi w obrazie klinicznym:
Leczenie.
Nie ma metody leczenia przyczynowego PWS. Dowiedziono, że korzystne efekty daje terapia hormonem wzrostu, poprawiająca stosunek tkanki mięśniowej do tłuszczowej i pozwalająca na normalizację wzrostu. Obecnie, PWS jest obok zespołu Turnera i somatotropinowej niedoczynności przysadki, wskazaniem do standardowego leczenia GH. Terapia wymaga jednoczesnej diety, ograniczania dostępu do jedzenia i intensywnej rehabilitacji. Leczenie zostaje przerwane gdy wystąpią przeciwwskazania (np. cukrzyca), w przypadku zakończenia wzrastania, braku rehabilitacji.
Podejmowano próby chirurgicznego leczenia pacjentów z PWS, przez wytworzenie zespolenia omijającego żołądek sposobem Roux-en-Y. Chirurgiczne możliwości obok gastroplastyki obejmują jeszcze wagotomię, są jednak stosunkowo mało skuteczne.
Leki teoretycznie mogące poprawić gospodarkę lipidową pacjentów z PWS: orlistat i tiazolidynediony, nie mają do tej pory sprawdzonej skuteczności.
Rokowanie.
Jakość życia pacjentów z PWS jest znacznie obniżona i zazwyczaj osiągana długość życia jest krótsza niż średnia w populacji. Jednak postępy w prowadzeniu chorych z PWS przyczyniły się w ostatnich latach do wydłużenia oczekiwanej długości życia; opisano przypadki zgonów pacjentów z PWS w wieku 71 i 68 lat.
Poradnictwo genetyczne.
Większość chorych z PWS jest niepłodnych i nie wymaga konsultacji genetycznej pod kątem ryzyka urodzenia chorego potomstwa. W większości przypadków ryzyko wystąpienia PWS u kolejnych dzieci rodziców dziecka z PWS jest małe, zależy jednak od typu choroby i może sięgać nawet 50%. Informacje podsumowane są w tabeli:
Zespół Pradera-Williego w Polsce.
W roku 2005 Polskie Stowarzyszenie Pomocy Osobom z Zespołem Pradera-Williego zrzeszało ponad 100 rodzin. W listopadzie 2022 r. grupa na Facebook liczyła 481 członków. Na podstawie tych danych można szacować, że w Polsce jest kilkaset stwierdzonych przypadków występowania zespołu Pradera-Williego. Statystycznie Zespół występuje raz na 10 do 30 tysięcy urodzeń. Choroba jest mniej znana szerokiemu społeczeństwu, ale podejmowane są próby popularyzacji tej wiedzy. W 2012 na łamach ogólnopolskiego pisma „KnC” (10 tys. nakładu) zaczął publikować felietony Staś, chory na PWS. W październiku 2017 r. telewizja TVN wyemitowała reportaż "Ja się nie obżeram".
Zespół Pradera-Williego w kulturze.
Za najstarsze przedstawienie zespołu Pradera-Williego uważane są dwa obrazy hiszpańskiego malarza barokowego Juana Carreño de Mirandy (1616–1685), "La Monstrua vestida" i "La Monstrua desnuda", przedstawiające dziewczynkę o imieniu Eugenia Martinez Vallejo, przebywającą wówczas na dworze króla Karola II i przezywaną „La Monstrua” z powodu monstrualnej otyłości. Podobno dr Andrea Prader po zobaczeniu obrazów w madryckim Museo del Prado od razu rozpoznał charakterystyczne cechy PWS.
Zauważono też, że Joe sportretowany w "Klubie Pickwicka" Dickensa ma wiele cech zespołu Pradera i Williego.

</doc>
<doc id="724448" url="https://pl.wikipedia.org/wiki?curid=724448" title="Rajmund du Puy">
Rajmund du Puy



</doc>
<doc id="724449" url="https://pl.wikipedia.org/wiki?curid=724449" title="Steglitz-Zehlendorf">
Steglitz-Zehlendorf

Steglitz-Zehlendorf – szósty okręg administracyjny ("Verwaltungsbezirk") Berlina. Liczy 302 523 mieszkańców. Powstał w 2001 z połączenia dwóch okręgów administracyjnych Berlina Zachodniego: Steglitz i Zehlendorfu.
Okręg wraz ze swoimi siedmioma dzielnicami należy do najbogatszych z najwyższą infrastrukturą społeczną. Jest on wyżej w zestawieniu, niż Charlottenburg-Wilmersdorf i Pankow.
W 1920 r. w ramach Ustawy o Wielkim Berlinie został utworzony okręg administracyjny Steglitz-Zehlendorf, który jest dziś trzecim pod względem wielkości w całym Berlinie. Od reformy z 1 stycznia 2001 r. składa się z wcześniejszych dzielnic Steglitz (wraz z jej dzielnicami Lankwitz, Lichterfelde i Steglitz), a także Zehlendorf, w którego skład wchodzą: Dahlem, Nikolassee, Wannsee i Zehlendorf.
Położenie geograficzne i struktura.
Od zachodu dzielnica Steglitz-Zehlendorf graniczy ze stolicą landu Brandenburgia – Poczdamem. Na północnym wschodzie z okręgiem Spandau, dalej z Charlottenburg-Wilmersdorf i z Tempelhof-Schöneberg na wschodzie. Od południa graniczy z Kleinmachnow i Teltow, które leżą w powiecie Poczdam-Mittelmark. Szerokość dzielnicy wynosi ponad 19 kilometrów, a długość ponad 9.
W dzielnicy znajdują się zarówno tereny odpoczynkowe, jak i różnego typu mieszkalne i przemysłowe. Tereny odpoczynkowe znajdują się w Wannsee (zachodnia część okręgu), w południowej części Grunewaldu, przy jeziorach Krumme Lanke i Schlachtensee, które w miesiącach letnich są chętnie odwiedzane przez Berlińczyków. Dzielnica Dahlem jest siedzibą wielu instytucji naukowych i Wolnego Uniwersytetu Berlińskiego. W Zehlendorfie występuje wiele terenów mieszkaniowych, a w jego centrum znajduje się mała część handlowa. Na południe od Dahlem znajduje się Lichterfelde, które w swojej północnej części składa się z kolonii willowej i małych centrów handlowych. W Lichterfelde-Süd mieszkania zostały częściowo wybudowane po II wojnie światowej.
Obszary wysunięte najbardziej na wschód mają najbardziej miejską strukturę. Przykładem jest Schloßstraße, która jest ulicą z największym zagęszczeniem sklepów w Berlinie. Służy jako centrum dla południowo-wschodnich dzielnic miasta. Dawna kolonia willowa Südende została całkowicie zniszczona podczas II Wojny Światowej. Ogród Botaniczny i Muzeum Botaniczne Berlin-Dahlem położone są w swoim ścisłym sąsiedztwie w Lichterfelde.
Najbardziej wysunięty na zachód punkt Berlina znajduje się w Wannsee na Haweli, która jest granicą z Brandenburgią.
Gęstość zaludnienia w dzielnicy różni się od miejsca pomiaru. W Steglitz i Lichterfelde, które należą do części miasta z największą liczbą ludności w całym Berlinie, mieszka połowa całej liczby mieszkańców okręgu. Wannsee, największa dzielnica Steglitz-Zehlendorfu (prawie 1/4 powierzchni dzielnicy), jest luźno zasiedlona (tylko 3% mieszkańców dzielnicy).
W Steglitz-Zehlendorf znajduje się wiele osiedli willowych i cechuje się on relatywnie wysokim dochodem przypadającego na jednego mieszkańca. Dodatkowo, w porównaniu do innych okręgów administracyjnych, występuje niski odsetek osób bezrobotnych (10,1% – stan na 30 kwietnia 2013). Dahlem i zalesione części Zehlendorfu, a także te nad jeziorami, należą do miejsc najchętniej wybieranych do zamieszkania, z wyjątkiem centrum. Przeciętny wiek mieszkańca wynosi 46,1 roku (Stan: 31 grudnia 2012) i jest najwyższy wśród wszystkich okręgów w mieście. Dla porównania, najmłodsze społeczeństwo zamieszkuje dzielnicę Friedrichshain-Kreuzberg – średnia wieku 37,3 roku.
Demografia.
31 grudnia 2015 roku liczba mieszkańców okręgu Steglitz-Zehlendorf wynosiła 302 535 mieszkańców. Ze względu na duży udział w ogólnej powierzchni okręgu (prawie 103 kilometry kwadratowe) obszarów wodnych i zalesionych, a także w większości luźną zabudowę, tego dnia gęstość zaludnienia wyniosła 2952 mieszkańców na kilometr kwadratowy.
Steglitz-Zehlendorf nie jest, w przeciwieństwie do pozostałych okręgów dawnego Berlina Zachodniego, klasycznym miejscem osiedlania się imigrantów. Ich udział w ogólnej liczbie mieszkańców wynosił 31 grudnia 2012 roku 23,7%, przy 11,6% obcokrajowców. Liczba ta jest jednak różna w każdej z dzielnic składających się na okręg. W siedmiu z 33 publicznych szkół podstawowych (niem. "Grundschule") udział dzieci pochodzący z rodzin mających tło migracyjne wynosił ponad 40%. W najbardziej miejskiej części okręgu – w Steglitz – prawie 30% ma tło migracyjne. W słabo zaludnionym Wannsee wskaźnik ten wynosi około 17%. Największymi grupami migrantów w okręgu Steglitz-Zehlendorf są osoby z Polski, Turcji, byłej Jugosławii, Zjednoczonych Stanów Ameryki, krajów arabskich i różnych części Afryki oraz Azji. W tych dwóch ostatnich grupach przeważają osoby z Ghany i Nigerii, a także Chin, Korei Południowej i Tajlandii.
Czas okupacji.
Cały obecny okręg administracyjny należał po drugiej wojnie światowej, tj. w latach 1945–1990, razem z dzielnicami Tempelhof, Schöneberg, Neukölln i Kreuzberg do sektora amerykańskiego.
Transport.
Przez okręg przebiegają linie metra U3 oraz U9.
Współpraca.
Miejscowości partnerskie:

</doc>
<doc id="724450" url="https://pl.wikipedia.org/wiki?curid=724450" title="Arnaud de Comps">
Arnaud de Comps

Arnaud de Comps (zm. 1163), 4 wielki mistrz joannitów w latach 1162-1163.

</doc>
<doc id="724454" url="https://pl.wikipedia.org/wiki?curid=724454" title="Regiony Ghany">
Regiony Ghany

Ghana składa się z 10 regionów. Regiony dzielą się dalej na łącznie 138 dystryktów.

</doc>
<doc id="724456" url="https://pl.wikipedia.org/wiki?curid=724456" title="Strategia cenowa">
Strategia cenowa

Strategia cenowa – strategia przedsiębiorstwa uwypuklająca rolę cen jako środka realizacji celów rynkowych. Stanowienie cen decyduje w znacznym stopniu o pozycji przedsiębiorstwa na rynku, a nawet o jej przetrwaniu.
Cena jest sumą pieniędzy, jaką klient musi zapłacić przy zakupie towaru lub usługi – jest to suma wartości, jaką nabywca musi przekazać, by uzyskać korzyści wynikające z posiadania lub użytkowania produktu materialnego lub usługi. Cena zawsze była czynnikiem, który miał decydujące znaczenie w wyborze towaru.
Cena może realizować kilka celów.:
W pewnych sytuacjach cena jest traktowana przez nabywców jako wskaźnik jakości.
Metody i strategie ustalania ceny.
W długim okresie cena jakiegokolwiek produktu czy usługi musi być akceptowana zarówno przez sprzedawców, jak i przez nabywców, w przeciwnym bowiem razie wystąpi bądź nadwyżka podaży nad popytem. Prowadzi to do teorii ceny równowagi. Jeśli popyt na towar przewyższa podaż, to cena rośnie. Odwrotny proces ma miejsce wtedy, gdy podaż przewyższa popyt.
Stosowanie ceny kosztowej opiera się na założeniu, że jeśli firma ma przetrwać i prosperować, to musi sprzedawać swoje produkty po cenie, która pokrywa koszty ich wytwarzania i dodatkowo daje zysk. Odmianą metody kosztowej jest wyznaczenie ceny tak, by przychód całkowity (utarg, wartość sprzedaży) pokrywał co najmniej koszty całkowite, tzn. sumę kosztów stałych i kosztów zmiennych.
Cena powinna realizować strategię rynkową przedsiębiorstwa oraz strategię marketingową danego produktu, powinna być dostosowana do wewnętrznych i zewnętrznych warunków działania przedsiębiorstwa.

</doc>
<doc id="724459" url="https://pl.wikipedia.org/wiki?curid=724459" title="Dziki bez hebd">
Dziki bez hebd



</doc>
<doc id="724462" url="https://pl.wikipedia.org/wiki?curid=724462" title="Gilbert de Aissailly">
Gilbert de Aissailly

Gilbert de Aissailly, "Gilbert de Assailly", "Gilbert z Assailly" (zm. 1183) – 5 wielki mistrz joannitów w latach 1163-1169/1170. Jeden z głównych orędowników wyprawy na Egipt na jesieni 1168 (poparty przez większość świeckich baronów), mającej zapobiec całkowitemu okrążeniu ziem Królestwa Jerozolimskiego przez państwa arabskie, na tle której doszło do konfliktu z templariuszami. W wyniku niepowodzenia wyprawy zrezygnował z urzędu, co doprowadziło do sporu o następstwo w łonie zakonu. Po zrzeczeniu się godności powrócił do kraju. Utonął podczas podróży z Dieppe do Anglii w 1183.
Za jego rządów doszło do wzrostu potęgi militarnej zakonu – pozyskano przynajmniej trzynaście nowych twierdz, w tym zamek Belvoir w Galilei, zakupiony i przebudowany przez Gilberta w 1168. Zapewne w Belvoir Gilbert planował stworzenie wielofunkcyjnej (militarnej, refugialnej i administracyjnej) stolicy zakonu.

</doc>
<doc id="724467" url="https://pl.wikipedia.org/wiki?curid=724467" title="Dziki bez koralowy">
Dziki bez koralowy



</doc>
<doc id="724469" url="https://pl.wikipedia.org/wiki?curid=724469" title="Ius gentium">
Ius gentium

Ius gentium (z łac. "prawo narodów") – część starożytnego prawa rzymskiego prywatnego, która odnosiło się do relacji prawnych obywateli rzymskich z cudzoziemcami.
W czasach nowożytnych termin ten zaczęto stosować na określenie dzisiejszego prawa międzynarodowego. Termin ten, choć rzadko, bywa używany także współcześnie.
"Ius gentium" w ujęciu filozoficznym oznacza prawa ustanowione przez ludzi (tak uważał np. Thomas Hobbes), bądź też prawa pierwotne wobec ludzkiej działalności prawodawczej. Ius gentium wyraża prawa najsprawiedliwsze spośród tych, jakimi mogą posługiwać się istoty tak niedoskonałe jak ludzie.

</doc>
<doc id="724471" url="https://pl.wikipedia.org/wiki?curid=724471" title="Zespół Prader-Williego">
Zespół Prader-Williego



</doc>
<doc id="724478" url="https://pl.wikipedia.org/wiki?curid=724478" title="Barak (postać biblijna)">
Barak (postać biblijna)

Barak (hebr. ברק – "błyskawica") – biblijny izraelski dowódca wojskowy, sędzia Izraela. Po namowie przez prorokinię Deborę wyruszył do boju, pokonał armię pod dowództwem Sisery i wyzwolił w ten sposób Izraelitów z niewoli Jabina. Opisany jest w Starym Testamencie (Księga Sędziów, rozdziały 4 i 5) (zobacz: "Pieśń Debory i Baraka"). Również w Nowym Testamencie jest wzmianka o Baraku; List do Hebrajczyków wymienia Baraka jako wybitnego wodza izraelskiego obok Dawida i innych (Hbr 11, 32).
Upamiętnienie.
Izraelski moszaw "„Barak”" został w 1953 roku nazwany na cześć biblijnego Baraka.

</doc>
<doc id="724480" url="https://pl.wikipedia.org/wiki?curid=724480" title="Ekonomia neokeynesowska">
Ekonomia neokeynesowska



</doc>
<doc id="724481" url="https://pl.wikipedia.org/wiki?curid=724481" title="Legion Ochotników Francuskich przeciw Bolszewizmowi">
Legion Ochotników Francuskich przeciw Bolszewizmowi

Legion Ochotników Francuskich przeciw Bolszewizmowi (fr. "Légion des volontaires français contre le bolchevisme", niem. "Infanterie Regiment 638"; LVF) – francuska kolaborancka formacja zbrojna w składzie Wehrmachtu podczas II wojny światowej.
Utworzenie Legionu.
22 czerwca 1941 r., tego samego dnia, kiedy wojska niemieckie zaatakowały ZSRR, przywódca faszystowskiej Francuskiej Partii Ludowej, Jacques Doriot, wysunął hasło powołania ochotniczego legionu francuskiego do walki z Sowietami. Następnego dnia w tym celu spotkał się w Paryżu z ambasadorem III Rzeszy w okupowanej Francji, Ottonem Abetzem, inny francuski kolaborant Marcel Deat. 5 lipca z Berlina od niemieckiego ministra spraw zagranicznych Joachima von Ribbentropa przyszła aprobata dla pomysłu. Niemcy postawili jednak pewne warunki: werbunek ma być ograniczony jedynie do okupowanej części Francji, a limit ochotników wynosi 15 tys. Niemiecka akceptacja dla idei francuskich kolaborantów wiązała się z polityką Rzeszy sformowania i wysłania na wschód legionów z różnych podbitych krajów. 
7 lipca powstał Centralny Komitet LVF, w skład którego weszli najważniejsi przedstawiciele kolaboranckich ugrupowań, jak Jacques Doriot, Marcel Deat, Marcel Bucard, Pierre Constantini, Eugène Deloncle, Jean Boissel. Centrum rekrutacyjne Legionu zostało umiejscowione w przedwojennej siedzibie sowieckiej agencji turystycznej Intourist w Paryżu. Poparcie dla Komitetu zadeklarował także Fernand de Brinon, delegat rządu Vichy. 5 sierpnia LVF został oficjalnie powołany. Ogółem zgłosiło się ok. 13 tys. ochotników, z których zaledwie połowa została zakwalifikowana do przeszkolenia. W większości byli to członkowie francuskich partii faszystowskich i faszyzujących oraz jeńcy wojenni, którzy nie chcieli pracować w Niemczech.
Początek i chrzest bojowy.
We wrześniu pierwsza grupa 2,5 tys. Francuzów została przeniesiona do obozu szkoleniowego pod Dębicą w Generalnym Gubernatorstwie. Otrzymali oni niemieckie mundury z plakietką z flagą francuską na prawym ramieniu. Rozkazy były wydawane po francusku. Natomiast ochotnicy musieli złożyć przysięgę na wierność Adolfowi Hitlerowi, co początkowo spowodowało pewne problemy. 5 października 1941 r. ks. Jean de Mayol de Lupé odprawił masową polową mszę świętą nakłaniając żołnierzy do składania przysięgi.
Pierwszym dowódcą Legionu mianowano płk. Rogera Labonne’a, byłego oficera francuskich wojsk kolonialnych. LVF włączono do Wehrmachtu jako Francuski 638. Pułk Piechoty ("Französischer Infantry-Regiment 638"). Składał się on z dwóch batalionów: jeden pod dowództwem kpt. Leclercq’a i drugi – Girardeau. Pod koniec października opuszczono Dębicę i na początku listopada zajęto stanowiska w rejonie szosy na Moskwę, ok. 60 km od sowieckiej stolicy. 
W tym czasie Legion stracił już 1/3 stanu z powodu ciężkiej zimy i chorób. Niemieckie dowództwo przydzieliło go do 7. Dywizji Piechoty gen. Eccarta Freiherra von Gablenza. 24 listopada 1. batalion obsadził pozycje koło wsi Diukowo, przechodząc 1 grudnia do natarcia na siły sowieckiej 32. Dywizji Piechoty, przybyłej z Syberii i dobrze wyposażonej. Warunki pogodowe były bardzo złe: temperatura spadała poniżej -20 °C i były bardzo silne zamiecie. Po tygodniu nieudanych ataków, podczas których poniesiono duże straty, batalion został przeniesiony na tyły. 2. batalion, znajdujący się bardziej na północ, pozostawał poza obszarem walk. Między 6 i 9 grudnia Legion wraz z całą 7. DP został wycofany z pierwszej linii frontu. Ogółem straty wyniosły 65 zabitych, 120 rannych oraz ponad 300 chorych i mających odmrożenia.
Walki na Białorusi i Ukrainie.
Niemcy postanowili uzupełnić Legion nowymi ochotnikami i lepiej przeszkolić. Francuzów ponownie przeniesiono do Generalnego Gubernatorstwa (lager Kruszyna), dokąd też przybyli nowi ochotnicy. Legion został przeorganizowany w trzy bataliony i przerzucony do ZSRR, gdzie pod dowództwem płk. Edgara Puauda, byłego oficera Legii Cudzoziemskiej, od lipca 1942 r. do grudnia 1943 r. toczył walki z partyzantami. Jego obszar działania mieścił się na Białorusi w rejonie Borysowa, Smoleńska i Kotowa. Operowano raczej poszczególnymi batalionami, niż całą jednostką. W jednym przypadku użyto całego Legionu, przydzielając go do 286. Dywizji Ochronnej. W pierwszej połowie 1944 r. Francuzi walczyli przeciw Sowietom na Ukrainie. Czwarty batalion formowany w Lager Kruszyna został 10 sierpnia 1944 roku wcielony do 58 pułku Grenadierów Waffen - SS (2 francuska). 
W czerwcu, po rozpoczęciu się generalnej ofensywy Armii Czerwonej i przełamaniu niemieckiego frontu, LVF zgrupowany w Kampfgruppe pod dowództwem mjr. Bridoux, wycofywał się wraz z pozostałymi dywizjami. Poniesiono wówczas straty wynoszące 41 zabitych i 24 rannych. Dwa tygodnie później, wyczerpani i wygłodniali, francuscy legioniści dotarli do obozu Greifenberg na Pomorzu, gdzie spotkali francuskich towarzyszy z Waffen-SS. Niemcy latem 1944 r. sformowali z nich Francuską Ochotniczą Brygadę Szturmową SS.

</doc>
<doc id="724482" url="https://pl.wikipedia.org/wiki?curid=724482" title="Jan Potocki (zm. 1675)">
Jan Potocki (zm. 1675)

Jan Potocki herbu Pilawa (ur. 1616-1618, zm. na przełomie kwietnia i maja 1675 roku) – poseł, wojewoda bracławski, kasztelan sądecki, starosta czerwonogrodzki, pułkownik królewski.
Życiorys.
Ojciec Stefan Potocki był wojewodą bracławski. Jan miał braci: Pawła, kasztelana kamienieckiego, historyka i Piotra, rotmistrza wojsk koronnych.
W 1649 roku został dworzaninem królewskim, rok później rotmistrzem królewskim. Od roku 1663 kasztelan sądecki i wojewoda bracławski.
Ożenił się po raz pierwszy z Teresą z Cetnerów herbu Przerowa, córką Aleksandera Cetnera, kasztelana halickiego; ich synem był Stefan Aleksander Potocki, strażnik wielki koronny, łowczy wielki koronny oraz wojewoda bełski. Po raz drugi ożenił się z Urszulą z Daniłowiczów herbu Sas.
Był właścicielem m.in. Buczacza, Potoku Złotego.

</doc>
<doc id="724485" url="https://pl.wikipedia.org/wiki?curid=724485" title="Masakra w Malmedy">
Masakra w Malmedy

Masakra w Malmedy – zbrodnia wojenna popełniona na amerykańskich jeńcach wojennych i miejscowych cywilach przez zgrupowanie Waffen-SS w dniach 17–20 grudnia 1944 roku w okolicach Malmedy w Belgii (prowincja Liège). Zdarzenie to miało miejsce w czasie niemieckiej ofensywy w Ardenach.
Masakra w Baugnez.
Do największej masakry jeńców doszło w pobliżu skrzyżowania niedaleko wioski Baugnez, na trasie między Malmedy a miejscowością Ligneuville (ze skrzyżowania bliżej jest do Ligneuville).
Nacierająca w sektorze północnym, w kierunku zachodnim, grupa bojowa Peipera („Kampfgruppe Peiper”) utworzona z elementów 1 Dywizji Pancernej SS „Leibstandarte SS Adolf Hitler” (LSSAH), wchodzącej z kolei w skład I Korpusu Pancernego SS, pod dowództwem SS-Obersturmbannführera Joachima Peipera, około godziny 12:30 w dniu 17 grudnia 1944 natknęła się na amerykański oddział z 285 Polowego Batalionu Obserwacyjnego Artylerii Polowej, który zmieniał miejsce dyslokacji. Amerykanie dostali w drodze do Sankt Vith wiadomość, że w okolicy działa silna jednostka niemiecka, ale postanowili zaryzykować i nie pojechali objazdem, który umożliwiłby im uniknięcie spotkania z „Kampfgruppe Peiper”. Siły niemieckie były wyposażone w czołgi (w tym ciężkie Panzerkampfwagen VI B Tiger II), Amerykanie natomiast poruszali się lekkimi samochodami terenowymi i ciężarówkami w liczbie około 30 pojazdów i nie posiadali broni przeciwpancernej. Wskutek niemieckiego ostrzału kolumna amerykańska została zatrzymana, zniszczone zostały jedynie cztery ciężarówki. W trakcie krótkiej walki, zginęło trzech żołnierzy amerykańskich.
Około 120 żołnierzy zostało rozbrojonych i ustawionych w otwartym polu w pobliżu skrzyżowania dróg, do pilnowania grupy pozostawiono kilkunastu niedoświadczonych wartowników. W niejasnych okolicznościach celowniczy czołgu Panzerkampfwagen IV o numerze 731, rumuński volksdeutsch, SS-Rottenführer Georg Fleps, wychylił się z wieży przejeżdżającego czołgu i otworzył ogień z pistoletu do Amerykanów. Jeńcy rzucili się wówczas do ucieczki i zaczęli szarpać z wartownikami, a wówczas przejeżdżający drogą żołnierze „Kampfgruppe Peiper”, otworzyli do nich ogień. Część Amerykanów zdołała uciec do lasu: od 43 do 56 z nich dotarło do linii alianckich, niektórzy z pomocą ludności belgijskiej. Niemcy ruszyli w pościg za uciekinierami. Kilku z nich ukryło się w kawiarni. Budynek został podpalony przez niemieckich żołnierzy w celu zmuszenia żołnierzy do ucieczki. Po opuszczeniu budynku Niemcy zastrzelili wszystkich, którym udało się tam ukryć.
Nie jest znana dokładna liczba zabitych – Niemcy podali liczbę 20 zabitych, belgijscy cywile – 30–35, Amerykanie zaś – 84. Odnaleziono łącznie 86 ciał na miejscu masakry i w pobliżu: 74 znalezione 14–15 stycznia 1945 (do tej pory teren ten stanowił ziemię niczyją) oraz 12 kolejnych znajdywane w ciągu następnych tygodni, jednakże Amerykanie podliczyli jako ofiary jeńców zmarłych z ran i odmrożeń w szpitalach.
Pierwsi jeńcy zostali odnalezieni przez amerykańskie patrole 291 Inżynieryjnego Batalionu Bojowego już dwie godziny po masakrze. Wieczorem tego samego dnia członkowie wywiadu VIII Korpusu poinstruowali pierwszych 21 ocalałych jeńców, jakie mają złożyć zeznania. Relacje miały dowieść, że Niemcy z rozmysłem dokonali mordu na amerykańskich jeńcach, a następne ograbili ich zwłoki. W styczniu 1945 stwierdzono, że odnalezione ciała kilkudziesięciu zamordowanych mają rany postrzałowe głowy dokonane bronią krótką z bliskiej odległości lub czaszki rozbite kolbami karabinów.
Inne zbrodnie.
Według ustaleń komisji Senatu Stanów Zjednoczonych, ofiarą „Kampfgruppe Peiper” padło w tych dniach łącznie 362 jeńców amerykańskich oraz 111 belgijskich cywilów.
Proces.
W kwietniu 1946 odbył się w Dachau przed amerykańskim sądem wojskowym proces dowódcy dywizji LSSAH Josefa „Seppa” Dietricha, dowódcy „Kampfgruppe Peiper” Joachima Peipera i ich podkomendnych ujętych przez siły alianckie. Peipera i 42 oskarżonych skazano na karę śmierci przez powieszenie.
Wskutek protestów niemieckiej opinii publicznej (m.in. przeciwko wykorzystywaniu sfałszowanych relacji) podjęte zostało dodatkowe śledztwo przez komisję Senatu USA, które wykazało uchybienia procesowe i dowodowe, w związku z czym kary śmierci zmienione zostały na kary więzienia, w większości przypadków dożywotniego.
Joachim Peiper podczas procesu wziął na siebie odpowiedzialność za masakrę, chcąc chronić swoich podwładnych, chociaż w jej trakcie nie tylko o niej nie wiedział, ale nawet nie był w jej pobliżu. Został pierwotnie skazany na śmierć jednak w obliczu kontrowersji które pojawiły się w trakcie procesu karę zamieniono na dożywotnie pozbawienie wolności. Ostatecznie został przedterminowo zwolniony z więzienia w 1956, 20 lat później zabity został w swoim domu we Francji przez nieznanych sprawców, prawdopodobnie byłych członków francuskiego ruchu oporu.
W filmie.
O masakrze w Malmedy opowiadają filmy "Bitwa o Ardeny" ("Battle of the Bulge") i "Na tyłach wroga" ("Saints and Soldiers").

</doc>
<doc id="724488" url="https://pl.wikipedia.org/wiki?curid=724488" title="Powiat Poprad">
Powiat Poprad

Powiat Poprad (słow. "okres Poprad") – słowacka jednostka podziału administracyjnego znajdująca się w kraju preszowskim. Powiat Poprad zamieszkiwany jest przez 104 002 obywateli (w roku 2011), zajmuje obszar 1 105,38 km². Średnia gęstość zaludnienia wynosi 94,09 osoby na km². Miasta: Wysokie Tatry, Svit i powiatowy Poprad.

</doc>
<doc id="724490" url="https://pl.wikipedia.org/wiki?curid=724490" title="Nizina Akan">
Nizina Akan

Nizina Akan (ang. Akan lowlands) – rozległa nizina leżąca w Ghanie, obejmuje dorzecza rzek Densu, Pra, Ankobra i Tano, wszystkie z nich odgrywają ważną rolę w ekonomii Ghany. Jest jednym, oprócz Accra Plains i Delty Wolty, z subregionów przybrzeżnej sawanny wchodzącym w skład niziny Low Plains. 
W dorzeczu Densu, we wschodniej części niziny znajdują się ważne centra handlowe Koforidua i Nsawam. Wiele z wyrastających na nizinie wzgórz ma skaliste szczyty, dając imponujący wygląd krajobrazowi. Wyższa część dorzecza Pra, na zachód od Densu jest stosunkowo płaska; topografia jest podobna do dorzecza Densu i jest regionem bogatym w kakao i produkcję żywności. Dolina rzeki Birim jest jednym z głównych dopływów Pra i najważniejszym obszarem produkcji brylantów w kraju.

</doc>
<doc id="724494" url="https://pl.wikipedia.org/wiki?curid=724494" title="Międzynarodowy Komitet Czerwonego Krzyża">
Międzynarodowy Komitet Czerwonego Krzyża

Międzynarodowy Komitet Czerwonego Krzyża, MKCK – organizacja humanitarna z siedzibą w Genewie, której głównym celem działania jest pomoc poszkodowanym w wyniku konfliktów zbrojnych. MKCK jest czterokrotnym laureatem Pokojowej Nagrody Nobla.
Informacje ogólne.
Międzynarodowy Komitet Czerwonego Krzyża jest niezależną, neutralną organizacją zapewniającą ochronę i pomoc humanitarną ofiarom wojny i przemocy. Nie jest organizacją rządową, mimo iż współpracują z nią rządy państw. Nie jest również organizacją pozarządową, ponieważ oprócz działalności społecznej i indywidualnej obejmuje także zakres działalności państwowej. Międzynarodowy Komitet Czerwonego Krzyża otrzymał obecną nazwę w 1880 po przyjęciu jako znaku rozpoznawczego dla sanitariuszy i szpitali polowych odwrotnych barw flagi Szwajcarii (biały krzyż na czerwonym tle).
Jest to centrum informacji o jeńcach, osobach internowanych i zaginionych. Interweniuje również w tych sprawach u właściwych władz, zajmuje się poszukiwaniem zaginionych oraz wymianą jeńców podczas wojny. Komitet spieszył z pomocą humanitarną ofiarom konfliktów w Wietnamie, na Bliskim Wschodzie, w Ameryce Środkowej i Afryce. Uczestniczy w przygotowaniu projektów konwencji dotyczących humanitarnego prawa konfliktów zbrojnych. Może z upoważnienia stron walczących występować w roli mediatora i pośredniczyć w wymianie jeńców wojennych, rannych i chorych osób cywilnych.
Stanowi część składową Międzynarodowego Ruchu Czerwonego Krzyża i Półksiężyca (z działalności MKCK wywodzi się Międzynarodowy Ruch Czerwonego Krzyża i Półksiężyca, a także normy międzynarodowego prawa humanitarnego – w szczególności Konwencje genewskie i haskie – i jako jego najstarsza część jest naczelnym organem obradującym i kontrolującym pozostałe).
Może składać się maksymalnie z 25 członków, którzy spotykają się na zgromadzeniu 10 razy do roku. Ma trwały mandat prawa międzynarodowego, by pomagać jeńcom, rannym i chorym, a także cywilom dotkniętym przez konflikt. Ze swoją kwaterą w Genewie, w Szwajcarii, MKCK jest reprezentowany w około 80 państwach i skupia około 12 000 osób. Podczas konfliktów MKCK podejmuje działalność przez narodowe stowarzyszenia Czerwonego Krzyża i Czerwonego Półksiężyca i ich Międzynarodową Federację.
Jego organem prasowym jest założony w 1919 "Revue internationale de la Croix Rouge".
Mandat.
Mimo że członkostwo w Komitecie nie jest międzynarodowe, to jego działalność ma taki charakter, ze względu na mandat utworzony na podstawie:
oraz ich protokołach dodatkowych z 8 czerwca 1977 roku
Struktura wewnętrzna MKCK.
Zgromadzenie MKCK jest organem naczelnym MKCK o charakterze kolegialnym. Nadzoruje wszystkie czynności MKCK, formułuje politykę, określa ogólne cele i strategię, zatwierdza budżet i rachunki.
Skład:
Rada wykonawcza jest organem kolegialnym o charakterze pomocniczym, odpowiedzialnym za ogólne prowadzenie spraw. Wykonuje także bezpośredni nadzór nad administracją MKCK. Służy jako łącznik pomiędzy Dyrektoriatem a Zgromadzeniem, które powiadamia regularnie. Składa się z 5 członków wybranych przez Zgromadzenie. Działa pod przewodnictwem przewodniczącego MKCK.
Dyrektoriat jest ciałem wykonawczym MKCK, odpowiedzialny za prowadzenie spraw zgodnie z decyzjami Zgromadzenia, Rady Wykonawczej i Przewodniczącego, a jego funkcje i skład ustala regulamin.
Oprócz wymienionych trzech istnieją także inne departamenty, zarówno administracyjne, jak i te odpowiedzialne za poszczególne dziedziny działalności MKCK (ds. Azji i Pacyfiku, Afryki, Obu Ameryk, Bliskiego Wschodu i Północnej Afryki, Wschodniej Afryki i Azji Centralnej, Zachodniej i Centralnej Europy oraz Bałkanów).
Personel.
Członkami Komitetu są tylko i wyłącznie obywatele Szwajcarii (dobierani w drodze kooptacji), co ma zapewniać, że jego działalność na polu międzynarodowym jest wyłącznie humanitarna, bezstronna i niezależna od interesów narodowych. Taka struktura MKCK jest również bardzo istotna podczas trwania konfliktów wojennych, kiedy to żadna ze stron nie może powołać się na więzi narodowe w celu wywarcia wpływu na komitet.
Fakt, że członkowie komitetu są wyłącznie Szwajcarami, nie wyklucza możliwości, aby jego pracownicy byli innej narodowości. Więcej niż 1400 ludzi, zarówno wyspecjalizowany personel, jak i delegaci, są obecnie na polowych misjach MKCK na całym świecie. Ta praca jest wspierana przez około 11 000 miejscowych pracowników i poparta oraz koordynowana przez około 800 osób personelu w głównej kwaterze w Genewie. Priorytety mogą zmieniać się szybko, tak więc cały personel MKCK musi być elastyczny i gotowy do podróży w momencie zawiadomienia oraz pracować w niesprzyjających warunkach toczącego się konfliktu. Personel MKCK nie może odmówić skierowaniu w dowolny region świata podczas pierwszych 24 miesięcy zatrudnienia. MKCK poszukuje dojrzałych, ambitnych ludzi z umiejętnością pracy w zespole, zdolnością do współdziałania ze społecznościami o szerokiej rozmaitości cech i kultur.
Budżet MKCK.
Źródła finansowania:
Całe finansowanie jest dobrowolne. Ciągle trwają zabiegi o nowych ofiarodawców.
Budżety:
Księgowość MKCK jest co roku szczegółowo badana przez 2 firmy (jedną szwajcarską, a drugą międzynarodową). Dokładne dane liczbowe są publikowane w dorocznym sprawozdaniu Komitetu.
Działalność MKCK.
Promocja i wprowadzanie w życie prawa humanitarnego i uniwersalnych zasad humanitaryzmu, biorąc jednocześnie pod uwagę standardy prawne, kulturalne, etyczne i religijne w dziedzinach, w których działa.
Wyłącznie humanitarna misja powstała po to, by chronić życie i godność ofiar wojny i wewnętrznej przemocy oraz zapobiegać cierpieniom towarzyszącym takim sytuacjom przez:
zabezpieczenia ekonomicznego
wody i środowiska
zdrowia
Centralna agencja poszukiwawcza (od 1960).
Działalność MKCK, którą prowadzi często we współpracy ze stowarzyszeniami narodowymi, z których wiele ma swoje własne biura poszukiwań:
Dyplomacja humanitarna.
Od 1990 MKCK może uczestniczyć w sesjach i pracach Zgromadzenia Ogólnego ONZ w charakterze obserwatora. Celem było promowanie współpracy pomiędzy obiema organizacjami. Ten status został przyznany w wyniku specjalnej roli i mandatów przewidywanych dla MKCK przez Konwencje Genewskie z 12 sierpnia 1949 (rozważający specjalną rolę spełnianą przez MKCK w międzynarodowych stosunkach humanitarnych).
MKCK utrzymuje również stosunki i dyskutuje o sprawach humanitarnych z głównymi organizacjami regionalnymi. Jego zadaniem jest zapewnienie, żeby swoje czynności i sprawy humanitarne zostały dobrze zrozumiane przez te ciała, które często są wzywane do interwencji ze względów politycznych albo wykonują specjalne zadania podczas konfliktów i związanych z tym kryzysów.
Dyskretna dyplomacja (quiet diplomacy).
MKCK nie nagłaśnia problemu przed jego zbadaniem, nie udostępnia sprawozdań i raportów komisji pokontrolnych. Jest organizacją, której obca jest taktyka publicznego ujawniania naruszeń. Wizytacje są dokładnie zaplanowane i poufne, a badania wysoko sformalizowane.
Wszystkie te zabiegi mają na celu zapewnienie rzetelnej, sprawiedliwej i neutralnej oceny państwa podejrzanego o łamanie praw człowieka.
Pokojowe Nagrody Nobla.
Czerwony Krzyż otrzymywał czterokrotnie Pokojową Nagrodę Nobla: pierwszą przyznaną w historii pokojową nagrodę w 1901 otrzymał twórca Ruchu Henri Dunant, następnie w latach 1917, 1944 i 1963 – MKCK, a w 1963 wspólnie z MKCK także Liga Stowarzyszeń Czerwonego Krzyża.

</doc>
<doc id="724501" url="https://pl.wikipedia.org/wiki?curid=724501" title="Stefan Potocki (wojewoda bracławski)">
Stefan Potocki (wojewoda bracławski)

Stefan Potocki herbu Pilawa (ur. 2 marca 1568, zm. 5 marca 1631) – wojewoda bracławski, starosta feliński, starosta lityński w 1619 roku, starosta kamieniecki pisarz polny koronny, generał podolski, rotmistrz wojska powiatowego ziemi halickiej w 1618 roku.
Życiorys.
Syn Mikołaja – dworzanina i rotmistrza królewskiego, brat: Andrzeja kasztelana kamienieckiego, Jakuba wojewody bracławskiego i Jana wojewody bracławskiego. Posiadał majątki ziemskie: Złoty Potok, Buczacz i Czortków. Od 1599 roku rotmistrz królewski, później pisarz polny koronny od 1612 i wojewoda bracławski od 1628.
Był też generałem ziem podolskich. W 1600 był posłem na sejm. W 1607 zorganizował za zezwoleniem królewskim wyprawę do Mołdawii, która po śmierci ojca jego żony Marii, Jeremiego Mohyły (zm. 1606) oraz jego brata Szymona, hospodarów mołdawskich, osadziła na tronie jej brata, Konstantego Mohyłę. Gdy ten został powtórnie wygnany, w 1612 wyprawił się ponownie do Mołdawii, jednak został pokonany przez Turków w bitwie pod Sasowym Rogiem i znalazł się w niewoli tureckiej, zaś oddziały tatarskie w odwecie spustoszyły południowe pogranicze Rzeczypospolitej. Z niewoli powrócił dopiero po kilku latach.
16 czerwca 1608 r. Stefan Potocki podarował Dominikanom miejsce na budowę kościoła i klasztoru w Potoku Złotym. Był właścicielem m.in. Gwoźdzca.
Został pochowany w Potoku Złotym (w fundowanym przez niego kościele Narodzenia Najświętszej Panny Marii i św. Szczepana Pierwszego Męczennika w Potoku Złotym).

</doc>
<doc id="724506" url="https://pl.wikipedia.org/wiki?curid=724506" title="Shireen Hunter">
Shireen Hunter

Shireen Hunter jest doktorem politologii, ekspertem w sprawach Iranu, polityki i ekonomii bliskowschodniej, odrodzenia islamskiego, Kaukazu, Azji Centralnej. Od 2005 r. wykłada gościnnie w Centrum Zrozumienia Muzułmańsko-Chrześcijańskiego (Centre for Muslim-Christian Understanding) na Uniwersytecie Georgetown, poprzednio m.in. dyrektor Programu ds. Islamu w Centrum Studiów Strategicznych i Międzynarodowych (CSIS) w Waszyngtonie (od 1983 r.). Jest konsultantem RAND Corporation. W latach 1993–1997 pracowała naukowo w Centrum Europejskich Studiów Politycznych (Centre for European Policy Studies).
Jest Iranką z pochodzenia, licencjat (BA) z prawa międzynarodowego uzyskała na Uniwersytecie w Teheranie, magisterium ze stosunków międzynarodowych na London School of Economics, doktorat z politologii uzyskała w Genewie, w "Institut Universitaire de Hautes Etudes Internationales". Mówi po angielsku, francusku, persku i azersku, uczy się arabskiego. W Stanach Zjednoczonych mieszka od 1978 r., obywatelstwo USA posiada od 1985 r.
W latach 1966–1978 była członkiem irańskiego korpusu dyplomatycznego, była konsulem, służyła też okresowo jako "Chargé d’affaires" w misji irańskiej przy ONZ w Genewie.

</doc>
<doc id="724510" url="https://pl.wikipedia.org/wiki?curid=724510" title="Jim Lea">
Jim Lea

James Whild Lea (ur. 14 czerwca 1949 w Wolverhampton, Wielka Brytania) – angielski gitarzysta, wokalista, skrzypek i basista. Członek glamrockowego zespołu muzycznego Slade.
 

</doc>
<doc id="724513" url="https://pl.wikipedia.org/wiki?curid=724513" title="Śnieg optyczny">
Śnieg optyczny

Śnieg optyczny, śnieżenie migrenowe (, VS) – przejściowe lub trwałe zaburzenie widzenia, objawiające się w postaci licznych białych lub półprzezroczystych migających kropek (tzw. „śniegu”) w części lub w całym polu widzenia. Przyczyny tego zaburzenia nie są do końca poznane, poniższy tekst przedstawia jedynie szereg naukowo udokumentowanych hipotez. Osoby cierpiące na śnieg optyczny powinny poddać się kompleksowemu badaniu okulistycznemu i neurologicznemu.
Przyczyny.
Głównym objawem śniegu optycznego są białe lub półprzezroczyste migające kropki, pojawiające się w polu widzenia. Są one szczególnie wyraźne w ciemności lub przy zamkniętych powiekach, natomiast w czasie dnia, przy dobrym oświetleniu, są one postrzegane w różnym stopniu, w zależności od pacjenta. Dodatkowo wielu pacjentów cierpiących na śnieg optyczny uskarża się na nasilone męty w ciele szklistym, czyli konglomeraty kolagenu rzucające cienie na siatkówkę, widoczne jako poruszające się, półprzezroczyste obiekty, szczególnie wyraźne na tle dużych, jasnych powierzchni, takich jak niebo czy śnieg. 
Śnieg optyczny nie jest schorzeniem oczu i badania okulistyczne u chorych nie pokazują żadnych nieprawidłowości (należy je jednak wykonać w celu wykluczenia innych możliwych schorzeń, takich jak jaskra czy zaćma). Również obrazowanie mózgu metodą CT i MRT nie pokazuje żadnych nieprawidłowości (także w tym przypadku należy je jednak wykonać w celu wykluczenia innych schorzeń). Jedynie w przypadku metody SPECT czasami otrzymuje się zaburzony obraz funkcjonowania niektórych części mózgu.
Śnieg optyczny najczęściej uznaje się za jeden z głównych symptomów powikłania migrenowego o nazwie "przetrwała aura migrenowa bez udaru" (ang. "persistent aura without infarction"), schorzenie oficjalnie uznane przez Światową Organizację Bólu Głowy (International Headache Society) w 2004. Po raz pierwszy została opisana przez Haasa w 1982 roku jako przetrwała forma aury migrenowej. Jak wiadomo, migrena nie zawsze objawia się w postaci bólów głowy, może także być związana z zaburzeniami widzenia i innymi symptomami neurologicznymi, takimi jak zawroty głowy i uczucie derealizacji.
Śnieg optyczny może być także trwałym objawem, spowodowanym przez nawet jednorazowe użycie środków halucynogennych, zwłaszcza LSD, a także niektórych leków, zwłaszcza o właściwościach psychoaktywnych.
Może być także związany z boreliozą lub odwodnieniem organizmu, chociaż powiązania te nie zostały udokumentowane naukowo. Nie ma również jakichkolwiek naukowych dowodów, by śnieg optyczny był zaburzeniem psychosomatycznym.
Towarzyszące objawy.
Śniegowi optycznemu często towarzyszy szum uszny (tinnitus), męty, a także trwające dłużej niż u osób zdrowych powidoki. Często występuje także uczucie derealizacji, rzadziej depersonalizacji. U osób cierpiących na śnieg optyczny często pojawiają się zaburzenia psychiatryczne, takie jak stany lękowe, depresja czy zespół lęku napadowego. Nie wiadomo, czy zaburzenia te są jedynie następstwem stresów związanych ze śniegiem optycznym, czy mają podłoże neurologiczne.
Leczenie.
W prasie naukowej odnotowano wiele przypadków całkowitego wyleczenia śniegu optycznego przy użyciu leków, takich jak topiramat, lamotrygina czy kwas walproinowy. Zazwyczaj jednak jest to schorzenie chroniczne, trudne do wyleczenia. Przydatna może okazać się psychoterapia metodą poznawczo-behawioralną, która pozwoli przyzwyczaić się do tego schorzenia i nauczyć się z nim żyć. Ważne jest również, żeby zdać sobie sprawę z fałszywości obiegowych opinii, które głoszą, że śnieg optyczny może prowadzić do ślepoty (nie odnotowano ani jednego takiego przypadku) lub ciężkich zaburzeń psychicznych. Większość chorych prowadzi zupełnie normalne życie.

</doc>
<doc id="724514" url="https://pl.wikipedia.org/wiki?curid=724514" title="Galisyjski Blok Nacjonalistyczny">
Galisyjski Blok Nacjonalistyczny

Galisyjski Blok Nacjonalistyczny ("Bloque Nacionalista Galego") - nacjonalistyczna organizacja partyjną działająca w hiszpańskiej Galicji. BNG broni języka galisyjskiego i autonomii parlamentu galisyjskiego. Składa się z niezależnych, ale sfederowanych partii politycznych, które tworzą stałą koalicję wyborczą. Początkowo BNG wspierał niepodległość Galicji jako pierwszoplanowy cel swojej działalności, ale po wchłonięciu regionalistycznej "Unidade Galega" w 1990, Blok zaczął opowiadać się przeciwko pełnej niepodległości Galicji, popierając jej autonomię w granicach Hiszpanii. Liderami BNG są: Anxo Quintana i przewodniczący Rady Narodowej Xosé Manuel Beiras.
BNG była drugą pod względem liczby mandatów partia w parlamencie galisyjskim po wyborach w 2001 roku, zdobywszy uprzednio 17 miejsc. Byli in wówczas zaraz za Partido Popular, ale w wyniku wyborów w 2005 roku Blok utracił 4. miejsca i zajął ostatecznie trzecie miejsce. Pomimo niezadowalającego wyniku wyborczego, BNG miał wystarczającą siłę, aby wejść w skład rządu Galicji, w koalicji z partią socjalistyczną. Były to ich pierwsze doświadczenia w rządzeniu, a Quintana został wiceprezydentem. Podczas wyborów ogólnokrajowych w 2004 roku, Blok uzyskał 0.8% głosów i zapewnił sobie 2 miejsca w Izbie Deputowanych hiszpańskiego parlamentu. W czasie wyborów do Parlamentu Europejskiego partii nie powiodło się i żaden z jej przedstawicieli nie został europosłem (w poprzedniej kadencji BNG miał jednego). Blok opisuje siebie jako „front patriotyczny”, który opiera się na organizacji zbudowanej według modelu zgromadzenia, w której każdy głosuje we własnym imieniu. W skład BNG wchodzi duża liczba partii dość znacznie różniących się od siebie pod względem orientacji ideowych (komuniści, socjaliści, socjaldemokraci). W 2012 roku doszło w partii do rozłamu w wyniku którego powstała odrębna partia o nazwie Anova, która to utworzyła koalicję ze Zjednoczoną Lewicą.
Skład koalicji.
W skład bloku wchodzą:

</doc>
<doc id="724515" url="https://pl.wikipedia.org/wiki?curid=724515" title="Gęstość strumienia ciepła">
Gęstość strumienia ciepła

Gęstość strumienia ciepła formula_1 – wektor o module równym stosunkowi elementarnego strumienia ciepła formula_2 i elementarnego pola powierzchni formula_3 prostopadłej do kierunku przepływu ciepła, przez którą ten strumień przepływa. Jest skierowany zgodnie ze spadkiem temperatury, prostopadle do powierzchni izotermicznej.
gdzie:
Jednostką gęstości strumienia ciepła jest w układzie SI:
formula_12

</doc>
<doc id="724520" url="https://pl.wikipedia.org/wiki?curid=724520" title="Białe wakacje">
Białe wakacje

Białe wakacje – trzeci album zespołu Ścianka, wydany w 2002 roku przez Sissy Records. W 2015 roku ukazała się reedycja albumu w postaci podwójnej płyty winylowej.
Historia płyty.
W wywiadzie dla trójmiejskiej "Gazety Wyborczej" Maciej Cieślak wymienił jego inspiracje podczas nagrywania płyty:
Informacje o utworach.
Motyw na którym oparty jest utwór tytułowy Cieślak wymyślił, gdy miał 17 lat. Utwór „September” oryginalnie pojawił się w innej wersji na płycie demo Robaki. Jedyne nowe piosenki na płycie to „The Hill” (będący druga częścią utworu „September”) i „Harfa Traw”, reszta pochodzi z początkowego okresu działalności grupy. Podczas koncertu w Radiowej Trójce „The Hill” zostało wydłużone o solo gitary elektrycznej podczas którego gra cały zespół, gdzie w oryginale przez cały utwór słychać jedynie głos i gitarę akustyczną.
Spis utworów.
LP.
Na reedycji albumu tytuł utworu „Harfa traw” został podany z literówką.
LP 1
Side A
Side B
LP 2
Side C
Side D

</doc>
<doc id="724521" url="https://pl.wikipedia.org/wiki?curid=724521" title="Andrzej Jańczy">
Andrzej Jańczy



</doc>
<doc id="724523" url="https://pl.wikipedia.org/wiki?curid=724523" title="Ordynacja Opinogórska Krasińskich">
Ordynacja Opinogórska Krasińskich

Ordynacja Opinogórska Krasińskich – ordynacja rodowa rodziny Krasińskich herbu Ślepowron z siedzibą w Opinogórze, założona w 1844 roku, istniejąca do 1939 roku. Zlikwidowana na mocy ustawy z 13 lipca 1939 roku a rozparcelowana w 1945 roku na mocy ustawy o reformie rolnej.
Historia.
Ordynację założył w 1844 roku generał Wincenty Krasiński ze swoich rozlicznych dóbr, których podstawą była donacja opinogórska Napoleona I z 1811 roku. Ordynacja miała uchronić majątek Krasińskiego przed dość hulaszczym życiem jego syna i znanego poety. Zgodnie ze statutem, z dziedziczenia były wyłączone kobiety i w razie wymarcia jego potomków w linii męskiej, ordynacja miała przejść na dalszych krewnych ze strony rodziny Krasińskich, co istotnie nastąpiło w 1909 roku. Zgodnie ze statutem ordynaci byli także zobowiązani do utrzymania bogatej w zbiory Biblioteki Ordynacji Krasińskich w Warszawie i jej stałego powiększania. Była to jedna z najzasobniejszych bibliotek prywatnych w kraju.

</doc>
<doc id="724525" url="https://pl.wikipedia.org/wiki?curid=724525" title="Lubomir Libacki">
Lubomir Libacki

Lubomir Libacki, pseudonim Liba (ur. 11 lutego 1973 w Gdańsku) – polski strongman.
Pierwszy, w historii tego sportu w Polsce, indywidualny Mistrz Polski Strongman 1999.
Życiorys.
Lubomir Libacki zajmował się sportem od dzieciństwa. W młodości uczęszczał do szkoły sportowej w Oliwie. Trenował łyżwiarstwo i hokej na lodzie (w klubie Stoczniowiec Gdańsk), szybko jednak przerzucił się na sporty siłowe. W 1999 wygrał pierwsze Mistrzostwa Polski Strongman.
Dzięki niesłychanej żywiołowości stał się ulubieńcem kibiców w całym kraju. Uważany był, obok Piotra Szymca, za dobrego ducha każdych zawodów.
Od 2002 rozwój jego kariery został powstrzymany przez serię poważnych kontuzji (m.in. zerwanie mięśnia dwugłowego ramienia). W zawodach strongman występował jednak jeszcze do 2005. Uczestniczył m.in. w Pucharze Polski Strongman 2004. W 2007 r. powrócił do sportu, dość niespodziewanie zdobywając srebrny medal Mistrzostw Polski Strongman A-Nowi.
Od roku 2006 był jednym z organizatorów i sędzią zawodów siłaczy. Prowadzi również własną firmę ochroniarską.
Wziął udział w Mistrzostwach Polski Strongman A-S 2009, jednak nie zakwalifikował się do finału.
Od roku 2008 występuje w rozgrywkach II ligi hokeja na lodzie w barwach drużyny Mad Dogs Sopot. Gra na pozycji obrońcy.
Mieszka w Gdańsku.
Wymiary:
Rekordy życiowe:

</doc>
<doc id="724527" url="https://pl.wikipedia.org/wiki?curid=724527" title="Noddy Holder">
Noddy Holder

Noddy Holder właśc. Neville John Holder (ur. 15 czerwca 1946) – angielski muzyk rockowy. Wokalista i gitarzysta brytyjskiego glamrockowego zespołu Slade.
 

</doc>
<doc id="724532" url="https://pl.wikipedia.org/wiki?curid=724532" title="Atlético Policial Catamarca">
Atlético Policial Catamarca

Club Atlético Policial − argentyński klub piłkarski z siedzibą w mieście Catamarca, stolicy prowincji Catamarca.
Historia.
Klub założony został 31 marca 1945 roku i gra obecnie w czwartej lidze argentyńskiej Torneo Argentino B.

</doc>
<doc id="724533" url="https://pl.wikipedia.org/wiki?curid=724533" title="Club Atlético Policial">
Club Atlético Policial



</doc>
<doc id="724534" url="https://pl.wikipedia.org/wiki?curid=724534" title="Mikołaj Potocki (zm. 1572)">
Mikołaj Potocki (zm. 1572)

Mikołaj Potocki herbu Pilawa (ur. 1517/1520 w Kamieńcu Podolskim, zm. 2 maja 1572) – rotmistrz królewski (1550 r.), zawiadowca zamku kamienieckiego (1555 r.), strażnik polny koronny w latach 1569-1572, starosta chmielnicki (1569 r.), kamieniecki (1571 r.), rotmistrz jazdy obrony potocznej w latach 1549-1572.
Życiorys.
Syn Jakuba, protoplasty rodu i Katarzyny Jemielnickiej (zm. przed 1544 r.), brat Andrzeja, chorążego kamienieckiego, ojciec: Andrzeja kasztelana kamienieckiego, Jana, Jakuba, Stefana, wojewodów bracławskich.
Posiadał majątek Potok ("Potok Złoty" od roku 1601). W 1550 r. został dworzaninem i rotmistrzem królewskim. Od 1555 r. był zawiadowcą zamku kamienieckiego. Pełnił też urząd starosty: chmielnickiego od 1569 oraz kamienieckiego od 1571 r.
Jego żoną była Anna Czermińska (Czermieńska) herbu Ramułt, córka pisarza kamienieckiego Andrzeja Czermińskiego, wdowa Sebastiana Książnickiego, dziedziczka wsi Paniowce, Sutyniowce (Szutniowce), Malinicze, Michałków na Podolu.

</doc>
<doc id="724537" url="https://pl.wikipedia.org/wiki?curid=724537" title="Droga wojewódzka nr 340">
Droga wojewódzka nr 340

Droga wojewódzka nr 340 (DW340) – droga wojewódzka w środkowej części woj. dolnośląskiego o długości ok. 80 km łącząca Małowice koło Ścinawy i drogę krajową nr 36 z miejscowością Oleśnica. Droga przebiega przez 4 powiaty: lubiński, wołowski, trzebnicki i oleśnicki. Na odcinku Oleśnica – Trzebnica stanowi ciekawy, ale i niebezpieczny szlak przez Wzgórza Trzebnickie; zdarzają się tam często wypadki drogowe na górkach i ostrych zakrętach.
Między Wołowem a Wodnicą droga biegnie przez Park Krajobrazowy Dolina Jezierzycy.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dotyczącymi dozwolonego nacisku pojedynczej osi:

</doc>
<doc id="724539" url="https://pl.wikipedia.org/wiki?curid=724539" title="Harry Connick Jr.">
Harry Connick Jr.

Harry Connick Jr., właśc. Joseph Harry Fowler Connick Jr. (ur. 11 września 1967 w Nowym Orleanie) – amerykański pianista jazzowy, kompozytor, autor tekstów piosenek, piosenkarz i aktor.
Życiorys.
Wczesne lata.
Przyszedł na świat w Nowym Orleanie w stanie Luizjana w rodzinie rzymskokatolickiej Anity Frances (z domu Levy), sędziny i prawniczki stanu Luizjana pochodzenia żydowskiego, i Josepha Harry’ego Fowlera Connicka Sr., adwokata dzielnicy Nowego Orleanu (adwokat w latach 1977-2003) pochodzenia irlandzkiego. Dorastał wraz z siostrą Suzannę. Mając trzy lata rozpoczął ćwiczenia gry na pianinie. W 1973 roku wystąpił z profesjonalnymi muzykami na Bourbon Street. Debiutancki album "11" nagrał w wieku 11 lat. Gdy miał trzynaście lat zmarła jego matka.
W 1981 po raz pierwszy wystąpił publicznie z zespołem jazzowym Dr Delf and the Killer Groove. Swój talent pianisty rozwijał w New Orleans Center for the Creative Arts, gdzie studiował u Ellisa Marsalisa i Jamesa Bookera. W 1985 ukończył Jesuit High School w Nowym Orleanie, gdzie uczęszczał także do Isidore Newman School. Po przeprowadzce do Nowego Jorku studiował w Hunter College i ukończył prestiżową Manhattan School of Music.
Kariera.
W 1986 roku podpisał kontrakt z firmą fonograficzną Columbia Records, a rok później ukazała się bardzo dobrze przyjęta przez krytyków jego debiutancka płyta "Harry Connick Jr." (1987). Stał się laureatem dwóch nagród Grammy przyznanych dla najlepszego wokalisty jazzowego za albumy: "When Harry Met Sally..." (1989) z piosenkami pochodzącymi z komedii romantycznej Roba Reinera "Kiedy Harry poznał Sally" z Meg Ryan i Billy Crystalem oraz "We Are in Love" (1990). Pojawił się w programie rozrywkowym NBC "Saturday Night Live" (1990). W 1990 zadebiutował na Broadwayu w programie koncertowym "An Evening with Harry Connick Jr and His Orchestra" w Lunt-Fontanne Theater.
Po raz pierwszy w ekranowej roli aktorskiej wystąpił w sensacyjnym dramacie wojennym "Ślicznotka z Memphis" ("Memphis Belle", 1990) u boku Matthew Modine’a, Erica Stoltza, Billy’ego Zane i Seana Astina. Potem pojawił się w dramacie Jodie Foster "Tate-mały geniusz" ("Little Man Tate", 1991) i sitcomie NBC "Zdrówko" ("Cheers", 1992).
W 1992 został aresztowany na lotnisku Nowy Jork-JFK, gdy strażnicy w jego bagażu podręcznym odkryli pistolet 9 mm.
Został dostrzeżony w sugestywnej roli psychopatycznego pacjenta agorafobistycznej psycholog granej przez Sigourney Weaver w dreszczowcu "Psychopata" ("Copycat", 1995) z Holly Hunter, Dermotem Mulroneyem i Williamem McNamarą. Znalazł się w obsadzie dreszczowca Rolanda Emmericha "Dzień niepodległości" ("Independence Day", 1996) u boku Jeffa Goldbluma, Willa Smitha, Billa Pullmana i Viviki A. Fox.
Zagrał w sitcomie Warner Bros. "MADtv" (1996), czarnej komedii "Nadbagaż" ("Excess Baggage", 1997) z Alicią Silverstone, Benicio del Toro i Christopherem Walkenem, melodramacie "Ulotna nadzieja" ("Hope Floats", 1998) z Sandrą Bullock, dramacie "Małpi ród" ("The Simian Line", 2000) z Cindy Crawford, sitcomie NBC "Para nie do pary" ("Will &amp; Grace", 2002-2006) jako dr Leo Markus, mąż Grace (Debra Messing) oraz dreszczowcu "Sekcja 8." ("Basic", 2003) u boku Johna Travolty, Samuela L. Jacksona, Tima Daly’ego, Briana Van Holta, Taye Diggsa i Cristiána de la Fuente.
Za swój udział w jednym z odcinków programu muzycznego PBS "Wielkie występy" ("Great Performances", 2004) pt. "Harry Connick Jr.: Tylko ty" ("Harry Connick Jr.: Only You") odebrał nagrodę Emmy.
Życie prywatne.
16 kwietnia 1994 poślubił modelkę Jill Goodacre (ur. 29 marca 1965). Mają trzy córki: Georgię Tatum (ur. 17 kwietnia 1996), Sarę Kate (ur. 12 września 1997) i Charlotte (ur. 26 czerwca 2002).

</doc>
<doc id="724540" url="https://pl.wikipedia.org/wiki?curid=724540" title="Dave Hill">
Dave Hill

Dave Hill (ur. 4 kwietnia 1946 w Fleet Castle w Wielkiej Brytanii) – angielski muzyk rockowy. Gitarzysta i drugi wokalista glamrockowego zespołu Slade.

</doc>
<doc id="724543" url="https://pl.wikipedia.org/wiki?curid=724543" title="Droga wojewódzka nr 342">
Droga wojewódzka nr 342

Droga wojewódzka nr 342 (DW342) – droga wojewódzka w środkowej części województwa dolnośląskiego o długości 22,6 km łącząca Wrocław z drogą wojewódzką nr 339 w miejscowości Strupina. Droga przebiega wzdłuż trasy kolejowej Wrocław-Poznań, w obrębie powiatu trzebnickiego.
Historia numeracji.
Na przestrzeni lat droga miała przypisane różne oznaczenia i kategorie:
Dopuszczalny nacisk na oś.
Na całej długości drogi dozwolony jest ruch pojazdów o nacisku na pojedynczą oś do 8 ton. Przed 19 października 2012 roku ruch ciężki o nacisku na pojedynczą oś do 10 ton był dozwolony na odcinku Wrocław – Oborniki Śląskie.
Zmiany przebiegu.
Odcinek trasy we Wrocławiu od węzła z ulicą Jana Nowaka-Jeziorańskiego (obwodnicą śródmiejską) do skrzyżowania z ulicą Żmigrodzką został pozbawiony kategorii drogi wojewódzkiej oraz przeklasyfikowany na drogę gminną. Tym samym długość drogi w mieście uległa skróceniu o około 3 km.
1 stycznia 2020 roku, na mocy uchwały Sejmiku Województwa Dolnośląskiego z 28 listopada 2019 roku, z przebiegu drogi wyłączono odcinek Oborniki Śląskie – Strupiny, skracając trasę o około 17 km.

</doc>
<doc id="724548" url="https://pl.wikipedia.org/wiki?curid=724548" title="Grace period">
Grace period

Grace period, okres prolongaty (po angielsku "grace" to m.in. prolongata, zwłoka) – okres, w którym z karty kredytowej można pożyczyć pieniądze bez konieczności regulowania odsetek. Grace period jest istotnym elementem konstrukcji karty kredytowej, bowiem darmowy kredyt jest podstawowym narzędziem, służącym bankom do promowania kart kredytowych.
Pojęcie grace period.
Pojęcie grace period można rozumieć dwojako. Po pierwsze jest to czas trwający od momentu rozpoczęcia okresu rozliczeniowego, do ostatniego dnia, w którym możliwe jest spłacenie zadłużenia na karcie w całości – bez żadnych odsetek. W przypadku karty, której tak rozumiany grace period wyniesie 56 dni, będzie się on składał z 31 dni okresu rozliczeniowego i 25 dni na spłatę zadłużenia.
W miesiącu, który ma mniej niż 31 dni, okres ulegnie odpowiedniemu skróceniu. Banki wyznaczają długość okresu rozliczeniowego podając dzień miesiąca, w którym generowany jest wyciąg. Czas od momentu wygenerowania poprzedniego wyciągu to właśnie okres rozliczeniowy. Aby uniknąć komplikacji z kalendarzem, większość banków pozwala na generowanie wyciągów tylko do dnia 28 każdego miesiąca, nie ma natomiast możliwości zakończenia okresu rozliczeniowego 29, 30 lub 31 dnia.
Inne rozumienie pojęcia grace period odnosi się do czasu od końca okresu rozliczeniowego, czyli od wygenerowania wyciągu, do ostatniego dnia możliwości jego bezodsetkowej spłaty. W przypadku wspomnianej karty, tak rozumiany grace period będzie wynosił 25 dni.
Zakres grace period.
Bank rezygnuje z odsetek tylko w przypadku, gdy przed zakończeniem tego okresu klient dokona spłaty zadłużenia w całości. Jeśli tego nie zrobi, to bank policzy odsetki od całej kwoty zadłużenia od dnia dokonania płatności (nawet jeżeli klient spłacił połowę zadłużenia).
Grace period dotyczy tylko transakcji bezgotówkowych. Od transakcji wypłaty gotówki, np. w bankomatach, odsetki trzeba zapłacić w każdym przypadku (za każdy dzień do spłaty transakcji gotówkowej).
Dzieje się tak, ponieważ w przypadku transakcji bezgotówkowych sprzedawca płaci wynoszącą od 1,5 do 3% wartości transakcji prowizję (interchange). Jej duża część trafia do banku wydającego kartę, i z tych pieniędzy może on finansować grace period. W przypadku wypłaty z bankomatu, to bank ponosi dodatkowe koszty z tym związane.
Wady i zalety.
Karta kredytowa, w przypadku dokonywania co miesiąc całkowitej spłaty zadłużenia, spowodowanego korzystaniem z niej, minimalizuje koszty z jej korzystania. Jednocześnie daje możliwość skorzystania z kredytu w sytuacji awaryjnej.
Z drugiej strony, korzystanie z kredytu na karcie kredytowej jest dość drogie, oprocentowanie takiego kredytu jest zazwyczaj wyższe od średniego poziomu oprocentowania kredytu odnawialnego w koncie osobistym. Jednocześnie klient musi spłacać co miesiąc jedynie niewielką część długu (zazwyczaj 5% nie mniej niż 30-50 zł), co powoduje, że może pozostawać zadłużony teoretycznie w nieskończoność, ciągle opłacając stosunkowo wysokie odsetki. Brak spłaty kwoty minimalnej w wielu przypadkach skutkuje nie tylko naliczeniem odsetek od kredytu kartowego, ale również opłaty karnej. Dlatego też trzeba pamiętać o spłacie tego minimum.
Grace period w Polsce.
Pierwsza wydana w Polsce karta kredytowa – Express M wydawana w latach 1993–1996. Karta posiadała jedynie 7-dniowy okres bezodsetkowy.

</doc>
<doc id="724553" url="https://pl.wikipedia.org/wiki?curid=724553" title="Hotel Polonia Palace">
Hotel Polonia Palace

Hotel Polonia Palace – czterogwiazdkowy hotel znajdujący się w Śródmieściu Warszawy w Al. Jerozolimskich 45 (wcześniej Al. Jerozolimskie 39) róg ulicy Poznańskiej.
Jest drugim – po hotelu Bristol – najstarszym hotelem działającym w stolicy. Wraz z hotelami Metropol i MDM należy do spółki Hotele Warszawskie Syrena.
Opis.
Należący do najstarszych w stolicy, Hotel Polonia Palace zainaugurował działalność 14 lipca 1913. Zainwestował w obiekt 1100 tys. rubli a potem zarządzał nim do 1939 – Konstanty hr. Przeździecki. Rodzina kierowała już wcześniej Hotelem Europejskim w Warszawie, zbudowanym przez dziada Aleksandra. Nazwa nie została wybrana przez przypadek – Polska była jeszcze wtedy pod zaborami, więc tak silny akcent patriotyczny w sercu stolicy Kraju Nadwiślańskiego pełnił rolę „ku pokrzepieniu serc”.
Projekt hotelu wyszedł z pracowni dwóch architektów: Józefa Holewińskiego i Juliusza Nagórskiego. Budowę wykonała firma inż. Stanisława Puka. Po wiedeńskim, secesyjnym Bristolu był to pierwszy budynek w Warszawie niemal „żywcem” przeniesiony z Paryża, począwszy od charakterystycznego, mansardowego dachu po ludwikowskie meble we francuskiej restauracji, którą obsługiwali kelnerzy znad Sekwany. Poza tym ten hotel oferował gościom takie nowości, jak ciepła i zimna woda oraz telefon we wszystkich 160 pokojach – choć tylko sześć apartamentów miało łazienki. Poza tym novum stanowiły: centralne ogrzewanie obejmujące też garaże (zamykane boksy na samochody), biurka z maszynami do pisania, ogniotrwały sejf i serwis auto-omnibusowy dowożący gości na wszystkie dworce. Na gości czekały ponadto: „"kawiarnia z salonem damskim, fryzjerskie salony dla pań i panów, perfumerja z najmodniejszymi specyfikami, skład win wyborowych z piwnic własnych hotelów Europejskiego i Polonia, pralnia pośpieszna bez użycia chlorku"” z nowoczesnym wyposażeniem sprowadzonym z zagranicy.
W 1924 dobudowano, kosztem garaży nową salę dancingową – powiększoną jeszcze na rok przed wojną, a jej kierownikiem artystycznym został znany i wielokrotnie nagradzany tancerz wiedeński Rolf Roy. Jednak najelegantszym pomieszczeniem pozostała, istniejąca od początku, sala balowa zdobiona marmurowymi kominkami. W niej właśnie odbywały się rauty i przyjęcia dla najznamienitszych gości. Mieli do Polonii najbliżej, gdyż Dworzec Kolei Warszawsko-Wiedeńskiej znajdował się dosłownie naprzeciwko. To na nim witano z honorami w 1929 najbardziej egzotycznego bodaj gościa hotelu, króla Afganistanu Amanullacha Chana, którego II Rzeczpospolita uhonorowała orderem Orła Białego.
Cztery lata wcześniej odbył się w Polonii bal autorów dramatycznych z udziałem Jana Lechonia, Stefana Żeromskiego, Ludwika Solskiego, Kornela Makuszyńskiego, Marii Pawlikowskiej, Józefa Węgrzyna i Tadeusza Boya-Żeleńskiego. Autor „Flirtu z Melpomeną” i „Piekła kobiet” tu właśnie świętował swój jubileusz, zorganizowany przez PEN-Club. Elitarne bankiety zaszczycał koncertami Jan Kiepura. Od debiutu hotelu aż do wybuchu II wojny światowej działał w nim Polski Klub Artystyczny organizujący wiele prestiżowych imprez, zaś od 1931 Niższa Szkoła Hotelarska, założona przez Naczelną Organizację Polskiego Przemysłu Hotelarskiego – też zresztą z siedzibą w Polonii. Była ona ulubionym miejscem spotkań czy noclegów dyplomacji i ziemiaństwa, świętującego tu hucznie karnawał zimowy i „zielony”.
W czasie wojny w Polonii stacjonowali niemieccy oficerowie, zaś w powstaniu warszawskim hotel pełnił rolę szpitala i bazy zaopatrzeniowej dla powstańców i ludności walczącej stolicy, która korzystała z jego dobrze zaopatrzonych magazynów żywności.
Personel, wywieziony wcześniej do obozu przejściowego w Pruszkowie, wrócił do stolicy i zabezpieczył budynek, który jako jeden z niewielu w tej części miasta przetrwał w bardzo dobrym stanie. Wznowił działalność jako pierwszy hotel w Warszawie 26 kwietnia 1945. W nim we wrześniu 1945 zatrzymał się generał Dwight Eisenhower, witany przez tysiące rozentuzjazmowanych warszawiaków. Przez pierwsze lata powojenne w Polonii mieściły się ambasady i konsulaty obcych państw, mieszkali tam również m.in. zagraniczni dziennikarze. W kwietniu 1946 Polski Czerwony Krzyż zorganizował pierwszy w powojennej Warszawie pokaz mody.
Podczas Zjazdu Zjednoczeniowego PPR i PPS 15 grudnia 1948, po którym powstała Polska Zjednoczona Partia Robotnicza, w hotelu zamieszkiwali delegaci partyjni; oszklenie okien wykonała w tym czasie Huta Szkła w Jaśle. Od 1953 natomiast hotel „żywił demoludy”, obsługując obowiązkowo bankiety dla dyplomacji bloku wschodniego zarówno „u siebie” jak i innych lokalach stolicy – np. przyjęcie na cześć pierwszego premiera Chińskiej Republiki Ludowej, Zhou Enlaia na 800 osób w Teatrze Wielkim. Na stoły wjeżdżały dzieła sztuki kulinarnej – "żywe obrazy z pasztetów i wędlin, tworzących zaprzęg z karetą i szóstką koni oraz płonące lody w kształcie łodzi z bateryjką i lampką w środku". Ich autorami byli jeszcze przedwojenni pracownicy Bristolu. Małą rewolucję zgotował w hotelowym życiu V Międzynarodowy Konkurs Chopinowski. Na potrzeby mieszkających w nim uczestników całe VI piętro opróżniono z mebli, wstawiając tam kilkanaście fortepianów. Ćwiczył na nich polonezy i mazurki Adam Harasiewicz.
W latach 50. w hotelu mieściło się Centralne Biuro Zakwaterowań, które wydawało skierowania umożliwiające otrzymanie noclegu w hotelach na terenie Warszawy. Przez długie lata po wojnie najbliższe okolice hotelu, w szczególności odcinek Alej Jerozolimskich od ul. Pankiewicza do Marszałkowskiej, był miejscem pracy dużej liczby prostytutek.
W 1965 do Polonii dobudowano nową bryłę hotelu Metropol, łącząc oba obiekty w jeden organizm.
Skucie oryginalnych sztukaterii, zastąpienie marmurów lastriko i inne zmiany wraz z całkowitą modernizacją Sali Ludwikowskiej – to tylko część niezrealizowanych pomysłów na kapitalny, powojenny remont Polonii. Choć zaplanowany za Gomułki, z powodów finansowych odbył się już w czasach Gierka, kiedy architektura już nie była tak zależna od dyktatu partii. Udało się więc ocalić przedwojenny charakter hotelu. W odnowionych salach urządzano kongresy techników, hutników, związków zawodowych, targi książki, a księga gości pęczniała od wpisów piłkarzy reprezentacji narodowej ze Zbigniewem Bońkiem, Grzegorzem Latą i Janem Tomaszewskim na czele oraz artystów z najpopularniejszych zespołów „Skaldowie”, „Czerwone Gitary” czy Poznańskich Słowików. Tu świętowano otwarcie pierwszej firmy polonijnej w Warszawie. Od 1974 hotel, wraz z sąsiednim Metropolem, znalazł się pod zarządem powołanego przez prezydenta miasta Warszawskiego Przedsiębiorstwa Turystycznego „Syrena”. Nazwa spółki zarządzającej dziś zarówno hotelem Polonia, jak Metropol i MDM, Hotele Warszawskie Syrena nawiązuje do tamtej tradycji. A także do najlepszych wzorców przedwojennych, oferując, po ostatnich remontach – generalnym (2001–2004) i częściowym w 2010 – odrestaurowane i jednocześnie funkcjonalne dzięki wprowadzonym nowoczesnym rozwiązaniom, wnętrza. W 2012 budynek został zreprywatyzowany.
Hotel dysponuje 206 pokojami oraz liczącym 115 m² Apartamentem Angielskim. Gościom oferuje dania kuchni polskiej i fusion. Znajduje się tutaj klub fitness i gabinet masażu, osiem sal konferencyjnych oraz sala balowa „Ludwikowska”. Wnętrza Hotelu Polonia Palace można oglądać dzięki aplikacji Google Street View.
Misje dyplomatyczne i urzędy konsularne mieszczące się w hotelu (1945–1951).
Gmach przetrwał wojnę i „Polonia” wznowiła działalność już 13 kwietnia 1945. Ówcześnie był to najlepszy hotel w stolicy, mieściło się w nim wiele przedstawicielstw dyplomatycznych, m.in.

</doc>
<doc id="724555" url="https://pl.wikipedia.org/wiki?curid=724555" title="Mpraeso">
Mpraeso

Mpraeso – miasto w Ghanie, stolica dystryktu Kwahu South. Szacunkowa populacja z roku 2005 wynosi 9078 mieszkańców, położone na górzystym płaskowyżu, na wysokości 367 m n.p.m., na północny zachód od stolicy kraju Akry.

</doc>
<doc id="724557" url="https://pl.wikipedia.org/wiki?curid=724557" title="Harry Connick Jr">
Harry Connick Jr



</doc>
<doc id="724560" url="https://pl.wikipedia.org/wiki?curid=724560" title="Je suis partout">
Je suis partout

Je suis partout (pl. "Jestem wszędzie") – francuski tygodnik o charakterze prawicowym wychodzący w latach 1930–1944.
Okres międzywojenny.
Pismo zostało założone 29 listopada 1930 r. przez znanego wydawcę Jeana Fayarda. Redaktorem naczelnym był Pierre Gaxotte, a w skład zespołu dziennikarskiego wchodzili m.in. Lucien Rebatet, Alain Laubreaux, Ralph Soupault. W początkowym okresie istnienia koncentrowano się na problematyce międzynarodowej, bez zabarwienia politycznego. Jednakże redakcja pozostawała pod silnym wpływem idei wyznawanych przez Charles’a Maurras’a i działaczy Action Française, w związku z czym w krótkim czasie zaczęto publikować teksty o charakterze politycznym. Głównymi ich tematami była krytyka parlamentaryzmu, „dekadentyzmu” III Republiki i jej instytucji, nacjonalizm, antykomunizm. Coraz częściej pojawiały się także teksty zbliżające się do pochwały faszyzmu, zarówno francuskiego, jak i w innych krajach. 
W 1932 r. pismo oficjalnie poparło Benito Mussoliniego. Podczas hiszpańskiej wojny domowej 1936–1939 dziennikarze „Je suis partout” zdecydowanie opowiadali się za Falangą gen. Francisco Franco. Od 1936 r. otworzono się również na niemiecki nazizm Adolfa Hitlera. Antysemickie wątki eksplodowały w gazecie po sprawie Stavisky’ego i rozpędzeniu w lutym 1934 r. prawicowej manifestacji w Paryżu. Bardzo krytycznie przyjęto sformowanie w 1936 r. lewicowego gabinetu Frontu Ludowego pod przewodnictwem działacza socjalistycznego żydowskiego pochodzenia Leona Bluma. 
Od 1938 r. „Je suis partout” zaczęło propagować rasizm. W 1936 r. dotychczasowy wydawca J. Fayard zrezygnował z publikowania pisma. Stało się ono własnością zespołu młodych dziennikarzy i pisarzy, sympatyków rewolucji narodowej. Wiosną 1937 r. nominalnym redaktorem naczelnym został Robert Brasillach, wcześniej bardzo ostro atakujący intelektualistów i pisarzy związanych z Frontem Ludowym. Krótko przed wybuchem wojny francusko-niemieckiej 1940 r. pismo zostało zamknięte.
W „Je suis partout” poruszano także sprawy związane z Polską. Popierano marszałka Edwarda Rydza-Śmigłego i antykomunistyczne – jak je oceniano – poszczególne rządy, krytykowano słynny artykuł Marcela Deata pt. "Mourir pour Dantzig?", nie zgadzano się z niemieckimi rewindykacjami terytorialnymi wobec Polski. Robert Brasillach napisał nawet artykuł akceptujący ideę wojny za Polskę. Nie zmieniało to jednak zasadniczego stanowiska tygodnika – wrogiego wojnie z III Rzeszą, pokrywającego się zresztą z postawą ówczesnej prawicy francuskiej.
Kolaboracja.
Wydawanie pisma wznowiono na początku 1941 r. Od 25 kwietnia funkcję redaktora naczelnego objął ponownie Robert Brasillach, który wrócił z obozu jenieckiego. Pismo deklarowało obronę punktu widzenia nacjonalizmu francuskiego, popierając rząd Vichy marszałka Philippe’a Petain’a i jego politykę kolaboracji z III Rzeszą. Stało się forum dla poglądów faszystowskich i faszyzujących ugrupowań francuskich. Nie mając większej konkurencji, jego nakład wzrósł z 46 tys. egzemplarzy w 1939 r. do 300 tys. w 1944 r. Kilku dziennikarzy wstąpiło do Francuskiej Partii Ludowej Jacques'a Doriota i Milicji Francuskiej Josepha Darnanda. Ostatni numer wyszedł w sierpniu 1944 r., czyli w momencie wyzwolenia Paryża przez aliantów.

</doc>
<doc id="724562" url="https://pl.wikipedia.org/wiki?curid=724562" title="Tablice rejestracyjne na Łotwie">
Tablice rejestracyjne na Łotwie

Łotewskie tablice rejestracyjne – nowe tablice rejestracyjne na Łotwie składają się z niebieskiego paska z lewej strony (eurobandu), na którym znajduje się flaga UE, a niżej kod samochodowy Łotwy „LV”. Reszta to dwie czarne litery oznaczające serię tablicy rejestracyjnej, myślnik i cztery cyfry.
Za dodatkowy koszt są dostępne tablice rejestracyjne z dowolnym tekstem lub kombinacją cyfr.
Stare tablice.
Na starych tablicach z lewej strony znajdowała się flaga Łotwy i kod samochodowy, a dalej dwie czarne litery oznaczające serię tablicy rejestracyjnej, myślnik i cztery cyfry.

</doc>
<doc id="724568" url="https://pl.wikipedia.org/wiki?curid=724568" title="Don Powell">
Don Powell

Donald George Powell (ur. 10 września 1946 w Bilston w Wielkiej Brytanii) – angielski muzyk rockowy. Perkusista glamrockowego zespołu Slade. 

</doc>
<doc id="724572" url="https://pl.wikipedia.org/wiki?curid=724572" title="Cowboys from Hell">
Cowboys from Hell

Cowboys from Hell – studyjny album amerykańskiego zespołu Pantera, nagrany w Pantego Sound Studio (Pantego). Wydany został 24 lipca 1990 roku przez Atlantic Recording Corporation. Producentem płyty był Terry Date. Był on również odpowiedzialny za miksowanie albumu. Masteringiem zajął się Howie Weinberg w Nowym Jorku. Krążek został rozprowadzony przez Power Metal Music, Cota Music, BMI. Na płycie znajduje się prawie godzina metalowej muzyki, zawarta w 12 szybkich utworach.
Cowboys from Hell znalazło się na 27. miejscu na liście "The Billboard Music Charts Top Heatseekers" oraz na 19 miejscu na liście IGM najbardziej wpływowych heavymetalowych albumów wszech czasów. W październiku 2006 roku album został ponownie doceniony tym razem przez magazyn Guitar World i umieszczony na 11 miejscu listy 100 gitarowych albumów wszech czasów.
Piosenka "Cowboys from Hell" znalazła się w grze "Guitar Hero" na PlayStation 2.

</doc>
<doc id="724579" url="https://pl.wikipedia.org/wiki?curid=724579" title="Williams Tower">
Williams Tower

Williams Tower – wieżowiec w Houston w Stanach Zjednoczonych. Został zaprojektowany przez Johnson/Burgee Architects i Morris-Aubry. Budowa tego budynku rozpoczęła się w roku 1982 i zakończyła już w roku następnym. Było to niebywałe tempo jak na tak wysoki budynek (budowa zajęła tylko 16 miesięcy). Wykonano go w stylu postmodernistycznym, a do budowy użyto głównie betonu, stali i szkła. Ma 64 piętra i jest wysoki na 275 metrów. Daje mu to 3. pozycję w Houston. Całkowita powierzchnia tego budynku wynosi 148 644 m². Tę przestrzeń wykorzystuje się w celach biurowych. Budynek ten funkcjonuje w rzeczywistości jako dwie 32-piętrowe, osadzone jedna na drugiej części. Każda ma osobne windy, parkingi, itp. Jest to najwyższy budynek w mieście, znajdujący się poza centrum. Według niektórych standardów, jest to także najwyższy na świecie budynek znajdujący się poza CBD.

</doc>
<doc id="724583" url="https://pl.wikipedia.org/wiki?curid=724583" title="Morteros">
Morteros

Morteros − miasto w Argentynie leżące w prowincji Córdoba. Według spisu z roku 1991 miasto liczyło 13 254 mieszkańców, a według spisu z 2001 roku - 15 129 mieszkańców.
Miasto jest siedzibą klubu piłkarskiego 9 de Julio.

</doc>
<doc id="724588" url="https://pl.wikipedia.org/wiki?curid=724588" title="Częstochowa Aniołów">
Częstochowa Aniołów

Częstochowa Aniołów – przystanek kolejowy w Częstochowie, w województwie śląskim, w Polsce. Stacja znajduje się w dzielnicy Wyczerpy-Aniołów.
W roku 2017 przystanek obsługiwał 50–99 pasażerów na dobę.

</doc>
<doc id="724591" url="https://pl.wikipedia.org/wiki?curid=724591" title="I liga argentyńska w piłce nożnej (1980)">
I liga argentyńska w piłce nożnej (1980)

W sezonie 1980 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1980 został River Plate, a wicemistrzem Argentyny Metropolitano został klub Argentinos Juniors.
Mistrzem Argentyny Nacional w sezonie 1980 został klub Rosario Central, natomiast wicemistrzem Argentyny Nacional – Racing Córdoba.
Do Copa Libertadores 1981 zakwalifikowały się dwa kluby:
Campeonato Metropolitano 1980.
Mistrzem Argentyny Metropolitano w sezonie 1980 został klub River Plate, natomiast wicemistrzem Argentyny Metropolitano – Argentinos Juniors. Do drugiej ligi spadły trzy ostatnie w tabeli kluby – CA Argentino de Quilmes, CA All Boys i CA Tigre. Na ich miejsce awansowały 2 kluby: Instituto Córdoba i Sarmiento Junín. W ten sposób pierwsza liga została zmniejszona z 19 do 18 klubów.
Końcowa tabela Metropolitano 1980.
Mistrz Campeonato Metropolitano 1980 River Plate zapewnił sobie udział w Copa Libertadores 1981. Z ligi spadły trzy ostatnie w tabeli kluby CA Argentino de Quilmes, CA All Boys i CA Tigre.
Campeonato Nacional 1980.
W Campeonato Nacional wzięło udział 28 klubów – 17 klubów biorących udział w mistrzostwach Metropolitano oraz 11 klubów z prowincji. Prowincjonalna jedenastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1979. W sezonie 1980 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Boca Juniors, CA Colón, Estudiantes La Plata, Ferro Carril Oeste, CA Huracán, Independiente, Newell’s Old Boys, CA Platense, CA Argentino de Quilmes, Racing Club de Avellaneda, River Plate, Rosario Central, San Lorenzo de Almagro, Talleres Córdoba, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1980 zakwalifikowały się następujące kluby z prowincji: Atlético Concepción Banda del Río Salí, Atlético Tucumán, Central Norte Salta, Chaco For Ever Resistencia, Cipolletti, Gimnasia y Esgrima Jujuy, Independiente Rivadavia Mendoza, Instituto Córdoba, Racing Córdoba, San Lorenzo Mar del Plata, San Martín Mendoza
W fazie grupowej 28 uczestników podzielono na 4 grupy po 7 klubów. Ponieważ liczba klubów w każdej grupie była nieparzysta, więc zawsze któryś z klubów musiałby pauzować. By tego uniknąć, w każdej z kolejek "wolne kluby" z grup A, B, C i D grały ze sobą według schematu: "wolny klub" z grupy A z "wolnym klubem" z grupy C oraz "wolny klub" z grupy B z "wolnym klubem" z grupy D.
Kolejka 1.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 2.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 3.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 4.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 5.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 6.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 7.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 8.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 9.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 10.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 11.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 12.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 13.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 14.
Grupa A
Grupa B
Grupa C
Grupa D
Mecze międzygrupowe A-C, B-D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1980 został klub Rosario Central, natomiast wicemistrzem Argentyny turnieju Nacional został Racing Córdoba. Jako mistrz Argentyny turnieju Nacional klub Rosario Central zapewnił sobie udział w Copa Libertadores 1981.

</doc>
<doc id="724592" url="https://pl.wikipedia.org/wiki?curid=724592" title="Barwniki">
Barwniki



</doc>
<doc id="724598" url="https://pl.wikipedia.org/wiki?curid=724598" title="Barry Pepper">
Barry Pepper

Barry Robert Pepper (ur. 4 kwietnia 1970 w Campbell River) – kanadyjski aktor filmowy, głosowy i telewizyjny, producent filmowy.
Życiorys.
Wczesne lata.
Urodził się w Campbell River, na wyspie Vancouver, w Kolumbii Brytyjskiej jako najmłodszy z trójki synów. Wychowywał się z dwoma starszymi braćmi - Dougiem i Alexem. Jego ojciec był drwalem. W wieku 5 lat spędził trzy lata podróżując z rodziną na łodzi, którą sami zbudowali do takich miejsc jak Fidżi, Tahiti i Nowa Zelandia. Kształcił się w tym czasie w międzynarodowych szkołach publicznych i kursach korespondencyjnych. Jego matka zapisała go na zajęcia baletu, w pewnym momencie uczył się też tańczyć breakdance’a. W 1988 ukończył Georges P. Vanier Secondary School, gdzie grał w rugby, piłkę nożną i baseball.
Kariera.
W 1992 zadebiutował na małym ekranie w dramacie sensacyjnym CBS "Zabójcza przyjaźń" ("A Killer Among Friends") u boku Patty Duke, Tiffani Thiessen i Loretty Swit. Był przesłuchiwany do roli w westernie "Tombstone" (1993). W 1994 gościł w serialach: "M.A.N.T.I.S." i "Nieśmiertelny" ("Highlander: The Series"). Wraz z obsadą był nominowany do Nagrody Gildii Aktorów Ekranowych jako Daniel Jackson – żołnierz piechoty kasowym filmie Stevena Spielberga "Szeregowiec Ryan" ("Saving Privete Ryan", 1998) i za występ w dramacie fantasy Franka Darabonta "Zielona mila" ("The Green Mile", 1999).
Jako Jonnie Goodboy Tyler, mieszkaniec odizolowanej wysokogórskiej wioski w filmie science fiction "Bitwa o Ziemię" ("Battlefield Earth", 2000) z Johnem Travoltą otrzymał Złotą Malinę w kategorii najgorszy aktor drugoplanowy. Pojawił się w teledysku grupy Jagged Edge „Goodbye” (2001). Kreacja baseballisty Rogera Marisa w dramacie historycznym HBO "61*" (2001) przyniosła mu nominację do nagrody Emmy. W filmie sensacyjnym "Synowie mafii" ("Knockaround Guys", 2001) z Vinem Dieselem zagrał postać syna gangstera (Dennis Hopper) z Brooklynu, którego brudny biznes wymyka się spod kontroli i rozwiązuje problemy z grupą przyjaciół (Vin Diesel). Za rolę Roberta F. Kennedy’ego w miniserialu "Rodzina Kennedych" ("The Kennedys", 2011) został uhonorowany nagrodą Emmy w kategorii „wybitny aktor pierwszoplanowy – miniserial lub film telewizyjny”.
Życie prywatne.
16 listopada 1997 poślubił Cindy Margaret Pepper. Mają córkę Annaliese (ur. 17 czerwca 2000).

</doc>
<doc id="724605" url="https://pl.wikipedia.org/wiki?curid=724605" title="Agustín Calleri">
Agustín Calleri

Agustín Calleri Shaal (ur. 14 września 1976 w Río Cuarto) – argentyński tenisista, reprezentant w Pucharze Davisa, olimpijczyk.
Kariera tenisowa.
Praworęczny Argentyńczyk treningi tenisowe rozpoczął w wieku czterech lat. W gronie zawodowców występował w latach 1995–2010.
Calleri do swoich najlepszych zagrań zaliczał jednoręczny bekhend. Często szukał rozwiązań akcji ryzykownymi uderzeniami kończącymi z głębi kortu.
W grze pojedynczej Calleri awansował do 8 finałów turniejów rangi ATP World Tour, z których w 2 zwyciężył.
W grze podwójnej Calleri osiągnął 4 finały, z czego w 3 wygrał.
W latach 2000–2008 reprezentował Argentynę w Pucharze Davisa. Zagrał łącznie w 21 meczach, z których 14 zakończył zwycięsko. Znalazł się również w składzie Argentyny na finał edycji z 2006 roku przeciwko Rosji. Występował w 2006 we wcześniejszych rundach Pucharu Davisa, zdobywając punkty deblowe przeciwko Szwedom i Australijczykom (w parze z Davidem Nalbandianem), punkt singlowy przeciwko rezerwowemu zawodnikowi australijskiemu Paulowi Hanleyowi, a także przegrywając z Chorwatem Ivanem Ljubičiciem na otwarcie meczu ćwierćfinałowego.
W 2004 i 2008 roku zagrał na igrzyskach olimpijskich. W Atenach (2004) wystartował w grze pojedynczej, z której odpadł w 1 rundzie, natomiast w Pekinie (2008) doszedł do 2 rundy rywalizacji singlowej. W Pekinie uczestniczył również w rozgrywkach deblowych, jednak przegrał w I rundzie w parze z Juanem Mónaco.
W rankingu gry pojedynczej Calleri najwyżej był na 16. miejscu (7 lipca 2003), a w klasyfikacji gry podwójnej na 52. pozycji (16 czerwca 2008).

</doc>
<doc id="724606" url="https://pl.wikipedia.org/wiki?curid=724606" title="Agustin Calleri">
Agustin Calleri



</doc>
<doc id="724608" url="https://pl.wikipedia.org/wiki?curid=724608" title="Hod ha-Szaron">
Hod ha-Szaron

Hod ha-Szaron (hebr. הוד השרון; arab. هود هشارون) – miasto położone w Dystrykcie Centralnym w Izraelu.
Położenie.
Leży na równinie Szaron w aglomeracji miejskiej Gusz Dan, w otoczeniu miast Ramat ha-Szaron, Herclijja, Ra’ananna, Kefar Sawa, Rosz ha-Ajin i Petach Tikwa, oraz moszawów Kefar Malal, Giwat Chen, Eliszama, Ganne Am, Jarkona, Adanim i Newe Jarak. Jest położone w odległości 10 km na wschód od wybrzeża Morza Śródziemnego, 8 km na wschód od Tel Awiwu i 8 km na zachód od terytorium Autonomii Palestyńskiej.
Historia.
Współczesne miasto Hod ha-Szaron powstało w 1964 z połączenia czterech osobnych osiedli: Magdiel, Ramatayim, Kfar Hadar i Ramat Hadar.
Osada Magdiel została założona 2 sierpnia 1924 przez grupę 12 żydowskich imigrantów z Polski. Była to typowa osada rolnicza położona na pustkowiu pomiędzy arabskimi wioskami. Ziemię otrzymali od Yehoshuy Hankina.
Osada Ramatayim została założona w 1925 przez imigrantów z Polski. Była ona położona na dwóch wzgórzach, stąd wzięła się jej nazwa, która w języku hebrajskim oznaczała "Dwa Wzgórza". Był to typowy rolniczy moszaw. Obecnie dokładnie w tym miejscu znajduje się miasto Hod ha-Szaron.
W 1927 imigranci z klasy średniej pochodzący z Europy Wschodniej i Włoch założyli osadę Kfar Hadar. Ziemię zakupiono od Beduinów z plemienia Abou Kishk. Pionierzy hodowali w tej okolicy drzewa cytrusowe oraz hodowali drób. Na początku lat 40. osiedlili się tutaj imigranci z Jemenu. W 1951 osady Ramatayim i Kfar Hadar połączyły się, tworząc jedną osadę Hadar Ramatayim. Obecnie jest to część dzielnicy Ganney Tzvi.
W grudniu 1938 grupa imigrantów z Niemiec założyła osadę Ramat Hadar. Składało się ono z szeregu gospodarstw rolniczych, które łączyły się z sobą prowadząc wspólną działalność gospodarczą. Działały one samodzielnie, bez jakiejkolwiek pomocy z zewnątrz, co było rzadkością w tamtych czasach.
Po połączeniu w 1964 tych małych osad w jedną miejscowość, nastąpił okres szybkiego rozwoju. Powstawały wówczas osiedla mieszkaniowe, strefy przemysłowe oraz parki. W 1990 Hod ha-Szaron otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 46,6 tys. mieszkańców, z czego 99,9% Żydzi.
Zgodnie z danymi "Izraelskiego Centrum Danych Statystycznych" w Hod ha-Szaron w 2005 było 18 612 zatrudnionych pracowników i 2 006 pracujących na własny rachunek. Pracownicy otrzymujący stałe pensje zarabiali w 2004 średnio 9 698 NIS, i otrzymali w ciągu roku podwyżki średnio o 7,1%. Przy czym mężczyźni zarabiali średnio 13 326 NIS (podwyżka o 9,5%), a kobiety zarabiały średnio 6 306 NIS (podwyżka o 1,6%). W przypadku osób pracujących na własny rachunek średnie dochody wyniosły 8 490 NIS. W 2005 roku w Hod ha-Szaron było 335 osoby otrzymujące zasiłek dla bezrobotnych i 300 osób otrzymujących świadczenia gwarantowane.
Populacja miasta pod względem wieku:
Miasto posiada liczne osiedla mieszkaniowe: Neve Ne'eman, Neve Hadar, Ramot Menachem, Ramat Hadar, Ganei Tsvi, Shikun Giyora, Hadar, Ramatayim, Shikun Poalim, Sharet, Magdiel, Ha-Poel Ha-Mizrachi, Gil Amal i Shikun Blokonim.
Edukacja.
W Hod ha-Szaron znajduje się 11 szkół podstawowych i 8 szkół średnich, w których uczy się ponad 8 tys. uczniów.
Jest tu religijne centrum edukacyjne "Chabad of Hod ha-Szaron".
Kultura.
W mieście znajduje się duże centrum kultury, w którym działają galerie sztuki, sala koncertowa, skomputeryzowana biblioteka oraz warsztaty sztuki i tańca.
Sport.
W mieście prowadzi rozgrywki drużyna koszykarska Maccabi Hod ha-Szaron.
Gospodarka.
Przez dziesięciolecia była to niewielka osada rolnicza położona pomiędzy sadami drzew cytrusowych i uprawami rolniczymi w żyznym terenie równiny Szaron. Jednak współczesne Hod ha-Szaron to nowoczesne miasto z licznymi osiedlami mieszkaniowymi i strefami przemysłowymi, pomiędzy którymi znajdują się parki i sady owocowe. Jest to największe wiejskie miasteczko w Izraelu. Przyciąga ono liczne młode rodziny szukające miejsca zamieszkania pośrodku zieleni, w pobliżu miejsc pracy w aglomeracji Gush Dan.
Miasto posiada dwie strefy przemysłowe, w których między innymi znajdują się zakłady Coca-Cola, high-tech i "Sano".
Turystyka.
Hod ha-Szaron słynie z hodowli żydowskich koni ("susey poni"). Według legendy te żydowskie kuce pomogły Izraelitom przejść przez Morze Czerwone, gdy wychodzili z Egiptu w drodze do Kanaanu.
Komunikacja.
Wzdłuż zachodniej granicy miasta przebiega droga ekspresowa nr 4 (Erez–Kefar Rosz ha-Nikra), brak jednak możliwości bezpośredniego wjazdu na nią. Lokalna droga prowadzi na zachód do miasta Ramat ha-Szaron. Przez centrum przebiega droga nr 402 , którą jadąc na północ dojeżdża się do moszawu Kefar Malal, miasta Kefar Sawa i drogi ekspresowej nr 4, natomiast jadąc na południe dojeżdża się do drogi ekspresowej nr 40 (Kefar Sawa–Ketura) i autostrady nr 5 (Tel Awiw–Ari’el). Wzdłuż wschodniej granicy miasta przebiega droga ekspresowa nr 40, a wzdłuż północnej droga nr 531 .
W północno-wschodniej części miasta znajduje się stacja kolejowa Hod ha-Szaron. Pociągi z Hod ha-Szaron jadą do Lod, Tel Awiwu, Bene Berak, Petach Tikwa, Kefar Sawy i Riszon le-Cijjon.

</doc>
<doc id="724610" url="https://pl.wikipedia.org/wiki?curid=724610" title="Neukieritzsch">
Neukieritzsch

Neukieritzsch – niemiecka miejscowość i gmina położona na terenie kraju związkowego Saksonia, w okręgu administracyjnym Lipsk, w powiecie Lipsk (do 31 lipca 2008 w powiecie Leipziger Land), na południe od Lipska. Neukieritzsch liczy ok. 50,34 km² i 5,7 tys. mieszkańców.
1 stycznia 2011 do gminy przyłączono gminę Deutzen.

</doc>
<doc id="724613" url="https://pl.wikipedia.org/wiki?curid=724613" title="Exhortatio">
Exhortatio

Exhortatio, ekshortacja ( ‘napomnienie, przestroga’) – .
Łacińskim terminem "exhortatio" określa się także krótkie okolicznościowe kazanie, wygłaszane w czasie pogrzebu, lub przemowę na uroczystości z okazji rocznicy śmierci, w których mówca zachęca słuchaczy do naśladowania zmarłego; synonimem terminu "exhortatio" jest słowo ‘egzorta’ (mowa pogrzebowa).

</doc>
<doc id="724620" url="https://pl.wikipedia.org/wiki?curid=724620" title="Marcelo Salas">
Marcelo Salas

José Marcelo Salas Melinao (ur. 24 grudnia 1974 w Temuco, Chile) – chilijski piłkarz, który grał na pozycji napastnika, w latach 1994–2007 reprezentant kraju.
Marcelo Salas jest obok Elíasa Figueroa i Ivána Zamorano najbardziej rozpoznawalnym chilijskim piłkarzem. Reprezentował barwy Club Universidad de Chile (dwukrotny mistrz Chile), River Plate (czterokrotny mistrz Argentyny), S.S. Lazio (mistrz Włoch, zdobywca Pucharu Włoch, Superpucharu Włoch, Pucharu Zdobywców Pucharów, Superpucharu Europy) oraz Juventusu Turyn (dwukrotny mistrz Włoch, zdobywca Superpucharu Włoch, finalista Ligi Mistrzów). Z reprezentacją Chile dwukrotnie uczestniczył w Copa América (1995, 1999) oraz w mistrzostw świata 1998. W 1997 roku został nagrodzony tytułem Południowoamerykański Piłkarz Roku: Południowoamerykańskiego Piłkarz Roku oraz Piłkarza Roku w Argentynie.
Club Universidad de Chile.
Marcelo Salas karierę piłkarską rozpoczął w 1989 roku w juniorach Deportes Temuco, w których występował do 1992 roku. Następnie grał w juniorach Club Universidad de Chile, z którym w 1993 roku podpisał profesjonalny kontrakt. Debiut w seniorskiej drużynie zaliczył dnia 4 stycznia 1994 roku w meczu z CD Cobreloa, w którym strzelił swojego pierwszego gola dla zespołu. Z tym zespołem Salas dwukrotnie zdobył mistrzostwo Chile (1994, 1995) oraz dotarł do półfinału Copa Libertadores 1996. Z klubu odszedł w 1996 roku rozegraniu 77 meczów ligowych, w których strzelił 50 bramek.
River Plate.
Następnie Marcelo Salas został zawodnikiem argentyńskiego klubu ligi Primera División - River Plate, co wywołało krytykę wśród argentyńskiej prasy oraz Diego Maradonę, gdyż urodzony w Chile zawodnik nigdy nie miał wpływu na grę w argentyńskich rozgrywkach. Jednak Salas swoją grą uciszył swoich krytyków zdobył serca argentyńskich fanów oraz miał spory udział ze zdobyciu trofeów przez River Plate w tych czasach: mistrzostwa Argentyny (Apertura 1996, Clausura 1997, Apertura 1997) oraz Supercopa Sudamericana 1997, co pomogło Salasowi w zdobyciu w 1997 roku nagród indywidualnych: Południowoamerykański Piłkarz Roku oraz Piłkarz Roku w Argentynie. Łącznie dla klubu w latach 1996-1998 rozegrał 53 mecze ligowe, w których strzelił 24 gole.
Kariera we Włoszech.
Marcelo Salas dzięki świetnej grze na mistrzostwach świata 1998 we Francji, na których w 4 meczach strzelił 4 bramki, wyjechał do Włoch podpisać kontrakt z klubem ligi Serie A - S.S. Lazio, którego działacze za transfer Salasa zapłacili 18.000.000 dolarów. W Serie A zadebiutował dnia 4 października 1998 roku w wygranym 2:0 meczu domowym z Cagliari, a dnia 17 października 1998 roku z wygranym 3:5 meczu wyjazdowym z Interem Mediolan strzelił swoje 2 pierwsze bramki w Serie A. W sezonie 1998/1999 wygrał ze swoim klubem Superpuchar Włoch w piłce nożnej 1998, a także ostatnią edycję Pucharu Zdobywców Pucharów. W sezonie 1999/2000 S.S. Lazio po zwycięstwie z angielskim Manchesterem United 1:0 po bramce Salasa zdobył Superpuchar Europy 1999 oraz po 26 latach ponownie zdobyło mistrzostwo Włoch, a także Puchar Włoch. Z klubu odszedł po sezonie 2000/2001 po rozegraniu 79 meczów ligowych i strzeleniu 34 bramek.
Salas następnie za 28.400.000 euro przeszedł do Juventusu Turyn, w którym w latach 2001-2003 z powodu licznych kontuzji rozegrał zaledwie 18 meczów ligowych, w których strzelił 2 bramki. W tym czasie zdobył ze "Starą Damą" dwukrotnie mistrzostwo Włoch (2002, 2003) oraz Superpuchar Włoch (2003), a także dotarł do finału Ligi Mistrzów w edycji 2002/2003.
Powrót do Ameryki Południowej.
W 2003 roku wrócił do Ameryki Południowej, gdzie w latach 2003-2005 ponownie grał na zasadzie wypożyczenia w River Plate, gdzie również Salasowi regularną grę utrudniały kontuzje (rozegrał zaledwie 32 mecze ligowe, w których strzelił 10 bramek) i nawet rozważał zakończenie kariery, jednak zdecydować na kontynuowanie kariery i zdobył z klubem w sezonie 2003/2004 mistrzostwo Clausura oraz dwukrotnie dotarł do półfinału Copa Libertadores (2004, 2005).
W lipcu 2005 roku za zgodą Juventusu Turyn wrócił na zasadzie wypożyczenia do Club Universidad de Chile, z którym latem 2006 roku podpisał kontrakt, a dnia 26 listopada 2008 roku w wieku 34 lat, po rozegraniu 82 ligowych meczów i strzeleniu 37 bramek zakończył piłkarską karierę.
Kariera reprezentacyjna.
Marcelo Salas w latach 1994-2007 rozegrał 70 meczów w reprezentacji Chile, w których strzelił 37 bramek. Debiut zaliczył dnia 18 maja 1994 roku w Santiago w zremisowanym 3:3 meczu towarzyskim z reprezentacją Argentyny, w którym strzelił swojego pierwszego gola w reprezentacji Chile. W międzyczasie dwukrotnie brał udział w Copa América: 1995 (faza grupowa), 1999 (4. miejsce) oraz był uczestnikiem mistrzostw świata 1998 we Francji (1/8 finału), podczas których w 4 meczach strzelił 4 bramki. Ostatni mecz w reprezentacji Chile rozegrał dnia 21 listopada 2007 roku w Santiago w przegranym 0:3 meczu eliminacyjnym mistrzostw świata 2010 z reprezentacją Paragwaju.
Po zakończeniu kariery.
Marcelo Salas dnia 2 czerwca 2009 roku na Estadio Nacional w Santiago w obecności 50,000 widzów rozegrał pożegnalny mecz, na który zaprosił kolegów z Club Universidad de Chile z lat 1993-1996, River Plate, Juventusu Turyn oraz reprezentacji Chile ze składu mistrzostw świata 1998. Salas zagrał w tym meczu w obu drużynach oraz strzelił hat tricka.
Życie prywatne.
Marcelo Salas jest synem Alicii (z domu Melinao) i Rosemberga Salasów. W latach 1996-2003 był żonaty z Caroliną Messen, z którą ma dwie córki: Camilę (ur. 1999) i Catalinę (ur. 2002).

</doc>
<doc id="724629" url="https://pl.wikipedia.org/wiki?curid=724629" title="Prezydenci Gdańska">
Prezydenci Gdańska



</doc>
<doc id="724631" url="https://pl.wikipedia.org/wiki?curid=724631" title="Marta Żmuda Trzebiatowska">
Marta Żmuda Trzebiatowska

Marta Anna Żmuda Trzebiatowska (ur. 26 lipca 1984 w Człuchowie) – polska aktorka teatralna, filmowa i telewizyjna.
Młodość.
Wychowała się w miejscowości Przechlewo, gdzie ukończyła Szkołę Podstawową im. Janusza Korczaka. Następnie uczęszczała do Liceum Ogólnokształcącego im. Stefana Czarnieckiego w Człuchowie, do klasy o profilu matematyczno-fizycznym. Brała tam także udział w zajęciach kółka teatralnego w Miejskim Domu Kultury.
W 2007 została absolwentką Akademii Teatralnej im. Aleksandra Zelwerowicza w Warszawie.
Kariera aktorska.
W 2005 zadebiutowała jako aktorka rolą Belli w serialu "Dom niespokojnej starości", który miał emisję dopiero w 2010. Następnie zagrała kolejne drugoplanowe role serialowe: Jagody Rajewskiej w "Magdzie M." (2006), Izy Dorosz w "Dwóch stronach medalu" (2007) i Haliny Słomińskiej w "Twarzą w twarz" (2007).
Ogólnopolską rozpoznawalność zyskała dzięki pierwszoplanowym rolom: Ani w filmie "Nie kłam, kochanie" (2008) i Marty Orkisz w serialu TVN "Teraz albo nigdy!" (2008–2009). Za występ w "Teraz albo nigdy" otrzymała Telekamerę w kategorii „aktorka”. Również w 2008 została półfinalistką ósmej edycji programu rozrywkowego TVN "Taniec z gwiazdami" oraz wystąpiła w teledysku do piosenki „Thing We’ve Got” (2008) zespołu Afromental. W kolejnych latach pojawiła się jeszcze w kilku wideoklipach do utworów: „Wierność jest nudna” (2010) Natalii Kukulskiej, „Wizja dźwięku” (2011) Piotra Roguckiego i „Gente que si” (2011) Carlosa Libedinsky’ego.
Zagrała Joannę Konieczną w serialu TVP1 "Chichot losu" (2010) i Monikę Miller w "Julii" (2011–2012) oraz wykreowała główne role filmowe: Basi w "Ciachu" (2010) i Pauliny w "Och, Karol 2" (2011). Wystąpiła także jako Klara w "Ślubach panieńskich" (2010), Kasia w "Grach małżeńskich" (2011) i Kornelia w "Wygranym" (2011). Za rolę Elsy Krauze w "Hans Kloss. Stawka większa niż śmierć" (2012) otrzymała Węża dla najgorszej aktorki, ponadto była nominowana do antynagrody w kategorii „najgorszy duet na ekranie” (z Tomaszem Kotem). Za występ w roli Czesławy Zmrażdżyckiej w filmie "Wkręceni 2" otrzymała drugiego w karierze Węża, tym razem za „najbardziej żenującą scenę”, ponadto była nominowana do antynagrody dla najgorszej aktorki. Od 2018 gra Hannę Sikorkę w serialu "Na dobre i na złe", a w 2019 wcieliła się w rolę Sylwii Kubus w serialu "Blondynka".
Za rolę Jakubcowej w filmie Xawerego Żuławskiego "Mowa ptaków" (2019) otrzymała nominację do nagrody Orła za najlepszą drugoplanową rolę kobiecą.
Życie prywatne.
Była związana z tancerzem Adamem Królem. 26 września 2015 poślubiła aktora Kamila Kulę, z którym ma dwoje dzieci.

</doc>
<doc id="724636" url="https://pl.wikipedia.org/wiki?curid=724636" title="Kefar Sawa">
Kefar Sawa

Kefar Sawa (hebr. כפר סבא; arab. كفار سابا) – miasto położone w Dystrykcie Centralnym w Izraelu.
Leży na równinie Szaron w aglomeracji miejskiej Gusz Dan, w otoczeniu miast Ra’ananna i Hod ha-Szaron, moszawów Gan Chajjim, Sede Warburg, Cofit, Newe Jamin, Eliszama, Kefar Malal i Ramot ha-Szawim, kibucu Nir Elijjahu, oraz wiosek Bet Berl i Sede Chemed. W odległości 5 km na wschód od miasta znajduje się terytorium Autonomii Palestyńskiej i arabskie miasto Kalkilja.
Historia.
Na północnych peryferiach miasta znajduje się grobowiec, który powszechnie uznaje się za miejsce pochowania Beniamina, syna Jakuba. Miejsce to jest czczone zarówno przez Muzułmanów, jak i przez Żydów.
W starożytności znajdowało się tutaj miasto Capharsaba należące do izraelskiego plemienia Efraima. Wspomina o nim żydowski historyk Józef Flawiusz, gdy opisuje wysiłki Aleksandra Jannaja zatrzymania wojsk syryjskich ("Antiquities", tom 13, rozdz. 15). Również Talmud wspomina Kefar Sawę, wymieniając wysokość podatku płaconego przez miasto. W następnych latach istniała tutaj arabska wioska Kafr Saba.
W 1892 grupa żydowskich aktywistów syjonistycznych z Jerozolimy zakupiła tutejsze ziemie od arabskich rolników. Usiłowano namówić jakiś pionierów do osiedlenia się w Kefar Sawie, jednak nie znaleziono chętnych, ponieważ tutejsze ziemie były całkowicie jałowe, półpustynne, zaniedbane i nie uprawiane. Dodatkowo turecki pasza odmówił wydania zezwolenia budowlanego.
W 1896 ziemię odkupił baron Edmond James de Rothschild. W 1903 przekazał on ziemię rolnikom z osady Petach Tikwa, którzy następnie odsprzedali ją nowo przybyłym do Palestyny żydowskim imigrantom. W 1905 nastąpiło zasiedlenie osady. Pierwsi mieszkańcy musieli mieszkać w szopach z gliny i słomy. Utrzymywali się oni z uprawy migdałów, winorośli i oliwek. W 1912 uzyskano stosowne pozwolenia i w 1913 wybudowano pierwszy dom mieszkalny. Do 1915 powstało 18 domów. Zaczęto także zatrudniać arabskich robotników do pracy na roli.
Podczas I wojny światowej około 1 tys. Żydów, deportowanych przez Turków z Tel Awiwu i Jafy, osiedliło się w Kefar Sawie. Uchodźcy musieli mieszkać w stajniach i namiotach. Podczas walk turecko-brytyjskich o Palestynę, osada znalazła się na linii frontu i została zniszczona. Większość Żydów powróciła wówczas do swoich domów w Tel Awiwie i Jafie. Podczas arabskich rozruchów w 1921 Kefar Sawa została ponownie zniszczona.
W 1922 żydowscy osadnicy powrócili do Kefar Sawy i rozpoczęli odbudowę osady. W 1924 dołączyła do nich grupa imigrantów z Europy. W tym okresie rozwinęła się uprawa cytrusów. Podczas arabskich rozruchów w latach 1936–1939 Arabowie z pobliskiej miejscowości Kalkilja wielokrotnie napadali na Kefar Sawę i niszczyli uprawy rolnicze. Pomimo tego, osada rozwijała się i w 1937 otrzymała status samorządu lokalnego.
Podczas wojny domowej w Mandacie Palestyny w 1947 Kefar Sawa mocno ucierpiała od arabskich ataków. Podczas wojny o niepodległość w 1948 tutejsze tereny były celem licznych arabskich ataków z Samarii. W 1962 Kefar Sawa otrzymała prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 82,6 tys. mieszkańców, w tym 99,9% Żydów.
Zgodnie z danymi "Izraelskiego Centrum Danych Statystycznych" w Kefar Sawie w 2000 było 31 528 zatrudnionych pracowników i 2 648 pracujących na własny rachunek. Pracownicy otrzymujący stałe pensje zarabiali w 2000 średnio 7 120 NIS, i otrzymali w ciągu roku podwyżki średnio o 10,1%. Przy czym mężczyźni zarabiali średnio 9 343 NIS (podwyżka o 9,9%), a kobiety zarabiały średnio 5 033 NIS (podwyżka o 9,7%). W przypadku osób pracujących na własny rachunek średnie dochody wyniosły 8 980 NIS. W 2000 roku w Kefar Sawie było 1 015 osób otrzymujących zasiłek dla bezrobotnych i 1 682 osób otrzymujących świadczenia gwarantowane.
Populacja miasta pod względem wieku:
Religia.
W każdej dzielnicy jest osobny rabin. W mieście znajduje się 80 synagog.
Edukacja.
W mieście znajduje się 20 szkół podstawowych i 21 szkół średnich, w których uczy się 15,6 tys. uczniów.
Są tutaj centra edukacji religijnej "Bet Chabad Kefar Sawa", "Bet Chabad Kefar Sawa Micrach" oraz "Chabad School".
Kultura.
W mieście znajduje się muzeum archeologiczne przedstawiające historię regionu od najdawniejszych czasów z ekspozycją licznych cennych eksponatów, które są wzbogacone prezentacjami multimedialnymi.
W "Centrum Kultury Mercaz Sapir" znajduje się sala koncertowa, biblioteka, galerie sztuki i pracownie artystyczne.
Służba zdrowia.
W zachodniej części miasta znajduje się duży kompleks budynków szpitala Meir.
Gospodarka.
Miasto słynie z rolnictwa, jednak w tutejszej strefie przemysłowej znajdują się także liczne firmy high-tech, specjalizujące się w technologiach optycznych i rozwoju oprogramowania komputerowego.
W maju 2004 firma badawcza "Givot Olam Oil" poinformowała, że złoże roponośne „"Meged-4"” położone na północ od Kefar Sawy, posiada większe zasoby ropy naftowej niż początkowo się spodziewano.
Komunikacja.
Na wschód od miasta przebiega autostrada nr 6, brak jednak możliwości bezpośredniego wjazdu na nią. Wzdłuż zachodniej granicy miasta przebiega droga ekspresowa nr 4 (Erez–Rosz ha-Nikra). Przez zachodnią część miasta przebiega również droga nr 554 , którą jadąc na północny wschód dojeżdża się do moszawów Gan Chajjim i Cofit, lub jadąc na południowy zachód dojeżdża się do drogi nr 402 . Drogą nr 402 można pojechać na zachód i wjechać na drogę ekspresową nr 4, lub pojechać na południe do miasta Hod ha-Szaron. Wzdłuż południowej granicy miasta przebiega droga nr 531 , którą jadąc na zachód dojeżdża się do drogi nr 402, lub jadąc na wschód dojeżdża się do drogi ekspresowej nr 40 (Kefar Sawa-Ketura) i autostrady nr 6. Wzdłuż wschodniej granicy miasta przebiega droga ekspresowa nr 55 (Kefar Sawa-Nablus).
W południowej części miasta znajduje się stacja kolejowa Kefar Sawa. Pociągi z Kefar Sawy jadą do Lod, Tel Awiwu, Bene Berak, Petach Tikwa i Riszon le-Cijjon.

</doc>
<doc id="724641" url="https://pl.wikipedia.org/wiki?curid=724641" title="Flipazy">
Flipazy

Flipazy – białka enzymatyczne znajdujące się wewnątrz błony komórkowej, które przenoszą fosfolipidy z jednego listka dwuwarstwy lipidowej błony na drugi. Odgrywa to istotną rolę w utrzymaniu asymetrii transwersalnej błon, tj. asymetrycznego rozmieszczenia fosfolipidów w każdej z dwóch warstw danej błony. 
Energię potrzebną do działania tych białek dostarcza sprzężony proces hydrolizy ATP. W normalnych warunkach flip-flop, czyli proces przerzucenia fosfolipidu z jednej strony błony na drugą, trwa bardzo długo ze względu na amfipatyczny charakter tych lipidów i samą budowę błon. Flipazy skracają czas trwania tego procesu z kilku dni do kilku minut.

</doc>
<doc id="724653" url="https://pl.wikipedia.org/wiki?curid=724653" title="Lloyd Kaufnam">
Lloyd Kaufnam



</doc>
<doc id="724659" url="https://pl.wikipedia.org/wiki?curid=724659" title="Amfipatyczność">
Amfipatyczność



</doc>
<doc id="724673" url="https://pl.wikipedia.org/wiki?curid=724673" title="La Crosse (Wisconsin)">
La Crosse (Wisconsin)

La Crosse jest stolicą hrabstwa La Crosse w stanie Wisconsin. Miasto położone jest wzdłuż rzeki Missisipi będąc znanym miastem akademickim i centrum biznesowo-handlowym dla całej okolicy. W La Crosse działają dwa uniwersytety: (University of Wisconsin - La Crosse oraz Viterbo University) oraz wyższa szkoła techniczna (Western Technical College). 
W latach 90. ubiegłego stulecia na "University of Wisconsin" studiowało podyplomowo (dzięki programowi stypendialnemu) wielu Polaków, którzy później objęli w kraju wysokie funkcje w administracji państwowej oraz biznesie (m.in. Sławomir Skrzypek, Andrzej Modrzejewski, Elżbieta Kruk). 
W promieniu stu mil znajdują się zaledwie trzy miasta, których populacja jest większa niż w La Crosse. Są to Madison (Południowy Wschód), Eau Claire (Północ), Rochester, MN (Zachód). La Crosse jest również stolica diecezji rzymskokatolickiej. Rezyduje tu biskup diecezji – Bp. Jerome Listecki.
W roku 1906, w La Crosse urodził się Ed Gein, amerykański nekrofil i morderca, znany z wyjątkowo drastycznych metod profanacji zwłok ludzkich.
La Crosse zamieszkuje 51 818 ludzi (według spisu z roku 2000). Włącznie z okolicznymi miasteczkami La Crosse tworzy metropolię o populacji 96 592.
W mieście rozwinął się przemysł samochodowy, maszynowy, chemiczny oraz poligraficzny.

</doc>
<doc id="724675" url="https://pl.wikipedia.org/wiki?curid=724675" title="Ankobra">
Ankobra

Ankobra – rzeka w południowej Ghanie, w zachodniej Afryce. Jej długość, licząc od źródeł (na północny wschód od Wiawso) wynosi około 190 km. Do Tomento rzeka jest pływowa (rzeka, w której poziomy wody i przepływy są kształtowane przez pływy morskie), zasilana jest swoimi dopływami: Fure, Mansi, Nini i Bonsa; kończy bieg wpływając do Zatoki Gwinejskiej. 
Ankobra jest żeglowna na odcinku około 80 km w głąb kraju, podczas gdy jej górna część jest niedostępna ze względu na liczne katarakty.

</doc>
<doc id="724681" url="https://pl.wikipedia.org/wiki?curid=724681" title="Kiichirō Furukawa">
Kiichirō Furukawa

 – japoński astronom.
Życiorys.
W 1969 roku uzyskał stopień doktora na Uniwersytecie Kiotyjskim. W latach 1976–1986 odkrył 92 planetoidy wspólnie z Hirokim Kosai.
Nazwa planetoidy (3425) Hurukawa pochodzi właśnie od niego, a nazwa planetoidy (8712) Suzuko pochodzi od imienia jego żony.

</doc>
<doc id="724684" url="https://pl.wikipedia.org/wiki?curid=724684" title="Bank of America Center (Houston)">
Bank of America Center (Houston)

Bank of America Center – wieżowiec w Houston w Stanach Zjednoczonych. Został zaprojektowany przez Johnson/Burgee Architects i Kendall/Heaton. Budowa budynku rozpoczęła się w roku 1980, a zakończyła w 1983. Wybudowano go wokół istniejącego tu wcześniej dwupiętrowego budynku. Wykonany w stylu postmodernistycznym w połączeniu z neogotykiem. Do budowy użyto głównie granitów, stali i szkła. Ma 56 pięter i jest wysoki na 238 metrów. 
Jest to obecnie 4. co do wysokości budynek w Houston. Całkowita powierzchnia zajmuje przestrzeń 139 350 m², jest wykorzystywana się w celach biurowych. 
Wieżowiec został wyróżniony wieloma nagrodami, m.in. Associated Landscape Contractors of America Awards w 1991; BOMA Award w latach: 1988 i 1987.
W 2001 roku, po przejściu przejściu huraganu Alison, parking budynku został zalany 80 milionami galonów wody. Zginęła wtedy jedna osoba.

</doc>
<doc id="724693" url="https://pl.wikipedia.org/wiki?curid=724693" title="Euler Hermes">
Euler Hermes

Euler Hermes to grupa ubezpieczeniowo-finansowa, powstała w wyniku fuzji niemieckiego ubezpieczyciela kredytu Hermes Kreditversicherungs AG z międzynarodową grupą Euler, w której dominującą pozycję zajmuje francuski ubezpieczyciel Euler SFAC.
Euler Hermes na świecie.
Cała grupa Euler Hermes należy do koncernu Allianz AG, z siedzibą w Monachium. Biorąc pod uwagę bezpośrednio zaangażowany kapitał, głównym udziałowcem grupy jest należący do Allianz AG francuski ubezpieczyciel majątkowy Assurances Générales de France S.A.(AGF), który posiada ponad 67% udziałów w Euler Hermes. Prywatni akcjonariusze, w tym szwajcarski reasekurator Swiss Re, posiadają ponad 28% akcji. Euler Hermes samodzielnie dysponuje pakietem 3% własnych akcji. 
Główne obszary działalności grupy Euler Hermes to ubezpieczenie należności, polubowna i sądowa windykacja należności, ocena kondycji finansowej podmiotów gospodarczych, analizy branżowe, gwarancje ubezpieczeniowe.
Łącznie wszystkie podmioty prowadzące działalność ubezpieczeniową w grupie Euler Hermes ubezpieczają co roku obrót ponad 725 miliardów Euro, co stanowi aż 38% całego obrotu ubezpieczanego na świecie. 
Standard &amp; Poor’s przyznał Euler Hermes rating AA-.
Euler Hermes w Polsce.
Historia.
W Polsce grupa Euler Hermes obecna jest od 1998 roku. Początkowo, pod nazwą Hermes Serwis Ubezpieczeń Kredytowych Sp. z o.o., firma prowadziła działalność jako agent Towarzystwa Ubezpieczeniowego Allianz Polska S.A Od połowy 2003 roku na podstawie licencji wydanej przez Ministerstwo Finansów RP, grupa oferuje ubezpieczenie należności we własnym imieniu i na własny rachunek jako Towarzystwo Ubezpieczeń Euler Hermes S.A.

</doc>
<doc id="724699" url="https://pl.wikipedia.org/wiki?curid=724699" title="Sejmik kapturowy">
Sejmik kapturowy

Sejmik kapturowy powstał w 1572 roku, zawiązywany na zasadzie konfederacji odpowiadał za wybór władz konfederackich i powołanie sądu kapturowego dla danej ziemi lub województwa na czas bezkrólewia. W przyszłości w coraz silniejszym stopniu sejmikom przypadała rola zasadniczego organu samorządu lokalnego. Nazwa pochodziła prawdopodobnie od kapturów żałobników obecnych na pogrzebie władcy.

</doc>
<doc id="724714" url="https://pl.wikipedia.org/wiki?curid=724714" title="Kościół św. Antoniego z Padwy w Warszawie (Czerniaków)">
Kościół św. Antoniego z Padwy w Warszawie (Czerniaków)

Kościół św. Antoniego z Padwy – kościół parafii św. Bonifacego z Tarsu znajdujący się na Czerniakowie przy ulicy Czerniakowskiej nr 2/4 w Warszawie.
Historia kościoła.
Kościół został zbudowany z fundacji marszałka wielkiego koronnego Stanisława Herakliusza Lubomirskiego, właściciela dóbr czerniakowskich (od 1683). Był planowany jako rodzinne mauzoleum. Został zaprojektowany przez królewskiego architekta Tylmana z Gameren, według planów i pod którego nadzorem budowę wykonał w latach 1690–1693 Izydor Affaita. Jednocześnie z kościołem wznoszono klasztor bernardynów – 19 października 1693 wystawiono dokument fundacyjny, a uroczyste wprowadzenie zakonników do klasztoru czerniakowskiego nastąpiło 15 grudnia tego samego roku. 
W 1702 w kościele pochowano fundatora, Stanisława Herakliusza Lubomirskiego, w 1745 jego syna Teodora, a w 1860 Wiktora Maksymiliana Ossolińskiego.
W I połowie XIX wieku kompleks klasztorny powiększono o skrzydło zachodnie, wychodzące na trakt prowadzący w stronę Wilanowa.
W 1864 zlikwidowano konwent bernardynów, którzy wrócili tu w lipcu 1945. Historia kościoła do roku 1861 została opisana przez Jana Warmińskiego (Liedera) w książeczce pt: "Pamiątka z Czerniakowa". Zawiera ona m.in. cenne informacje o XIX-wiecznej restauracji kościoła i niezrealizowanych planach przekształcenia krypt na kaplicę.
Kościół i klasztor ucierpiały głównie w 1939 w czasie obrony Warszawy i w 1944 w czasie powstania warszawskiego - pewnym zniszczeniom uległy dekoracje rzeźbiarsko-malarskie, dach i obrazy. W latach 1951–1954 odbyła się konserwacja pod kierunkiem Bohdana Marconiego, a gruntowne prace konserwatorskie w latach 1985–1994.
Kościół ten nie został nigdy przebudowany i zachował swój pierwotny, barokowy wystrój wnętrza.
Jedynymi nieoryginalnymi elementami wyposażenia kościoła są wymienione w XIX wieku organy, oraz drobne elementy wyposażenia liturgicznego (m.in. XX-wieczny ołtarz posoborowy i stacje drogi krzyżowej, oraz empirowe świeczniki ołtarzowe). Wcześniejszy, najprawdopodobniej XVIII-wieczny instrument przeniesiono do bliżej nieokreślonego kościoła poza Warszawą. Na uwagę zasługują także oryginalne XVII-wieczne boazerie ścienne wykonane z drewna dębowego - najstarszy tego typu element wystroju wnętrza zachowany w Warszawie.
Tylman z Gameren osobiście wykonał projekt posadzki. Ma ona formę trójkolorowych rombów ułożonych z tafli czarnego, białego i wiśniowego marmuru, co w efekcie dało iluzjonistyczny efekt piętrzących się kubików,
Architektura i wyposażenie.
Kościół wzniesiono na planie krzyża greckiego połączonego z ośmiobocznym prezbiterium, a na przecięciu ramion krzyża zbudowano kopułę na tamburze. Bryła świątyni o ciekawym układzie proporcji zachowała swój pierwotny wygląd, również jego wnętrze nie uległo większym zmianom, zachowując wystrój z końca XVII wieku.
Wystrój malarski wnętrza ukazuje życie i dzieła patrona świątyni – św. Antoniego z Padwy: z 69 obrazów 63 przedstawia sceny z życia patrona. W nawie seria 8 wertykalnych malowideł ukazuje głównie sceny uzdrowień dokonanych przez Świętego, a ostatni z fresków chwilę jego śmierci. W ołtarzu głównym znajduje się wizerunek św. Antoniego, uznany za cudowny. W prezbiterium na freskach przedstawiono historię sprowadzenia obrazu oraz budowy świątyni.
W bocznych ołtarzach znajdują się obrazy św. Franciszka i słynny renesansowy, namalowany na szkle tryptyk „Opłakiwanie Chrystusa”, będący darem króla Jana III Sobieskiego. Freski w kościele były inspirowane przez fundatora i przypisywane są Francesco Antonio Giorgioliemu lub samemu Tylmanowi z Gameren. 
Pod ołtarzem głównym znajduje się relikwiarz św. Bonifacego Męczennika, który Lubomirski otrzymał od papieża Innocentego XII w roku 1693 w czasie pielgrzymki do Rzymu. Z relikwiarzem tym związany jest kult tego męczennika, a pielgrzymki tutaj odbywały się aż do kasaty konwentu (1864). Św. Bonifacy stał się patronem miejscowej parafii, a kult świętego nieodłącznie związany jest z tym miejscem (pielgrzymka i odpust 14 maja).
Na dziedzińcu przykościelnym znajduje się także klasycystyczna kapliczka portalowa poświęcona św. Bonifacemu z Tarsu z 1839 roku.

</doc>
<doc id="724716" url="https://pl.wikipedia.org/wiki?curid=724716" title="Modi’in-Makkabbim-Re’ut">
Modi’in-Makkabbim-Re’ut

Modi’in-Makkabbim-Re’ut (hebr. מודיעין-מכבים-רעות; arab. موديعين-مكابيم-ريعوت, "Mudi’in-Makabim-Ri’ut") – miasto położone w Dystrykcie Centralnym w Izraelu. Leży na równinie Szaron w pobliżu aglomeracji miejskiej Tel Awiwu.
Leży w górach Judzkich, w otoczeniu moszawów Szilat, Kefar Rut, Mewo Choron, Kefar Szemu’el i Gimzo, kibucu Sza’alwim, wiosek Mewo Modi’im, Lappid i Nof Ajjalon, oraz arabskich wiosek Al-Midyah, Saffa, Bajt Sira i Bajt Likja.
Historia.
Historia starożytnej osady Modi’in sięga żydowskiego powstania Machabeuszy w latach 167-160 p.n.e. Właśnie w tej miejscowości żył Juda Machabeusz (syn kapłana Matatiasza), który przeciwstawił się 
rządom Seleucydów w Judei. Zapoczątkowane w Modi’in powstanie doprowadziło do pokonania wojsk Antiocha Epifanesa i utworzenia w 142 p.n.e. państwa Machabeuszy.
W 132 w obszarze Modi’in wybuchło powstanie Bar-Kochby skierowane przeciwko okupacji rzymskiej w Judei. Wykopaliska archeologiczne odkryły w Modi’in i okolicznych wioskach tunele, które były używane przez żydowskich powstańców do ukrywania się przed Rzymianami. Upadek powstania był jednoznaczny z zagładą żydowskiej społeczności i zniszczeniem wszystkich osad w regionie.
W okresie panowania Bizancjum istniały tutaj niewielkie społeczności chrześcijańskie, po których pozostały ruiny klasztoru i domu z pięknymi mozaikami. W późniejszym okresie znajdowała się tutaj niewielka wioska z wieżą strażniczą krzyżowców.
Następnie znajdowały się tutaj arabskie wioski Al-Buraj, Bir Main i Beralya. Podczas wojny o niepodległość w 1948 izraelska armia przejęła kontrolę nad tymi ziemiami, całkowicie niszcząc tutejsze arabskie wioski i deportując ich mieszkańców. Po wojnie niewielu z nich wróciło do swoich domów.
W 1985 założono osadę Makkabbim, a w 1987 grupa izraelskich rezerwistów założyła osadę Re’ut. Natomiast współczesne miasto Modi’in zostało założone w 1993 w miejscu starożytnej lokalizacji dawnego Modi’in, opisanego w Talmudzie. Plan urbanistyczne zakładają utworzenie tutaj dużego ośrodka miejskiego, które obecnie zajmuje dopiero 50% swojej docelowej wielkości. Ma tu mieszkać około 250 000 mieszkańców, jednak zatwierdzone do tej pory plany rozbudowy mówią jedynie o 120 000 mieszkańców. Projekt miasta stworzył słynny architekt Moshe Safdie.
W grudniu 2003 nastąpiło połączenie pobliskich osiedli w jedno miasto, które otrzymało nazwę Modi’in-Makkabbim-Re’ut. Wcześniej było to miasto Modi’in.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 68,6 tys. mieszkańców, wszyscy Żydzi.
Populacja miasta pod względem wieku:
Miasto jest zdecentralizowane. Jest podzielone na trzy główne dzielnice Modi’in, Makkabbim i Re’ut, które posiadają własne osiedla mieszkaniowe, główne bulwary i centra handlowe.
Edukacja.
W mieście znajduje się 8 szkół podstawowych i 3 szkoły średnie, do których uczęszcza 5,3 tys. uczniów. Wśród szkół są: "Szkoła Ma’oz ha-Makkabbim", "Szkoła Ofek", "Szkoła Jahad-Modi’in", "Wyższa Szkoła Makkabbim-Re’ut", "Szkoła Amit", "Szkołą Rabin Ironi", "Szkoła ha-Jowel", "Szkoła Ironi", "Szkoła Re’im", "Szkoła ha-Demokrati", "Szkoła Asif", "Szkoła Ramon Ironi". Ze szkół religijnych są tutaj: "Szkołą REligijna Netiw Zwulun", "Wyższa Szkoła Jesziwa", "Szkołą Religijna Masu’ot Neria" i "Szkołą Religijna Nicanim".
Sport.
W Modi’in znajduje się drużyna baseballu "Modi’in Miracle", prowadząca rozgrywki w Izraelskiej Lidze Baseballa.
W dzielnicy Makkabbim wybudowano duże Centrum Sportowe Makkabbim, w którym znajduje się szkoła sportowa, liczne sale treningowe, stadion sportowy, korty tenisowe oraz basen pływacki.
Turystyka.
Największą tutejszą atrakcją turystyczną jest "Rezerwat Przyrody Biblijnej Izraela – Neot Kedumim" (ang. "The Biblical Landscape Reserve in Israel – Neot Kedumim"), w którym zgromadzono rośliny, drzewa, faunę i florę biblijną. Podczas ważnych żydowskich świąt wielu Izraelczyków odwiedza teren parku, w którym przygotowuje się na tę okazję liczne imprezy okolicznościowe. Jest to także popularne miejsce do organizowania ślubów i innych rodzinnych uroczystości.
W obszarze Modi’in Żydowski Fundusz Narodowy zrealizował olbrzymi projekt i zasadził wielki obszar lasu Ben Szemen. Urządzono tutaj liczne tereny piknikowe i poprowadzone wiele szlaków turystycznych. W leśnym amfiteatrze są organizowane koncerty muzyczne i przedstawienia teatralne. Las Ben Szemen posiada także niezwykłą tajlandzką pagodę, która była prezentem od króla Tajlandii z okazji 50-lecia państwa Izraela.
Przy pobliskim moszawie Shilat odkryto grobowce, które są tradycyjnie uznawane jako miejsce pochowania członków rodu Machabeuszy. Co roku wielu Żydów spotyka się tutaj, by obchodzić święto Chanuka.
Rejon Madi’in jest także popularnym miejscem obserwowania ptaków przez ornitologów.
Komunikacja.
Wzdłuż wschodniej granicy miasta przebiega droga ekspresowa nr 3 (Aszkelon-Modi’in-Makkabbim-Re’ut). Wzdłuż północnej granicy miasta przebiega droga nr , którą jadąc na północny zachód można dojechać do wioski Mewo Modi’im, natomiast jadąc na wschód wjeżdża się na terytorium Autonomii Palestyńskiej do wioski Bet Choron. Droga nr 446 prowadzi na północ do moszawów Shilat, Kefar Rut i wioski Lapid. W kierunku południowo-zachodnim odchodzi droga nr 431 , którą można dojechać do autostrady nr 1 (Tel Awiw–Jerozolima). Lokalną drogą można dojechać do położonych na południu kibucu Sza’alwim i wioski Nof Ajjalon.
W mieście znajdują się dwie stacje kolejowe: Modi’in Merkaz i Paatei Modi’in. Od września 2007 pociągi z Modi’in-Makbim-Re’ut dojeżdżają do Naharijji, Hajfy i Tel Awiwu. Istnieje bezpośrednie połączenie kolejowe Rakewet Jisra’el z międzynarodowym lotniskiem im. Ben Guriona. Trwa planowanie i budowa linii szybkiej kolei, która połączy Modi’in z Tel Awiwem i Jerozolimą. Otwarcie nowej linii jest planowane na 2016 rok.

</doc>
<doc id="724724" url="https://pl.wikipedia.org/wiki?curid=724724" title="Józef Oberc">
Józef Oberc

Józef Oberc (ur. 28 lipca 1918 w Jaśle, zm. 22 listopada 2008 we Wrocławiu) – polski geolog specjalizujący się w badaniach Sudetów.
Życiorys.
Absolwent Państwowego Gimnazjum w Jaśle z 1937. Podjął studia geologiczne na Uniwersytecie Jana Kazimierza we Lwowie, gdzie już w czasie okupacji zaczął pisać pracę magisterską "Podole na tle płyty rosyjskiej". Warunki okupacyjne zmusiły go w 1941 do przerwania pisania pracy magisterskiej, choć uzyskał absolutorium. W latach 1942–1945 pracował w firmie Karpathen Öl AG Lemberg przy wydobyciu ropy naftowej w okolicy Gorlic. Po wojnie pracował krótko w Instytucie Naftowym w Krośnie, jako geolog kartujący.
W ramach powojennych wysiedleń przybył do Krakowa, gdzie w lipcu 1945 obronił magisterium na Uniwersytecie Jagiellońskim i w listopadzie tego roku został asystentem w Zakładzie Geologii i Paleontologii Uniwersytetu im. A. Mickiewicza w Poznaniu. W lipcu 1946 przeniósł się na Uniwersytet Wrocławski, gdzie pracował aż do emerytury. W maju 1947 obronił doktorat na podstawie pracy "Fałd gorlicki i brzeg płaszczowiny magurskiej na wschód od Gorlic" (był to drugi doktorat na powojennym Wydziale Nauk Przyrodniczych Uniwersytetu Wrocławskiego).
Po uzyskaniu doktoratu objął stanowisko adiunkta (1948–1952). Następnie obejmował kolejno stanowiska: samodzielnego pracownika nauki (1952), zastępcy profesora (1954), docenta (1955), profesora nadzwyczajnego (1963) i profesora zwyczajnego (1975). W latach 1954–1955 był prodziekanem Wydziału Nauk Przyrodniczych Uniwersytetu Wrocławskiego, a od 1961 do 1990 – kierownikiem Zakładu Geologii Fizycznej.
Był członkiem rad naukowych wielu instytucji, m.in. Uniwersytetu Wrocławskiego, Politechniki Wrocławskiej i Państwowego Instytutu Geologicznego. Był też członkiem Komisji Tektoniki Komitetu Nauk Geologicznych Polskiej Akademii Nauk, Zarządu Komitetu Nauk Geologicznych PAN oraz członkiem Zarządu Wrocławskiego Towarzystwa Naukowego.
Głównym obiektem zainteresowań naukowych Józefa Oberca były serie metamorficzne południowo-zachodniej Polski, a w szczególności masywu Śnieżnika, bloku karkonosko-izerskiego, Wzgórz Strzelińskich i Gór Kaczawskich. Studiował także tektonikę sudeckich masywów granitowych: karkonoskiego, strzelińskiego i strzegomskiego. A także zjawiska tektoniki dysjunktywnej, neotektoniki i glacitektoniki. Dorobek naukowy J. Oberca obejmuje 260 publikacji autorskich i współautorskich. Członek Polskiego Towarzystwa Geologicznego.
Podsumowaniem długoletnich prac w Sudetach stała się monografia „Tektonika. Sudety i obszary przyległe” wydana w ramach encyklopedycznego opracowania geologii Polski („Budowa Geologiczna Polski”) w 1972. Na kilka następnych dziesięcioleci była to podstawowa synteza geologii Sudetów. Jest także współautorem dwóch arkuszy mapy geologicznej w skali 1:25 000: Bardo i Nowa Ruda.
Odznaczony m.in. Krzyżem Kawalerskim Orderu Odrodzenia Polski (1973) Medalem Komisji Edukacji Narodowej, Medalem 10-lecia Polski Ludowej (1955) i Odznaką tytułu honorowego „Zasłużony Nauczyciel Polskiej Rzeczypospolitej Ludowej” oraz w 1995 Medalem Uniwersytetu Wrocławskiego. W 2006 uzyskał Odznakę Honorową Zasłużony dla Polskiej Geologii.
Pochowany na cmentarzu św. Wawrzyńca.
Brat księdza Aleksandra Oberca odznaczonego medalem "Sprawiedliwy wśród narodów świata" oraz profesora geologii Andrzeja Oberca. Jego bratankiem był Paweł Oberc, polski geofizyk.

</doc>
<doc id="724725" url="https://pl.wikipedia.org/wiki?curid=724725" title="Droga wojewódzka nr 229">
Droga wojewódzka nr 229

Droga wojewódzka nr 229 (DW229) – droga wojewódzka w woj. pomorskim o długości 22 km łącząca Jabłowo z Małymi Walichnowami. Droga przebiega przez 2 powiaty: starogardzki (gmina Starogard Gdański) i tczewski (gmina Pelplin). Droga jest elementem połączenia Starogard Gdański – Rudno.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 229 była objęta ograniczeniami dopuszczalnego nacisku pojedynczej osi:

</doc>
<doc id="724732" url="https://pl.wikipedia.org/wiki?curid=724732" title="Konvicted">
Konvicted

Konvicted – drugi album muzyczny Akona, wydany w 2006 roku.
Muzyka została w całości napisana i wyprodukowana przez Akona. Razem z nim pracowali: Eminem (w utworze „Smack That”) oraz Snoop Dogg (w „I Wanna Love You”). Styles P współpracował już z Akonem przy jego debiucie. Teksty zostały pisane przez Akona w więzieniu, o czym świadczy dwuznaczny tytuł albumu (ang. "convicted" - skazany).
Pierwszym singlem z tej płyty była piosenka „Smack That”, a drugim „I Wanna Love You”. Pierwszy teledysk z płyty Akon nagrał wspólnie z Eminemem. „Smack That” w tłumaczeniu na polski oznacza „wymierz klapsa”. Drugi singel o nazwie „I Wanna Love You” nagrał ze Snoop Doggiem. Następnym teledyskiem promującym jego płytę jest piosenka „Don’t Matter” utrzymana w wolnym stylu ballady stała się znanym na świecie, najbardziej rozpoznawalnym singlem z tej płyty. Czwartym singlem jest „Sorry, Blame It on Me”, a ostatnim został „I Can't Wait” wydany jako promo singel.
Album osiągnął w Polsce status złotej płyty.

</doc>
<doc id="724734" url="https://pl.wikipedia.org/wiki?curid=724734" title="Tano">
Tano

Tano – rzeka na Nizinie Akan w Ghanie, płynie około 400 km ze źródeł niedaleko Techiman do Aby Lagoon w Wybrzeżu Kości Słoniowej, gdzie wpada do Zatoki Gwinejskiej (Ocean Atlantycki).
W dolnym biegu tworzy granicę państwową między Ghaną i Wybrzeżem Kości Słoniowej; jest żeglowna od ujścia na odcinku około 95 km do Tanoso, gdzie dalsza podróż jest zablokowana przez wodospad Sutre.

</doc>
<doc id="724737" url="https://pl.wikipedia.org/wiki?curid=724737" title="II Liceum Ogólnokształcące im. Romualda Traugutta w Częstochowie">
II Liceum Ogólnokształcące im. Romualda Traugutta w Częstochowie

II Liceum Ogólnokształcące im. Romualda Traugutta w Częstochowie – jedna z najstarszych szkół średnich w Częstochowie.
Historia.
Dnia 7 sierpnia 1920 roku zarząd Związku Nauczycielstwa Polskiego przekazał na własność państwa utrzymywane przez siebie męskie gimnazjum. Równolegle do tego wydarzenia, grono obywateli częstochowskich zakupiło od Wincentego Szudejki prywatne męskie gimnazjum, które także zostało przekazane na własność państwa. Z połączenia szkół, aktem ówczesnego Ministerstwa Wyznań Religijnych i Oświecenia Publicznego, utworzone zostało państwowe „Gimnazjum Męskie im. Romualda Traugutta”.
Od początku swego istnienia szkoła reprezentowała typ humanistyczny. W szkole uczyło się corocznie ok. 450 uczniów, posiadała również własny internat. W pierwszych latach gimnazjum mieściło się w dwóch wynajętych budynkach, przy ulicy Staszica i alei Wolności w Częstochowie. Sprawiało to trudności zarówno uczniom, jak i nauczycielom szkoły. W 1937 zakupiono budynek przy ulicy Jasnogórskiej 17. Zarządzeniem Ministra Wyznań Religijnych i Oświecenia Publicznego z 1937 zostało utworzone „II Państwowe Liceum i Gimnazjum im. Romualda Traugutta w Częstochowie” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie humanistyczno-klasycznym.
Budynek przy ul. Jasnogórskiej z przerwami powodowanymi okupacją niemiecką (1939–1945) pozostał siedzibą szkoły aż do roku 1963, kiedy to przeniesiono ją do nowo powstałego gmachu przy ulicy Kilińskiego 62, gdzie mieści się ona do dziś.
Pierwsza matura licealna w historii szkoły odbyła się w roku szkolnym 1938/39, według nowej reformy szkolnej z roku 1933/34 (reforma jędrzejowiczowska).
Szkoła dzisiaj.
Obecnie szkoła dysponuje kadrą pedagogiczną w liczbie sześćdziesięciu nauczycieli. Jako jedno z dwóch częstochowskich liceów dysponuje własną krytą pływalnią. W szkole działa również wiele kół zainteresowań, a jej uczniowie odnoszą sukcesy naukowe, artystyczne oraz sportowe.
Prowadzony przez Marka Podgórskiego, pedagoga szkoły, serwis internetowy w ogólnopolskim „Rankingu IT Szkoła 2017” (ranking szkół ponadgimnazjalnych, sporządzany na podstawie pomiaru aktywności uczniów w poszczególnych kategoriach działań programu IT Szkoła) zajął 272 miejsce w kraju (26. w województwie śląskim).
Przypisy.
 

</doc>
<doc id="724746" url="https://pl.wikipedia.org/wiki?curid=724746" title="Nes Cijjona">
Nes Cijjona

Nes Cijjona, Nes Syjona (hebr. נס ציונה; arab. نيس تسيونا) – miasto położone w Dystrykcie Centralnym w Izraelu. Leży na równinie Szaron, w aglomeracji miejskiej Tel Awiwu (Gusz Dan).
Historia.
W 1880 w tym miejscu powstała prywatna farma rolnicza (350 akrów) prowadzona przez pochodzącego z Niemiec chrześcijanina Reislera. Farma była nazywana Nachalot Reuben. Gdy jego żona i dzieci zmarły na malarię, Resler wrócił do Niemiec i darował w 1883 ziemię żydowskiemu aktywiście z Rosji Reubenowi Lehrerowi.
W 1887 grupa żydowskich osadników z Rosji osiedliła się na terenie farmy rolniczej Nachalot Reuben. Zasadzono winnice i rozpoczęto uprawiać róże. W 1893 w osadzie mieszkało już dziesięć żydowskich rodzin. Swoją osadę nazwali Nes Cijjona.
W 1992 osada otrzymała prawa miejskie.
Demografia.
Zgodnie z danymi Izraelskiego Centrum Danych Statystycznych w 2006 w mieście żyło 31,0 tys. mieszkańców, z czego 99,6% stanowili Żydzi.
Zgodnie z danymi "Izraelskiego Centrum Danych Statystycznych" w Nes Cijjonie w 2005 było 11 830 zatrudnionych pracowników i 984 pracujących na własny rachunek. Pracownicy otrzymujący stałe pensje zarabiali w 2005 średnio 7600 szekli i otrzymali w ciągu roku podwyżki średnio o 9,2%, przy czym mężczyźni zarabiali średnio 9800 szekli (podwyżka o 8,4%), a kobiety 5600 szekli (podwyżka o 14,0%). W przypadku osób pracujących na własny rachunek średnie dochody wyniosły około 7000 szekli. W 2005 roku w Nes Cijjonie było 290 osób otrzymujących zasiłek dla bezrobotnych i 986 osób otrzymujących świadczenia gwarantowane.
Populacja miasta pod względem wieku:
Edukacja.
W Nes Cijjonie znajduje się 10 szkół podstawowych i 4 szkoły średnie, w których uczy się 5 tysięcy uczniów.
Na wschód od Nes Cijjony znajduje się siedziba Izraelskiego Instytutu Badań nad Biologią, który zajmuje się tajnymi wojskowymi technologiami chemicznymi i biologicznymi. Instytut został założony w 1952 i działa pod protekcją rządu, współpracując z licznymi międzynarodowymi instytutami naukowymi. Teren Instytutu jest chroniony, gdyż w tutejszych laboratoriach prawdopodobnie pracuje się nad wojną biologiczną i opracowuje się nowe szczepionki. Instytut zatrudnia 350 pracowników, w tym 150 naukowców.
Gospodarka.
W Nes Cijjonie znajduje się Park Nauki Weizmanna, w którym działają liczne przedsiębiorstwa nanotechnologiczne, medyczne, optyczne, elektroniczne, informatyczne.
Komunikacja.
Przy mieście przebiega droga ekspresowa nr 42 (Aszdod–Riszon le-Cijjon).

</doc>
<doc id="724748" url="https://pl.wikipedia.org/wiki?curid=724748" title="9. Flotylla Obrony Wybrzeża">
9. Flotylla Obrony Wybrzeża



</doc>
<doc id="724749" url="https://pl.wikipedia.org/wiki?curid=724749" title="Rutenizm">
Rutenizm

Rutenizm ( „ruski”), zapożyczenie ruskie – wyraz, zwrot, konstrukcja składniowa zapożyczona z jednego z języków wschodniosłowiańskich (dawniej zwanych ruskimi) bądź na nim wzorowana. Terminu tego używa się głównie w odniesieniu do zapożyczeń z języka ukraińskiego, czyli ukrainizmów.

</doc>
<doc id="724756" url="https://pl.wikipedia.org/wiki?curid=724756" title="Techiman">
Techiman

Techiman – miasto, siedziba dystryktu Techiman w regionie Brong-Ahafo, w Ghanie, leży nad rzeką Tano. Miasto położone strategicznie, połączone bardzo dobrymi drogami z ważnymi centrami handlowymi w Ghanie oraz z sąsiednimi krajami jak Togo, Burkina Faso i Wybrzeże Kości Słoniowej.

</doc>
<doc id="724759" url="https://pl.wikipedia.org/wiki?curid=724759" title="Poprad (okres)">
Poprad (okres)



</doc>
<doc id="724760" url="https://pl.wikipedia.org/wiki?curid=724760" title="Isle of Wight (ujednoznacznienie)">
Isle of Wight (ujednoznacznienie)

W muzyce:

</doc>
<doc id="724762" url="https://pl.wikipedia.org/wiki?curid=724762" title="Kieżmark (okres)">
Kieżmark (okres)



</doc>
<doc id="724764" url="https://pl.wikipedia.org/wiki?curid=724764" title="USS Defiant (NX-74205)">
USS Defiant (NX-74205)



</doc>
<doc id="724766" url="https://pl.wikipedia.org/wiki?curid=724766" title="Hexedytor">
Hexedytor



</doc>
<doc id="724769" url="https://pl.wikipedia.org/wiki?curid=724769" title="Preszów (okres)">
Preszów (okres)



</doc>
<doc id="724770" url="https://pl.wikipedia.org/wiki?curid=724770" title="Humenné (okres)">
Humenné (okres)



</doc>
<doc id="724777" url="https://pl.wikipedia.org/wiki?curid=724777" title="Mama Said">
Mama Said

Mama Said – ballada rockowa amerykańskiego zespołu Metallica, zamieszczona na albumie "Load" z 1996 roku.
Znalazł się na 11 pozycji na krążku. Był również singlem promującym album. Jako singel został wydany w dwóch wersjach z różnymi dodatkami.
Utwór został skomponowany przez wokalistę Jamesa Hetfielda w hotelu, podczas jednej z tras koncertowych kapeli. Jest to jego bardzo osobisty utwór, ponieważ śpiewa w nim o swojej matce, o tym, że żałuje, że się od niej oddalił kiedy jeszcze żyła (matka Hetfielda zmarła na nieleczonego raka, gdy ten miał 16 lat). James stworzył tę piosenkę na gitarze elektrycznej, jednak zawsze wyobrażał ją sobie jako numer akustyczny i właśnie tak nagrał ją na "Load". Dużą inspiracją do napisania tego utworu dla frontmana Metalliki była twórczość Waylona Jenningsa, Johnny’ego Casha i Hanka Williamsa. W komponowaniu muzyki miał swój wkład również Lars Ulrich.
Mama Said na koncertach.
„Mama Said” na żywo został wykonany tylko dwa razy, tuż po premierze albumu. Zagrał go sam Hetfield na gitarze akustycznej. Piosenka została nieco skrócona na koncercie, trwała 4 minuty i 32 sekundy. Było to podczas trasy „Load Tour”, 13 listopada 1996 roku. Drugi raz Hetfield zagrał utwór w Szwecji w „Sverige-Sovjet” w stacji „SVT” w pewnym programie telewizyjnym, który prowadził Anders Lundin. Było to również w 1996 roku.
Teledysk.
Teledysk do utworu jest trochę skrócony. Uwaga skupiona jest przede wszystkim na Jamesie, reszta zespołu pokazana jest tylko w jednym momencie. Fakt ten jest zrozumiały, ponieważ to piosenka frontmana zespołu. W klipie podróżuje on na tylnym siedzeniu starego samochodu z gitarą w ręku i śpiewa. Ma na sobie kowbojski kapelusz co jest charakterystyczne dla muzyki country. Samochód najpierw jedzie przez pustkowia i prerie, po czym wjeżdża do Las Vegas. Gdy klip się kończy kamera się oddala i okazuje się, że James wcale nie jechał samochodem, i że znajduje się on na jakimś planie filmowym. Wstaje z siedzenia, zabiera konia i wychodzi poza kadr. Teledysk daje wiele możliwości interpretacji. Jego reżyserem jest Anton Corbijn.

</doc>
<doc id="724780" url="https://pl.wikipedia.org/wiki?curid=724780" title="Cabrieres-d'Aigues">
Cabrieres-d'Aigues



</doc>
<doc id="724781" url="https://pl.wikipedia.org/wiki?curid=724781" title="Cabrieres-d'Avignon">
Cabrieres-d'Avignon



</doc>
<doc id="724782" url="https://pl.wikipedia.org/wiki?curid=724782" title="Cabries">
Cabries



</doc>
<doc id="724784" url="https://pl.wikipedia.org/wiki?curid=724784" title="Cadeilhan-Trachere">
Cadeilhan-Trachere



</doc>
<doc id="724786" url="https://pl.wikipedia.org/wiki?curid=724786" title="Cademene">
Cademene



</doc>
<doc id="724788" url="https://pl.wikipedia.org/wiki?curid=724788" title="Henryk Teisseyre">
Henryk Teisseyre

Henryk Teisseyre (ur. 21 marca 1903 we Lwowie, zm. 29 października 1975 we Wrocławiu) – polski geolog, profesor. 
Życiorys.
Był synem geologa Wawrzyńca Teisseyre'a, bratem Stanisława i Andrzeja. W 1929 ożenił się z Julią Sabatowską córką Antoniego Sabatowskiego lekarza profesora balneologii. Synami Henryka byli profesor Andrzej Karol Teisseyre i Juliusz Teisseyre. Szkołę średnią ukończył we Lwowie w 1922 i podjął nieukończone studia chemiczne na Politechnice Lwowskiej. Od 1925 studiował geografię i geologię na Uniwersytecie Jana Kazimierza we Lwowie pod kierunkiem Eugeniusza Romera. Zaliczył staż u szwajcarskiego profesora Luegona, współtwórcy płaszczowinowej teorii budowy Tatr i Alp.
Po magisterium, w latach 1928-1939 pracował w Karpatach Wschodnich i Środkowych jako geolog przedsiębiorstw i spółek naftowych, badając tektonikę tego pasma górskiego. Współpracował równocześnie z Państwowym Instytutem Geologicznym. Tytuł doktora w dziedzinie geografii uzyskał w 1928 na podstawie rozprawy „Powierzchnia szczytowa Karpat”, przygotowanej pod kierunkiem Romera. Habilitował się w 1936 na Uniwersytecie Jagiellońskim. Był członkiem Komisji Fizjograficznej Polskiej Akademii Umiejętności, Towarzystwa Naukowego we Lwowie i innych stowarzyszeń naukowych.
W pierwszych latach wojny wykładał geologię na Uniwersytecie Lwowskim. Do 1944 badał geologię Karpat, a pod koniec wojny zatrudniony był ponownie na tym uniwersytecie.
Na początku 1945 wyjechał ze Lwowa. Początkowo pracował w Węglówce koło Krosna jako geolog Instytutu Naftowego. Zaproszony przez Uniwersytet Poznański objął tam Katedrę Geologii. W 1946 przeniósł się do Szczawna-Zdroju. W tym samym roku został profesorem nadzwyczajnym geologii na Uniwersytecie Wrocławskim. W 1956 został profesorem zwyczajnym tej uczelni. W 1975 został doktorem "honoris causa" Uniwersytetu Wrocławskiego.
W 1949 zorganizował Oddział Dolnośląski Państwowego Instytutu Geologicznego, a w 1955 Pracownię Starych Struktur Polskiej Akademii Nauk we Wrocławiu. Kierował obydwoma jednostkami. W 1954 został członkiem korespondentem, a w 1970 członkiem rzeczywistym PAN.
Głównym tematem badawczym Henryka Teisseyra była tektonika Karpat, a po 1946 - Sudetów. Po raz pierwszy zastosował w badaniach Sudetów analizę strukturalną. Odkrył allochtonizm metamorfiku kaczawskiego i synorogeniczność depresji Świebodzic. Twórca tzw. wrocławskiej szkoły tektonicznej. Autor lub współautor pięciu arkuszy mapy geologicznej Sudetów w skali 1:25 000.
Promował kilkudziesięciu doktorów. Autor około 130 publikacji naukowych i ponad 100 opracowań archiwalnych.
Odznaczony był m.in. Krzyżem Kawalerskim (1954) i Krzyżem Oficerskim Orderu Odrodzenia Polski (1960). Był laureatem Nagrody I stopnia Ministra Nauki, Szkolnictwa Wyższego i Techniki (1972) oraz członkiem honorowym Polskiego Towarzystwa Geologicznego.
Imieniem Henryka Teisseyre nazwane jest Muzeum Geologiczne Uniwersytetu Wrocławskiego, a także dolnośląski oddział Państwowego Instytutu Geologicznego.

</doc>
<doc id="724790" url="https://pl.wikipedia.org/wiki?curid=724790" title="La Cadiere-d'Azur">
La Cadiere-d'Azur



</doc>
<doc id="724793" url="https://pl.wikipedia.org/wiki?curid=724793" title="Cadeac">
Cadeac



</doc>
<doc id="724795" url="https://pl.wikipedia.org/wiki?curid=724795" title="Cahuzac-sur-Vere">
Cahuzac-sur-Vere



</doc>
<doc id="724798" url="https://pl.wikipedia.org/wiki?curid=724798" title="Caillouel-Crepigny">
Caillouel-Crepigny



</doc>
<doc id="724799" url="https://pl.wikipedia.org/wiki?curid=724799" title="Caillere-Saint-Hilaire">
Caillere-Saint-Hilaire



</doc>
<doc id="724800" url="https://pl.wikipedia.org/wiki?curid=724800" title="Calavante">
Calavante



</doc>
<doc id="724806" url="https://pl.wikipedia.org/wiki?curid=724806" title="Cales">
Cales



</doc>
<doc id="724807" url="https://pl.wikipedia.org/wiki?curid=724807" title="Camales">
Camales



</doc>
<doc id="724809" url="https://pl.wikipedia.org/wiki?curid=724809" title="Camares">
Camares



</doc>
<doc id="724812" url="https://pl.wikipedia.org/wiki?curid=724812" title="Camblain-Chatelain">
Camblain-Chatelain



</doc>
<doc id="724813" url="https://pl.wikipedia.org/wiki?curid=724813" title="Camblain-l'Abbe">
Camblain-l'Abbe



</doc>
<doc id="724815" url="https://pl.wikipedia.org/wiki?curid=724815" title="Cambon-les-Lavaur">
Cambon-les-Lavaur



</doc>
<doc id="724816" url="https://pl.wikipedia.org/wiki?curid=724816" title="Cambounes">
Cambounes



</doc>
<doc id="724820" url="https://pl.wikipedia.org/wiki?curid=724820" title="Jegor Gajdar">
Jegor Gajdar

Jegor Timurowicz Gajdar (ros. "Егор Тимурович Гайдар") (ur. 19 marca 1956 w Moskwie, zm. 16 grudnia 2009 tamże) – premier i minister finansów Federacji Rosyjskiej w latach 1991–1992.
Życiorys.
Wnuk pisarza Arkadego Gajdara, syn admirała Timura Gajdara. W 1978 ukończył studia na wydziale ekonomii Uniwersytetu Moskiewskiego. Od 1980 był członkiem KPZR i redaktorem działu gospodarczego dziennika KC KPZR "Kommunist". W 1990 objął kierownictwo działu gospodarczego "Prawdy."
W 1991 opuścił szeregi partii komunistycznej i został doradcą Borysa Jelcyna. Jako minister finansów był jednym z autorów terapii szokowej, która poprzez uwolnienie cen spowodowała gwałtowną drożyznę i drastycznie pogorszyła poziom życia ludności. Udało mu się jednak w znacznym stopniu zredukować deficyt budżetowy. W 1991 został ministrem rozwoju gospodarczego. Od 15 czerwca do 14 grudnia 1992 pełnił obowiązki premiera Rosji. Od września 1993 do stycznia 1994 był pierwszym wicepremierem. W 1994 założył partię Demokratyczny Wybór Rosji. W 1999 z Anatolijem Czubajsem został współprzewodniczącym Sojuszu Sił Prawicowych. W latach 1999–2003 był deputowanym do Dumy Państwowej. W 2001 doprowadził do połączenia Demokratycznego Wyboru Rosji z Sojuszem Sił Prawicowych. Był autorem ponad 100 publikacji naukowych z dziedziny ekonomii.
Był nieprzejednanym krytykiem polityki Władimira Putina, zarzucał mu doprowadzenie do odejścia Rosji od systemu gospodarki wolnorynkowej.
24 listopada 2006 został prawdopodobnie podtruty w czasie swojej wizyty w Irlandii, gdzie promował swoją nową książkę "The Death of Empire: Lessons for Contemporary Russia" (pol. "Zgon imperium – nauka dla współczesnej Rosji"). Komentatorzy wiążą ten fakt z niewyjaśnionymi zabójstwami Anny Politkowskiej i Aleksandra Litwinienki.
W nocy z 15 na 16 grudnia 2009, w wieku 53 lat, zmarł w Moskwie. Przyczyną były problemy z krążeniem.
Jego córka Maria Gajdar, w 2015 roku dostała ukraińskie obywatelstwo i została mianowana zastępcą gubernatora Odessy (M. Saakaszwilego).

</doc>
<doc id="724822" url="https://pl.wikipedia.org/wiki?curid=724822" title="Dystrykt Techiman">
Dystrykt Techiman

Okręg Miejski Techiman jest miastem i zarazem dystryktem w regionie Brong-Ahafo w Ghanie. Zajmuje powierzchnię 1,119 km², populacja w roku 2002 wynosiła 173,742 mieszkańców.

</doc>
<doc id="724828" url="https://pl.wikipedia.org/wiki?curid=724828" title="Przegłos polski">
Przegłos polski



</doc>
<doc id="724829" url="https://pl.wikipedia.org/wiki?curid=724829" title="Antoni Kostanecki">
Antoni Kostanecki

Antoni Paweł Kostanecki (ur. 9 stycznia 1866 w Myszakowie, zm. 4 stycznia 1941 w Zielonej Dąbrowie) – polski ekonomista, profesor uniwersytetów, rektor Uniwersytetu Warszawskiego.
Życiorys.
Urodził się w Myszakowie, w rodzinie Jana Nepomucena, właściciela ziemskiego, i Michaliny z Dobrowolskich. Brat Kazimierza i Stanisława. Ukończył w 1884 gimnazjum realne w Poznaniu. Studiował na Uniwersytecie Berlińskim zdobywając w 1889 stopień doktora filozofii. Po studiach pracował jako antykwariusz w Internationale Bank w Berlinie, później kierował biurem ds. statystycznych w Farbenfabriken vormals Friedrich Bayer et Companion w Elberfeld (Westfalia). W latach 1901–1910 pracował na stanowisku profesora ekonomii i skarbowości na Uniwersytecie we Fryburgu. Od 1910 profesor, wykładowca na Politechnice Lwowskiej i Uniwersytecie Warszawskim. W latach 1917–1919 pełnił funkcję rektora Uniwersytetu Warszawskiego, a w latach 1917–1920 także pracował w Radzie Departamentu Skarbu Tymczasowej Rady Stanu. Ponadto należał do Towarzystwa Naukowego Warszawskiego oraz był prezesem Towarzystwa Ekonomistów i Statystyków i członkiem honorowym Towarzystwa Przyjaciół Nauk w Poznaniu.
Był mężem Anny z Geyerów. Mieli dwoje dzieci: syna Wojciecha (twórca polskiej trychologii) i córkę Zoﬁę (tłumaczka języka włoskiego).
Zmarł w Zielonej Dąbrowie k. Radomia. Pochowany na cmentarzu Powązkowskim (kwatera 198-5-20,21).
Upamiętnienie.
Imię Braci Kostaneckich nosi Zespół Szkół Ogólnokształcących i Zawodowych w Zagórowie.
Linki zewnętrzne.
biogram zamieszczony na stronie szkoły w Zagórowie

</doc>
<doc id="724830" url="https://pl.wikipedia.org/wiki?curid=724830" title="Narecznica samcza">
Narecznica samcza



</doc>
<doc id="724834" url="https://pl.wikipedia.org/wiki?curid=724834" title="EIA-485">
EIA-485

EIA-485 (wcześniej RS-485 lub RS485) – standard telekomunikacyjny opisujący sposób połączenia urządzeń typu sterownik oraz odbiornik w systemach transmisji szeregowej.
Standard transmisji szeregowej: RS485.
Standard RS485 (podobnie jak standard RS-422) składa się z różnicowego (symetrycznego) nadajnika, dwuprzewodowego toru transmisyjnego i różnicowego odbiornika. Dla standardu RS485 tak jak i dla RS-422 nie ma konieczności prowadzenia przewodu powrotnego. Standard RS485 umożliwia podłączenie wielu nadajników i odbiorników (maksymalnie do 32). Ograniczenie wynika z ograniczeń energetycznych nadajnika. Najczęściej stosowaną topologią dla takich standardów jest topologia magistrali. Zasięg tego standardu to około 1200m. Prędkości transmisji jakie można uzyskać to 35Mbit/s (do 10m), i 100Kbit/s (do 1200m). RS485 jest najczęściej stosowanym interfejsem przewodowym w sieciach przemysłowych – z jednego prostego powodu, przesył różnicowy zapobiega wpływowi zakłóceń zewnętrznych (np. sprzętu indukcyjnego jak silniki) na transmisję danych. Na bazie tego interfejsu opracowano wiele protokołów komunikacyjnych.
W celu zapewnienia kompatybilności pomiędzy produktami dostarczanymi przez różnych producentów, oraz w celu osiągnięcia poprawnej transmisji danych na określonym odcinku lub/przy danej szybkości transferu zostały utworzone normy. Stowarzyszenie Przemysłu Elektronicznego (EIA – Electronics Industry Association) stworzyło normy dla RS485, RS-422, RS-232 oraz RS423, które są związane z przesyłaniem danych. Często tworzone są propozycje jak poradzić sobie z problemami pojawiającymi się w typowej sieci. Normy EIA oznaczone były prefiksem „RS” (recomended standard) w celu wskazania zalecanego standardu; Obecnie normy te są ogólnie oznaczane jako „EIA” w celu zidentyfikowania organizacji wydającej daną normę. Podczas gdy normy wprowadzają ujednolicenie przy komunikacji, pozostaje wiele obszarów tzw. „szarych stref”, które odkrywamy (przeważnie podczas instalacji) na własną rękę.
RS485 obsługuje 32 nadajniki i 32 odbiorniki (mówimy tu o dwukierunkowej half-duplex wielogałęziowej komunikacji poprzez pojedynczą lub podwójną skrętkę (kabel sygnałowy twisted-pair). Sieć RS-485 może być połączona za pomocą 2 lub 4 przewodów.  Maksymalna długość przewodu może wynosić 1200 metrów. Wynika to z systemu transmisji danych opartego na napięciu różnicowym.
W typowym zastosowaniu RS485 pojedynczy komputer klasy PC podłączony jest do kilku adresowalnych urządzeń, współdzielących ten sam kabel. Można myśleć o RS485 jak o systemie komunikacji opartym na „linii przesyłowej” (adresowanie jest obsługiwane przez jednostkę zdalną). RS-232 może być przekonwertowany na RS485 za pomocą prostego konwertera interfejsu – może posiadać izolację optyczną i układ ochrony przed przepięciami. Elektroniczne przesyłanie danych pomiędzy elementami może być podzielone na dwie kategorie: niesymetryczne i różnicowe.
RS423 jest kolejnym niesymetrycznym układem posiadającym pewne przewagi nad RS-232; jednak nie jest szeroko stosowany w przemyśle.
W rzeczywistym środowisku podczas komunikacji z dużą prędkością, lub komunikacji na duże odległości, metoda niesymetryczna jest często nieodpowiednia. Różnicowe przesyłanie danych (zrównoważony sygnał różnicowy) oferuje znaczną przewagę wydajności w większości aplikacji. Sygnały różnicowe mogą pomagać w niwelowaniu efektów przesunięcia zera oraz indukowanych sygnałów zakłóceń, które mogą się pojawić w postaci wspólnego napięcia w sieci.
RS-422 (różnicowy) został zbudowany do przesyłania danych na większe odległości przy większych prędkościach przesyłowych ("baud rate Kb/s") niż RS-232. W najprostszej postaci, para konwerterów z RS-232 na RS-422 (oraz powrotnie z RS-422 na RS-232), może być wykorzystana do stworzenia „linii rozszerzenia RS232”. Przesłanie danych z prędkością do 100 Kb/s na odległość do 1200m. Może być dostosowany do RS-422. RS-422 jest również przystosowany do pracy z aplikacjami wielodostępnymi („linie przesyłowe” party-line) gdzie podłączony jest tylko jeden sterownik, a nadawanie odbywa się przez „szynę”, która umożliwia podłączenie do 10 odbiorników. Podczas gdy typ aplikacji wielodostępowej posiada wiele pożądanych przewag, urządzenia RS-422 nie mogą być użyte do stworzenia prawdziwej „linii przesyłowej”.
Prawdziwa linia przesyłowa składa się z wielu nadajników oraz odbiorników podłączonych do pojedynczej szyny, gdzie każdy węzeł może zarówno przesyłać, jak i odbierać dane.
„Pseudo” linie przesyłowe (4-przewody) są często konstruowane za pomocą urządzeń RS-422. Sieci te często pracują w trybie komunikacji jednokierunkowej „half-duplex”, gdzie pojedyncze urządzenie nadrzędne/sterujące (master) wysyła polecenia do jednego z wielu urządzeń podrzędnych (slave) pracujących w sieci. Typowo jedno urządzenie (węzeł) jest adresowane przez komputer główny (host) i odpowiedź zostaje otrzymana od tego urządzenia. Systemy tego typu (4-przewody, half-duplex) są często stosowane w celu uniknięcia problemu „kolizji danych” (szyna natłoku danych) w sieciach linii przesyłowych (więcej o rozwiązaniu tego problemu w sieciach dwu przewodowych za chwilę).
RS485 spełnia wymagania pełnej sieci wielodostępowej, a standard ten obsługuje do 32 nadajników i odbiorników na pojedynczej (2-przewodowej) szynie. Wraz z wprowadzeniem „automatycznych” repetytorów oraz wysoko impedancyjnych nadajników / odbiorników „ograniczenie” to może być zwiększone do setek (a nawet tysięcy) węzłów w sieci. RS485 zwiększa zakres „trybu wspólnego/powszechnego” (common mode) zarówno dla nadajników, jak i odbiorników w trybie „trójstanowym” z możliwością wyłączenia napięcia.
Nadajniki RS485 umożliwiają również przeciwstawianie się problemowi „kolizji danych” (szyna natłoku danych) oraz błędnego działania szyny.
W celu rozwiązania problemu „kolizji danych”, często pojawiającego na magistralach wielodostępnych (konwertery, repetytory, kontrolery mikroprocesorowe) stosuje się następująca budowę. Urządzenia pozostają w trybie odbiorczym tak długo, aż będą gotowe na nadawanie danych. Systemy z pojedynczym urządzeniem nadrzędnym (master) (dostępne jest wiele innych schematów komunikacyjnych) oferują bezpośrednie oraz proste metody unikania „kolizji danych” w typowym dwuprzewodowym, jednokierunkowym (half-duplex), wielodostępowym systemie. Urządzenie nadrzędne (master) nadaje prośbę o rozpoczęcie komunikacji do węzła podrzędnego (slave) poprzez zaadresowanie tej jednostki. Osprzęt (hardware) wykrywa bit startowy transmisji i automatycznie uaktywnia (w locie) nadajnik RS485. Gdy znak jest nadany osprzęt (hardware) powraca do trybu odbioru w czasie ok. 1-2 mikrosekund (przynajmniej z konwerterami, repetytorami R.E. Smith oraz układem zdalnych wejść/wyjść ("I/O")).
Możliwe jest wysłanie dowolnej ilości znaków, a nadajnik automatycznie przełączy się przy nadaniu kolejnego znaku, wliczając każdą prędkość nadawania i/lub każdą specyfikację komunikacji np. 9600,N,8,1). Gdy jednostka podrzędna (slave) jest już zaadresowana może natychmiast odpowiedzieć. Wynika to z bardzo szybkiego czasu wyłączenia nadajnika. Nadajnik wyłącza automatyczne urządzenie. Nie jest konieczne wprowadzanie dużych opóźnień do sieci, w celu uniknięcia „kolizji danych”.
Ponieważ opóźnienia nie są wymagane, można konstruować sieci wykorzystujące w 100% szerokość pasma do przesyłania danych.
Dobór linii transmisyjnej dla RS-485.
Podczas doboru linii transmisyjnej dla RS-485 konieczne jest zbadanie potrzebnej długości przewodu oraz prędkości transmisyjnej układu. Straty w linii przesyłowej składają się ze strat AC, strat przewodnika DC, upływu oraz strat AC w dielektryku. W przypadku przewodu wysokiej jakości wielkość strat w przewodniku, jak i dielektryku mają ten sam rząd wielkości.
Dobór przewodów dla układu RS-422 i RS-485.
Wybór przewodu transmisyjnego dla układu RS-422 i RS-485 nie jest trudny, jednak często jest pomijany z powodu większych problemów związanych z układem. Należy zachować dbałość w tej kwestii, jednak z powodu nieciągłego charakteru problemów związanych z przewodami, ich obejście może być bardzo trudne.
Poza oczywistymi cechami takimi jak: ilość przewodów czy przekrój kabla, specyfikacje zawierają przydatne terminy, które nie są aż tak intuicyjne:
Impedancja Charakterystyczna (omy): wartość oparta na konduktancji właściwej, rezystancji, reaktancji pojemnościowej oraz indukcyjności przewodu, która przedstawia impedancję nieskończenie długiego przewodu. Kiedy przewód zostanie ucięty na dowolną długość (określony impedancją charakterystyczną) i zakończony terminatorem, to jego pomiary będą identyczne z teoretycznymi obliczeniami nieskończenie długiego przewodu. Trzeba jednak dodać, że zakończenie przewodu terminatorem z tą impedancją, nadaje mu właściwości przewodu nieskończenie długiego, co powoduje brak odbić przesłanego sygnału. Jeśli terminator jest niezbędny w układzie, to powinien mieć tak dobraną wartość impedancji, aby pasowała do wartości impedancji charakterystycznej kabla.
Reaktancja pojemnościowa bocznika (pFft): wielkość konduktancji właściwej obciążonego przewodu, przypadająca na miarę jednostki (0.3m).
Jednym z czynników ograniczających maksymalną długość przewodu jest obciążenie pojemnościowe. Układy oddalone od siebie na duże odległości czerpią korzyści jeśli zostaną połączone przewodem o niskiej reaktancji pojemnościowej.
Prędkość propagacji (% z c): prędkość z jaką sygnał elektryczny jest przesyłany przez przewód. Podana wartość musi być przemnożona przez prędkość światła w próżni ("c") w celu otrzymania jednostki [m/s]. Dla przykładu, przewód który jest określony prędkością propagacji 78%, daje propagację 0.78 X 300 X 10' –
234 X 106 metrów na sekundę.
Plenum cable
jest odporniejszy na ogień i mniej toksyczny podczas spalania od (non-plenum rated cable). Należy sprawdzić wymagania stopnia ochrony przeciwpożarowej budynku w którym ma być położony przewód. Plenum cable jest droższy w wyniku użycia materiałów do osłony przewodu. Do specyfikacji RS-422 rekomendowany jest przewód typu skrętka 24AWG o reaktancji pojemnościowej bocznika wynoszącej 16 pF na stopę (ft) oraz impedancji charakterystycznej wynoszącej 100 om. Specyfikacja RS-485 nie określa norm okablowania, dlatego należy stosować do niej rekomendacje RS-422.
Często ciężko jest określić czy w danym układzie należy stosować przewody ekranowane czy też nie, aż do momentu pojawienia się problemów. Rekomendujemy zaopatrzyć się w zapas bezpieczeństwa i używać przewody ekranowane. Są one nieznacznie droższe od nieekranowanych. Jest wiele przewodów spełniających wymagania dla RS-422 i RS-485, wykonanych specjalnie do tych aplikacji. Kolejnym wyborem jest przewód typu skrętka powszechnie stosowany w okablowaniu sieci Ethernet. Przewód ten, powszechnie określony kategorią 5, jest określony normami EIA/TIA/ANSI 568. Wyjątkowo częste stosowania przewodów kategorii 5 spowodowało, że stały się powszechnie dostępne i niedrogie. Ich cena często wynosi połowę specjalistycznego okablowania do RS-422/485. Przewód posiada maksymalną reaktancję pojemnościową 17pF/ft (typowo 14.5 pF), oraz impedancję charakterystyczną 100 om.
Przewód kategorii 5 jest dostępny w wykonaniu skrętki zarówno ekranowanej (STP), jak i nieekranowanej (UTP), przewyższając wymagania dla RS-422 jest doskonałym wyborem dla układów RS-422 i RS-485.

</doc>
<doc id="724837" url="https://pl.wikipedia.org/wiki?curid=724837" title="Amsvartner">
Amsvartner

Amsvartner – wyspa, na której bogowie umieścili wilka Fenrira po tym, jak skrępowali go magiczną wstęgą -Gleipnir- wykonaną dla nich przez karły.

</doc>
<doc id="724840" url="https://pl.wikipedia.org/wiki?curid=724840" title="Hydrometeor">
Hydrometeor



</doc>
<doc id="724849" url="https://pl.wikipedia.org/wiki?curid=724849" title="Powiat Lewocza">
Powiat Lewocza

Powiat Lewocza (słow. "okres Levoča") – słowacka jednostka podziału administracyjnego znajdująca się na obszarze historycznego regionu Spisz w kraju preszowskim. Powiat Lewocza zamieszkiwany jest przez 33 309 obywateli (w roku 2011), zajmuje obszar 357 km². Średnia gęstość zaludnienia wynosi 93,22 osób na km². Miasta: Spiskie Podgrodzie i powiatowa Lewocza.

</doc>
<doc id="724850" url="https://pl.wikipedia.org/wiki?curid=724850" title="Dariusz Gnatowski">
Dariusz Gnatowski

Dariusz Gnatowski (ur. 24 maja 1961 w Rudzie Śląskiej, zm. 20 października 2020 w Krakowie) – polski aktor filmowy, teatralny i dubbingowy. W 1999 zyskał ogólnopolską popularność dzięki roli Arnolda Boczka w serialu "Świat według Kiepskich".
Życiorys.
Wczesne lata.
Wychowywał się w Zabrzu, tam chodził do szkoły podstawowej i liceum. W 1985 ukończył Państwową Wyższą Szkołę Teatralną im. Ludwika Solskiego w Krakowie.
Kariera.
Niedługo potem wystąpił jako Pyzo w spektaklu będącym adaptacją powieści "Ferdydurke" Witolda Gombrowicza, wyreżyserowanym przez Macieja Wojtyszkę dla Teatru Telewizji. 20 grudnia 1986 zadebiutował w roli Mieczysława Walpurga w dramacie "Wariat i zakonnica" Stanisława Ignacego Witkiewicza w reżyserii Krzysztofa Jasińskiego w Teatrze STU w Krakowie. Z teatrem tym był związany przez całą karierę aktorską. W latach 1987–1988 oraz 1997–2001 współpracował ponadto z Teatrem Ludowym, znajdującym się w krakowskiej dzielnicy Nowa Huta.
W 1988 po raz pierwszy pojawił się na małym ekranie, występując w pierwszym odcinku serialu "Crimen" jako członek sekty kosturowców. W 1994 miał natomiast miejsce jego debiut na dużym ekranie, kiedy to wcielił się w Barnabę w filmie "Miasto prywatne". W latach 90. XX wieku prowadził w TVP1 programy dla dzieci takie jak "Przewodnik Włóczykija" o tematyce turystyczno-historycznej czy "Słowa, słówka i półsłówka", czyli teleturniej o tematyce języka polskiego, natomiast w TVN prowadził teleturniej "Czas to pieniądz".
W 2002 wraz z Michałem Mularczykiem napisał książkę "Dieta bez wyrzeczeń", będącą formą promocji zdrowego stylu życia.
W 2009 użyczył głosu głównemu bohaterowi radiowej telenoweli "Gotowy na wszystko", emitowanej w wakacje na antenie stacji RMF FM.
W 2012 dostał nominację do Nagród Polskiego Kina Niezależnego im. Jana Machulskiego za rolę w etiudzie "Kiedy ranne wstają zorze".
W 2013 założył fundację „Wstańmy Razem. Aktywna Rehabilitacja” i działał na rzecz profilaktyki oraz walki z cukrzycą. W latach 2015–2020 był reżyserem i odtwórcą głównej roli w spektaklu edukacyjnym "Słodki drań", przedstawiającym problematykę życia z cukrzycą.
Choroba i śmierć.
Od wczesnych lat życia zmagał się z otyłością. W 2009 zdiagnozowano u niego retinopatię oraz stopę cukrzycową będące skutkiem nieleczonej przez wiele lat cukrzycy typu 2.
20 października 2020 trafił do Szpitala im. Józefa Dietla w Krakowie z powodu zapalenia płuc, po czym doszło do ostrej niewydolności oddechowej, w wyniku czego zmarł tego samego dnia. Stwierdzono u niego zakażenie koronawirusem SARS-CoV-2, wywołującym COVID-19. Urna z prochami aktora została pochowana 3 listopada 2020 na cmentarzu podgórskim w Krakowie (kw. XXXIV).
Życie prywatne.
Syn Janusza i Janiny. Od 1990 był żonaty z Anną Wach, z którą miał córkę Julię. Mieszkał w Gorzkowie koło Wieliczki.

</doc>
<doc id="724853" url="https://pl.wikipedia.org/wiki?curid=724853" title="9 de Julio Morteros">
9 de Julio Morteros

Asociación Deportiva 9 de Julio − argentyński klub piłkarski z siedzibą w mieście Morteros, stolicy prowincji Córdoba.
Historia.
Klub założony został 25 lutego 1945 i gra obecnie w czwartej lidze argentyńskiej Torneo Argentino B.

</doc>
<doc id="724854" url="https://pl.wikipedia.org/wiki?curid=724854" title="Powiat Medzilaborce">
Powiat Medzilaborce

Powiat Medzilaborce (słow. "okres Medzilaborce") – słowacka jednostka podziału administracyjnego znajdująca się na obszarze historycznego regionu Zemplín w kraju preszowskim. Od północy graniczy z polskim powiatem sanockim. Powiat Medzilaborce zamieszkiwany jest przez 12 133 obywateli (w roku 2015), zajmuje obszar 427 km². Średnia gęstość zaludnienia wynosi 28,4 osoby na jeden km² – jest to najmniejsza gęstość zaludnienia ze wszystkich słowackich powiatów.

</doc>
<doc id="724855" url="https://pl.wikipedia.org/wiki?curid=724855" title="Open GDF Suez">
Open GDF Suez

Open GDF Suez, do roku 2008 "Open Gaz de France" – kobiecy turniej tenisowy rangi WTA Premier zaliczany do cyklu WTA Tour. Rozgrywany na kortach twardych w hali w Paryżu. Ostatnia edycja miała miejsce w 2014 roku.

</doc>
<doc id="724856" url="https://pl.wikipedia.org/wiki?curid=724856" title="Asociación Deportiva 9 de Julio">
Asociación Deportiva 9 de Julio



</doc>
<doc id="724859" url="https://pl.wikipedia.org/wiki?curid=724859" title="Powiat Sabinov">
Powiat Sabinov

Powiat Sabinov (słow. "okres Sabinov") – słowacka jednostka podziału administracyjnego znajdująca się na obszarze historycznego regionu Szarysz w kraju preszowskim. Powiat Sabinov zamieszkiwany jest przez 58 073 obywateli (w roku 2011), zajmuje obszar 484 km². Średnia gęstość zaludnienia wynosi 120,11 osób na km². Miasta: Lipany i powiatowy Sabinov.

</doc>
<doc id="724864" url="https://pl.wikipedia.org/wiki?curid=724864" title="Powiat Snina">
Powiat Snina

Powiat Snina (słow. "okres Snina") – słowacka jednostka podziału administracyjnego znajdująca się na obszarze historycznego regionu Zemplín w kraju preszowskim. Powiat Snina zamieszkiwany jest przez 38 083 obywateli (w roku 2011), zajmuje obszar 805 km². Średnia gęstość zaludnienia wynosi 47,32 osób na km².

</doc>
<doc id="724870" url="https://pl.wikipedia.org/wiki?curid=724870" title="Georg von Giesches Erben">
Georg von Giesches Erben

Bergwerksgesellschaft Georg von Giesches Erben (pol. "Towarzystwo Górnicze Spadkobierców Jerzego von Giesche") – spółka przemysłowa zarejestrowana w 1860 roku we Wrocławiu przez spadkobierców przemysłowca Georga von Giesche, prowadząca działalność głównie w zakresie górnictwa węgla kamiennego i galmanu oraz hutnictwa cynku na Górnym Śląsku. Zarząd koncernu znajdował się we Wrocławiu.
Zakłady należące do spółki.
W 1911 roku do spółki należały między innymi:
Powiązania pomiędzy spółkami.
W dwudziestoleciu międzywojennym udziałowcami spółek powiązanych z Georg von Giesches Erben były m.in. przedsiębiorstwa amerykańskie, co przedstawia poniższy schemat.
Dyrektorzy.
Dyrektorzy generalni Bergwerksgeseltschaft Georg von Giesches Erben:

</doc>
<doc id="724871" url="https://pl.wikipedia.org/wiki?curid=724871" title="Dżuzur Karkana">
Dżuzur Karkana

Dżuzur Karkana (arab. "جزر قرقنة", fr. "Îles Kerkenna") – grupa dziewięciu wysp, położona w zatoce Mała Syrta, około 25 kilometrów na wschód od Safakisu. Najwyższy punkt na wyspach ma wysokość 13 m n.p.m. Niegdyś było to miejsce zesłań.
Głównymi wyspami są Chergui oraz Gharbi.
Ośrodkiem administracyjnym wysp Karkana jest miasteczko Ramla (Remla).

</doc>
<doc id="724877" url="https://pl.wikipedia.org/wiki?curid=724877" title="Powiat Lubowla">
Powiat Lubowla

Powiat Lubowla (słow. "okres Stará Ľubovňa") – słowacka jednostka podziału administracyjnego znajdująca się w kraju preszowskim na obszarze historycznych regionów Szarysz i Spisz. Powiat Lubowla zamieszkiwany jest przez 53 034 obywateli (w roku 2011), zajmuje obszar 624 km². Średnia gęstość zaludnienia wynosi 84,98 osób na km². Miasta: Podoliniec i powiatowa Lubowla.
Demografia.
Narodowość 2001-2011 według spisu powszechnego.
Wyznanie 2001-2011.
Język ojczysty w 2011 roku według spisu powszechnego.

</doc>
<doc id="724879" url="https://pl.wikipedia.org/wiki?curid=724879" title="Keramejkos">
Keramejkos

Keramejkos (gr. "Κεραμεικός") – dzielnica starożytnych Aten, położona na północny zachód od Akropolu i historycznej Agory, zamieszkiwana przez wyrabiających przedmioty ceramiczne rzemieślników, którym patronował Keramos.
Topografia.
Wykorzystywane do produkcji zasoby gliny pochodziły znad rzeczki Eridanos przebiegającej ze wschodu na zachód przez obecny obszar wykopalisk, później zasypanej i odsłoniętej w trakcie prac archeologicznych w latach 60. XX wieku.
Przez teren dzielnicy prowadziła Święta Droga ("Hiera Hodos") do Eleuzyny. Poza pobliskimi przejściami w murach: Świętą Bramą ("Hiera Pyli") i sąsiednią Bramą Podwójną ("Dipylon"), usytuowana jest dobrze zachowana nekropolia, datowana na VIII-I w. p.n.e.; odkryto na niej liczne wazy w stylu geometrycznym oraz typowe dla okresu klasycznego stele nagrobne.
Wraz z resztkami bram zachowały się odcinki ateńskiego muru wzniesionego po perskim najeździe za Temistoklesa (od 479 p.n.e.) i odnowionego za Konona (ok. 394 p.n.e.), a wzmocnionego przez Likurga (ok. 330 p.n.e.). Jako materiał budowlany m.in. wykorzystano w nim szczątki zniszczonych przez Persów wcześniejszych nagrobków.
Położona poza murami najważniejsza nekropolia ateńska była też miejscem pochówku najbardziej zasłużonych obywateli grzebanych na koszt państwa (np. Solona, Peryklesa, Teramenesa). Zdobione często okazałymi stelami grobowce ciągnęły się obustronnie wzdłuż drogi prowadzącej do Akademii, na poboczach Świętej Drogi i tzw. Alei Grobów.
Prace badawcze i odkrycia.
Początki prac odkrywczych, zainspirowanych przez Stefanosa Kumanudisa z ateńskiego Towarzystwa Archeologicznego, uniwersyteckiego profesora literatury klasycznej i erudyty w dziedzinie starożytności, sięgają ok. 1870. Od 1913 w rejonie tym prowadzone były systematyczne prace badawczo-wykopaliskowe przez Niemiecki Instytut Archeologiczny (DAI) w Atenach, trwające do wybuchu działań II wojny światowej; podjęto je znów w 1956.
Nieliczne znaleziska neolityczne przemawiają za istnieniem tam osady już w III tysiącleciu p.n.e.. Najstarsze odkryte groby pochodzą jednak z wczesnej epoki brązu (2700-2000 p.n.e.), choć największa część pochówków przypada na okres panowania stylu geometrycznego (1000-700 r. p.n.e.) i okres archaiczny. Z nekropolii zaprzestano korzystać w początkach chrześcijaństwa. Na obszarze eksploracji zostały pomiędzy bramami odsłonięte m.in. fundamenty okazałej budowli publicznej z IV w. p.n.e. – Pompejonu, a dalej pozostałości tzw. Tritopatreionu (sanktuarium przodków) oraz (uważanej wcześniej za sanktuarium Hekate) świątyni Apollina i Artemidy. Powstała ok. 394 p.n.e. Aleja Grobów została odsłonięta na odcinku ok. 100 metrów. Przy drodze ku Akademii wyróżnia się okazały grób Lacedemończyków z końca V w. p.n.e.
Ekspozycja znalezisk.
Większa część utworzonego parku archeologicznego o powierzchni 3,5 ha pokrywa się z terenem starożytnego demosu Kerameis. Objęto nim jedyny możliwy do eksploracji (dotąd niezabudowany), zwarty fragment nekropolii, z zespołem bram miejskich, odcinkiem fortyfikacji i fragmentami zabudowy mieszkalnej. Przeznaczono go na część wydzieloną do zwiedzania z dwujęzycznymi planszami informacyjnymi oraz na budynek muzeum. Wzniesienie go w 1937 roku według projektu H. Johannesa, umożliwiła donacja przedsiębiorcy i mecenasa sztuki Gustava Oberlaendera. W latach 60. XX wieku został rozbudowany dzięki finansowemu wsparciu przedsiębiorstwa Boehringer Werkzeugmaschinen GmbH.
W budynku muzealnym eksponowane są w porządku chronologiczno-tematycznym najcenniejsze znaleziska, których nie włączono do zbiorów Narodowego Muzeum Archeologicznego (w takich przypadkach zastąpiły je kopie oryginałów). Współczesna zabudowa miasta utrudnia rozszerzenie badań, choć istotne znaleziska dokonywane są też poza obszarem głównych wykopalisk.
Współcześnie nazwę Keramikos nosi stacja ateńskiego metra oraz obszar przylegającej do cmentarzyska części starego śródmieścia, którego granice stanowi teren wykopalisk przy muzeum wraz z ulicami Iera Odos, Dipylou i Kriezi, dalej rozciągający się w stronę ul. Konstantinupoleos. I tam odkrywane są zespoły pochówków znaczących dla starożytnej historii Greków. Bieżące badania archeologiczne przeprowadza się przy okazji remontów ulic lub podjęcia prac budowlanych, po czym wykop zostaje zasypany z umieszczeniem odpowiedniej tablicy informacyjnej o znalezisku.

</doc>
<doc id="724885" url="https://pl.wikipedia.org/wiki?curid=724885" title="Powiat Stropkov">
Powiat Stropkov

Powiat Stropkov (słow. "okres Stropkov") – słowacka jednostka podziału administracyjnego znajdująca się w kraju preszowskim na obszarze historycznych regionów Zemplín i Szarysz. Powiat Stropkov zamieszkiwany był przez 21 027 obywateli (w roku 2001), zajmował obszar 389 km². Średnia gęstość zaludnienia wynosiła 54,05 osób na km².

</doc>
<doc id="724888" url="https://pl.wikipedia.org/wiki?curid=724888" title="Wakacje Jasia Fasoli">
Wakacje Jasia Fasoli

Wakacje Jasia Fasoli (ang. "Mr. Bean's Holiday") – brytyjski film komediowy o Jasiu Fasoli z 2007 roku.
Opowiada o podróży głównego bohatera na letni wypoczynek do francuskiego Cannes, gdzie właśnie odbywa się słynny Festiwal Filmowy.
Fabuła.
Akcja filmu zaczyna się w Anglii. Jaś Fasola (Rowan Atkinson) wygrał na loterii bilet do Francji, kamerę oraz 200 euro na drobne wydatki. Na początku swojej podróży spotyka znanego jurora i chce, żeby nakręcił scenę gdy wchodzi do pociągu TGV, co udaje się po kilku próbach. Po nakręceniu przez jurora sceny Jaś wsiada do pociągu, lecz reżyser nie zdąża. Po krótkim czasie odkrywa, że juror zostawił w pociągu swojego syna.
Fasola chce coś zrobić, by syn reżysera wybaczył zaistniałą sytuację i chce mu pomóc w odnalezieniu taty. Początkowo chłopiec nie czuł sympatii do Fasoli, nawet mimo prób rozśmieszania. Tak jak powiedział mu ojciec, wysiada na następnej stacji. Fasola wysiada razem z nim, gdy zauważa, że wokół chłopca kręci się kloszard. Po chwili nadjeżdża pociąg, w którym jest ojciec Stepana, jednak nie zatrzymuje się na stacji. Juror pokazuje synowi numer telefonu i Fasola nakręca go kamerą. Jednak nie da się go odczytać w całości. Próbują więc dopasowywać niewidoczne końcówki numerów. To nie daje jednak żadnego rezultatu.
Później Jaś udaje się na rynek we francuskim miasteczku, gdzie występuje publicznie: tańczy oraz śpiewa z ukradzionym wcześniej głośnikiem. Gdy zaczyna udawać, że jest kobietą w operze, udaje mu się zebrać kilkaset euro. Jaś kupuje za nie bilet do autobusu, lecz przed wejściem do maszyny gubi go. W pogoni za nim trafia na kurzą farmę zostawiając chłopaka samego.
Fasola łapie autostopa i próbuje uprowadzić stary motorower, co wobec możliwości pojazdu kończy się kompromitacją. Wiatr zatrzaskuje go przez przypadek w sławojce i uwalnia się z niej, przenosząc ją na ulicę, gdzie zostaje zniszczona przez samochód.
Dalej podróżuje więc pieszo i po zmroku trafia do miasteczka, które rano miało się okazać planem reklamy jogurtu. Naturalnie Fasola powoduje ogólną katastrofę i wysyła reżysera do szpitala. Opuszczając miasteczko napotyka kobietę grającą w reklamie jogurtu, która chętnie zabiera go do Cannes.
Po drodze, w knajpie spotykają wcześniej „zagubionego” przez Fasolę chłopca i kontynuują podróż. Podczas pokazu filmu, na który docierała aktorka (który przez Jasia staje się pokazem jego podróży) chłopiec odnajduje się, a Fasola dociera na ukochaną plażę.

</doc>
<doc id="724896" url="https://pl.wikipedia.org/wiki?curid=724896" title="Miasta w Niemczech według liczby ludności">
Miasta w Niemczech według liczby ludności



</doc>
<doc id="724897" url="https://pl.wikipedia.org/wiki?curid=724897" title="Powiat Svidník">
Powiat Svidník

Powiat Svidník (słow. "okres Svidník") – słowacka jednostka podziału administracyjnego znajdująca się na obszarze historycznego regionu Szarysz w kraju preszowskim. Powiat Svidník zamieszkiwany jest przez 33 506 obywateli (w roku 2001). Zajmuje obszar 550 km², średnia gęstość zaludnienia wynosi 60,92 osób na km². Miasta: Giraltovce i powiatowy Svidník.

</doc>
<doc id="724899" url="https://pl.wikipedia.org/wiki?curid=724899" title="Stóg (Góry Izerskie)">
Stóg (Góry Izerskie)

Stóg (stosowana jest także nazwa "Stóg Izerski", która formalnie dotyczy jednak osady Stóg Izerski, zlokalizowanej w miejscu schroniska, krótko po II wojnie światowej "Kwarc", czes. "Stoh", niem. "Heufuder"; 1105 m n.p.m.) – jeden z najwyższych szczytów Gór Izerskich, położony na zachodnim krańcu Wysokiego Grzbietu, w pobliżu granicy polsko-czeskiej, w gminie Mirsk.
Budowa.
Masyw Stogu zbudowany jest ze skał metamorficznych – gnejsów i granitognejsów z wkładkami amfibolitów należących do bloku karkonosko-izerskiego, a ściślej jego północno-zachodniej części - metamorfiku izerskiego.
Stóg porośnięty jest prawie w całości lasem świerkowym. Tuż pod szczytem (na wysokości 1060 m n.p.m.), na północnym zboczu znajduje się Schronisko PTTK na Stogu Izerskim.
Do 2000 na Stogu stała drewniana wieża widokowa. Wybudowana z inicjatywy Towarzystwa Karkonoskiego ("Riesengebirgsverein"), została oddana do użytku 29 lipca 1892. Dotrwała do 1907, kiedy to uległa zniszczeniu. Po odbudowie służyła jeszcze do lat 70. XX w. Z powodu zaniedbań, niechęci WOP i złego stanu technicznego została rozebrana. Tuż obok w 2004 postawiono maszt telekomunikacyjny.
Na północnym zboczu Stogu działa Ośrodek Ski &amp; Sun Świeradów-Zdrój. W latach 2007-2008 wybudowano kolej gondolową „Stóg Izerski”.
Na południowych zboczach z wielu drobnych strumyków bierze początek jedna z największych czeskich rzek – Izera (czes. "Jizera", niem. "Iser").
Szlaki turystyczne.
Przez szczyt przebiegają następujące szlaki:

</doc>
<doc id="724902" url="https://pl.wikipedia.org/wiki?curid=724902" title="Dariusz Stachowiak">
Dariusz Stachowiak

Dariusz Stachowiak (ur. 18 lipca 1984 roku we Wrześni) – polski piłkarz grający na pozycji pomocnika. W Ekstraklasie wystąpił 39 razy i strzelił 1 gola (stan po sezonie 2011/12).
Karierę piłkarską zaczynał w Sparcie Orzechowo, następnie przeszedł do Lecha Poznań, w pierwszym składzie wystąpił tylko cztery razy w ciągu dwóch sezonów i nieusatysfakcjonowany osiągnięciami w Lechu, przeprowadził się do drugoligowego greckiego klubu AS Lilas Vassilikon. Tam także jednak nie nabrał dodatkowych umiejętności, gdyż klub z powodu ograniczonych środków, nie miał bazy treningowej. Po roku spędzonym w greckiej drugiej lidze, Adam Topolski sprowadził Stachowiaka do Sokoła Kleczew. Zadeklarował, że przygotuje zawodnika do gry w lepszym polskim klubie. Podczas okienka transferowego przed rozpoczęciem sezonu 2006/07 sprowadzono go do pierwszoligowego Górnika Zabrze. Po sezonie 2007/08 został wypożyczony do ŁKS Łódź, w którym wystąpił osiem razy. Następnie grał w Turze Turek, Stali Stalowa Wola, Asprópyrgos AÓ, Sokole Kleczew, Victorii Września. Rundę jesienną sezonu 2012/2013 spędził ponownie w Sokole Kleczew. W rundzie wiosennej sezonu 2012/2013 został zawodnikiem III-ligowego Sapa Lubuszanin Trzcianka.
Dwukrotnie wystąpił w juniorskiej reprezentacji Polski, podczas finałów Euro 2001.

</doc>
<doc id="724907" url="https://pl.wikipedia.org/wiki?curid=724907" title="Król przedmieścia">
Król przedmieścia

Król przedmieścia – polski serial komediowy emitowany od 3 kwietnia do 26 czerwca 2002 w reżyserii Olafa Lubaszenki.
Serial o życiu codziennym biznesmena Leszka Kowalskiego i jego rodziny (Vanessy, drugiej żony Leszka, dwóch synów Seweryna i Franka) oraz ochroniarza „Lodówy”.

</doc>
<doc id="724916" url="https://pl.wikipedia.org/wiki?curid=724916" title="Głusko Duże-Kolonia">
Głusko Duże-Kolonia

Głusko Duże-Kolonia – kolonia w Polsce położona w województwie lubelskim, w powiecie opolskim, w gminie Karczmiska.
W latach 1975–1998 miejscowość administracyjnie należała do ówczesnego województwa lubelskiego.
W Głusku jest położona szkoła podstawowa im. Marii Konopnickiej. Wieś stanowi sołectwo gminy Karczmiska.

</doc>
<doc id="724924" url="https://pl.wikipedia.org/wiki?curid=724924" title="Wolica-Kolonia (powiat opolski)">
Wolica-Kolonia (powiat opolski)

Wolica-Kolonia – wieś w Polsce położona w województwie lubelskim, w powiecie opolskim, w gminie Karczmiska.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Karczmiska, położona nda rzeką Kowalanką dopływem Chodelki.
Historia.
W końcu XIX wieku dwa folwarki, które istniały w Wolicy stały się podstawą utworzenia dwóch kolonii włościańskich.
W 1921 roku wieś dzieliła się na trzy części: Wolice wieś liczącą 46 domów i 362 mieszkańców. Wolicę I kolonię z 15 domami i 92 mieszkańcami oraz Wolicę II kolonię z 24 domami i 151 mieszkańcami.

</doc>
<doc id="724928" url="https://pl.wikipedia.org/wiki?curid=724928" title="Pál Dárdai">
Pál Dárdai

Pál Dárdai (wym. ; ur. 16 marca 1976 w Peczu) – węgierski trener i piłkarz grający na pozycji środkowego pomocnika.
Kariera.
Grał na pozycji środkowego pomocnika. Był kapitanem narodowej reprezentacji Węgier. W latach 1998-2010 rozegrał w niej 61 meczów i strzelił 5 goli. Karierę zaczynał w Pécsi Munkás FC, drugoligowym klubie ligi węgierskiej, potem przeszedł do Budapesti Vasutas, a stamtąd sprowadzono go do Herthy, której barwy reprezentował przez 14 lat.
Po zakończeniu kariery piłkarskiej rozpoczął pracę w młodzieżowych drużynach Herthy, a w latach 2015-2019 był trenerem pierwszego zespołu. Do prowadzenia klubu z zachodniego Berlina powrócił 25 stycznia 2021.

</doc>
<doc id="724933" url="https://pl.wikipedia.org/wiki?curid=724933" title="Uściąż-Kolonia">
Uściąż-Kolonia

Uściąż-Kolonia – kolonia w Polsce położona w województwie lubelskim, w powiecie opolskim, w gminie Karczmiska.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Karczmiska.

</doc>
<doc id="724936" url="https://pl.wikipedia.org/wiki?curid=724936" title="New American Gospel">
New American Gospel

New American Gospel – studyjny album metalowej grupy Lamb of God. Został wydany 26 września 2000 roku przez wytwórnię Prosthetic Records oraz Metal Blade. Producentem płyty jest Steve Austin. Album zawiera 55 minut i 29 sekund muzyki. Materiał rejestrowano tylko tydzień, między 15 a 22 kwietnia 2000 roku w Austin Enterprises w Clinton. Album wydano w dwóch wersjach z różną zawartością i okładkami. Piosenka "Black Label" została wydana jako singel. Znalazła się ona w grze komputerowej Tony Hawk's Underground 2.
Twórcy.
Opracowano na podstawie materiału źródłowego.
Lista utworów.
Opracowano na podstawie materiału źródłowego.

</doc>
<doc id="724940" url="https://pl.wikipedia.org/wiki?curid=724940" title="Fallen (album Evanescence)">
Fallen (album Evanescence)

Fallen (pol. "Upadły") – debiutancki album grupy Evanescence, wydany 4 marca 2003 przez Wind-up Records w Los Angeles. Album składa się z 11 piosenek. W jego produkcji brali udział Amy Lee, Dave Fortman i Ben Moody. Popularność zdobyły single „Bring Me to Life”, „Going Under” i „My Immortal”, 2 utwory zostały umieszczone na ścieżce dźwiękowej Daredevil.
Nagrania w Polsce uzyskały certyfikat złotej płyty.
Japońska edycja specjalna.
Płyta DVD

</doc>
<doc id="724941" url="https://pl.wikipedia.org/wiki?curid=724941" title="Martin Voznik">
Martin Voznik

Martin Voznik (ur. 14 czerwca 1975 w Hawierzowie) – czeski hokeista z polskim obywatelstwem, reprezentant Polski.
Kariera.
Występował na pozycji środkowego napastnika. Od czerwca do września 2011 zawodnik HC GKS Katowice. Od września 2011 do końca stycznia 2013 ponownie gracz Zagłębia Sosnowiec. Od 29 stycznia 2013 gracz MMKS Podhale Nowy Targ. Po sezonie 2012/2013 zakończył karierę zawodniczą.
Został reprezentantem Polski. Uczestniczył w turniejach mistrzostw świata w 2003, 2004, 2006, 2007.
Życie prywatne.
W 1997 przeprowadził się do Polski (Krynica), gdzie ożenił się z Polką. W 2002 otrzymał polskie obywatelstwo, dzięki czemu reprezentował barwy Polski. Obecnie jest rozwiedziony, ma dwoje dzieci, syna i córkę. Studiował fizjoterapię.

</doc>
<doc id="724945" url="https://pl.wikipedia.org/wiki?curid=724945" title="Atrezja">
Atrezja

Atrezja, zarośnięcie (łac. "atresia", z gr. = bez otworu) – termin medyczny oznaczający najczęściej wrodzony brak otworu np. w zastawce trójdzielnej lub światła narządu rurowatego (np. odbytu, przełyku, pochwy) albo wtórny brak światła, który może być spowodowany przebytym procesem zapalnym.
Przykłady atrezji:

</doc>
<doc id="724949" url="https://pl.wikipedia.org/wiki?curid=724949" title="Zarośnięcie">
Zarośnięcie



</doc>
<doc id="724951" url="https://pl.wikipedia.org/wiki?curid=724951" title="Lithium (singel Evanescence)">
Lithium (singel Evanescence)

Lithium – ballada rockowa zespołu Evanescence, wydana w styczniu 2007 roku jako drugi singel z płyty "The Open Door".

</doc>
<doc id="724953" url="https://pl.wikipedia.org/wiki?curid=724953" title="Rodolfo Graziani">
Rodolfo Graziani

Rodolfo Neghelli de Graziani (ur. 11 sierpnia 1882 w Filettino, zm. 11 stycznia 1955 w Rzymie) – włoski wojskowy, marszałek, markiz, zwolennik faszyzmu i Benita Mussoliniego.
Życiorys.
Uczestnik I wojny światowej. W latach 1921–1929 przeprowadzał pacyfikację Libii, w trakcie której prowadził rasistowską politykę, według której Włosi mieli być rasą nadrzędną, a „gorsi” Afrykanie zostali pozbawieni praw. Kampania prowadzona przez Grazianiego objęła wywoływanie głodu, dokonywanie masowych mordów i tworzenie obozów koncentracyjnych – zginęły przez to tysiące Libijczyków. Z kraju wydalono 100 000 Beduinów, połowę ludności Cyrenajki, na miejsce rdzennej ludności trafić mieli włoscy osadnicy.
Od 1930 roku był wicegubernatorem Cyrenajki i zyskał sławę jako bezwzględny dowódca, krwawo tłumiący powstanie bractwa muzułmańskiego Sanusijja.
W czasie wojny w Abisynii w latach 1935–1936 dowodził armią południową, a od maja 1936 roku pełnił funkcję generalnego gubernatora i wicekróla tego państwa. W czasie jego dowództwa armia dokonała szeregu zbrodni tj. użycie broni chemicznej (gaz musztardowy i fosgen) czy też wprowadzenie faktycznego niewolnictwa na terenach okupowanych w celu zwalczenia oporu.
W czasie okupacji kraju założył obozy pracy. W 1937 roku doszło do nieudanego zamachu na Grazianiego. W odpowiedzi na to Etiopczycy obecni na uroczystości, w której uczestniczył generał, zostali zastrzeleni, a milicja faszystów rozpoczęła masakry w stolicy Etiopii, gdzie zamordowano 30 tysięcy osób, a wiele domostw zostało zniszczonych.
Od października 1939 roku był szefem Sztabu Generalnego wojsk lądowych, jednocześnie od czerwca 1940 roku był gubernatorem Libii i naczelnym dowódcą sił zbrojnych w Afryce Północnej.
W sierpniu 1940 roku usiłował odwieść Mussoliniego od zamiaru zaatakowania wojsk brytyjskich w Egipcie. Pod presją duce we wrześniu niechętnie skierował do walki 10 Armię. Klęski wojsk włoskich w grudniu (np. pod Marsa Matruh) stały się przyczyną zdymisjonowania go w lutym 1941 roku. W 1943 roku, po kapitulacji Włoch, uciekł na północ, gdzie został ministrem obrony Włoskiej Republiki Socjalnej. Organizował masowe wywozy Włochów na przymusowe roboty do III Rzeszy, zwalczał ruch partyzancki. 1 maja 1945 roku wydał rozkaz o zaprzestaniu oporu przez wojska włoskie. 
W tym samym roku stanął przed sądem pod zarzutem zdrady. Trzy lata później skazany na 18 lat więzienia, po kilku miesiącach amnestionowany. Od 1952 roku honorowy przewodniczący neofaszystowskiej partii Włoski Ruch Społeczny (MSI).

</doc>
<doc id="724955" url="https://pl.wikipedia.org/wiki?curid=724955" title="Krzysztof Zapała">
Krzysztof Zapała

Krzysztof Zapała (ur. 11 lutego 1982 w Nowym Targu) – polski hokeista, reprezentant kraju, menedżer hokejowy. 
Kariera klubowa.
Wychowanek Podhala Nowy Targ. Od 2010 zawodnik Ciarko PBS Bank KH Sanok. Po zdobyciu z tą drużyną mistrzostwa Polski w marcu 2012, przedłużył o kolejny rok kontrakt z klubem. W klubie występował do końca sezonu 2012/2013. Od 2013 gracz 1928 KTH Krynica. Po ośmiu meczach w barwach tej drużyny w sezonie Polska Hokej Liga (2013/2014) rozwiązał kontrakt i zdecydował się powrócić do Sanoka. W maju 2014 przedłużył kontrakt z klubem o rok. Od maja 2015 ponownie zawodnik MMKS Podhale Nowy Targ. Po sezonie PHL 2016/2017 przedłużył umowę z nowotarskim klubem. Latem 2019 przestał być członkiem drużyny Podhala.
W trakcie kariery określany pseudonimami "Kazek, Zapałka".
Kariera reprezentacyjna.
Występował w juniorskich reprezentacjach Polski do lat 18 i do lat 20, z którymi uczestniczył w MŚ juniorów do lat 18 w 2000 (Grupa B), MŚ juniorów do lat 20 2001, 2002 (Dywizja I). Następnie został reprezentantem kadry seniorów. Od 2008 wystąpił z nią w mistrzostwach świata: 2008 (Dywizja I), 2009 (Dywizja I), 2011 (Dywizja I), 2012 (Dywizja IB), 2013 (Dywizja IB), 2014 (Dywizja IB), 2015, 2016, 2017, 2018 (Dywizja IA). Łącznie w kadrze seniorskiej rozegrał 135 oficjalnych spotkań międzypaństwowych, w których zdobył 30 bramek.

</doc>
<doc id="724959" url="https://pl.wikipedia.org/wiki?curid=724959" title="Gaz wielkopiecowy">
Gaz wielkopiecowy

Gaz wielkopiecowy – produkt uboczny wytwarzany podczas procesów wielkopiecowych. Jego skład zależy od wsadu wielkopiecowego i waha się w granicach: 9-16% dwutlenku węgla, 23-30% tlenku węgla, 0,5-4% wodoru, 52-64% azotu, 1% metanu. 
Temperatura zapłonu wynosi ok. 700 ºC, a temperatura płomienia ok. 1400 ºC. Z 1 tony surówki wydziela się około 4000 m3 gazu wielkopiecowego. Wydajność energetyczna wynosi ok. 3,4 MJ/kg (4,0 MJ/m3). Gęstość gazu wielkopiecowego wynosi ok. 1,169 kg/m3. 
Palny w 35-75% mieszaninie z powietrzem. Stosowany do opalania nagrzewnic wielkopiecowych oraz baterii koksowniczych. Stanowi podstawę gospodarki cieplnej hut.

</doc>
<doc id="724974" url="https://pl.wikipedia.org/wiki?curid=724974" title="Geny (album)">
Geny (album)

Geny – czwarty album studyjny zespołu Perfect wydana w 1997 roku. Płyta zawiera materiał w większości rockowy. Największym przebojem z tej płyty jest utwór „Niepokonani”. Jest to również ostatni album studyjny nagrany z gitarzystą Ryszardem Sygitowiczem i basistą Andrzejem Nowickim.
Nagrania uzyskały status złotej płyty.

</doc>
<doc id="724975" url="https://pl.wikipedia.org/wiki?curid=724975" title="Herb Wolbromia">
Herb Wolbromia

Herb Wolbromia – jeden z symboli miasta Wolbrom i gminy Wolbrom w postaci herbu.
Wygląd i symbolika.
Herb przedstawia w polu błękitnym głowę Władysława Łokietka barwy cielistej z włosami i wąsami srebrnymi, w koronie złotej. Herb umieszczony jest na tarczy renesansowej.
Najprawdopodobniej herb w takim kształcie miał uhonorować domniemanego założyciela miasta – Władysława Łokietka.
Historia.
Najstarsze wizerunki herbu pochodzą z XV wieku. Od XVI do XVIII wieku herb przedstawiał popiersie króla. W XVIII wieku próbowano zastąpić dotychczasowy herb Orłem Białym, który jednak się nie przyjął. Już bowiem w wizerunku powstałym na potrzeby "Albumu Heroldii Królestwa Polskiego" widniało godło zbliżone do współczesnego. W latach 1869-1931 Wolbrom był pozbawiony praw miejskich, a co za tym idzie, prawa do używania herbu.

</doc>
<doc id="724979" url="https://pl.wikipedia.org/wiki?curid=724979" title="99 atrybutów Allaha">
99 atrybutów Allaha

Atrybuty Allaha ( "", dosłownie "piękne imiona Boga") to w islamie epitety odnoszące się do Allaha. Według hadisów, prorok Mahomet modląc się nazywał Boga 99 "najpiękniejszymi imionami". Następne pokolenia muzułmanów zebrały epitety użyte w Koranie, tworząc ich listę.
Istnieje kilka wersji listy 99 atrybutów Allaha, poniższa jest jedną z popularniejszych:
Inne wersje listy imion.
Inne, również popularne listy atrybutów Boga jako pierwsze imię podają "Allah"; przy takim zestawieniu, dla zachowania liczby 99 nie uwzględnia się "Al-'Aḥad" ("Jedyny"), niekiedy także z powyższej listy wypada "Al-Wādżid" ("Wszystko posiadający"), a w jego miejsce pojawia się "Ar-Rabb" () - "Pan"
Setne imię.
Tradycja muzułmańska mówi, że Stwórca ma 100 imion, ale setne znane jest tylko Jemu. Dlatego też przyjmuje się, że powyższa lista wyczerpuje wszystkie podane ludziom do wiadomości atrybuty Allaha, co jest nie do końca ścisłe. W "Koranie" bowiem kilkakrotnie (2.105, 3.74, 8.29, 57.21, 57.29, 62.4) pojawia się też określenie "Ḏū ăl-Faḍl al-ʿAẓīm ()" "Pan nieskończonej chwały"; jednak aby zachować liczbę 99 imion, wyżej podany epitet nie jest uznawany za jedno z imion Boga.
Natomiast według części arabskojęzycznych chrześcijan, którzy żyjąc wśród islamskiej większości przyjęli niektóre z elementów tej religii, w tym uznanie, że podane epitety Boga odnoszą się także do Boga w ujęciu chrześcijańskim, ostatnie, setne imię Boga to "ath-Thaluth al-Muqaddas" - "Trójca Święta".
Imiona Boga a imiona własne w świecie arabskojęzycznym.
Wśród muzułmanów jest przyjęte, że nikt nie może nosić imienia o takim samym brzmieniu, jak jeden z epitetów określających istotę Boga, dlatego też choć wiele z powyższych przymiotników funkcjonuje jako imiona własne, to jednak w nieco zmienionej formie. W konsekwencji w świecie islamu dość popularnymi imionami męskimi są np. "Malik", "Dżamil" czy "Karim", jednak niedopuszczalne jest noszenie imienia typu "Al-Malik", "Al-Dżamil", czy "Al-Karim". Przy tworzeniu imion własnych imiona Boga mogą natomiast być łączone w swej pełnej formie z przedrostkiem "Abd-", oznaczającym sługę, stąd popularność imion typu "Abd ar-Rahman" (częściej w formie Abdurrahman) czy "Abd al-Aziz" (obecnie w formie "Abdul Aziz").

</doc>
<doc id="724980" url="https://pl.wikipedia.org/wiki?curid=724980" title="Bohdan Marconi">
Bohdan Marconi

Bohdan Lucjan Marconi (ur. 14 stycznia 1894 w Warszawie, zm. 15 stycznia 1975 tamże) – polski konserwator malarstwa, profesor Akademii Sztuk Pięknych w Warszawie, wnuk Henryka Marconiego, syn Władysława Marconiego i jego żony Kazimiery Eleonory z Kolbergów (1859-1934), ewangelik reformowany.
Życiorys.
Po ukończeniu szkoły średniej wyjechał na studia w konserwatorium w Berlinie (skrzypce). W 1914 r. rozpoczął studia malarskie w Académie des Beaux-Arts w Paryżu, które kontynuował w latach 1916–1919 w Szkole Sztuk Pięknych w Warszawie pod kierunkiem Miłosza Kotarbińskiego i Wojciecha Kossaka. W 1917 r. koncertował w Filharmonii Narodowej w Warszawie.
W 1918 r. wstąpił do wojska i w czasie wojny polsko-bolszewickiej walczył na froncie litewsko-białoruskim. Skończył Szkołę Podchorążych Piechoty i Szkołę Podchorążych Wojsk Samochodowych. 22 września 1922 objął stanowisko rysownika, potem konserwatora-restauratora w Muzeum Narodowym w Warszawie w pracowni konserwacji malarstwa, gdzie pracował aż do 1951 roku. W czasie okupacji niemieckiej brał udział w nieudanej próbie ratowania plafonów z Zamku Królewskiego w Warszawie. Podczas burzenia Warszawy przez wojska niemieckie po upadku Powstania Warszawskiego przebywał w gmachu Muzeum Narodowego, gdzie był świadkiem dokonywanych przez żołnierzy grabieży i zniszczeń obiektów muzealnych. Jego wojenne wspomnienia zostały opublikowane w zbiorze jego esejów "O sztuce konserwacji". W 1947 został mianowany profesorem Akademii Sztuk Pięknych, gdzie uczył konserwacji malarstwa.
Uchwałą Rady Państwa z 29 października 1947 odznaczony Krzyżem Oficerskim, a w 1955 Krzyżem Komandorskim Orderu Odrodzenia Polski.
Szczególnie cenne są tzw. "teki i rolki Marconiego", dotyczące obrazów przyjętych przez niego do konserwacji przed i po wojnie, co pozwoliło m.in. na sporządzenie rejestru obrazów zniszczonych i zaginionych w czasie II wojny światowej.
Jego żoną była Zofia z Szyllerów (1896-1988). Mieli dwie córki, oraz dwóch wnuków, w tym Marka Blizińskiego, muzyka. Bohdan Marconi spoczął w grobowcu rodzinnym obok rodziców i brata na cmentarzu ewangelicko-reformowanym w Warszawie (kwatera I-6-4).

</doc>
