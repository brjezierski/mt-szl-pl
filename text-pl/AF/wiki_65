<doc id="727133" url="https://pl.wikipedia.org/wiki?curid=727133" title="Przejście graniczne Ogrodniki-Lazdijai">
Przejście graniczne Ogrodniki-Lazdijai

Przejście graniczne Ogrodniki-Lazdijai – istniejące w latach 1992–2007 polsko-litewskie drogowe przejście graniczne położone w województwie podlaskim, w powiecie sejneńskim, w gminie Sejny, w miejscowości Ogrodniki.
Opis.
Przejście graniczne Ogrodniki-Lazdijai zostało utworzone 1 grudnia 1992 roku Czynne było przez całą dobę. Dopuszczony był ruch osobowy i towarowy dla pojazdów o ciężarze całkowitym do 3,5 tony z wyjątkiem ładunków podlegających kontroli weterynaryjnej i fitosanitarnej oraz ładunków niebezpiecznych (bez względu na przynależność państwową). Z dniem 21 maja 2004 roku dopuszczono także ruch towarowy pojazdami o dopuszczalnej masie całkowitej do 7,5 tony z wyłączeniem ładunków niebezpiecznych, towarów podlegających kontroli weterynaryjnej i fitosanitarnej oraz odpadów. Kontrolę graniczną osób, towarów i środków transportu wykonywała Graniczna Placówka Kontrolna Straży Granicznej w Ogrodnikach, a następnie Placówka Straży Granicznej w Ogrodnikach.
Od polskiej strony prowadzi do niego droga krajowa nr 16, a od litewskiej droga nr 135.
Dokonywane odprawy.
21 grudnia 2007 na mocy układu z Schengen przejście zostało zlikwidowane.
W okresie istnienia Związku Radzieckiego (rejon znaku granicznego nr "1855"), funkcjonowało w tym miejscu polsko-radzieckie drogowe przejście graniczne o lokalnym znaczeniu (tylko dla wymiany delegacji społeczno-politycznych, kulturalnych, sportowych i innych z województw przygranicznych PRL i ZSRR). Z dniem 24 stycznia 1986 roku rozszerzono o uproszczony ruch graniczny na podstawie przepustek, a od 30 czerwca 1988 roku dopuszczono także ruch osobowy i towarowy dla obywateli PRL i ZSRR w godz 7.00–19.00. Następnie rozszerzono czas funkcjonowania przejścia na całą dobę. Początkowo kontrolę graniczną osób, towarów i środków transportu wykonywała Strażnica WOP Sejny, a następnie Graniczna Placówka Kontrolna Ogrodniki.

</doc>
<doc id="727134" url="https://pl.wikipedia.org/wiki?curid=727134" title="Okres Rimavská Sobota">
Okres Rimavská Sobota



</doc>
<doc id="727135" url="https://pl.wikipedia.org/wiki?curid=727135" title="Synagoga w Legnicy (ul. Chojnowska 12)">
Synagoga w Legnicy (ul. Chojnowska 12)

Synagoga w Legnicy – gminny dom modlitwy znajdujący się w Legnicy, przy ulicy Chojnowskiej 12.
Synagoga została założona po 1945 roku, w budynku Gminy Wyznaniowej Żydowskiej w Legnicy. Nabożeństwa, które prowadzą Józef Zilberman i Michał Warzager odbywają się regularnie we wszystkie szabaty oraz święta. 
Wewnątrz synagogi, przy wschodniej ścianie znajduje się drewniany Aron ha-kodesz zwieńczony gwiazdą Dawida, tablicami Dekalogu, które adoruje para lwów oraz hebrajskim napisem: ויהי בנסע הארן, który można przetłumaczyć: "Kiedy Arka jest w drodze". Drzwi szafy zasłania aksamitny parochet z wyhaftowaną złotą gwiazdą Dawida oraz kaporet z dwiema gwiazdami między którymi znajduje przedstawienie dłoni w geście błogosławieństwa. W szafie przechowywane są zabytkowe, ponad 100-letnie zwoje Tory. Na środku sali stoi drewniany pulpit kantora oraz bima, nakryte czerwonymi kotarami. Wokół nich poustawiane są stoły i krzesła. Na ścianach wiszą liczne obrazy z hebrajskimi inskrypcjami.

</doc>
<doc id="727136" url="https://pl.wikipedia.org/wiki?curid=727136" title="Okres Veľký Krtíš">
Okres Veľký Krtíš



</doc>
<doc id="727137" url="https://pl.wikipedia.org/wiki?curid=727137" title="Powiat Velky Krtis">
Powiat Velky Krtis



</doc>
<doc id="727138" url="https://pl.wikipedia.org/wiki?curid=727138" title="Okres Velky Krtis">
Okres Velky Krtis



</doc>
<doc id="727139" url="https://pl.wikipedia.org/wiki?curid=727139" title="Okres Zvolen">
Okres Zvolen



</doc>
<doc id="727141" url="https://pl.wikipedia.org/wiki?curid=727141" title="Okres Žarnovica">
Okres Žarnovica



</doc>
<doc id="727143" url="https://pl.wikipedia.org/wiki?curid=727143" title="Okres Žiar nad Hronom">
Okres Žiar nad Hronom



</doc>
<doc id="727144" url="https://pl.wikipedia.org/wiki?curid=727144" title="Powiat Ziar nad Hronom">
Powiat Ziar nad Hronom



</doc>
<doc id="727147" url="https://pl.wikipedia.org/wiki?curid=727147" title="Powiat Zarnovica">
Powiat Zarnovica



</doc>
<doc id="727149" url="https://pl.wikipedia.org/wiki?curid=727149" title="8. Batalion Radiotechniczny">
8. Batalion Radiotechniczny



</doc>
<doc id="727150" url="https://pl.wikipedia.org/wiki?curid=727150" title="Powiat Rimavska Sobota">
Powiat Rimavska Sobota



</doc>
<doc id="727152" url="https://pl.wikipedia.org/wiki?curid=727152" title="Powiat Revuca">
Powiat Revuca



</doc>
<doc id="727156" url="https://pl.wikipedia.org/wiki?curid=727156" title="Johann Joachim Becher">
Johann Joachim Becher

Johann Joachim Becher (ur. 6 maja 1635 r. w Spirze, zm. w październiku 1682 r. w Londynie) – niemiecki alchemik uważany za prekursora teorii flogistonowej, chemik eksperymentator, lekarz związany z uniwersytetem w Moguncji. Był również jednym z pierwszych przedstawicieli kameralizmu w ekonomii.
Życie.
Był synem luterańskiego pastora. Ponieważ ojciec wcześnie zmarł, Johann mając zaledwie 13 lat musiał zatroszczyć się o matkę i dwójkę młodszego rodzeństwa. Zarabiał pracując jako pomocnik w rzemiośle, dawał też lekcje, natomiast w wolnych chwilach, głównie nocami, sam się dokształcał. Opanował medycynę, chemię, fizykę a także podstawy administracji państwowej. W 1654 r., w wieku dziewiętnastu lat, opublikował pracę o minerałach "Tractatus de lapide trismegisto". Przeszedł na katolicyzm i 1657 r. zdobył doktorat uniwersytetu w Moguncji. Został tam profesorem, a wkrótce też osobistym lekarzem i doradcą gospodarczym elektora, księcia Friedricha Casimira heskiego (Hanau). Jako doradca przygotował projekt założenia kolonii heskiej między Orinoko a Amazonką (mniej więcej terytorium dzisiejszej Gujany Francuskiej). Umowę z niderlandzką spółką podpisano w 1669 r., ale do realizacji nie doszło. Hesja nie miała ani tyle środków, ani tylu ludzi, aby skutecznie skolonizować i cywilizować obszar ponad 60 razy większy terytorialnie. Projekt się nie udał i Becher został zwolniony w 1664 r. Jeszcze w tym samym roku wyjechał do Monachium, gdzie na koszt bawarskiego rządu zorganizował chemiczne laboratorium. Został też osobistym medykiem kurfirsta bawarskiego. Mając poparcie Albrechta, księcia Zinzendorf, prezesa rady ministrów i wielkiego szambelana imperatora Leopolda I został radcą dworu wiedeńskiego. Był też członkiem kolegium do spraw skarbu, układał plany budowy rządowych manufaktur oraz założenia austriacko-niderlandzkiego towarzystwa handlowego (jak poprzednio, celem był handel z Ameryką Południową). Reprezentując swych mocodawców w 1676 r. przebywał w Monachium, później w Würzburgu, w 1678 r. był w Haarlemie. Podczas dziesięciodniowego pobytu napisał tam "Methodus Didactica". Na prośbę księcia Ruperta Reńskiego udał się do Anglii, by zapoznać się z organizacją wielkich przedsiębiorstw wydobywczych. Zwiedził najpierw kopalnie szkockie, a następnie kornwalijskie. Na początku 1680 r. w Brytyjskim Towarzystwie Królewskim podjął bezskuteczne starania o pozbawienie Huygensa honoru pierwszeństwa zastosowywania wahadła do pomiaru czasu. Przez jakiś czas był też asystentem Boyla. Ostatnią jego publikacją była "Chymischer Glücks-Hafen, Oder Grosse Chymische Concordantz Und Collection, Von funffzehen hundert Chymischen Processen". Zmarł w Londynie, został pogrzebany na cmentarzu kościoła „St. Martin in the Fields“, niedaleko Trafalgar Square. Kilka lat później w pobliżu pochowano też Boyla.
Mimo ciągłych wędrówek Becher znajdował czas na pisanie książek. W 1660 r. wydał "Metallurgia". W następnym roku przygotował słownik języka uniwersalnego z 10 tys. słów. Uniwersalny język miał umożliwiać automatyczne, maszynowe tłumaczenie tekstów.
W 1663 r. ukazała się "Oedipum Chemicum" oraz traktująca o zwierzętach, roślinach i minerałach "Thier-Kräuter - und Bergbuch". Becher miał skłonność do tworzenia fantastycznych projektów, które proponował różnym wysoko postawionym osobom. W 1666 r. opracował projekt budowy kanału Ren–Dunaj ułatwiającego handel Austrii z Niderlandami. Zajmując się górnictwem próbował udoskonalić metody pozyskiwania rud.
W 1678 r. wystąpił z pomysłem przerobu na masową skalę piasku w celu uzyskania z niego alchemiczną metodą złota. Po kilku prostych chemicznych operacjach uzyskał drobinki złota. Nie udało mu się jednak nikogo namówić na sfinansowanie produkcji masowej. Dopiero w 1934 r. okazało się, że piasek wzięty przez Bechera do transmutacji zawierał drobinki złota od początku (później próbowano eksploatować pokład). Rozważał zyski, jakie można by osiągnąć wprowadzając na masową skalę uprawę ziemniaka oraz opłacalność przerobu węgla kamiennego na koks i smołę. Z tych względów Bechera można uznać za prekursora chemii przemysłowej.
Już w swoich wczesnych utworach Becher okazał się zwolennikiem alchemicznej nauki o potrójnej naturze materii (trismegistos = po trzykroć wielki, to przydomek Hermesa, patrona alchemików wywodzonego od egipskiego Thota). Temat rozwinął w wydanej w Monachium w 1669 r. w "Pchysicae Subterraneae" (Fizyce podziemnej), napisał, że wszystkie ciała (w szczególności metale) składają się z trzech składowych substancji, „ziemi”: stałej ("terra lapidea"); palnej czyli tłustej ("terra pinguis") oraz lotnej czyli rtęciowej ("terra fluida" czyli "mercurialis"). Koncepcją tą niewiele odbiegł od twierdzeń Paracelsusa, który jako składowe materii widział rtęć (element lotny), siarkę (element palny) oraz zasadę jako element stały (to co zostawało po spaleniu). Największą uwagę czytelników przyciągnęła "terra pinguis". Ciała takie jak drewno, łatwopalne, miały jej dużo, dlatego miały palić się łatwo i płomieniem. Metale jako zawierające mniej "terra pinguis" paliły się niezauważalnie. Zgodnie z tą koncepcją spalanie nie było reakcją syntezy, lecz analizy. Teorię Bechera, po jego śmierci, Georg Ernst Stahl rozwinął w teorię flogistonową.

</doc>
<doc id="727157" url="https://pl.wikipedia.org/wiki?curid=727157" title="Butelka Nansena">
Butelka Nansena

Butelka Nansena – przyrząd do badania wód morskich na dużych głębokościach. Ma postać metalowego walca przesuwanego na stalowej linie w głąb oceanu. Na dowolnej głębokości może być otwierana, aby pobrać próbkę wody do późniejszej analizy. Wykonuje też pomiar temperatury wody.
Skonstruował ją w 1910 roku Fridtjof Nansen, a później udoskonalił Shale Niskin.

</doc>
<doc id="727158" url="https://pl.wikipedia.org/wiki?curid=727158" title="Powiat Poltar">
Powiat Poltar



</doc>
<doc id="727159" url="https://pl.wikipedia.org/wiki?curid=727159" title="Przejście graniczne Połowce-Pieszczatka">
Przejście graniczne Połowce-Pieszczatka

Przejście graniczne Połowce-Pieszczatka – polsko-białoruskie drogowe przejście graniczne położone w województwie podlaskim, w powiecie hajnowskim, w gminie Czeremcha, w miejscowości Połowce. Do przejścia dochodzi polska droga krajowa nr 66.
Opis przejścia granicznego.
Przejście graniczne Połowce-Pieszczatka z miejscem odprawy po stronie polskiej powstało 6 grudnia 1993 roku, dzięki umowie między Rządem Rzeczypospolitej Polskiej a Rządem Republiki Białoruskiej. Czynne przez całą dobę. Dopuszczony jest ruch osób, środków transportowych i towarów obywateli Polski i Białorusi z wyłączeniem ruchu autobusowego bez względu na ich obywatelstwo lub przynależność państwową oraz mały ruch graniczny. Przejście graniczne obsługuje Placówka Straży Granicznej w Czeremsze. Przy przejściu po stronie białoruskiej funkcjonuje dużo sklepów i mini-barów.
W okresie istnienia Związku Radzieckiego od 24 stycznia 1986 roku zaczął funkcjonować tu polsko-radziecki Punkt Uproszczonego Przekraczania Granicy Czeremcha-Wysokoje. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną Graniczna Placówka Kontrolna Czeremcha.

</doc>
<doc id="727160" url="https://pl.wikipedia.org/wiki?curid=727160" title="Powiat Lucenec">
Powiat Lucenec



</doc>
<doc id="727163" url="https://pl.wikipedia.org/wiki?curid=727163" title="Powiat Banska Szczawnica">
Powiat Banska Szczawnica



</doc>
<doc id="727164" url="https://pl.wikipedia.org/wiki?curid=727164" title="GCT">
GCT



</doc>
<doc id="727170" url="https://pl.wikipedia.org/wiki?curid=727170" title="Przejście graniczne Zosin-Uściług">
Przejście graniczne Zosin-Uściług

Przejście graniczne Zosin-Uściług – polsko-ukraińskie drogowe przejście graniczne położone w województwie lubelskim, w powiecie hrubieszowskim, w gminie Horodło, w miejscowości Zosin.
Opis.
Przejście graniczne Zosin-Uściług, zostało uruchomione 10 października 1995 roku, początkowo wyłącznie dla uproszczonego ruchu granicznego. Dopuszczony był ruch osobowy, na podstawie przepustek dla obywateli Polski i Ukrainy. Organy Straży Granicznej dokonywały odprawy granicznej i celnej. 15 września 2000 roku uzyskało status ogólnodostępne z miejscem odprawy granicznej dla osób wyjeżdżających z Polski na Ukrainę na terytorium Ukrainy, a wjeżdżający do Polski z Ukrainy na terytorium Polski. Czynne jest przez całą dobę. Dopuszczony jest ruch osób i środków transportowych. Początkowo na podstawie przepustek uproszczony ruch graniczny, a następnie zmieniono na mały ruch graniczny.
Do przejścia granicznego dochodzą polska droga krajowa nr 74 i ukraińska N22.
Odprawa graniczna dokonywana jest na terytorium Polski na 9 pasach ruchu:
Podmioty odpowiedzialne.
Podmioty odpowiedzialne za dokonywanie kontroli osób, towarów i pojazdów przekraczających granicę:
Administracja przejścia:
Przejścia graniczne polsko-radzieckie.
W okresie istnienia Związku Radzieckiego 24 stycznia 1986 roku zaczął funkcjonować tu polsko-radziecki Punkt Uproszczonego Przekraczania Granicy Zosin-Uściług. Przekraczanie granicy odbywało się na podstawie przepustek . Organy Wojsk Ochrony Pogranicza wykonywały odprawę graniczną i celną. Kontrolę graniczną i celną osób, towarów i środków transportu wykonywała Graniczna Placówka Kontrolna Hrubieszów. 
1 stycznia 1964 roku funkcjonowało przejście graniczne uproszczonego ruchu granicznego Zosin, w którym kontrolę graniczną i celną osób, towarów oraz środków transportu wykonywała 3 placówka WOP Hrubieszów.

</doc>
<doc id="727172" url="https://pl.wikipedia.org/wiki?curid=727172" title="Defeudalizacja">
Defeudalizacja

Defeudalizacja – odejście od gospodarki rolnej na rzecz gospodarki kapitalistycznej czyli gospodarki towarowo-pieniężnej. Proces ten miał miejsce w XVI- i XVII-wiecznej Europie na zachód od Łaby.

</doc>
<doc id="727174" url="https://pl.wikipedia.org/wiki?curid=727174" title="Hildemar">
Hildemar

Hildemar — imię męskie pochodzenia germańskiego, złożone z członów: "hild" — "walka" i "māri" — "sławny". Oznaczałoby zatem "kogoś, czyja sława pochodzi z walki", por. Wojsław. Wśród patronów tego imienia - św. Hildemar, mnich w Corbie (zm. w 843 roku).
Hildemar imieniny obchodzi 8 grudnia.

</doc>
<doc id="727179" url="https://pl.wikipedia.org/wiki?curid=727179" title="Synagoga w Legnicy">
Synagoga w Legnicy

Synagoga w Legnicy – nieistniejąca synagoga znajdująca się na Starym Mieście w Legnicy, przy dzisiejszej ulicy Gwarnej.
Synagoga została zbudowana w 1847 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.
Murowany budynek synagogi wzniesiono na planie prostokąta w stylu angielskiego neogotyku. We wnętrzu w zachodniej części znajdował się przedsionek, z którego wchodziło się do głównej sali modlitewnej, którą z trzech stron otaczały galerie dla kobiet.
W narożnikach fasady głównej znajdowały się dwie wieże, na których znajdowały się apsydy z wejściami na galerie dla kobiet. Fasada główna posiadała trzy główne wejścia z pięknymi portalami, nad którymi znajdowało się duże okno z maswerkami.

</doc>
<doc id="727180" url="https://pl.wikipedia.org/wiki?curid=727180" title="Dekalog VIII">
Dekalog VIII

Dekalog VIII ("Dekalog, osiem") – polski telewizyjny film psychologiczny z 1988 roku w reżyserii Krzysztofa Kieślowskiego, zrealizowany według scenariusza napisanego przezeń wraz z Krzysztofem Piesiewiczem. Jest to nominalnie ósma część cyklu filmów "Dekalog", reinterpretująca ósme przykazanie Dekalogu: „Nie mów fałszywego świadectwa przeciw bliźniemu swemu”, w realiach warszawskiego Ursynowa lat 80. XX wieku.
W czasie okupacji młoda kobieta odmówiła pomocy żydowskiej dziewczynce, gdyż – jak twierdziła – religia nie pozwala jej na poświadczenie nieprawdy. Czterdzieści lat później kobiety znowu się spotykają – starsza Zofia (Maria Kościałkowska) jest profesorem etyki, a młodsza Elżbieta (Teresa Marczewska) – tłumaczką jej prac, która zjawia się w Warszawie. Okazuje się, że powody, którymi kierowała się wówczas Zofia, były inne od tych, które podała.
Fabuła.
Profesor etyki na Uniwersytecie Warszawskim, Zofia, poznaje ocalałą z Zagłady Żydów Elżbietę, nowojorską tłumaczkę jej prac. Choć poznały się wcześniej za granicą, dopiero teraz Elżbieta zdradza historię swojego ocalenia. Podczas II wojny światowej Zofia i jej mąż odmówili schronienia Elżbiecie, sześcioletniej wówczas żydowskiej dziewczynce, która uciekła z warszawskiego getta, by szukać schronienia po aryjskiej stronie muru. Zofia i jej mąż argumentowali wówczas swoją decyzję niemożnością poświadczenia nieprawdy (mieli zostać fikcyjnymi rodzicami chrzestnymi), gdyż to było niezgodne z ich wiarą. Szczęśliwie Elżbietę przygarnęli inni Polacy, z którymi po wojnie wyjechała do Stanów Zjednoczonych. Świadomość, że dziecko przeżyło, pomaga Zofii pozbyć się ciężaru przeszłości.
Zofia ma szansę wyjaśnić prawdziwe powody, dla których nie opiekowała się Elżbietą. Jak wyjaśnia, jej rodzina działała w Armii Krajowej, a jej mąż był oficerem Kedywu (Kierownictwa Dywersji), który zajmował się zwalczaniem kolaborantów i wysoko postawionych funkcjonariuszy Gestapo i SS. uwalniając wielu więźniów. Gestapo próbowało infiltrować organizację. Do odmowy przyjęcia Elżbiety przyczyniła się informacja, iż człowiek, który przywiózł dziecko do Zofii, był podejrzany o kolaborację z Gestapo, co mogło zagrozić organizacji. Krawiec podejrzewany o kolaborację z hitlerowcami, którego Elżbieta później odwiedza, kategorycznie odmawia rozmowy o dawnych czasach. W ostatniej scenie filmu, zza krat okiennych swojego zakładu obserwuje na ulicy rozmawiające ze sobą Zofię i Elżbietę.
Produkcja.
"Dekalog VIII" jest nominalnie ósmą częścią cyklu filmów telewizyjnych "Dekalog", nakręconych przez Krzysztofa Kieślowskiego według scenariusza napisanego przezeń wraz z adwokatem Krzysztofem Piesiewiczem. Pomysł na film wyszedł od Kieślowskiego, który wspominał:
Powstanie "Dekalogu VIII" przypadło na moment rozliczeń ze stosunkami polsko-żydowskimi. W 1985 roku Claude Lanzmann nakręcił serial dokumentalny "Szoah" o Zagładzie Żydów na ziemiach polskich, a dwa lata później Jan Błoński opublikował sławny esej "Biedni Polacy patrzą na getto". Piesiewicz argumentował za poruszeniem kwestii relacji polsko-żydowskich, gdyż miał w pamięci wydarzenie, o którym opowiadała mu matka – morderstwo żydowskiego niemowlęcia podczas nazistowskiej obławy na ulicy Grójeckiej. Dlatego też Piesiewicz twierdził stanowczo, iż „opowiadanie o Holokauście w Polsce i o Polakach w czasie Holokaustu powinno być opowiadaniem o winie niezarzucalnej, ale o winie. Dopiero wtedy naprawdę możemy zmierzyć się w wymiarze etycznym z tym, co działo się wokół nas, Polaków, podczas straszliwej, zbrodniczej okupacji”.
Role Zofii i Elżbiety Kieślowski powierzył odpowiednio Marii Kościałkowskiej oraz Teresie Marczewskiej; krawca zagrał Tadeusz Łomnicki. Zdjęcia do filmu nakręcił operator Andrzej J. Jaroszewicz. Premiera telewizyjna "Dekalogu VIII" odbyła się 22 czerwca 1990 roku.
Odbiór.
"Dekalog VIII" był różnie odbierany przez krytyków. Joseph Cunneen ocenił film jako najlepszy w całym cyklu, ponieważ „oglądanie filmu skupiającego się na dwóch starszych kobietach, które przepracowują złożone problemy emocjonalne i etyczne, bez odniesienia do ich życia seksualnego, jest tak porywająco niezwykłe”. Odmiennego zdania był Marek Haltof, umieszczając "Dekalog VIII" wśród najsłabszych filmów cyklu i uznając film za „zbyt dydaktyczny” w swej tezie o „złożoności czasów minionych”.

</doc>
<doc id="727182" url="https://pl.wikipedia.org/wiki?curid=727182" title="Harnaś (piwo)">
Harnaś (piwo)

Harnaś – marka piwa jasnego typu lager, produkowanego w Polsce przez koncern Carlsberg Polska SA w Browarze Okocim. Jego zawartość alkoholu wynosi 5,8% obj. (ekstrakt 11,8% wag.). Sprzedawany jest w zwrotnych butelkach 0,5 l, butelkach 0,66 l w sieci Lidl oraz puszkach 0,5 l. Dostępny jest także w opakowaniach zbiorczych.
Oprócz Harnasia Jasnego Pełnego sezonowo w sprzedaży dostępny jest jeszcze drugi wariant piwa - Harnaś Grzaniec. 
Od kwietnia 2022 roku możemy zakupić także piwo Harnaś Lodoherbata (inspirowany popularnością utworu „Harnaś Ice Tea” zespołu Gawryle), dostępny w sieci sklepów Żabka.
Producent deklaruje, że sprzedaż piwa Harnaś w 2003 roku wynosiła 200 tys. hektolitrów, a w 2004 roku 900 tys. hl.
Na początku roku 2019 Carlsberg Polska SA przeprowadziło rebranding marki Harnaś, w ramach odświeżenia piwo to zyskało nowy smak oraz nową szatę graficzną opakowań.
Główny bohater marki.
Głównym bohaterem marki jest Harnaś. Praktycznie od początku jej istnienia postać występuje na opakowaniach oraz innych materiałach promocyjnych. Postać Harnasia jest wzorowana na tytułowej postaci kultowego serialu "Janosik", nakręconego w latach 70. Akcja serialu toczy się na początku XIX wieku, a sam Janosik to przywódca grupy górali, którzy niosą pomoc biednym i skrzywdzonym przez zaborcę ludziom. Podobieństwo do Janosika można zaobserwować w przekazach reklamowych, gdzie Harnaś nazywany jest "Królem Gór". Cała komunikacja tworzona jest w bardzo charakterystycznej, animowanej formie.
Promocja.
Marka regularnie od 2007 roku organizuje sezonową promocję o nazwie "Harnaś Miliony Piw Rozdaje". Mechanizm akcji jest prosty: za znalezienie wygrywającego napisu pod kapslem lub kluczykiem, konsument upoważniony jest do odbioru nagrody w postaci piwa w odpowiednio oznaczonym punkcie sprzedaży. Każdego roku jest do wygrania kilka milionów puszek piwa Harnaś.
Działalność sponsoringowa.
Od 2013 roku, marka jest oficjalnym sponsorem Tatrzańskiego Parku Narodowego. Szczególną opieką objęte zostały tatrzańskie drapieżniki: Tatrzański orzeł przedni, niedźwiedź brunatny oraz wilk szary. Działania mają zapobiec zmniejszeniu populacji tych zwierząt, a także zapewnić im bezpieczeństwo i możliwość życia w naturalnych warunkach, bez ingerencji człowieka. W ubiegłych latach marka sponsorowała wiele wydarzeń związanych z górami oraz sportem:

</doc>
<doc id="727186" url="https://pl.wikipedia.org/wiki?curid=727186" title="Przejście graniczne Muszynka-Kurov">
Przejście graniczne Muszynka-Kurov

Przejście graniczne Muszynka-Kurov – polsko-słowackie przejście graniczne małego ruchu granicznego i drogowe położone w województwie małopolskim, w powiecie nowosądeckim, w gminie Krynica-Zdrój, w miejscowości Muszynka na przełęczy Tylickiej, zlikwidowane w 2007 roku.
Opis.
Drogowe przejście graniczne Muszynka-Kurov powstało 6 stycznia 2006 roku, z miejscem odprawy granicznej po słowackiej w miejscowości Kurov. Czynne było przez całą dobę. Dopuszczony był ruch osób i towarów o dopuszczalnej masie całkowitej do 7,5 tony. Kontrolę graniczną osób, towarów i środków transportu wykonywała Placówka Straży Granicznej w Muszynie.
6 grudnia 1996 roku zostało utworzone przejście graniczne małego ruchu granicznego Muszynka-Kurov. Dopuszczone było przekraczanie granicy dla obywateli Polski i Słowacji zamieszkałych w strefie nadgranicznej lub czasowo zameldowanych w tej strefie, dla osób prowadzących gospodarstwa w pasie małego ruchu granicznego i jedynie w pobliżu tych gospodarstw oraz mechanicznych i niemechanicznych środków transportowych do użytku osobistego pod warunkiem ponownego ich wwozu. Odprawę graniczną i celną wykonywały organy Straży Granicznej. Kontrolę graniczną i celną osób, towarów i środków transportu kolejno wykonywała Strażnica SG w Muszynie, Graniczna Placówka Kontrolna SG w Muszynie. Do przejścia granicznego od strony polskiej prowadziła droga krajowa nr 75 (od 1 stycznia 2006 roku), wcześniej droga powiatowa.
21 grudnia 2007 roku na mocy układu z Schengen przejście graniczne zostało zlikwidowane.
Infrastruktura przejścia (zbudowana po stronie słowackiej) została usunięta, pozostały jedynie dwie latarnie uliczne oświetlające miejsce przecięcia linii granicy państwowej z drogą. W okolice przejścia (przystanek Muszynka Osiedle) dojeżdżają busy prywatnej firmy przewozowej.
W II RP istniało polsko-czechosłowackie przejście graniczne Muszynka-Kurov (miejsce przejściowe po drogach ulicznych), na czechosłowackiej drodze celnej Muszynka – Kurov. Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="727190" url="https://pl.wikipedia.org/wiki?curid=727190" title="Electric Sun">
Electric Sun

Electric Sun – zespół założony przez Ulego Jona Rotha po odejściu z grupy Scorpions w 1978 roku. Działał przez 7 lat.

</doc>
<doc id="727194" url="https://pl.wikipedia.org/wiki?curid=727194" title="Spektroskopia fourierowska">
Spektroskopia fourierowska

Spektroskopia fourierowska – technika pomiarowa, w której widma nie obserwuje się bezpośrednio, tylko otrzymuje je poprzez dokonanie transformaty Fouriera sygnału mierzonego w funkcji czasu.
Istnieją różne metody spektroskopii fourierowskiej. W jednej z nich mierzy się tzw. autokorelację pierwszego rzędu, czyli funkcję natężenia pola elektrycznego formula_1 postaci
gdzie formula_3 jest przesunięciem w czasie pomiędzy dwoma egzemplarzami promieniowania, a gwiazdka oznacza sprzężenie zespolone. Z twierdzenia Wienera-Chinczyna wynika, że spektralna gęstość energii, zdefiniowana jako transformata Fouriera natężenia promieniowania, jest transformatą Fouriera autokorelacji pierwszego rzędu:
Do pomiarów wykorzystuje się zwykle interferometr Michelsona z ruchomym ramieniem, którego przesunięcie o x odpowiada zmianie opóźnienia o 2x/c. Mierzony w ten sposób sygnał opisany jest wzorem
więc całkując go po czasie otrzymujemy sygnał zależny od formula_6 równy
gdzie formula_8 jest po prostu natężeniem promieniowania w pojedynczym ramieniu, które możemy oddzielnie zmierzyć i odjąć.
W opisanej metodzie rozdzielczość jest zwykle większa niż w tradycyjnych spektrometrach pryzmatycznych i siatkowych. Największą trudnością jest precyzyjny pomiar przesunięcia lustra. W tym celu wykorzystuje się zwykle drugi interferometr Michelsona korzystający z tego samego ruchomego lustra i światło o znanej długości fali, które interferuje samo ze sobą podobnie jak światło, które badamy.

</doc>
<doc id="727197" url="https://pl.wikipedia.org/wiki?curid=727197" title="Mylène Demongeot">
Mylène Demongeot

Mylène Demongeot, właśc. Marie-Hélène Demongeot (ur. 29 września 1935 w Nicei, zm. 1 grudnia 2022 w Paryżu) – francuska aktorka. Jej matka była Ukrainką. Rodzice przenieśli się do Paryża.
Życiorys.
Znana głównie z roli Hélène Gurn w serii filmów o Fantomasie ("Fantomas", "Fantomas wraca", "Fantomas kontra Scotland Yard").
Zmarła 1 grudnia 2022 w wieku 87 lat.

</doc>
<doc id="727198" url="https://pl.wikipedia.org/wiki?curid=727198" title="Przejście graniczne Trakiszki-Szestokaj">
Przejście graniczne Trakiszki-Szestokaj

Przejście graniczne Trakiszki-Szostaków (Šeštokai) – istniejące w latach 1992–2007 polsko-litewskie kolejowe przejście graniczne położone w województwie podlaskim, w powiecie sejneńskim, w gminie Puńsk, w miejscowości Trakiszki.
Opis.
Przejście graniczne Trakiszki-Šeštokai zostało utworzone 1 grudnia 1992 roku. Czynne było przez całą dobę. Dopuszczony był ruch osób, środków transportowych i towarów bez względu na przynależność państwową.
W przejściu granicznym podległym placówce SG w Budzisku w ciągu doby dokonywane były odprawy graniczne trzech par pociągów osobowych oraz średnio trzech par pociągów towarowych. Pomieszczenia służbowe usytuowane były w budynku PKP posiadającym pełne zaplecze sanitarne.
21 grudnia 2007 roku na mocy układu z Schengen przejście zostało zlikwidowane.

</doc>
<doc id="727200" url="https://pl.wikipedia.org/wiki?curid=727200" title="Region Północno-Wschodni (Ghana)">
Region Północno-Wschodni (Ghana)

Region Północno-Wschodni (ang. "Upper East Region") – region Ghany zlokalizowany w północno-wschodnim rogu kraju i graniczy od północy z Burkina Faso i Togo od wschodu. Stolicą regionu jest Bolgatanga, czasami nazwa skracana jest do "Bolga". Inne większe miasta to Bawku i Navrongo.
Głównymi grupami etnicznymi są Bimoba, Bissa, Buli, Frafra, Kantosi, Kasem i Kusaal. Region głównie pokryty jest łąkami sawanny i sahel. Klimat jest bardzo suchy.
Region Północno-Wschodni jest częścią byłego regionu Upper.
W latach 1902–1960 Terytorium Północne było pod protektoratem brytyjskim, a 1 lipca 1960 roku zostało rozdzielone na Region Północny i Upper Region, który później, podczas reformy administracyjnej w roku 1983, został podzielony na Region Północno-Wschodni i Region Północno-Zachodni.
W jego skład wchodzi 15 dystryktów:
Ekonomia i turystyka.
Ekonomia regionu oparta jest na rolnictwie, głównie na hodowli bydła i uprawie zbóż (proso, sorgo i ryż). Region jest też znany ze swoich rękodzieł i lokalnie warzonego piwa znanego jako "Pito". Rynek w Bolga ma długą historię. Starożytny transsaharyjski szlak handlowy z Mali, który przechodził przez Burkina Faso łączył się w Bolga z drugim szlakiem z północnej Nigerii, i razem ciągnęły się dalej do Tamale i południowej Ghany. Na rynku w Bolga turyści mogą kupić słomkowe kapelusze, kosze, artykuły skórzane, metalowe i tradycyjną odzież.
Tak jak w innych częściach Ghany, kolonializm i handel niewolnikami są częścią historii Górnego Regionu Wschodniego. Obszar oferuje wgląd w tę historię organizując wycieczki z przewodnikiem do dawnych obozów niewolniczych. W Widnaba zwiedzający mogą wejść do pustego baobabu, w którym niewolnicy byli przetrzymywani w niewoli. W Paga Nania, 3 km na zachód od Paga, znajduje się niewolniczy obóz przejściowy z relikwiami handlu niewolnikami. Od XVI stulecia, kiedy niewolnicy stali się dominującym artykułem handlowym, Nania bywał pierwszą przerwą w podróży i rynkiem aukcji niewolników pojmanych w Mossi i okolicach. Targ usytuowany był w skalistej okolicy nazywanej "Pinkworo" (Skały Strachu). Do dziś istnieje skała, która była używana jak punkt obserwacyjny przez uczestników obławy, rynny formowane w skałach, z których niewolnicy pili wodę, kamienie szlifierskie i nacięcia w skałach, gdzie niewolnicy rozgniatali ziarno na mąkę.
Unikalnym miejscem w regionie są "Gwiżdżące Skały" (ang. "Tongo Whistling Rocks") położone 10 km od Bolgatanga, skały granitowe wystają dramatycznie z terenu i powodują dziwne gwiżdżące dźwięki w listopadzie i grudniu, kiedy wiatr Harmattan przelatuje z Sahary przez Region Północny .
Region też zabawia gości podczas wielu festynów w ciągu całego roku. Większość festynów organizowanych jest w celu sprowadzenia urodzaju albo świętowania żniw, wśród nich "Gologo Festival" obchodzony w marcu przez "Talensis of Tong-Zug", tuż przed sianiem ziarna. Podczas trzydniowego święta, składa się ofiary bogom za obfity deszcz i dobry urodzaj. Kolejny to "Fao Festival" organizowany między listopadem i marcem w tradycyjnych rejonach Page/Chiana i Kayoro, traktowany jako ofiara dziękczynna za dobre żniwa.
Spis 2021.
Według spisu z 2021 roku region liczy 1,3 mln mieszkańców, w tym: 72,6% to plemiona Mole-Dagbani, 14,8% Grusi, 6,5% Mande i 3,5% to Gurma. Pod względem religijnym 29,7% wyznaje islam, 24,6% protestantyzm, 17,9% katolicyzm, 17,5% tradycyjne religie afrykańskie, 6,9% inne chrześcijańskie, 2,4% inne religie i 1% nie wyznawał żadnej religii. 

</doc>
<doc id="727205" url="https://pl.wikipedia.org/wiki?curid=727205" title="Jakow Dzugaszwili">
Jakow Dzugaszwili



</doc>
<doc id="727206" url="https://pl.wikipedia.org/wiki?curid=727206" title="Św. Beata">
Św. Beata



</doc>
<doc id="727209" url="https://pl.wikipedia.org/wiki?curid=727209" title="Zabójcza broń 4">
Zabójcza broń 4

Zabójcza broń 4 (ang. "Lethal Weapon 4") – amerykańska komedia kryminalna z 1998 roku w reżyserii Richarda Donnera.
Ostatnia część opowieści o dwóch policjantach pracujących w wydziale zabójstw: Martinie Riggsie (Mel Gibson) i Afroamerykaninie Rogerze Murtaughu (Danny Glover). Policjanci zajmują się tu nielegalnym transportem ludzi z Chin do USA oraz muszą walczyć z triadą i diabolicznym mistrzem wschodnich sztuk walki.

</doc>
<doc id="727210" url="https://pl.wikipedia.org/wiki?curid=727210" title="Milcjades (imię)">
Milcjades (imię)



</doc>
<doc id="727215" url="https://pl.wikipedia.org/wiki?curid=727215" title="Serpentyn szlachetny">
Serpentyn szlachetny

Serpentyn, serpentyn szlachetny - minerał z gromady krzemianów.
Właściwości.
U serpentynu istnieją dwie struktury skupień blaszkowy –antygoryt (serpentyn blaszkowy) i włóknisty – chryzotyl (serpentyn włóknisty). Odmiany cienkowłókniste noszą nazwę azbestu serpentynowego. 
Serpentyn jest wrażliwy na kwasy. 
Odmiany:
Występowanie.
Minerał wtórny powstający wskutek hydrotermicznego przeobrażenia składników skał ultramaficznych i maficznych (oliwiny, pirokseny, amfibole). Występuje w żyłach łupków, marmurów i wapieni. Współwystępuje z chlorytem, oliwinem, chromitem, magnetytem, dolomitem, talkiem, kwarcem, opalem.
Miejsca występowania: Niemcy – Turyngia, Saksonia, Austria – Tyrol, Rosja – Ural, Kanada – Quebec, RPA, Zimbabwe. 
W Polsce - na Dolnym Śląsku i w Sudetach.
Zobacz też.
serpentynit, serpentyny.

</doc>
<doc id="727221" url="https://pl.wikipedia.org/wiki?curid=727221" title="Roślina owadożerna">
Roślina owadożerna



</doc>
<doc id="727222" url="https://pl.wikipedia.org/wiki?curid=727222" title="Lękowo-ambiwalentny styl przywiązywania się">
Lękowo-ambiwalentny styl przywiązywania się



</doc>
<doc id="727225" url="https://pl.wikipedia.org/wiki?curid=727225" title="Vysoké Tatry">
Vysoké Tatry



</doc>
<doc id="727227" url="https://pl.wikipedia.org/wiki?curid=727227" title="Aleksandr Chruszczow">
Aleksandr Chruszczow

Aleksander Pietrowicz Chruszczow (; ur. 4 sierpnia 1806 w miejscowości Basowo koło Tuły, zm. 4 lipca 1875 tamże) - rosyjski wojskowy, generał-adiutant.
Brał udział w wojnie z Turcją 1828–1829. Podczas wojny krymskiej, w 1851 został wyznaczony dowódcą wołyńskiego pułku piechoty. Odznaczył się w bitwie nad Almą, po której osłaniał odwrót armii; uczestniczył w obronie Sewastopola.
Od 1861 do 28 czerwca 1864 był naczelnikiem wojennym okręgu (od 1862: oddziału) lubelskiego, biorąc udział w tłumieniu powstania styczniowego. Zatwierdzał wyroki śmierci na polskich powstańcach, m.in. na Leonie Frankowskim. Za zasługi w tłumieniu powstania styczniowego został odznaczony w 1864 Orderem Orła Białego. Poza tym odznaczony Orderem Świętego Aleksandra Newskiego (1868), Orderem Świętego Jerzego III i IV klasy, Orderem Świętej Anny I, II, III i IV klasy, Orderem Świętego Włodzimierza II i IV klasy oraz Orderem Świętego Stanisława III klasy.
Od 1866 był generał-gubernatorem Zachodniej Syberii i dowódcą wojsk zachodniosyberyjskiego okręgu. Służył tam do 1874, następnie został członkiem Rady Państwa.

</doc>
<doc id="727230" url="https://pl.wikipedia.org/wiki?curid=727230" title="FK Neftczi Baku">
FK Neftczi Baku



</doc>
<doc id="727234" url="https://pl.wikipedia.org/wiki?curid=727234" title="Przejście graniczne Budzisko-Kalvarija">
Przejście graniczne Budzisko-Kalvarija

Przejście graniczne Budzisko-Kalvarija – istniejące w latach 1992–2007 polsko-litewskie drogowe przejście graniczne położone w województwie podlaskim, w powiecie suwalskim, w gminie Szypliszki, w miejscowości Budzisko.
Opis.
Przejście graniczne Budzisko-Kalvarija zostało utworzone 1 grudnia 1992 roku. Czynne było przez całą dobę. Dopuszczony był ruch osób, środków transportowych i towarów bez względu na przynależność państwową. Przejście to znajdowało się na europejskiej trasie E67 (Via Baltica) i było największym i najnowocześniejszym przejściem granicznym z Litwą. Jego przepustowość wynosiła 5000 pojazdów osobowych i 1000 pojazdów ciężarowych w ciągu doby. Kontrolę graniczną osób, towarów i środków transportu wykonywała Placówka Straży Granicznej w Budzisku. Dojazd do obiektu umożliwiały polska droga krajowa nr 8 (przed 2000 rokiem nr 19) oraz litewska droga magistralna A5.
Dokonywane odprawy.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Związku Radzieckiego w dniu 24 stycznia 1986 roku zaczął funkcjonować tu polsko-radziecki Punkt Uproszczonego Przekraczania Granicy Suwałki-Kalvarija. Przekraczanie granicy odbywało się na podstawie przepustek. Odprawę graniczną i celną wykonywały organy Wojsk Ochrony Pogranicza.
Centrum Współpracy Służb Granicznych, Celnych i Policyjnych RP i RL.
Centrum Współpracy Służb Granicznych, Celnych i Policyjnych Rzeczypospolitej Polskiej i Republiki Litewskiej z siedzibą w Budzisku znajduje się po stronie polskiej w obiekcie byłego przejścia granicznego Budzisko-Kalvarija.
Współdziałanie ze stroną litewską w Centrum Współpracy Służb Granicznych, Celnych i Policyjnych Rzeczypospolitej Polskiej i Republiki Litewskiej realizowane jest na podstawie Umowy między Rządem Rzeczypospolitej Polskiej a Rządem Republiki Litewskiej o współpracy w zakresie zwalczania przestępczości zorganizowanej i innych poważnych przestępstw z dnia 4 kwietnia 2000 roku.

</doc>
<doc id="727236" url="https://pl.wikipedia.org/wiki?curid=727236" title="Stowarzyszenie Wolnego Słowa">
Stowarzyszenie Wolnego Słowa

Stowarzyszenie Wolnego Słowa – stowarzyszenie z siedzibą w Warszawie, grupujące artystów, dziennikarzy, drukarzy, kolporterów i podziemnych wydawców zaangażowanych w działalność niezależną w latach 1976–1989 oraz osoby zainteresowane problematyką wolności słowa. Stowarzyszenie zarejestrowane zostało jesienią 2006, ale działalność podjęło już wiosną 2003.
Cele stowarzyszenia.
Statutowymi celami stowarzyszenia są: monitorowanie przejawów naruszania wolności słowa oraz pomoc osobom represjonowanym w wyniku naruszania wolności słowa, rozwój wolności słowa poprzez działania na rzecz wprowadzenia aktów prawnych gwarantujących swobodę wypowiedzi i prawo pełnego dostępu do informacji oraz opiniowanie rozwiązań legislacyjnych, rozwijanie wiedzy obywateli o problematyce wolności słowa w Polsce, Europie i na świecie, integracja środowisk związanych z niezależną działalnością wydawniczą i kulturalną w kraju i za granicą, gromadzenie, opracowywanie, upamiętnianie i upowszechnianie różnego rodzaju świadectw historycznych i literackich związanych z problematyką wolnego słowa, wspieranie badań nad historią wolności słowa w Polsce, propagowanie wiedzy o wolności wypowiedzi jako o jednym z najważniejszych elementów demokracji, wreszcie reprezentowanie interesów obywateli oraz zainteresowanych środowisk i instytucji w sprawach wolności słowa i dostępu do informacji publicznej, w tym dostępu do zasobów archiwalnych IPN, wspieranie działań na rzecz wolności słowa w krajach, w których ta wolność jest zakazana lub ograniczona.
Za najważniejsze zadanie stowarzyszenie uznaje stworzenie informatora o niezależnych działaczach kultury z lat 1976–1989 w kraju i za granicą.
Zbiory archiwalne.
Archiwum Stowarzyszenia zawiera fotografie z rocznic, strajków, manifestacji, obozów internowania, pielgrzymek; dokumenty, grypsy, komiksy z internowania z lat 80. XX wieku; okładki wydawnictw drugiego obiegu oraz 40 zdygitalizowanych audycji z "Radia Solidarność" "Siedlce" z lat 1984–1989, nadawanych na fonii I programu TV oraz na falach UKF zbliżonych do III Programu Polskiego Radia. Audycje dotyczą spraw związanych z Siedlacami, bojkotem wyborów w 1984 i 1985 roku, akcji protestacyjnych, wspomnień o ks. Jerzym Popiełuszce. Stowarzyszenie posiada również zbiór czasopism i książek II obiegu, banknotów, cegiełek, kalendarzy, pieczątek, plakatów, pocztówek, ulotek, znaczków, wydawanych przez Siedlecki Komitet Oporu Społecznego, wydawnictwo "Metrum" oraz Oddziałową Komisję Wykonawczą NSZZ "Solidarność" w Siedlcach; twórczość internowanych z obozów w Białej Podlaskiej, Darłówku, Kielcach Piaskach, Kwidzynie, Lublinie, Rzeszowie Załężu, Włocławku Mielęcinie, Włodawie; też listy ks. Jerzego Popiełuszki z 1983 r.; fragmenty komiksów, listów, grypsów z więzień z 1985 r.; tygodnik "Robotnik" z 1983 r.; poczta podziemna ze zbiorów filatelistycznych Towarzystwa Poczty Podziemnej; "Robotnik Pomorza Zachodniego" z 1986 r.; zdygitalizowane dokumenty z Instytutu Pamięci Narodowej: teczki Mirosława Chojeckiego i Krystyny Kalitki, archiwum "Tygodnika Wojennego", twórczość Mirka Andrzejewskiego (więzienne komiksy, grypsy i listy).
Członkowie stowarzyszenia.
Stowarzyszenie Wolnego Słowa liczy obecnie około 700 członków.
Pierwszy prezes stowarzyszenia Mirosław Chojecki (2003–2008) został 20 września 2008 honorowym prezesem tej organizacji. Nowym prezesem został Wojciech Borowik.

</doc>
<doc id="727237" url="https://pl.wikipedia.org/wiki?curid=727237" title="Lasy Lęborskie">
Lasy Lęborskie

Lasy Lęborskie (csb "Lãbòrsczé Lasë") – kompleks leśny na północno-zachodnim obszarze powiatu wejherowskiego, na Wysoczyźnie Żarnowieckiej.
Lasy Lęborskie sąsiadują (na południowym zachodzie) z Puszczą Wierzchucińską i były jeszcze w XIX wieku częścią większego kompleksu leśnego. W okolicach Gościęcina (na zachodnim skraju lasów) znajdują się źródła Chełstu, na wschodnim krańcu Lasów jest położone Jezioro Salińskie.

</doc>
<doc id="727238" url="https://pl.wikipedia.org/wiki?curid=727238" title="Vyšné Ružbachy">
Vyšné Ružbachy



</doc>
<doc id="727239" url="https://pl.wikipedia.org/wiki?curid=727239" title="Millenium Tower">
Millenium Tower

Millenium Tower – 280-metrowy budynek znajdujący się w Dubaju w Zjednoczonych Emiratach Arabskich. Budynek został ukończony w 2006 roku i ma 60 pięter. Na 10., 30. i 50. piętrze znajdują się pomieszczenia serwisowe budynku.

</doc>
<doc id="727240" url="https://pl.wikipedia.org/wiki?curid=727240" title="Kamienica Pod Gwiazdą w Toruniu">
Kamienica Pod Gwiazdą w Toruniu

 
Kamienica Pod Gwiazdą w Toruniu – kamienica mieszczańska znajdująca się w Toruniu.
Wyróżnia się ona późnobarokową fasadą, ozdobioną na szczycie złotą gwiazdą, od której pochodzi jej nazwa. Do jej obecnego kształtu przyczyniły się wielokrotne przebudowy i remonty.
Lokalizacja.
Kamienica znajduje się na terenie Zespołu Staromiejskiego, we wschodniej pierzei Rynku Staromiejskiego, pod numerem 35
Historia.
Kamienica została wybudowana w drugiej połowie XIII wieku. W okresie gotyku kilka razy przebudowywano ją, zmieniała także właścicieli. Jednym z nich był wychowawca synów Kazimierza Jagiellończyka, poeta i humanista Filippo Buonaccorsi (1437-1496), zwany Kallimachem. Następną przebudowę kamienica przebyła w drugiej połowie XVI w. Została wówczas podwyższona o drugie piętro, otrzymując zachowany do dziś charakterystyczny dla ówczesnych kamienic mieszczańskich kilkukondygnacyjny układ przestrzenny łączący funkcje mieszkalne i handlowo-magazynowe. Powstały wtedy galeryjki w środkowym trakcie pięter, a także polichromowany strop w tylnym trakcie parteru. Z ok. 1630-40 pochodzi strop na pierwszym, a z ok. 1620 roku na drugim piętrze (przeniesiony z kamienicy przy Rynku Staromiejskim 24).
Pod koniec XVII w. nowy właściciel - rajca staromiejski Jan Jerzy Zöbner, nadał kamienicy barokowy wystrój. Otrzymała wtedy barokową formę zewnętrzną z bogato zdobionym portalem. Fasadę ozdobiono dekoracją z motywami kwiatów i owoców, wykonaną w stiuku. W sieni znajdują się kręcone schody typu gdańskiego, których strzegą figura Minerwy i lew trzymający tarczę.
Na początku XIX wieku salę pierwszego piętra ozdobiono klasycystyczną polichromią z namalowaną iluzjonistycznie kolumnadą w porządku jońskim oraz pseudokasetonami na suficie. Dziś dzięki toruńskim konserwatorom możemy oglądać rekonstrukcję tej polichromii. W drugiej poł. XIX w., podczas następnej przebudowy kamienicy, w miejscu komina umieszczono drugie kręcone schody - tym razem żeliwne.
Od 1970 roku w kamienicy znajduje się Muzeum Sztuki Dalekiego Wschodu.

</doc>
<doc id="727245" url="https://pl.wikipedia.org/wiki?curid=727245" title="Total overdose">
Total overdose



</doc>
<doc id="727247" url="https://pl.wikipedia.org/wiki?curid=727247" title="Yuksaq Liga">
Yuksaq Liga



</doc>
<doc id="727250" url="https://pl.wikipedia.org/wiki?curid=727250" title="Muzeum Nikifora w Krynicy-Zdroju">
Muzeum Nikifora w Krynicy-Zdroju

Muzeum Nikifora w Krynicy-Zdroju – muzeum w Krynicy-Zdroju, w którym zgromadzono obrazy i pamiątki po słynnym malarzu-prymitywiście, Nikiforze Krynickim. Muzeum ulokowane jest w drewnianym budynku „Romanówka”, w centrum uzdrowiska, przy Bulwarach Dietla, tuż za Starym Domem Zdrojowym. Do budynku prowadzi mostek ponad potokiem Kryniczanka. Placówka jest oddziałem Muzeum Okręgowego w Nowym Sączu.
Historia.
 Budynek wpisany jest do rejestru zabytków pod nr rej.: A-405 z 20.11.1972
Budynek muzeum – willa „Romanówka” – został wybudowany w II połowie XIX wieku jako pensjonat wypoczynkowy w tzw. „szwajcarskim stylu”, bardzo charakterystycznym dla budowanych w tamtym czasie obiektów w Krynicy. Jest konstrukcji zrębowej, oszalowany malowanymi deskami, kryty blachą, symetryczny, parterowy z półpiętrem. W środku znajduje się głęboki półcień podparty profilowanymi słupami. Nad drzwiami i oknami umieszczone są trójkątne, drewniane naczółki.
Budynek do 1990 znajdował się przy ul. Piłsudskiego. Od lat 70. XX wieku dewastowany, był niedostępny dla osób postronnych. W 1990 został rozebrany, poddany konserwacji i zmontowany na nowo na obecnym miejscu. Jest to obiekt zabytkowy i znajduje się na małopolskim Szlaku Architektury Drewnianej.
W 1995 w budynku otwarto Muzeum Nikifora, co zostało uznane za największe wydarzenie roku w muzealnictwie.
Muzeum w Nowym Sączu posiada największą na świecie (ponad 1000 eksponatów) kolekcję obrazów Nikifora i pamiątek po artyście.
Zbiory.
W Muzeum Nikifora zgromadzono 77 prac artysty, prezentujące w szerokim wyborze unikalne, autentyczne dzieła artysty. Ekspozycja pokazuje techniki plastyczne, którymi się posługiwał oraz najważniejsze cykle tematyczne charakterystyczne dla jego twórczości. Są to m.in.: malowane w latach 20. i 30. XX w. pejzaże beskidzkie z cerkiewkami i stacjami kolejowymi, autoportrety, sceny wojskowe, dworce kolejowe i urzędy, architektura fantastyczne. Dzieła te uważane są przez znawców za szczytowe osiągnięcie w dorobku artysty.
Zaprezentowany został również bardzo skromny warsztat pracy Nikifora, na który składały się: proste, drewniane skrzynki z tanimi farbami i pędzlami, różne rodzaje papieru, listy proszalne, a także oryginalne pieczątki, którymi sygnował swoje obrazki. Ponadto eksponowane są zdjęcia artysty, a także polskie i zagraniczne publikacje opisujące jego twórczość, plakaty, katalogi i zaproszenia na wystawy prac Nikifora z całego świata.
Poza ekspozycją stałą organizowane są wystawy wybitnych artystów z kręgu sztuki naiwnej, ludowej i art brut. Ponadto w muzeum odbywają się koncerty, konferencje, spotkania autorskie oraz wykłady i lekcje muzealne.
Na budynku muzeum umieszczona jest tablica pamiątkowa z płaskorzeźbą przedstawiającą artystę.

</doc>
<doc id="727252" url="https://pl.wikipedia.org/wiki?curid=727252" title="Eidos Interactive">
Eidos Interactive

Eidos Interactive Ltd. – dawna brytyjska firma produkująca i wydająca gry komputerowe. Siedzibę miała w Wimbledonie, wydawała gry z Europy i Ameryki. Została wykupiona przez Square Enix i przemianowana na Square Enix Europe. Dawna marka Eidos funkcjonuje natomiast w nazwie studia Eidos Montréal, która obecnie jest własnością Embracer Group.

</doc>
<doc id="727254" url="https://pl.wikipedia.org/wiki?curid=727254" title="Kapturnica (roślina)">
Kapturnica (roślina)

Kapturnica ("Sarracenia" L.) – rodzaj roślin owadożernych z rodziny kapturnicowatych. Obejmuje w zależności od ujęcia 8, 11 lub 13 gatunków. Granice między poszczególnymi gatunkami są niejednoznaczne, a klasyfikację bardzo utrudnia łatwość tworzenia mieszańców. Rośliny występują na mokradłach i jałowych lasach sosnowych we wschodniej części Ameryki Północnej oraz jako introdukowane w Europie i Azji. Nazwa rodzajowa upamiętnia lekarza z Nowej Francji – Michela Sarrazina de l’Etang (1659-1734), który wysłał egzemplarze tych roślin do Francji, do botanika Josepha de Tourneforta.
Rozmieszczenie geograficzne.
Północna granica zasięgu rodzaju biegnie od Nowej Fundlandii do Saskatchewan i zasięg obejmuje rozległy obszar wschodniej części kontynentu północnoamerykańskiego po Florydę i Teksas na południu. Jako rośliny introdukowane i naturalizowane rosną w kilku miejscach w Europie (okolice Tullamore w środkowej Irlandii oraz w zachodniej i północnej Szwajcarii), a także w Azji. Rośliny te są popularne w uprawie hobbystycznej oraz w ogrodach botanicznych na całym świecie.
Biologia i ekologia.
Kwitnienie przypada na lato i jesień. Kwiaty są wonne (bezwonne u "S. minor") przy czym u jednych gatunków przypomina zapach róż, a u innych – jest nieprzyjemny i podobny do woni kociego moczu. Kwiaty zapylane są przez owady. Liście pułapkowe u części gatunków więdną z końcem sezonu wegetacyjnego, u innych zimują.
Podstawowa haploidalna liczba chromosomów (x) wynosi 13.
Systematyka.
Jeden z trzech rodzajów rodziny kapturnicowatych ("Sarraceniaceae").
Zastosowanie.
Kapturnice są łatwe do uprawy w podłożu kwaśnym i wilgotnym. Ze względu na oryginalny pokrój uważane są za jedne z najpiękniejszych i najbardziej intrygujących roślin na świecie. Zyskały popularność w uprawie już od początków XIX wieku i współcześnie szeroko rozpowszechnione są w uprawie hobbystycznej oraz w ogrodach botanicznych wszystkie gatunki tego rodzaju oraz liczne mieszańce, powstające naturalnie i wyhodowane.

</doc>
<doc id="727255" url="https://pl.wikipedia.org/wiki?curid=727255" title="Andikitira">
Andikitira

Andikitira (gr. Αντικύθηρα; st.gr. "Antikythēra") – grecka wyspa zaliczana do Wysp Jońskich, położona w połowie drogi między wyspą Kithira a zachodnimi brzegami Krety. Zajmuje powierzchnię 20,43 km², w 2011 roku liczyła 68 mieszkańców. Wyspa ma podłużny kształt o przebiegu NNW-SSE. Główną miejscowością na wyspie jest Potamos.
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Kithira.
W starożytności, między IV a I w. p.n.e. wyspa stanowiła bazę dla piratów z Cylicji. Rozprawił się z nimi rzymski dowódca wojskowy Pompejusz. Na wyspie zachowały się pozostałości pirackiego fortu.
Na początku XX wieku u wybrzeży wyspy odkryto wrak starożytnego okrętu, na którym znaleziono mechaniczny przyrząd do obliczania pozycji ciał niebieskich.

</doc>
<doc id="727257" url="https://pl.wikipedia.org/wiki?curid=727257" title="Purpura wzrokowa">
Purpura wzrokowa



</doc>
<doc id="727258" url="https://pl.wikipedia.org/wiki?curid=727258" title="Antykithira">
Antykithira



</doc>
<doc id="727259" url="https://pl.wikipedia.org/wiki?curid=727259" title="Antikythera">
Antikythera



</doc>
<doc id="727260" url="https://pl.wikipedia.org/wiki?curid=727260" title="Al Seef Tower">
Al Seef Tower

Al Seef Tower – 215-metrowy budynek znajdujący się w Dubai Marina w Dubaju w Zjednoczonych Emiratach Arabskich. Budynek został ukończony w 2005 roku, ma 44 piętra.

</doc>
<doc id="727261" url="https://pl.wikipedia.org/wiki?curid=727261" title="Antikithira">
Antikithira



</doc>
<doc id="727265" url="https://pl.wikipedia.org/wiki?curid=727265" title="Ślepota na barwy">
Ślepota na barwy



</doc>
<doc id="727267" url="https://pl.wikipedia.org/wiki?curid=727267" title="I liga azerska w piłce nożnej">
I liga azerska w piłce nożnej



</doc>
<doc id="727268" url="https://pl.wikipedia.org/wiki?curid=727268" title="Williamsyt">
Williamsyt

Williamsyt, odmiana antygorytu o znaczeniu gemmologicznym. 
Nazwa pochodzi od nazwiska kolekcjonera minerałów Lewisa White Williamsa.
Właściwości.
Miejsca występowania: Włochy, Wielka Brytania, Chiny, USA – Maryland i Teksas, 

</doc>
<doc id="727269" url="https://pl.wikipedia.org/wiki?curid=727269" title="Levoča">
Levoča



</doc>
<doc id="727270" url="https://pl.wikipedia.org/wiki?curid=727270" title="Park Place">
Park Place

Park Place – wieżowiec budowany w Dubaju w Zjednoczonych Emiratach Arabskich. Budynek ma 234 m wysokości i 56 pięter.

</doc>
<doc id="727273" url="https://pl.wikipedia.org/wiki?curid=727273" title="Rak marmurkowy">
Rak marmurkowy

Rak marmurkowy ("Procambarus fallax" forma "virginalis") – zmutowana (triploidalna) forma "Procambarus fallax", gatunku dziesięcionoga z rodziny Cambaridae występującego w Ameryce Północnej. Jest hodowany w akwariach, skąd wydostał się na wolność i rozprzestrzenia się jako gatunek inwazyjny. Jest jedynym dziesięcionogiem rozmnażającym się partenogenetycznie, znane są tylko jego samice.
Zakazy unijne dotyczące raka marmurkowego.
Zwierzę to figuruje na liście gatunków inwazyjnych stwarzających zagrożenie dla Unii Europejskiej, publikowanej w rozporządzeniach wykonawczych do rozporządzenia Parlamentu Europejskiego i Rady (UE) nr 1143/2014 z dnia 22 października 2014 r. w sprawie działań zapobiegawczych i zaradczych w odniesieniu do wprowadzania i rozprzestrzeniania inwazyjnych gatunków obcych.
Inwazyjne gatunki obce stwarzające zagrożenie dla Unii (w tym rak marmurkowy) podlegają zakazowi następujących zamierzonych działań:
Rozporządzenie 1143/2014 weszło w życie 1 stycznia 2015.
Pochodzenie i inwazyjność.
"Procambarus fallax" występuje w Stanach Zjednoczonych na terenie Florydy oraz w dopływach rzeki Satilla w Georgii.
Rak marmurkowy ("P. fallax" f. "virginalis") pojawił się w 1995 roku w handlu akwarystycznym w Niemczech. Od około 2003 roku w Europie Środkowej i na Madagaskarze zaczęto stwierdzać jego dzikie, ustabilizowane populacje. Prawdopodobnie wszystkie one pochodzą od jednego klonu lub osobnika introdukowanego w Niemczech w 1995 roku.
Nie wiadomo, czy pojawił się w warunkach naturalnych na obszarze występowania "P. fallax" czy też w niewoli. Do tej pory nie stwierdzono jednak występowania dzikiego raka marmurkowego ("P. fallax" f. "virginalis") w Ameryce Północnej. Uważa się, że powstał w Niemczech około roku 1995 w wyniku skrzyżowania się w akwarium dwóch osobników "P. fallax" pochodzących z Florydy.
Stwierdzono jego występowanie w warunkach naturalnych w następujących krajach:
Rozprzestrzenia się przypuszczalnie dzięki handlowi akwarystycznemu. Z powodu rozmnażania się poprzez partenogenezę nawet pojedynczy osobnik jest w stanie wydać potomstwo dając początek populacji, która mogłaby wyprzeć rodzime gatunki z danego obszaru.
Zaproponowano podniesienie go do poziomu gatunku (aseksualnego) o nazwie "Procambarus virginalis".
Rak marmurkowy jest żywicielem "Aphanomyces astaci" – lęgniowca wywołującego dżumę raczą u Astacoidea.
Jest wszystkożerny, preferuje pokarm roślinny i ślimaki.
Rozmnażanie.
Rak ten rozmnaża się partenogenetycznie. Jest jedynym dziesięcionogiem zdolnym do partenogenezy. Nie występują u niego samce, populacje tworzą wyłącznie samice. Są one triploidalne (AA’B), co może być też powodem ich sposobu rozmnażania się.
Raki "Procambarus fallax" w warunkach eksperymentalnych kopulują z rakami marmurkowymi ("P. fallax" f. "virginalis"), jednak pojawia się wyłącznie partenogenetyczne potomstwo raków marmurkowych. Istnieje więc między nimi bariera reprodukcyjna na poziomie cytogenetycznym, nie behawioralnym.
Osobniki są zdolne do rozrodu od ok. 4 miesiąca życia. Okres rozrodczy u raka marmurkowego trwa przez cały rok z przerwami trwającymi 8–9 tygodni. W tym czasie samica składa 50-150 jaj (zdarza się ponad 270), które trzyma pod odwłokiem. Pomimo preferencji wyższych temperatur, potrafi przezimować w zamarzających zbiornikach. Żyją do kilku lat.
Morfologia.
Zwykle nie przekracza 10 cm długości, choć zdarzają się osobniki mierzące 13 cm. Pancerz raka marmurkowego jest beżowy do ciemnobrązowego, ewentualnie ciemnozielony, z licznymi czarnymi znaczeniami, które układają się w deseń przypominający marmur. W wodach kwaśnych (o niskim pH) występuje odmiana o intensywnie niebieskiej barwie pancerza. Szczypce są stosunkowo małe, zakończone ostrymi kolcami, nie zamykają się szczelnie. Rostrum nie ma grzebienia środkowego, u jego podstawy, za oczami występują pojedyncze guzki postorbitalne.

</doc>
<doc id="727275" url="https://pl.wikipedia.org/wiki?curid=727275" title="Temnozor">
Temnozor

Temnozor (ros.: Темнозорь) - zespół blackmetalowy założony w 1996 roku w Obnińsku (Rosja). Członkowie grupy w swej twórczości propagują dumę z bycia Słowianami, obecne są wątki antychrześcijańskie. Grupa zaczynała jako typowy zespół blackmetalowy, później jednak zaczęła być umiejscawiana na scenie folk metalu. Teksty utworów nawiązują do rosyjskiego folkloru, tradycji pogańskich, akcentowana jest wrogość wobec chrześcijaństwa. Zespół jest postrzegany jako należący do sceny NSBM, lecz członkowie zespołu zaprzeczają przynależności do tego gatunku.

</doc>
<doc id="727276" url="https://pl.wikipedia.org/wiki?curid=727276" title="Młotek (część instrumentu muzycznego)">
Młotek (część instrumentu muzycznego)

Młotek (młoteczek) – część fortepianu (instrument muzyczny) uderzająca o strunę powodując jej drgania, a w wyniku tego procesu fizycznego – wytwarzająca dźwięk.
Młoteczek stanowi dźwignię jednoramienną, której najważniejszą część stanowi tzw. główka. Jest to cienki rdzeń drewniany pokryty warstwą filcu. Do połowy XIX wieku częściej stosowano kilka warstw skóry. 
Od kształtu, twardości drewna, z którego jest wykonany młoteczek oraz stopnia jego zużycia zależy barwa dźwięku.
Młoteczki są częścią mechanizmu instrumentów strunowych uderzanych jak fortepian, pianino, gdzie dźwięk powstaje po uderzeniu klawisza połączonego z młoteczkiem (mechanizm młoteczkowy), który uderza napiętą strunę.

</doc>
<doc id="727282" url="https://pl.wikipedia.org/wiki?curid=727282" title="Crailsheim">
Crailsheim

Crailsheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba wspólnoty administracyjnej Crailsheim. Leży we Frankenhöhe, nad rzeką Jagst, ok. 25 km na wschód od Schwäbisch Hall, przy drodze krajowej B290, autostradzie A6 i linii kolejowej Heilbronn–Crailsheim; Ulm–Amberg.
W mieście znajduje się stacja kolejowa Crailsheim.

</doc>
<doc id="727283" url="https://pl.wikipedia.org/wiki?curid=727283" title="Bazyliksymab">
Bazyliksymab

Bazyliksymab () – organiczny związek chemiczny, chimeryczne ludzko-mysie przeciwciało monoklonalne o działaniu immunosupresyjnym stosowane w terapii ostrego odrzucania przeszczepu.
Mechanizm działania.
Bazyliksymab wiąże się wybiórczo z antygenem CD25 (łańcuch α receptora dla IL-2) na powierzchni aktywnych limfocytów T. Blokuje w ten sposób proliferację limfocytów zależną od IL-2.
Działania niepożądane.
Bazyliksymab nie zwiększa częstości występowania nowotworów złośliwych.
Stosowanie w trakcie ciąży i karmienia.
Nie stosować w ciąży i w okresie karmienia piersią.
Dawkowanie.
Według zaleceń lekarza.

</doc>
<doc id="727284" url="https://pl.wikipedia.org/wiki?curid=727284" title="Maskun">
Maskun



</doc>
<doc id="727285" url="https://pl.wikipedia.org/wiki?curid=727285" title="Wydajność pracy">
Wydajność pracy

Wydajność pracy, także produktywność pracy – wartość produkcji wytworzonej w danym okresie przez jednego pracującego. 
Jest najczęściej wykorzystywaną miarą produktywności.
Charakterystyka.
Wydajność pracy jest najczęściej obliczana jako PKB podzielony przez liczbę przepracowanych godzin pracy. Produktywność pracy rośnie, jeżeli realny PKB zwiększa się szybciej, niż liczba pracowników (przepracowanych godzin).
Zmiany wydajności pracy w dużym stopniu zależą od wahań cyklu koniunkturalnego. Kierunek zmian produktywności pracy jest z reguły zgodny z kierunkiem cyklu, tj. produktywność pracy rośnie w okresie koniunktury, a maleje w okresie recesji. W przypadku osłabienia gospodarczego spadek produkcji jest bowiem szybszy od spadku zatrudnienia. Z kolei wzrost wydajności pracy bywa szczególnie szybki w pierwszym roku wychodzenia z recesji, gdy przedsiębiorstwa z reguły wciąż zachowują ostrożność, jeżeli chodzi o zwiększanie zatrudnienia.
Różnice we wzroście wydajności pracy mogą również wynikać ze stopnia rozwoju gospodarczego kraju, a także struktury jego gospodarki i związanych z tym różnic sektorowych (m.in. wzrost produktywności pracy jest z reguły wyższy w przemyśle, niż w usługach; duże przedsiębiorstwa, zwłaszcza produkcyjne, cechują się wyższą wydajnością pracy, niż małe).
Czynniki wpływające na wydajność pracy.
Istnieją trzy podstawowe grupy czynników wpływających na wydajność pracy:
Wydajność pracy jest tym większa, im większą ilością zasobów kapitału fizycznego, kapitału ludzkiego lub technologii dysponują pracownicy. Spośród innych czynników, które pośrednio mają wpływ na wydajność pracy, można wymienić m.in. poziom wymiany handlowej danego kraju z zagranicą oraz jego otwartość dla inwestorów zagranicznych. Obydwa te czynniki są bowiem pozytywnie skorelowane z przepływem wiedzy i technologii.
Znaczenie dla gospodarki i przedsiębiorstw.
Produktywność pracy jest jednym z najważniejszych czynników długookresowego wzrostu gospodarczego.
Wydajność pracy jest pozytywnie skorelowana z realnymi dochodami i poziomem życia mieszkańców. Jednak to, jak rozłożą się korzyści wynikające ze wzrostu wydajności pracy, zależy od wielu czynników. Wzrost wydajności pracy sprawia, że przedsiębiorstwa są skłonne – pod warunkiem, że na rynku istnieje dostateczny popyt na wytwarzane przez nich wyroby lub świadczone usługi – do zwiększania zatrudnienia. To z kolei powoduje wzrost popytu na pracę oraz wzrost wynagrodzeń.
Korzyści ze wzrostu wydajności pracy mogą również odnieść konsumenci. Bardziej wydajne przedsiębiorstwa mogą obniżyć ceny wytwarzanych dóbr i usług, co sprawia, że konsumenci mogą nabyć większą ilość tych dóbr, lub przeznaczyć zaoszczędzone środki za zakup innych dóbr. To z kolei przyniesienie wzrost przychodów dla ich producentów, który powinien przełożyć się na wzrost płac i/lub wzrost zatrudniania.
Przedsiębiorstwa mogą również przeznaczyć całość lub część zysków na nowe inwestycje lub wypłacić je jako dywidendę dla akcjonariuszy. W sytuacji, jeżeli zarówno pracownicy, jak i właściciele firm zdecydują się na zaoszczędzenie uzyskanych w wyniku wzrostu wydajności środków, to ogólny popyt w gospodarce również powinien wzrosnąć, gdyż wzrost oszczędności wywoła nacisk na obniżenie stóp procentowych. Jeżeli tak się stanie, to zachęci to konsumentów do zaciągania (tańszych) kredytów, które przeznaczą np. na zakup dobór trwałego użytku, takie jak nieruchomości czy samochody.
Wśród negatywnych skutków wzrostu wydajności pracy jednym z najważniejszych jest możliwe zwiększenie się nierówności w dochodach (wzrost wynagrodzeń może nierówno rozkładać się pomiędzy poszczególne grupy zatrudnionych). W przypadku wzrostu wydajności pracy i braku dostatecznego popytu na wytwarzane produkty lub usługi, przedsiębiorstwa mogą również dokonywać redukcji nadwyżkowych pracowników. Jednak ani teoria ekonomii, ani dane empiryczne nie potwierdzają, że wzrost wydajności pracy prowadzi do wyższego bezrobocia. Nowe miejsca pracy mogą jednak powstać w innych lokalizacjach (miejscowościach) lub w innych sektorach gospodarki narodowej, niż miejsca pracy, które zostały utracone w wyniku wzrostu wydajności pracy.
Wysoka wydajność pracy wzmacnia przewagę konkurencyjną przedsiębiorstwa. W zarządzaniu operacyjnym może być ona wykorzystywana jako jeden z kluczowych wskaźników efektywności (KPI).
Inne mierniki produktywności.
Zdaniem wielu ekonomistów znacznie lepszą niż wydajność pracy miarą oceny produktywności jest wskaźnik łącznej produktywności czynników produkcji (ang. "total factor productivity"). Obrazuje on wielkość produkcji na uogólnioną jednostką nakładu tj. efektywność wykorzystania zarówno pracy, jak i kapitału rzeczowego, materiałów, surowców i energii.

</doc>
<doc id="727287" url="https://pl.wikipedia.org/wiki?curid=727287" title="Suffocates My Words to You">
Suffocates My Words to You

Suffocates My Words to You - debiutancki minialbum Remembering Never, hardcorowego zespołu z Fort Lauderdale (Floryda). Album został wydany w 2001 roku przez One Day Savior Recordings. Płytę nagrywano w rodzinnym mieście kapeli w Studio 13. Producentem albumu był Jeremy Staska (Poison the Well). Na krążku zamieszczono 7 utworów.

</doc>
<doc id="727288" url="https://pl.wikipedia.org/wiki?curid=727288" title="Basiliksimab">
Basiliksimab



</doc>
<doc id="727289" url="https://pl.wikipedia.org/wiki?curid=727289" title="Simulect">
Simulect



</doc>
<doc id="727291" url="https://pl.wikipedia.org/wiki?curid=727291" title="BBC Archives">
BBC Archives

BBC Archives – album heavymetalowej grupy Iron Maiden. Stanowi kolekcję nagrań z wybranych występów zespołu między rokiem 1979 a 1988. Łącznie w albumie są zapisy z czterech koncertów. Płyty są częścią Eddie's Archive.

</doc>
<doc id="727293" url="https://pl.wikipedia.org/wiki?curid=727293" title="Milena Demongeot">
Milena Demongeot



</doc>
<doc id="727294" url="https://pl.wikipedia.org/wiki?curid=727294" title="Timofiej Orendarenko">
Timofiej Orendarenko

Timofiej Michajłowicz Orendarenko (ukr. Тимофій Орендаренко; lata życia nieznane) – hetman kozaków rejestrowych w latach 1630-1631 i 1632-1633.
Wiadomo o nim w ogóle bardzo niewiele. Podczas powstania Fedorowicza został wybrany hetmanem, a Stanisław Koniecpolski wybór ten zatwierdził (1630). Zaproponowany przez niego tekst nowej ugody rejestrowej Sejm odrzucił.
Niezadowoleni z jego postawy i umiejętności przywódczych (a właściwie umiejętności zaprowadzenia karności wśród kozactwa) Polacy doprowadzili do rychłego (1631) pozbawienia go tej godności. Na jego miejsce na funkcję tę wyniesiono Iwana Petrażyckiego-Kulahę. Gdy i tego usunięto (i wkrótce potem zabito), a i następny po nim Andrij Didenko długo się funkcją nie nacieszył, Orendarenko powrócił do łask i ponownie został hetmanem (1632).
Podczas wojny smoleńskiej stanął po stronie polskiej i oddał jej istotne usługi, gdy wzmocnił armię królewską 17 września 1633 roku przybywając do obozu królewskiego w sile 12 000 żołnierzy i 10 działek. Wkrótce Kozacy osaczyli moskiewski obóz Szeina od południa i wzięli udział w Bitwie pod Smoleńskiem.
Dalsze jego losy są nieznane.

</doc>
<doc id="727299" url="https://pl.wikipedia.org/wiki?curid=727299" title="Image Club d'Épinal">
Image Club d'Épinal

Image Club d'Épinal – francuski klub hokejowy z siedzibą w Épinal. Występuje w Ligue Magnus. Swoje mecze rozgrywa na "Patinoire de Poissompré" mogącym pomieścić 1200 widzów.
Zawodnicy.
Zawodnikami klubu zostali Martin Kotásek, Robert Pospíšil, Benjamin Breault, Vojtěch Kloz.

</doc>
<doc id="727300" url="https://pl.wikipedia.org/wiki?curid=727300" title="IC Epinal">
IC Epinal



</doc>
<doc id="727306" url="https://pl.wikipedia.org/wiki?curid=727306" title="Transport leśny">
Transport leśny

Transport leśny – przemieszczanie ładunku – przede wszystkim drewna, ale także żywicy, sadzonek, płodów runa leśnego, materiałów budowlanych, itp. bądź osób za pomocą środka transportowego, związane z gospodarką leśną.
Transport leśny w większości posiada jeden kierunek przepływu ładunku (w drugą stronę transport nie jest wykorzystany). Musi on być ściśle powiązany z pracą i działalnością gospodarstwa leśnego. 
Charakterystykę transportu drewna kształtują przede wszystkim:
Transport drewna jest najczęściej wieloetapowy i multimodalny – łamany lub pośredni.
Transport drewna można podzielić następująco:
Zanim wynaleziono maszynę parową transport drewna odbywał się przy użyciu zwierząt (na krótsze odległości) lub poprzez spławianie (na znaczne odległości), ograniczając się jednak do szlaków wodnych. Idea zmechanizowania transportu leśnego w Polsce powstała w 1938 roku. Biuro techniczne ówczesnej Dyrekcji Naczelnej Lasów Państwowych przy Ministerstwie Rolnictwa (obecnie Dyrekcja Generalna Lasów Państwowych przy Ministerstwie Środowiska) ogłosiło przetarg na dostawę motorowego sprzętu do zrywki i wywozu drewna. Po II wojnie światowej szybki postęp techniczny oraz rozwój motoryzacji przyczyniły się do intensywnego wkroczenia motoryzacji do gospodarki leśnej. Z czasem powstały Ośrodki Transportowo-Remontowe (OTR) i Ośrodki Transportu Leśnego (OTL), które były podległe ówczesnym Okręgowym Zarządom Lasów Państwowych (OZLP – obecnie Regionalne Dyrekcje Lasów Państwowych). Ośrodki transportu miały swoje oddziały terenowe współpracujące z nadleśnictwami i miejscowymi składnicami. Po prywatyzacji wielu prac leśnych, zdecydowana większość transportu leśnego należy do wielu firm prywatnych. Obecnie z powodzeniem funkcjonują w formie zakładów Lasów Państwowych Ośrodek Transportu Leśnego w Gorzowie Wielkopolskim i Świebodzinie. Funkcjonujące OTL-e sukcesywnie wymieniają posiadane zestawy do wywozu drewna na najnowocześniejsze dostępne na rynku. Poszerzana jest paleta usług oferowanych na rzecz nadleśnictw o usługi pozyskania i zrywki specjalistycznymi maszynami leśnymi typu harwester i forwarder na zrębach zupełnych i w trzebieżach. 

</doc>
<doc id="727309" url="https://pl.wikipedia.org/wiki?curid=727309" title="Autorament cudzoziemski">
Autorament cudzoziemski



</doc>
<doc id="727310" url="https://pl.wikipedia.org/wiki?curid=727310" title="The Opposite of December...A Season of Separation">
The Opposite of December...A Season of Separation

The Opposite of December...A Season of Separation – pierwszy długogrający album hardcore'owej grupy muzycznej Poison the Well. Płyta została nagrana w październiku 1999 w Studio 13 w Pompano na Florydzie. Prace nad nią trwały tylko 3 tygodnie. Krążek pojawił się w sklepach 14 grudnia 1999 roku. Producentem płyty był Jeremy Staska. Ta zawierająca 9 utworów płyta była pierwszą w dorobku zespołu wydaną przez wytwórnię Trustkill Records. Całość trwa 28 minut i 8 sekund.

</doc>
<doc id="727312" url="https://pl.wikipedia.org/wiki?curid=727312" title="RTCN">
RTCN



</doc>
<doc id="727313" url="https://pl.wikipedia.org/wiki?curid=727313" title="Alive She Cried">
Alive She Cried

Alive She Cried – koncertowy album muzyczny amerykańskiej grupy The Doors. Tytuł płyty został zaczerpnięty z utworu „When the Music’s Over”. Na krążku znalazło się siedem utworów zarejestrowanych podczas koncertów The Doors w latach 1968-1970.

</doc>
<doc id="727314" url="https://pl.wikipedia.org/wiki?curid=727314" title="EHC Freiburg">
EHC Freiburg

EHC Freiburg – niemiecki klub hokejowy z siedzibą we Fryburgu Bryzgowijskim.
Historia.
Pierwotnie działał pod nazwą ERC Freiburg (założony 30 stycznia 1961). W 1984 dokonano przemianowania na EHC Freiburg.
Do 2011 zespół występował w 2. Bundeslidze.
23 maja 2013 zmarł dotychczasowy trener drużyny, z pochodzenia Czech, Thomas Dolak.
W 2015 klub podjął występy w DEL2, które wygrał w 2016.

</doc>
<doc id="727315" url="https://pl.wikipedia.org/wiki?curid=727315" title="Nigdy nie mów nigdy (album)">
Nigdy nie mów nigdy (album)

Nigdy nie mów nigdy – piąty album studyjny polskiej grupy muzycznej Molesta Ewenement. Wydawnictwo ukazało się 23 października 2006 roku nakładem wytwórni muzycznej Respekt Records, założonej przez członków zespołu. Nagrania dotarły do 5. miejsca listy OLiS. Pochodząca z albumu piosenka "Powrót" znalazła się na 30. miejscu listy 120 najważniejszych polskich utworów hip-hopowych według serwisu T-Mobile Music.
Utwór "Dla społeczeństwa" w aranżacji rapcore opublikowano na albumie "Wspólny mianownik" z 2011, który wydali wspólnie Vienio oraz zespół Way Side Crew.
Reedycja albumu została wydana przez Def Jam Recording Poland.
Lista utworów.
Opracowano na podstawie materiału źródłowego.

</doc>
<doc id="727318" url="https://pl.wikipedia.org/wiki?curid=727318" title="Mike Bibby">
Mike Bibby

Michael „Mike” Bibby (ur. 13 maja 1978 w Cherry Hill) – amerykański koszykarz, grający na pozycji rozgrywającego, po zakończeniu kariery zawodniczej – trener koszykarski, obecnie trener swojej byłej drużyny licealnej – Shadow Mountain Matadors.
W 1996 wystąpił w meczu wschodzących gwiazd - Nike Hoop Summit oraz McDonald’s All-American.
Bibby rozpoczął karierę w barwach drużyny koszykarskiej Arizona Wildcats. Już w pierwszym roku studiów zdobył z drużyną Wildcats mistrzostwo USA. Po udanym sezonie zgłosił się do draftu NBA, w którym został wybrany z drugim numerem przez Vancouver Grizzlies. W pierwszym sezonie gry w NBA notował średnio 13,2 punktu na mecz, 6,5 asysty oraz 2,7 zbiórki. Rok później Grizzlies oddali go do Sacramento Kings W sezonie 2001/2002 Kings dotarli do finału konferencji zachodniej, gdzie jednak przegrali z późniejszym mistrzem Los Angeles Lakers. W kolejnym sezonie Bibby doznał kontuzji, przez którą opuścił 23 mecze.

</doc>
<doc id="727320" url="https://pl.wikipedia.org/wiki?curid=727320" title="Kremogen">
Kremogen

Kremogeny – przeciery (drobno przetarte owoce lub warzywa), które poddano zabiegom uszlachetniającym, mającym na celu zachowanie w jak największym stopniu wartości odżywczej użytego do ich produkcji surowca.
Przykładem zabiegu uszlachetniającego jest dodatek przeciwutleniaczy w czasie rozparzania, przede wszystkim kwasu askorbinowego. Produkcja kremogenów różni się od produkcji przecierów także przez dodatkowe czynności, jak odpowietrzanie czy homogenizacja, która jest stosowana w celu bardzo silnego rozdrobnienia tkanki roślinnej.
Kremogeny nie mogą być utrwalane w inny sposób niż metodami fizycznymi, np. poprzez zamrażanie czy pakowanie aseptyczne.
Kremogeny dosładzane i niedosładzane zaliczane są w towaroznawstwie do grupy przetworów owocowych. Mogą być użyte do dalszego przerobu, np. przy produkcji soków lub też do produkcji przetworów dla dzieci.

</doc>
<doc id="727330" url="https://pl.wikipedia.org/wiki?curid=727330" title="A Real Live One">
A Real Live One

A Real Live One – album koncertowy brytyjskiej grupy heavymetalowej Iron Maiden. Jest zbiorem nagrań z dziewięciu koncertów w Europie granych podczas trasy koncertowej "Fear of the Dark World Tour". Zawiera piosenki z płyt "Somewhere in Time", "Seventh Son of a Seventh Son", "No Prayer for the Dying" i "Fear of the Dark".
Lista utworów.
Pod nazwami utworów podano miejsce i datę ich nagrania.

</doc>
<doc id="727334" url="https://pl.wikipedia.org/wiki?curid=727334" title="Zator powietrzny">
Zator powietrzny



</doc>
<doc id="727335" url="https://pl.wikipedia.org/wiki?curid=727335" title="Bakı FK">
Bakı FK

Bakı Futbol Klubu – azerbejdżański klub piłkarski, z siedzibą w stolicy kraju Baku. Klub został założony w 1997 roku.
Historia.
Założony w 1997 jako Polis Akademiyası Baku w wyniku fuzji klubów Polis Akademiyası Činar i Gartal-95, w tym samym roku zmienił nazwę na Dinamo Baku. W latach 2000–2001 nazywał się Dinamo-Bakili, a następnie powrócił do nazwy Dinamo. Od 2004 nosi nazwę FK Baku.

</doc>
<doc id="727337" url="https://pl.wikipedia.org/wiki?curid=727337" title="Pendulum">
Pendulum

Pendulum – australijsko-brytyjski zespół tworzący muzykę drum &amp; bassową i undergroundową.
Historia.
Zespół został założony w australijskim Perth w 2002 roku, a jego pierwszy singiel, "Vault", ukazał się w 2003 roku. Po wydaniu kilku kolejnych singli Pendulum wydał w 2005 roku swoją debiutancką płytę "Hold Your Colour". Drugi album wydany w 2008 roku, "In Silico", niósł za sobą dużą zmianę w stylu muzycznym Pendulum - zespół jak dotąd tworzył muzykę spod gatunku drum and bass, nowy album można było zaś sklasyfikować jako elektroniczny rock. Trzeci album studyjny pt. "Immersion" ukazał się 24 maja 2010. 
W 2012 roku grupa ogłosiła przerwę w koncertowaniu i wydawaniu nowych piosenek (hiatus), a członkowie Rob Swire i Gareth McGrillen skupili się na swoim projekcie Knife Party. W połowie 2014 Rob Swire zapowiedział nowy album Pendulum, który miał się ukazać pod koniec roku, a następnie przełożył jego wydanie na 2015. Latem 2017 roku wyruszyli w pierwszą od dawna trasę koncertową, grając na takich festiwalach jak South West Four czy Ultra Korea. W sierpniu 2017 roku na portalu społecznościowym Swire zapowiedział, że zamierza rozpocząć prace nad nowym albumem . 
Czwarty album grupy wydany został 29 czerwca 2018 roku. Nie zawierał on jednak nowego materiału, a jedynie remiksy piosenek zespołu wykonane m.in. przez Noisie, Skrillexa czy Moby.
Pendulum Trinity.
Na początku 2019 roku zespół ogłosił nowy projekt - Pendulum Trinity. Już w sierpniu tego samego roku pojawił się na on scenie podczas festiwalu South West Four. W skład koncertującej części zespołu weszli: Rob Swire, Gareth McGrillen oraz Paul Harding. Trasa koncertowa ma przebiegać przez cztery kontynenty.
W styczniu 2020 roku, po blisko dziesięciu latach przerwy od ostatniego nowego wydania, na Instagramie wokalisty zespołu ukazała się trzydziestosekundowa zapowiedź nowej piosenki "Nothing For Free". Jej oficjalna premiera odbyła się miesiąc później, podczas koncertu na żywo w Perth.
14 marca 2020 roku, podczas transmisji Rampage 2020 w studiu Pendulum, zespół zaprezentował kolejny nowy utwór pt. „Driver”. Utwór zwiastuje prawdopodobny powrót zespołu, można w nim usłyszeć słowa „We go back”.
17 września 2020 roku, Pendulum, po prawie dekadzie wydawniczej przerwy, wydali dwa single - "Nothing For Free" oraz "Driver". 18 września tego samego roku odbyła się premiera klipu do utworu "Nothing For Free".
Kontrowersje.
Po wydaniu albumu In Silico, grupa została szeroko skrytykowana przez użytkowników forum Dogs on Acid (na którym regularnie się udzielała) za "sprzedanie się" i opuszczenie undergroundu na rzecz mainstreamu oraz komercyjnego sukcesu. Po kolejnych falach krytyki, gdy w 2009 roku utwór Propane Nightmares osiągnął 9. miejsce w UK Singles Chart, Rob Swire po raz ostatni wypowiedział się na łamach forum i wraz z resztą muzyków przestał się na nim udzielać.

</doc>
<doc id="727338" url="https://pl.wikipedia.org/wiki?curid=727338" title="Carausius morosus">
Carausius morosus



</doc>
<doc id="727339" url="https://pl.wikipedia.org/wiki?curid=727339" title="Poison the Well">
Poison the Well

Poison the Well (nazywany również PTW oraz PT-Dub) - amerykański zespół pochodzący z Miami, obecnie należący do Ferret Music. Trzon zespołu tworzą wokalista Jeffrey Moreira, perkusista Chris Hornbrook oraz gitarzysta Ryan Primack.

</doc>
<doc id="727343" url="https://pl.wikipedia.org/wiki?curid=727343" title="Siphonaptera">
Siphonaptera



</doc>
<doc id="727345" url="https://pl.wikipedia.org/wiki?curid=727345" title="Aphaniptera">
Aphaniptera



</doc>
<doc id="727349" url="https://pl.wikipedia.org/wiki?curid=727349" title="Zamach Majowy">
Zamach Majowy



</doc>
<doc id="727351" url="https://pl.wikipedia.org/wiki?curid=727351" title="Lepisma saccharina">
Lepisma saccharina



</doc>
<doc id="727352" url="https://pl.wikipedia.org/wiki?curid=727352" title="Planipennia">
Planipennia



</doc>
<doc id="727353" url="https://pl.wikipedia.org/wiki?curid=727353" title="Unplugged">
Unplugged



</doc>
<doc id="727354" url="https://pl.wikipedia.org/wiki?curid=727354" title="Forficula auricularia">
Forficula auricularia



</doc>
<doc id="727355" url="https://pl.wikipedia.org/wiki?curid=727355" title="Wibert">
Wibert



</doc>
<doc id="727356" url="https://pl.wikipedia.org/wiki?curid=727356" title="Dermaptera">
Dermaptera



</doc>
<doc id="727357" url="https://pl.wikipedia.org/wiki?curid=727357" title="Marián Kacíř">
Marián Kacíř

Marián Kacíř (ur. 29 września 1974 w Hodonínie) – czeski hokeista, reprezentant Czech.
Kariera klubowa.
W barwach kadry Czechosłowacji uczestniczył w turnieju mistrzostw Europy juniorów do lat 18 edycji 1992, na których rozegrał 6 spotkań, strzelił 6 bramek i zaliczył 4 asysty. W seniorskiej reprezentacji Czech rozegrał 17 spotkań i strzelił trzy gole. Zagrał na turnieju mistrzostw świata edycji 1998.

</doc>
<doc id="727358" url="https://pl.wikipedia.org/wiki?curid=727358" title="Strepsiptera">
Strepsiptera



</doc>
<doc id="727359" url="https://pl.wikipedia.org/wiki?curid=727359" title="Kəpəz Gəncə">
Kəpəz Gəncə

Kəpəz Gəncə (azer. Kəpəz Professional Futbol Klubu) – azerski klub piłkarski, z siedzibą w Gandży.
Historia.
Chronologia nazw:
Piłkarska drużyna Tekstilşçik została założona w mieście Kirovbad w 1959.
W 1959 zespół debiutował w Klasie B, strefie 3 Mistrzostw ZSRR. W 1962 przyjął nazwę Dinamo Kirovbad.
W 1963 po kolejnej reorganizacji systemu lig ZSRR klub spadł do Klasy B, strefy 1. W 1965 zajął w turnieju finałowym 1. miejsce i awansował do Drugiej Grupy A, podgrupy 1. W 1968 występował w Pierwszej Grupie A, jednak nie utrzymał się w najwyższej lidze, zajął ostatnie 20. miejsce i spadł z powrotem.
W 1970 po kolejnej reorganizacji systemu lig ZSRR klub ponownie spadł do Drugiej Ligi, strefy 2, w której występował do 1991. W 1975 zmienił nazwę na Progres Kirovbad, a w 1982 na Kəpəz Kirovbad. W ostatnim radzieckim sezonie 1991 występował pod nazwą Dinamo Gəncə.
W latach 1959-1970, 1986-1987, 1989 oraz 1991 startował w rozgrywkach Pucharu ZSRR.
W 1992 pod nazwą Kəpəz Gəncə debiutował w Wyższej Lidze Azerbejdżanu, w której występował do 2006. Podczas przerwy zimowej 2004/2005 zmienił nazwę na FK Gəncə. W sezonie 2006/2007 z powodów finansowych zrezygnował z dalszych rozgrywek i klub został rozwiązany.
W sezonie 1998/1999 w rundzie wstępnej Ligi Mistrzów spotkał się z Łódzkim Klubem Sportowym, przegrywając tę rywalizację (1:4 i 1:3). W 2011 przywrócił nazwę Kəpəz Gəncə.

</doc>
<doc id="727360" url="https://pl.wikipedia.org/wiki?curid=727360" title="Marian Kacir">
Marian Kacir



</doc>
<doc id="727361" url="https://pl.wikipedia.org/wiki?curid=727361" title="FK Gandża">
FK Gandża



</doc>
<doc id="727363" url="https://pl.wikipedia.org/wiki?curid=727363" title="Thysanoptera">
Thysanoptera



</doc>
<doc id="727364" url="https://pl.wikipedia.org/wiki?curid=727364" title="Physapoda">
Physapoda



</doc>
<doc id="727365" url="https://pl.wikipedia.org/wiki?curid=727365" title="Przylżeńce">
Przylżeńce



</doc>
<doc id="727366" url="https://pl.wikipedia.org/wiki?curid=727366" title="Affo Erassa">
Affo Erassa

Affo Erassa (ur. 19 lutego 1983 w Lomé) – togijski piłkarz występujący na pozycji pomocnika.
Kariera.
Karierę zaczynał w lidze togijskiej. Grał przez 3 sezony w AC Merlan Lomé. W sezonie 2004/05 przeniósł się do Ligue 2, a konkretnie do Clermont Foot Auvergne, gdzie występował w pierwszym składzie razem z kolegą z reprezentacji - Ludovicem Assemoassą. W kadrze narodowej debiutował podczas meczu z Libią, 1 września 2002 roku.

</doc>
<doc id="727367" url="https://pl.wikipedia.org/wiki?curid=727367" title="FK Gandja">
FK Gandja



</doc>
<doc id="727368" url="https://pl.wikipedia.org/wiki?curid=727368" title="Trypsy">
Trypsy



</doc>
<doc id="727370" url="https://pl.wikipedia.org/wiki?curid=727370" title="XII Liceum Ogólnokształcące im. Stanisława Wyspiańskiego w Łodzi">
XII Liceum Ogólnokształcące im. Stanisława Wyspiańskiego w Łodzi

XII Liceum Ogólnokształcące im. Stanisława Wyspiańskiego w Łodzi – Aleja Anstadta 7 w Łodzi
Historia.
Liceum wywodzi swoje początki od pierwszej polskiej szkoły dla dziewcząt w Łodzi, która powstała w 1863 lub 1867 r. jednak bezpośredni związek między tą szkołą a obecnym liceum jest sprawą kontrowersyjną. Żeńska szkoła polska w Łodzi kilkukrotnie zmieniała właściciela i siedzibę, okresowo nie funkcjonowała też wcale. Pierwsze świadectwa dojrzałości rozpoczęto w tej szkole wydawać w 1920 r, zaś dopiero w 1928 r. otrzymała ona oficjalny status gimnazjum i od tej pory aż do wybuchu II wojny światowej była znana jako Prywatne Gimnazjum Żeńskie w Łodzi.
Po II wojnie światowej została reaktywowana jako XVI Państwowe Gimnazjum i Liceum Żeńskie w Łodzi. W 1951 r. kontrolę nad tą szkołą przejęło Towarzystwo Przyjaciół Dzieci i przekształciło w XII Ogólnokształcącą Szkołę TPD Stopnia Podstawowego i Licealnego. Od roku 1959 patronem szkoły jest Stanisław Wyspiański.
W 1965 r. szkołę podstawową oddzielono od liceum i właściwie dopiero od tego momentu datuje się rzeczywiste powstanie XII Liceum Ogólnokształcącego w Łodzi. Liceum to było do 1967 r. szkołą wyłącznie dla dziewcząt. Dopiero w 1967 r. wprowadzono pierwsze klasy koedukacyjne. Od 1979 r. szkoła funkcjonuje w obecnej siedzibie, poprzednio mieściła się w budynku przy ulicy Sterlinga 24. W roku 1999 szkoła zajęła 2 miejsce w rankingu łódzkich szkół średnich organizowanym przez Gazetę Wyborczą i 34 miejsce w ogólnopolskim rankingu czasopisma Perspektywy.
Absolwenci.
Liceum ukończyli m.in. Małgorzata Niemczyk – polska siatkarka oraz poseł na Sejm, a także Bartłomiej Rosiak – kontynuator historycznej tradycji szkoły, autor filmu dokumentalnego „Uwolnić pamięć” o obozie przy ulicy Przemysłowej w Łodzi, olimpijczyk Olimpiady Literatury i Języka Polskiego, były doradca w Ministerstwie Edukacji Narodowej, łódzki działacz edukacyjny.

</doc>
<doc id="727371" url="https://pl.wikipedia.org/wiki?curid=727371" title="Język nawaho">
Język nawaho

Język nawaho (nazwa własna: "Diné bizaad") – język z południowej gałęzi języków atapaskańskich, używany przez ponad 100 tysięcy Nawahów, głównie w amerykańskich stanach Arizona, Nowy Meksyk, Utah i Kolorado.
Język ten ma największą liczbę użytkowników spośród wszystkich języków autochtonicznych Ameryki Północnej na północ od Meksyku i służy ponad połowie populacji Nawahów za codzienny środek komunikacji. Mimo to jednak wśród młodego pokolenia, szczególnie w ośrodkach miejskich poza rezerwatami, jest wypierany przez język angielski.
W czasie II wojny światowej język nawaho wykorzystywany był w amerykańskim wojsku przez indiańskich szyfrantów do przekazywania zakodowanych informacji, niezrozumiałych dla wroga. W roku 1985, po 41 latach pracy dwóch Towarzystw Biblijnych, opublikowano pierwszy pełny przekład Pisma Świętego w języku nawaho.
Klasyfikacja.
Język nawaho zalicza się do południowej gałęzi języków atapaskańskich w rodzinie eyak-atapasko, która należy do nadrodziny języków na-dene.
Alfabet.
Język nawaho zapisywany jest zmodyfikowanym alfabetem łacińskim. Bywa używany w lokalnej prasie i literaturze. Ogonek do zaznaczenia nosowości samogłoski został zapożyczony z grafii polskiej.
Litera "c" występuje w alfabecie tylko jako część dwuznaku - samodzielnie nie występuje. Litery "f", "p", "q", "r", "u", "v", "x" w ogóle nie występują w alfabecie nawaho. Dwuznaki są traktowane jak pojedyncze litery.
Cechy charakterystyczne.
Język nawaho reprezentuje typ aglutynacyjny i polisyntetyczny, jednak wiele afiksów zlewa się w jedną całość, podobnie jak w językach fleksyjnych. Typowy szyk zdania dla języka nawaho to SOV, jednak – co nie jest typowe w językach o takim szyku – słowa odmieniają się za pomocą przedrostków, nie zaś przyrostków.
Język nawaho jest stosunkowo bogaty w spółgłoski – posiada ich ok. 40, w tym pięć bocznych, zapisywanych l, ł, tł, tł' i dl oraz wiele szczelinowych i zwarto-szczelinowych. Nietypowy w tym kontekście jest natomiast brak w języku nawaho spółgłoski r. Wśród samogłosek zasadniczo wyróżnia się cztery: a, i, e i o, każda ma odpowiednik długi i nosowy. Występują też 4 tony: wysoki, niski, wznoszący i opadający.
W języku nawaho występuje duża liczba czasowników – znacznie większa niż w językach indoeuropejskich – ze względu na fakt, iż niektóre z nich pełnią funkcję odpowiadającą funkcji przymiotnika (którego brak jest w języku nawaho), a niektóre rzeczownika (których w nawaho jest znacznie mniej niż w językach europejskich). Właściwe rzeczowniki nie odmieniają się w języku nawaho przez liczby ani przypadki.
W koniugacji języka nawaho występuje 7 trybów:

</doc>
<doc id="727384" url="https://pl.wikipedia.org/wiki?curid=727384" title="Raphidia flavipes">
Raphidia flavipes



</doc>
<doc id="727394" url="https://pl.wikipedia.org/wiki?curid=727394" title="Język navajo">
Język navajo



</doc>
<doc id="727395" url="https://pl.wikipedia.org/wiki?curid=727395" title="Gościeradz (Wielki Klincz)">
Gościeradz (Wielki Klincz)

Gościeradz (kaszb. "Gòscerôdz") – część wsi Wielki Klincz w Polsce, położona w województwie pomorskim, w powiecie kościerskim, w gminie Kościerzyna, na Pojezierzu Kaszubskim. Wchodzi w skład sołectwa Wielki Klincz.
W latach 1975–1998 Gościeradz należał administracyjnie do województwa gdańskiego.
Nazwy źródłowe miejscowości.
kaszb. "Gòseradz", niem. "Goscheritz", "Gusieradz" (1820), "Jaszeritz"

</doc>
<doc id="727396" url="https://pl.wikipedia.org/wiki?curid=727396" title="Raphidioptera">
Raphidioptera



</doc>
<doc id="727398" url="https://pl.wikipedia.org/wiki?curid=727398" title="Przejście graniczne Berżniki-Kapčiamiestis">
Przejście graniczne Berżniki-Kapčiamiestis

Przejście graniczne Berżniki-Kapčiamiestis – istniejące w latach 2006–2007 polsko-litewskie drogowe przejście graniczne położone w województwie podlaskim, w powiecie sejneńskim, w gminie Sejny, w miejscowości Berżniki.
Opis.
Przejście graniczne Bereżniki-Kapčiamiestis z miejscem odprawy po stronie litewskiej w miejscowości Kapčiamiestis powstało 1 września 2006 roku. Funkcjonowało od 1 maja do 1 października w godz. 9.00–21.00 czasu litewskiego co odpowiada godz 8.00–20.00 czasu polskiego. Dopuszczony był ruch osobowy: pieszo, konno, rowerami, motorowerami i motocyklami dla obywateli państw członkowskich Unii Europejskiej, Europejskiego Obszaru Gospodarczego oraz innych państw, które nie należały do Unii Europejskiej, ale na podstawie umów zawartych z Unią Europejską korzystały ze swobodnego przepływu osób oraz członków ich rodzin.
21 grudnia 2007 roku na mocy układu z Schengen przejście zostało zlikwidowane.

</doc>
<doc id="727399" url="https://pl.wikipedia.org/wiki?curid=727399" title="Zabarwice">
Zabarwice



</doc>
<doc id="727400" url="https://pl.wikipedia.org/wiki?curid=727400" title="Język navaho">
Język navaho



</doc>
<doc id="727401" url="https://pl.wikipedia.org/wiki?curid=727401" title="Megaloptera">
Megaloptera



</doc>
<doc id="727404" url="https://pl.wikipedia.org/wiki?curid=727404" title="Panorpa communis">
Panorpa communis



</doc>
<doc id="727405" url="https://pl.wikipedia.org/wiki?curid=727405" title="Mecoptera">
Mecoptera



</doc>
<doc id="727406" url="https://pl.wikipedia.org/wiki?curid=727406" title="Gościeradz">
Gościeradz



</doc>
<doc id="727407" url="https://pl.wikipedia.org/wiki?curid=727407" title="Mallophaga">
Mallophaga



</doc>
<doc id="727408" url="https://pl.wikipedia.org/wiki?curid=727408" title="Chrysopa vulgaris">
Chrysopa vulgaris



</doc>
<doc id="727409" url="https://pl.wikipedia.org/wiki?curid=727409" title="Złotook zwyczajny">
Złotook zwyczajny



</doc>
<doc id="727411" url="https://pl.wikipedia.org/wiki?curid=727411" title="Gwibert">
Gwibert

Gwibert, Wibert — imię męskie pochodzenia germańskiego, złożone z elementów "wig" — "walka" i "beorht" — "jaskrawy". Patronem tego imienia jest św. Wibert (Gwibert), mnich w Gorze, zm. w 962 roku. 
Gwibert, Wibert imieniny obchodzi 23 maja.

</doc>
<doc id="727414" url="https://pl.wikipedia.org/wiki?curid=727414" title="Krzepliwość krwi">
Krzepliwość krwi



</doc>
<doc id="727415" url="https://pl.wikipedia.org/wiki?curid=727415" title="Język jamski">
Język jamski



</doc>
<doc id="727430" url="https://pl.wikipedia.org/wiki?curid=727430" title="Kuami Agboh">
Kuami Agboh

Kuami Agboh (ur. 28 grudnia 1977 w Tsévié) – togijski piłkarz występujący na pozycji defensywnego pomocnika.
Kariera.
Swoją karierę zaczynał pod okiem legendarnego Guya Rouxa, spędził aż osiem sezonów w AJ Auxerre, z krótkim epizodem w Grenoble Foot. Później grał przez jeden sezon w belgijskim KSK Beveren oraz w fińskiej drużynie MyPa-47. Ma za sobą występy w młodzieżowej reprezentacji Francji. Reprezentacyjny debiut zaliczył 11 listopada 2005 roku podczas meczu z Paragwajem.

</doc>
<doc id="727431" url="https://pl.wikipedia.org/wiki?curid=727431" title="Przejście graniczne Krościenko-Smolnica">
Przejście graniczne Krościenko-Smolnica

Przejście graniczne Krościenko-Smolnica – polsko-ukraińskie drogowe przejście graniczne położone w województwie podkarpackim, w powiecie bieszczadzkim, w gminie Ustrzyki Dolne, w miejscowości Krościenko. Do przejścia dochodzą polska droga krajowa nr 84 i ukraińska droga T1401.
Historia.
Przejście graniczne Krościenko-Smolnica, początkowo zostało utworzone wyłącznie dla uproszczonego ruchu granicznego. Dopuszczony był ruch osobowy, na podstawie przepustek dla obywateli Polski i Ukrainy. Organy Straży Granicznej dokonywały odprawy granicznej i celnej. Następnie dzięki umowie między Rządem Rzeczypospolitej Polskiej a Rządem Ukrainy, utworzono ogólnodostępne z miejscem odprawy granicznej na terytorium Polski. Czynne jest przez całą dobę. Dopuszczony jest ruch osób, środków transportowych i towarowy pojazdami o masie całkowitej do 7,5 tony niezależnie od przynależności państwowej oraz początkowo na podstawie przepustek uproszczony ruch graniczny, a następnie zmieniono na mały ruch graniczny. Przejście graniczne obsługuje Placówka Straży Granicznej w Krościenku.
Przejście graniczne w Krościenku zostało otwarte 20 listopada 2002 r. dla ruchu samochodów osobowych, mikrobusów i samochodów ciężarowych o masie całkowitej do 3,5 tony. Czynne było w godzinach 8.00 – 18.00. 29 sierpnia 2003 r. stało się przejściem całodobowym. Wtedy też stało się pierwszym przejściem na polsko-ukraińskiej granicy, na którym wprowadzono wspólną odprawę graniczną służb polskich i ukraińskich. 11 stycznia 2006 r. zezwolono na ruch osobowy i towarowy pojazdami o dopuszczalnej masie całkowitej do 7,5 tony, bez względu na ich przynależność państwową, z wyłączeniem ładunków podlegających kontroli sanitarnej, weterynaryjnej, fitosanitarnej oraz ładunków niebezpiecznych.
W każdym kierunku na przejściu znajduje się 5 pasów odpraw granicznych – 3 dla samochodów osobowych, 1 dla pojazdów ciężarowych i 1 dla autokarów. Linia graniczna przebiega tuż za szlabanem terminala granicznego od strony ukraińskiej. Jest to jednocześnie granica zewnętrzna Unii Europejskiej.
W okresie istnienia Związku Radzieckiego od 24 stycznia 1986 r. zaczął funkcjonować tu polsko-radziecki Punkt Uproszczonego Przekraczania Granicy Krościenko-Smolnica. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną.

</doc>
<doc id="727433" url="https://pl.wikipedia.org/wiki?curid=727433" title="7. Dywizja Piechoty">
7. Dywizja Piechoty



</doc>
<doc id="727435" url="https://pl.wikipedia.org/wiki?curid=727435" title="4 Brygada Kawalerii Pancernej">
4 Brygada Kawalerii Pancernej

4 Suwalska Brygada Kawalerii Pancernej im. gen. bryg. Zygmunta Podhorskiego – jednostka wojsk pancernych Sił Zbrojnych Rzeczypospolitej Polskiej.
Dowództwo brygady pełniło jednocześnie funkcję dowództwa garnizonu Orzysz.
Formowanie i zmiany organizacyjne.
Sformowana w czerwcu 1995 w Orzyszu jako jednostka 15 Dywizji Zmechanizowanej. Brygadę organizowano w koszarach, które zajmowała wcześniej 32 Brygada Rakiet Operacyjno-Taktycznych i Ośrodek Szkolenia Specjalistów WRiA.
W składzie brygady był batalion zmechanizowany, który większość swoich sił wydzielał do Litewsko-Polskiego Batalionu Sił Pokojowych.
W 2000 brygada została włączona w skład 1 Dywizji Zmechanizowanej. W wyniku kolejnych zmian restrukturyzacyjnych w Wojsku Polskim brygadę rozformowano. Ostatecznie brygada przestała istnieć 1 stycznia 2001.
Sztandar przekazany został do Muzeum Wojska Polskiego w Warszawie.
W koszarach brygady, do czerwca 2008, był rozlokowany Litewsko-Polski Batalion Sił Pokojowych a aktualnie zajmują je pododdziały 15 Brygady Zmechanizowanej.
Tradycje.
Dla zachowania w pamięci bohaterskich czynów jednostek kawalerii II Rzeczypospolitej, Minister Obrony Narodowej polecił 4 Brygadzie Kawalerii Pancernej w Orzyszu przejąć dziedzictwo i z honorem kontynuować tradycje oddziałów 4 Suwalskiej Brygady Kawalerii:
Doroczne święto brygada obchodziła 11 września.
Sztandar i odznaka i hymn brygady.
15 lipca 1996 Szef Sztabu Generalnego gen. Tadeusz Wilecki, na polach Grunwaldu, wręczył dowódcy brygady ppłk. Kazimierzowi Pałaszowi sztandar. Rodzicami chrzestnymi sztandaru byli: rtm. Winogrodzki – żołnierz 1 Pułku Ułanów Krechowieckich PSZ na Zachodzie i Pani Maria Bobińska z d. Podhorska – córka patrona brygady – działaczka organizacji "Rodzina Krechowiecka". Sztandar ufundowało społeczeństwo Orzysza, w tym rodziny kadry zawodowej brygady.
Sztandar wykonany jest zgodnie z wzorem zawartym w ustawie o znakach Sił Zbrojnych z 19.02.1993
Pomiędzy ramionami krzyża kawalerskiego, w polach wieńców wawrzynu cyfra 4 – numer brygady.
Symbole umieszczone w wieńcach wawrzynu na odwrotnej stronie płata sztandaru podkreślają kontynuowane przez brygadę tradycje:
Na puszce głowicy od strony czołowej umieszczono napis: "SBKP" – skrót nazwy "Suwalska Brygada Kawalerii Pancernej".
Odznaka brygadowa – jest wykonana w formie krzyża ułożonego z proporczyków, między którymi umieszczone są fragmenty skrzydeł husarskich w kolorze stalowym. Emaliowane proporce są w kolorze barw pułków, których tradycje brygada kultywowała. W centrum krzyża nałożony srebrny orzeł państwowy, na którego piersiach umieszczono czarno-pomarańczową tarczę z numerem brygady -4-, na skrzydłach krzyża zaś litery SBKP. Odznaka nawiązywała do kształtu odznaki 1 Pułku Ułanów Krechowieckich z 1921 roku.
Odznakę zaprojektował kpt. Jacek Kowalski.
Hymn brygady

</doc>
<doc id="727437" url="https://pl.wikipedia.org/wiki?curid=727437" title="Rock in Rio (album)">
Rock in Rio (album)

Rock in Rio – album koncertowy brytyjskiego zespołu Iron Maiden, wydany 25 marca 2002 roku. Został nagrany 19 stycznia 2001 r., podczas występu zespołu na festiwalu Rock in Rio. Na tym festiwalu zespół wystąpił przed największą widownią w swojej historii, której liczba wynosiła około 250 tysięcy ludzi.
Jest to piąty album koncertowy Iron Maiden, jak i piąty nagrany z Bruce'em Dickinsonem jako wokalistą zespołu; album jest zarazem pierwszym albumem koncertowym, na którym zespół występuje z trzema gitarzystami: Dave'em Murrayem, Janickiem Gersem, i Adrianem Smithem (który powrócił do zespołu w 1999 r., razem z Dickinsonem) nie licząc pojedynczego wykonania utworu "Running Free" przez zespół w 1992 roku podczas koncertu w Donington. To spowodowało zmiany wśród wykonywania solówek gitarowych na koncertach, które można zaobserwować na filmie z koncertu (sekcja o filmie poniżej). Najbardziej znacząca zmiana jest w utworze "The Trooper", w którym pierwszą połowę solówki wykonują Gers i Smith, a drugą połowę − sam Murray. Bardziej ogólną zmianą jest to, że Gers (który został następcą Smitha w 1990 r.) nawet po powrocie do zespołu Smitha dalej wykonuje większość solówek wykonywanych oryginalnie przez niego.
Podczas utworu "Hallowed Be Thy Name" można zauważyć także, że Gers wykonuje należącą do Adriana Smitha solówkę znacznie szybciej.
Utwór "Arthur's Farewell", który jest wstępem na tym koncercie, jest kompozycją Jerry'ego Goldsmitha, zamieszczoną oryginalnie na soundtracku do filmu "Rycerz Króla Artura" z 1995 roku. Utwór jest grany w skróconej wersji na koncercie, oryginalnie trwa ponad 5 minut.
Według danych z kwietnia 2002 album sprzedał się w nakładzie 18 525 egzemplarzy na terenie Stanów Zjednoczonych.
Film.
Rock in Rio jest również nazwą filmu koncertowego Iron Maiden, wydanego 12 czerwca 2002 roku. Jest to ten sam koncert (opisany powyżej) z festiwalu Rock in Rio. Film zawiera dwie płyty DVD (bądź dwie kasety - w przypadku wydania VHS, oraz jedną płytę - w przypadku wydania UMD). Na pierwszej płycie zawarty jest cały koncert z taką samą listą utworów co w wersji albumowej, na drugiej płycie zawarte zostały trzy dodatki w postaci wywiadów z członkami zespołu, krótki film dokumentalny opisujący "Dzień z Życia" Iron Maiden, oraz fotografie oficjalnego fotografa zespołu, Rossa Halfina.
Wydawnictwo w Polsce uzyskało status złotej płyty DVD.

</doc>
<doc id="727440" url="https://pl.wikipedia.org/wiki?curid=727440" title="Wygoda (Gostomie)">
Wygoda (Gostomie)

Wygoda (kaszb. "Wëgòda") – część wsi Gostomie w Polsce, położona w województwie pomorskim, w powiecie kościerskim, w gminie Kościerzyna, na Pojezierzu Kaszubskim. Wygoda wchodzi w skład sołectwa Gostomie.
W latach 1975–1998 Wygoda administracyjnie należała do województwa gdańskiego.

</doc>
<doc id="727441" url="https://pl.wikipedia.org/wiki?curid=727441" title="Żyła główna górna">
Żyła główna górna

Żyła główna górna, inaczej żyła próżna górna lub żyła czcza górna (łac. "vena cava superior") – duże naczynie żylne zbierające krew z górnej (nadprzeponowej) połowy ciała.
Przebieg.
Żyła główna górna powstaje z połączenia dwóch żył ramienno-głowowych na powierzchni tylnej pierwszej chrząstki żebrowej prawej. Następnie biegnie wzdłuż bocznego brzegu mostka, zatacza łuk wypukły w stronę prawą i wstępuje do worka osierdziowego. Tam wpada do prawego przedsionka. Jej koniec leży zazwyczaj na poziomie końca mostkowego drugiej przestrzeni międzyżebrowej lub górnego brzegu trzeciej chrząstki żebrowej.
Długość.
Jest osobniczo zmienna. Zwykle wynosi około 6–8 cm.
Budowa.
Średnica żyły wynosi około 20–22 mm.
Jest pozbawiona zastawek. Nie ma także elementów kurczliwych. W dolnej części jest objęta mięśniówką pochodzącą z prawego przedsionka serca.
Dopływy.
Czasami może uchodzić do niej:

</doc>
<doc id="727443" url="https://pl.wikipedia.org/wiki?curid=727443" title="Vena cava superior">
Vena cava superior



</doc>
<doc id="727444" url="https://pl.wikipedia.org/wiki?curid=727444" title="Żyła czcza górna">
Żyła czcza górna



</doc>
<doc id="727445" url="https://pl.wikipedia.org/wiki?curid=727445" title="Daisy von Pless">
Daisy von Pless



</doc>
<doc id="727446" url="https://pl.wikipedia.org/wiki?curid=727446" title="Żyła górna główna">
Żyła górna główna



</doc>
<doc id="727450" url="https://pl.wikipedia.org/wiki?curid=727450" title="Okres Bardejov">
Okres Bardejov



</doc>
<doc id="727451" url="https://pl.wikipedia.org/wiki?curid=727451" title="Tadeusz Jedynak">
Tadeusz Jedynak



</doc>
<doc id="727454" url="https://pl.wikipedia.org/wiki?curid=727454" title="Liptovský Mikuláš">
Liptovský Mikuláš



</doc>
<doc id="727455" url="https://pl.wikipedia.org/wiki?curid=727455" title="Guy Roux">
Guy Roux

Guy Roux (wym. [ɡi ʁu] ,ur. 18 października 1938 w Colmarze) – francuski piłkarz grający na pozycji obrońcy, trener piłkarski. Przez ponad czterdzieści lat (1961–2005) prowadził AJ Auxerre.
Kariera piłkarska.
Guy Roux w czasie kariery piłkarskiej reprezentował barwy klubów: AJ Auxerre (1954–1957), FC Stade Poitevin (1957–1958), FC Limoges (1958–1961), AJ Auxerre (1961–1962 i 1962–1970). Karierę zakończył po wywalczeniu awansu przez AJ Auxerre do Division Nationale w sezonie 1969/1970.
Kariera trenerska.
Guy Roux jeszcze w trakcie kariery piłkarskiej rozpoczął karierę trenerską. W latach 1961–2005 trzykrotnie został trenerem AJ Auxerre (1961–1962, 1964–2000, 2001–2005). W tym okresie z drużyny występującej w regionalnych rozgrywkach Burgundii (czwarty poziom) uczynił jednym z najlepszych zespółów we Francji oraz czołowych zespołów w Europie. W sezonie 1969/1970 uzyskał awans do Division Nationale, a w sezonie 1973/1974 awansował do Division 2.
W sezonie 1978/1979 dotarł do finału Pucharu Francji, w którym ulegli po dogrywce na Parc des Princes w Paryżu z FC Nantes 4:1, a w sezonie 1979/1980 uzyskał historyczny awans do Première Division i od tego momentu AJ Auxerre zaczął odnosić sukcesy w krajowych i europejskich rozgrywkach. Zespół pod wodzą Rouxa zdobył w sezonie 1995/1996 pierwsze w swojej historii mistrzostwo Francji, czterokrotnie zajął 3. miejsce w Première Division (1984, 1991, 1994, 2002), czterokrotnie zdobył Puchar Francji (1994, 1996, 2003, 2005), dotarł w sezonie 1992/1993 do półfinału Pucharu UEFA, w którym ulegli niemieckiej Borussii Dortmund (0:2, 2:0 k. 5:6), triumfował w Pucharze Intertoto 1997 po pokonaniu w finale z niemieckim MSV Duisburg (0:0, 2:0) oraz w sezonie 1999/2000 dotarł do finału tych rozgrywek, jednak w finale ulegli niemieckiemu VfB Stuttgart (0:2, 1:1), a także dwukrotnie zdobywał Coppa delle Alpi (1985, 1987).
Roux uważał, że silna infrastruktura ma kluczowe znaczenie dla długoterminowego sukcesu. W 1980 roku odrzucił możliwość podpisania kontraktu z napastnikiem reprezentacji Francji – Olivierem Rouyerem na rzecz otwarcia nowoczesnej akademii młodzieżowej, dzięki czemu AJ Auxerre stał się znany na całym świecie jako akademia dla najlepszych graczy, gdyż karierę rozpoczynali uznani piłkarze, tacy jak m.in.: Éric Cantona, Basile Boli, Alain Goma, Frédéric Darras, Pascal Vahirua, Raphael Guerreiro, Stéphane Mazzolini, Djibril Cissé, Philippe Mexès, Teemu Tainio. Za kadencji Rouxa klub reprezentowali m.in.: Laurent Blanc, Enzo Scifo oraz polscy piłkarze: Paweł Hajduczek, Paweł Janas, Zbigniew Kaczmarek, Andrzej Szarmach, Henryk Wieczorek, Piotr Włodarczyk, Andrzej Zgutczyński.
W 2000 roku za wybitne osiągnięcia, doskonałość zawodową i wzorowe cechy osobiste został uhonorowany Nagrodą Prezydenta UEFA.
Guy Roux po sezonie 2004/2005 po ponad 2000 meczach, tym 890 meczach w Ligue 1 odszedł z klubu, po czym trenerem AJ Auxerre został Jacques Santini, jednak po dwóch latach wznowił karierę trenerską, podpisując w czerwcu 2007 roku dwuletni kontrakt z RC Lens, jednak 25 sierpnia 2007 roku po porażce 2:1 w domowym meczu ligowym z RC Strasbourg oraz po 4 meczach (2 remisy, 2 porażki) zrezygnował z funkcji trenera i ostatecznie w wieku 68 lat przeszedł na emeryturę.
Życie prywatne.
Guy Roux słynie z czapek z pomponami i źle dopasowanych dresów oraz z zamiłowania do lokalnych win Chablis.
Sukcesy.
Zawodnicze.
AJ Auxerre
Szkoleniowe.
AJ Auxerre

</doc>
<doc id="727456" url="https://pl.wikipedia.org/wiki?curid=727456" title="Złotowo (Gostomie)">
Złotowo (Gostomie)

Złotowo (kaszb. "Złotowò") – część wsi Gostomie w Polsce, położona w województwie pomorskim, w powiecie kościerskim, w gminie Kościerzyna, na Pojezierzu Kaszubskim, nad jeziorem Małym Długim. Wchodzi w skład sołectwa Gostomie.
W latach 1975–1998 Złotowo administracyjnie należało do województwa gdańskiego.

</doc>
<doc id="727458" url="https://pl.wikipedia.org/wiki?curid=727458" title="Owśniczka">
Owśniczka

Owśniczka () – nieoficjalny przysiółek wsi Owśnice w Polsce położony w województwie pomorskim, w powiecie kościerskim, w gminie Kościerzyna.
W latach 1975–1998 miejscowość administracyjnie należała do województwa gdańskiego.

</doc>
<doc id="727459" url="https://pl.wikipedia.org/wiki?curid=727459" title="Richmond Forson">
Richmond Forson

Richmond Forson (ur. 23 maja 1980 w Aflao) – togijski piłkarz występujący na pozycji obrońcy.
Kariera.
Karierę zaczynał w FC Metz, później grał w amatorskich klubach: CS Louhans-Cuiseaux, Stade Luconnais, JA Le Poire-sur-Vie i AS Cherbourg. Od 2008 roku gra w Thouars Foot 79. Był testowany przez trenera Stephena Keshiego przed Pucharem Narodów Afryki, ale do Egiptu nie pojechał. Wrócił do niego Otto Pfister, który szukał napastnika i powołał Forsona z francuskiej ligi amatorskiej.

</doc>
<doc id="727470" url="https://pl.wikipedia.org/wiki?curid=727470" title="Kodjovi Obilalé">
Kodjovi Obilalé

Kodjovi Dodji Obilalé (ur. 8 października 1984 w Lomé), wzrost: 186 cm, waga: 81 kg, piłkarz, gra na pozycji bramkarza.
Życiorys.
Obilalé karierę rozpoczął w Étoile Filante de Lomé. Następnie był piłkarzem francuskiego CS Quéven, a od 2008 roku gra w GSI Pontivy.
Obilalé to piłkarz, który jedyny spośród zawodników uczestników Mistrzostw Świata 2006 grał w lidze togijskiej. Do kadry powołanej przez Otto Pfistera załapał się z powodu kontuzji Safiou Salifou. Obilalé na Mistrzostwach był jedynie trzecim bramkarzem. 
Podczas zamachu terrorystycznego na autobus wiozący reprezentację Togo, został postrzelony w plecy. Lekarze postanowili zostawić w jego ciele część kuli bowiem gdyby ją usunęli, jego stan mógłby się pogorszyć.

</doc>
<doc id="727474" url="https://pl.wikipedia.org/wiki?curid=727474" title="Renault Espace">
Renault Espace

Renault Espace – samochód osobowy typu minivan klasy średniej, a następnie crossover klasy wyższej i SUV klasy średniej produkowany pod francuską marką Renault od 1984 roku. Od 2023 roku produkowana jest szósta generacja modelu.
Pierwsza generacja.
Renault Espace I został zaprezentowany po raz pierwszy w 1984 roku.
Pojazd został pierwotnie opracowany w latach 70. XX wieku (prawdopodobnie pierwsze szkice pochodzą z 1976 roku) przez brytyjskiego projektanta Fergusa Pollocka. W latach 80. ówczesny dyrektor generalny Renault wraz z dyrektorem koncernu Matra udali się w dłuższą podróż do Stanów Zjednoczonych, gdzie obydwaj zafascynowali się dużymi vanami. Po powrocie do Francji, w grudniu 1982 roku szef Matry spotkał się z najważniejszymi osobami koncernu Renault, którym przedstawił swoją wizję auta typu minivan przygotowaną jako pojazd koncepcyjny P23. Po przeprowadzeniu modyfikacji projektu P23, w który wkomponowano podzespoły Renault, w czerwcu 1983 roku zaakceptowano projekt pierwszego auta typu van przeznaczonego na rynki europejskie. Pojazd wprowadzono do produkcji w marcu 1984 roku. Koncern Renault zajął się kwestiami mechanicznymi, technicznymi oraz marketingowymi, natomiast Matra odpowiedzialna była za projekt nadwozia, budowę podwozia oraz za produkcję pojazdu, która odbywała się w jej fabryce w Romorantin-Lanthenay, a także w fabryce Alpine w Dieppe.
W 1988 roku auto zostało zmodernizowane. Przy okazji liftingu wprowadzono do oferty wersję Quadra napędzaną na obie osie pojazdu. W 1990 roku wprowadzono możliwość zamówienia wersji z pneumatycznym tylnym zawieszeniem.
Wyprodukowano 191 674 egzemplarzy pierwszego wcielenia Espace.
Druga generacja.
Renault Espace II zostało zaprezentowane po raz pierwszy w 1991 roku.
Druga generacja Espace zadebiutowała w marcu 1991 roku podczas targów motoryzacyjnych w Genewie. W stosunku do pierwszej generacji modelu zwiększono długość pojazdu, a układ przedniego zawieszenia zastąpiono konstrukcją pochodzącą z Renault 25. Wraz z drugą generacją wprowadzono na rynek silnik benzynowy V6 o pojemności 2.85 l i mocy 153 KM, który stanowił sztandarową wersję minivana. Przeprojektowano także fotele, które wyposażono w zagłówki.
W 1995 roku z okazji 10-lecia produkcji modelu oraz zaangażowania Renault w F1 zaprezentowano wersję F1 Espace. W samochodzie zastosowano 3.5-litrowy silnik benzynowy V10 40V o mocy 700 KM pochodzący z jednoosobowego samochodu wyścigowego Williams-Renault FW15C. Podobnie jak w bolidach Formuły 1, silnik został zamontowany centralnie, a moc przenoszona była na tylne koła przez 6-biegową, półautomatyczną skrzynię biegów. Zbudowano dwa egzemplarze pojazdu, które obecnie znajdują się w muzeum Matry w Romorantin oraz w kolekcji Renault.
Przez 6 lat produkcji wyprodukowano około 316 500 egzemplarzy drugiej generacji modelu Espace.
Trzecia generacja.
Renault Espace III został zaprezentowany po raz pierwszy w 1996 roku.
Espace trzeciej generacji został zaprezentowany w grudniu 1996 roku. W 1997 roku wprowadzono do produkcji wersję siedmioosobową nazwaną Grand, a w 1998 roku przeprowadzono delikatną modernizację pojazdu. W 2000 roku auto przeszło face lifting. Auto otrzymało drobne zmiany stylistyczne oraz silnik wysokoprężny 2.2 dCi.
W 1998 roku na bazie pojazdu powstał projekt Espider.
Łącznie trzecie wcielenie Espace powstało w liczbie 365 200 egzemplarzy.
Czwarta generacja.
Renault Espace IV został zaprezentowany po raz pierwszy w 2002 roku.
Espace czwartej generacji był pierwszym Espacem skonstruowanym i zbudowanym już samodzielnie przez Renault. Jest stworzony z materiału który w 90% można wykorzystać do recyklingu na płycie podłogowej modelu Laguna II oraz Vel Satisa.
Auto było trzykrotnie modernizowane: w 2006 roku (Phase II), w 2010 roku (Phase III) oraz w 2012 roku (Phase IV). W 2006 roku odświeżono stylizację nadwozia, wprowadzono system nawigacji i komunikacji Carminat z 7-calowym, monitorem, systemem Bluetooth i odtwarzaczem CD/MP3 oraz nowe diesle 2.0 dCi o mocy 150 i 175 KM. W 2012 roku poszerzono wlot powietrza w zderzaku, zmieniono atrapę chłodnicy, boczne lusterka, zastosowano nowy system nawigacji, kamerę cofania, skórzaną tapicerkę, system rozrywki z dwoma ekranami LCD w przednich zagłówkach.
Czwarte wcielenie Espace produkowane było przez 12 lat, co czyni go najdłużej produkowanym wcieleniem Espace i jednym z najdłużej produkowanych modeli Renault.
Piąta generacja.
Renault Espace V zostało zaprezentowane po raz pierwszy w 2014 roku.
Piąte wcielenie Espace zostało oficjalnie zaprezentowane podczas targów motoryzacyjnych w Paryżu w 2014 roku. Auto w przeciwieństwie do poprzednich generacji modelu przyjęło zupełnie nową formę – jest crossoverem klasy wyższej. Nadwozie zachowało jednak cechy charakterystyczne dla dużego vana.
Samochód został zbudowany na nowej płycie podłogowej CMF, stworzonej przez koncern Renault we współpracy z japońskim koncernem Nissan. Na tej samej płycie podłogowej zbudowana ma zostać czwarta generacja modelu Laguna. Pojazd poprzedził koncept zaprezentowany w 2013 roku podczas targów motoryzacyjnych we Frankfurcie o nazwie Initiale Paris.
Charakterystycznym elementem pojazdu jest przód auta z dużym logo oraz reflektorami, które w standardzie wyposażone są w technologię Full LED oraz światła do jazdy dziennej ułożone asymetrycznie w kształcie litery C. Każda wersja pojazdu posiada panoramiczną przednią szybę, która nad przednimi fotelami przechodzi w stały szklany dach, a opcjonalnie w otwierany dach panoramiczny. Samochód zachował jednobryłowe nadwozie. Współczynnik oporu powietrza Cx wynosi równe 0,30. Espace jest dostępne w wersji pięcio- i siedmioosobowej.
Lifting.
W listopadzie 2019 roku samochód przeszedł face lifting. Zmieniono m.in. atrapę chłodnicy, zderzaki, reflektory, oraz wprowadzono nowe kolory lakierów oraz wzory felg. We wnętrzu pojazdu przeprojektowano konsolę z zamykanymi uchwytami na kubki, dwoma gniazdami USB, wejściem AUX, bezprzewodową ładowarką oraz miejscem na telefony. Ponadto dodano również adaptacyjne matrycowe światła LED, szyby z poprawioną izolacją akustyczną, wirtualny kokpit z ekranem 10,2 cala oraz system multimedialny Easy Link z wyszukiwarką Google oraz interfejsami Android Auto i Apple Car-Play. Dostępne są także automatyczne aktualizacje poprzez internet, zdalna kontrola przez aplikację oraz udoskonalone nagłośnienie Bose z 5 zaprogramowanymi efektami korekcji dźwięku.
Sprzedaż.
W połowie 2020 roku w mediach pojawiły się informacje o planowanym wycofaniu Espace'a z produkcji bez następcy. Uzasadnione miało to być m.in. redukcją kosztów ponoszonych przez koncern i skupienie się na produkcji crossoverów i SUVów, ze względu na słabą sprzedaż modeli: Espace, Talisman, Scénic i Koleos. Informacje te potwierdziły się w 2022 roku, kiedy to producent wycofał z produkcji dotychczasową generację. Linia modelowa spotkała się jednak ostatecznie z kontynuacją, tym razem w postaci klasycznego SUV-a opartego na mniejszym modelu Austral.

</doc>
<doc id="727475" url="https://pl.wikipedia.org/wiki?curid=727475" title="Jason Terry">
Jason Terry

Jason Eugene Terry (ur. 15 września 1977 w Seattle) – amerykański koszykarz, występujący na pozycji rzucającego obrońcy, mistrz NCAA (1997) oraz NBA (2011), po zakończeniu kariery zawodniczej trener koszykarski, obecnie trener Grand Rapids Gold.
Jason został wybrany z numerem 10. w drafcie 1999 przez Atlanta Hawks. W swoim pierwszym sezonie opuścił tylko jedno spotkanie, ale w większości był rezerwowym. Zdobywał średnio 8 punktów w meczu. W kolejnych sezonach zdobył uznanie w oczach szkoleniowców i był kluczowym graczem Hawks. W przeciągu następnych 4 sezonów opuścił ledwie 14 spotkań drużyny z Atlanty. Po 5 sezonach zdecydował się na przeprowadzkę do Teksasu by reprezentować barwy Dallas Mavericks. W sezonie 2005/06 zdobył razem z Mavs tytuł Mistrza Konferencji Zachodniej oraz Wicemistrza NBA.
Po sezonie 2008/2009 został uznany najlepszym rezerwowym ligi. Następnie przez dwa lata z rzędu zajmował drugie miejsce w głosowaniu na najlepszego „szóstego” zawodnika NBA.
8 maja 2011 w 4 meczu 2 rundy playoff przeciwko Los Angeles Lakers trafił 9 „trójek”, co jest rekordem w tej fazie rozgrywek. 13 czerwca 2011 roku został mistrzem NBA z Mavericks. 3 lipca 2012 podpisał kontrakt z Boston Celtics.
12 lipca 2013 wziął udział w wymianie między Celtics i Brooklyn Nets, przez którą on, Paul Pierce, Kevin Garnett i D.J. White trafili do Nets, a do Celtics przeszli Kris Humphries, Gerald Wallace, Kris Joseph, MarShon Brooks, Keith Bogans i wybory w pierwszej rundzie draftu 2014 i 2016.
19 lutego 2014, Terry, wraz z Reggie Evansem, został wytransferowany do Sacramento Kings w zamian za Marcusa Thorntona.
17 września 2014, wraz z wyborami w drugiej rundzie przyszłych draftów, został wytransferowany do Houston Rockets w zamian za Alonzo Gee i Scotty’ego Hopsona.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
22 sierpnia 2016 podpisał umowę z klubem Milwaukee Bucks.
30 maja 2020 został asystentem trenera w uniwersyteckiej drużynie Arizona Wildcats. 19 sierpnia 2021 objął drużynę Grand Rapids Gold jako główny trener.

</doc>
<doc id="727478" url="https://pl.wikipedia.org/wiki?curid=727478" title="Vena cava inferior">
Vena cava inferior



</doc>
<doc id="727480" url="https://pl.wikipedia.org/wiki?curid=727480" title="Żyła dolna główna">
Żyła dolna główna



</doc>
<doc id="727481" url="https://pl.wikipedia.org/wiki?curid=727481" title="Aranka">
Aranka



</doc>
<doc id="727482" url="https://pl.wikipedia.org/wiki?curid=727482" title="Żyła czcza dolna">
Żyła czcza dolna



</doc>
<doc id="727483" url="https://pl.wikipedia.org/wiki?curid=727483" title="Sulecki Borek">
Sulecki Borek

Sulecki Borek (kaszb. "Sëlëcczi Bòrek") – część wsi Sulęczyno w Polsce, położona w województwie pomorskim, w powiecie kartuskim, w gminie Sulęczyno. Jest częścią sołectwa Sulęczyno.
W latach 1975–1998 Sulecki Borek administracyjnie należał do województwa gdańskiego.

</doc>
<doc id="727484" url="https://pl.wikipedia.org/wiki?curid=727484" title="Cypryjska Pierwsza Liga">
Cypryjska Pierwsza Liga



</doc>
<doc id="727486" url="https://pl.wikipedia.org/wiki?curid=727486" title="Chemiosmoza">
Chemiosmoza

Chemiosmoza – proces biochemiczny polegający na przemieszczaniu protonów przez błony białkowo-lipidowe z wytworzeniem ATP. Pojęcie to wprowadził Peter D. Mitchell tłumacząc powstawanie ATP w mitochondriach, polegające na zamianie energii zgromadzonej w postaci gradientu elektrochemicznego na energię wiązań ATP. W toku dalszych badań wykazano, że ATP wytwarzane jest przez syntazę ATP wykorzystującą energię gradientu elektrochemicznego.
Model chemiosmotyczny.
Model chemiosmotyczny tłumaczy syntezę ATP związaną z transportem elektronów. W 1961 r. Peter D. Mitchell zaproponował model chemiosmotyczny oparty na wynikach badań przeprowadzonych na bakteriach. W 1978 otrzymał za tę pracę Nagrodę Nobla. Mitchell zaproponował, że transport elektronów i fosforylacja oksydacyjna (synteza ATP) są powiązane z sobą przez gradient protonów w poprzek wewnętrznej błony mitochondrium. Zgodnie z modelem chemiosmotycznym stopniowy przepływ elektronów z NADH lub FADH2 przez układ przenośników elektronów na tlen powoduje uwalnianie energii. Jest ona wykorzystywana do przepompowania protonów przez wewnętrzną błonę mitochondrium do przestrzeni międzybłonowej.
Protony są przenoszone przez wewnętrzną błonę mitochondrialną przy udziale trzech kompleksów przenośników elektronów, które uczestniczą w poszczególnych etapach transportu elektronów. Różnica w stężeniu protonów (H+) między matriks mitochondrium a przestrzenią miedzybłonową stanowi energię potencjalną (podobnie jak woda spiętrzona w zaporze).
Wewnętrzna błona mitochondrium jest nieprzepuszczalna dla protonów, które mogą powrócić do matriks jedynie przez specjalne kanały znajdujące się w błonie wewnętrznej. Kanały te utworzone są przez cząsteczki enzymu – syntazy ATP. Syntaza ATP tworzy kompleksy zwane zespołami oddechowymi, występujące na wewnętrznej powierzchni błony mitochondrium. W miarę przesuwania się protonów zgodnie z gradientem energetycznym (tzn. poprzez kanały syntazy ATP na drugą stronę wewnętrznej błony mitochondrium) uwalnia się energia, którą syntaza ATP wykorzystuje do tworzenia ATP.

</doc>
<doc id="727489" url="https://pl.wikipedia.org/wiki?curid=727489" title="Thomas Dossevi">
Thomas Dossevi

Thomas Dossèvi (ur. 6 marca 1979 w Chambray-lès-Tours, we Francji) – togijski piłkarz, grający na pozycji pomocnika. Wzrost: 183 cm, waga: 81 kg,
Kariera.
Urodził się w piłkarskiej rodzinie. Jego ojciec – Antoine był reprezentantem Togo, a przez większą część kariery grał w Tours FC. Thomas swoją karierę rozpoczynał w ASOA Valence, następnie przeniósł się na trzy sezony do LB Châteauroux, później grał w Stade de Reims. Kolejnym jego klubem był ówczesny beniaminek Ligue 1 – Valenciennes FC, z którym Dossevi wywalczył również awans. W latach 2007-2010 bronił barw FC Nantes. W latach 2010-2011 grał w Swindon Town, a w 2012 roku przeszedł do Chonburi FC. Grał też w rezerwach Valenciennes oraz w zespole USL Dunkerque. W 2016 roku zakończył karierę.
W reprezentacji debiutował 30 grudnia 2001, a przeciwnikiem Togo był Benin.

</doc>
<doc id="727492" url="https://pl.wikipedia.org/wiki?curid=727492" title="Teklowo">
Teklowo

Teklowo (kaszb. "Téklòwò") – część wsi Pierszczewo w Polsce, położona w województwie pomorskim, w powiecie kartuskim, w gminie Stężyca, na terenie Kaszubskiego Parku Krajobrazowego, na Kaszubach. Wchodzi w skład sołectwa Pierszczewo. 
W latach 1975–1998 Teklowo administracyjnie należało do województwa gdańskiego.
Teklowo 31 grudnia 2011 r. miało 1 stałego mieszkańca.
Na wschód od Pierszczewka znajduje się okalany wodami Jeziora Ostrzyckiego rezerwat przyrody Ostrzycki Las.

</doc>
<doc id="727493" url="https://pl.wikipedia.org/wiki?curid=727493" title="Championship Manager 4">
Championship Manager 4

Championship Manager 4 – komputerowa gra sportowa wyprodukowana przez Sports Interactive i wydana w 2003 przez Eidos Interactive. Gracz wciela się w niej w menedżera klubu piłki nożnej. Była to ostatnia część serii "Championship Manager" wyprodukowana przez Sports Interactive przed zakończeniem współpracy studia z firmą Eidos Interactive. Rozgrywka opiera się na rozbudowanych możliwościach ustawiania własnej taktyki działania dla każdego z piłkarzy, zmianach planu treningu, długich konsultacjach transferowych (dostępny jest dodatkowo system okna transferowego), ustalaniu składów podstawowych drużyny, pozyskiwaniu młodych piłkarzy z młodszej kategorii klubowej (ustalone są kategorie: seniorów, juniorów do lat 21 i juniorów do lat 17), zatrudnianiu i zwalnianiu trenerów, skautów itp. Wyniki pracy menedżerskiej ukazywane są w trakcie meczów. Gra umożliwia także grę w trybie gry wieloosobowej oraz całkowitą modowalność interfejsu, zmianę języka oraz parę innych zmian. Została w Internecie oceniona bardzo wysoko.
Udostępnione ligi.
Sports Interactive znowu powiększyło liczbę dostępnych lig. Poniżej dostępna jest pełna lista pierwszych lig dostępnych w "Championship Manager 4" (zaznaczone pogrubieniem są dołączone pierwszy raz w serii "Championship Manager"):

</doc>
<doc id="727502" url="https://pl.wikipedia.org/wiki?curid=727502" title="AHL">
AHL



</doc>
<doc id="727507" url="https://pl.wikipedia.org/wiki?curid=727507" title="Przejście graniczne Świnoujście-Ahlbeck">
Przejście graniczne Świnoujście-Ahlbeck

Przejście graniczne Świnoujście-Ahlbeck – istniejące do 2007 roku polsko-niemieckie drogowe przejście graniczne położone w województwie zachodniopomorskim, w mieście na prawach powiatu Świnoujście, na wyspie Uznam.
Opis.
Przejście graniczne Świnoujście-Ahlbeck z miejscem odprawy granicznej po stronie niemieckiej w miejscowości Ahlbeck, czynne było całą dobę. Dopuszczone było przekraczanie granicy dla ruchu osobowego: pieszy, rowerowy (bez silników) i autobusowy ruch wahadłowy między Świnoujściem a Ahlbeckiem oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Świnoujściu], Placówka Straży Granicznej w Świnoujściu.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Świnoujście. Czynne było codziennie przez całą dobę. Dopuszczone było przekraczanie granicy dla ruchu osobowego: pieszy, pojazdów jednośladowych i regularnych linii autobusowych.
Tylko dla obywateli:
Kontrolę graniczną osób, towarów i środków transportu wykonywała Graniczna Placówka Kontrolna Świnoujście.

</doc>
<doc id="727509" url="https://pl.wikipedia.org/wiki?curid=727509" title="Huehuetéotl">
Huehuetéotl

Huehuetéotl "Bardzo Stary Bóg" – w mitologii azteckiej bóg ognia i roku. Często jest utożsamiany z innym azteckim "starym bogiem" – Xiuhtecuhtli i podaje się ich nazwę łącznie: Huehueteotl-Xiuhtecuhtli. Nazwa Huehuetéotl pochodzi od słów w języku nahuatl, którym posługiwali się Aztekowie. Pierwsza człon "huehue" oznacza przymiotnik "stary", natomiast "téotl" rzeczownik "bóg". 
Huehuetéotl jest powszechnie uważany za najstarszego boga w panteonie Azteków, a jego rodowód sięga jeszcze czasów przed powstaniem jednego z najstarszych miast Meksyku – Teotihuacán. Jego kult przywędrował do Teotihuacán z zalanego wulkaniczną lawą starego miasta Cuicuilco. W Teotihuacán znaleziono gliniane statuetki Huehueteotla przedstawiające zgarbionego starca siedzącego na skrzyżowanych nogach i dźwigającego na głowie osobliwe naczynie, prawdopodobnie kadzielnicę. Niekiedy przedstawiano go jako starca z brodą, co odzwierciedlało jego ogólną funkcję "Ojca i Matki Bogów".
Huehuetéotl-Xiuhtecuhtli był utożsamiany z ideą oczyszczenia, transformacji i regeneracji świata poprzez ogień. Aztekowie uważali go za dobroczynnego boga ognia oraz roku kalendarzowego i kojarzyli go z nocą i godzinami nocnymi. Jako pan czasu i ognia (Ometeotl) przebywał w centrum nieba, atmosfery, morza, powierzchni Ziemi i Świata podziemnego.
W kalendarzu azteckim Huehuetéotl poświęcony był jedenasty miesiąc Hueymiccailhuitl (Wielkie Święto Umarłych) lub Xocotlhuetzi (Opadanie Owocu).

</doc>
<doc id="727511" url="https://pl.wikipedia.org/wiki?curid=727511" title="Wykrywacz kłamstwa">
Wykrywacz kłamstwa



</doc>
<doc id="727512" url="https://pl.wikipedia.org/wiki?curid=727512" title="Charlotte Checkers">
Charlotte Checkers

Charlotte Checkers – amerykański klub hokejowy z siedzibą w Charlotte działający w latach 1993–2010. 
Pierwotnie zespół występował w ECHL i był filią zespołu NHL – New York Rangers oraz Hartford Wolf Pack (AHL). W 2010 roku powstał nowy klub pod tą nazwą, będący kontynuacją Albany River Rats. Występuje w AHL. Jest podległy klubowi Carolina Hurricanes i współpracuje z Florida Everblades (ECHL).

</doc>
<doc id="727514" url="https://pl.wikipedia.org/wiki?curid=727514" title="Omonia Nikozja">
Omonia Nikozja

Omonia Nikozja – cypryjski klub piłkarski z siedzibą w Nikozji. Założony został w 1948 roku. Od tego czasu zdobył 21 mistrzostw kraju oraz 15 razy Puchar Cypru.
Obecny skład.
Stan na 19.08.2020

</doc>
<doc id="727515" url="https://pl.wikipedia.org/wiki?curid=727515" title="Jednostki pola powierzchni i objętości">
Jednostki pola powierzchni i objętości

Podstawową jednostką pola powierzchni jest metr kwadratowy (ozn. m²), a jednostką objętości – metr sześcienny (ozn. m³). Ze względów praktycznych używamy często jednostek będących ich wielokrotnościami, jak również innych jednostek zwyczajowych. Poniżej podano ich zestawienie.

</doc>
<doc id="727516" url="https://pl.wikipedia.org/wiki?curid=727516" title="Otto Pfister">
Otto Pfister

Otto Pfister (ur. 24 listopada 1937 w Kolonii) – niemiecki piłkarz grający na pozycji napastnika, trener piłkarski. Prowadził między innymi reprezentację Togo na Mistrzostwach Świata w Niemczech w 2006 roku.
Kariera piłkarska.
Kariera klubowa.
Jako piłkarz Pfister nie zrobił wielkiej kariery piłkarskiej. Grał w drużynach z niższych lig Niemiec, z rodzinnej Kolonii, takich jak Viktoria Kolonia i VfL Kolonia 99. Potem przeniósł się do Szwajcarii do FC Chiasso, by roku zostać piłkarzem FC Grenchen. Wtedy to w latach 60. ukończył szkołę sportową w Magglingen z dyplomem trenera. Potem studiował także w Kolonii, gdzie także zrobił dyplom trenera wyższej klasy. Jego pierwszą pracą po otrzymaniu certyfikatu trenera była funkcja grającego trenera w FC Vaduz. Potem przez kolejnych 11 lat Pfister łączył grę w piłkę z trenerką w innych klubach niższych lig Szwajcarii.
Kariera trenerska.
Jeszcze będąc piłkarzem w latach 60. rozpoczął pracę trenerską. W 1972 roku Pfister wyjechał do Afryki najpierw objął reprezentację Rwandy. Potem prowadził reprezentację Górnej Wolty i reprezentację Senegalu. Pierwsze sukcesy odniósł jednak z Wybrzeżem Kości Słoniowej, z którym to zdobył Młodzieżowe Mistrzostwo Afryki w 1983 roku w kategorii Under-19. Potem pracował w reprezentacji Zairu, a kolejne sukcesy odniósł z Ghaną. W 1991 we Włoszech zdobył z młodzieżową reprezentacją tego kraju mistrzostwo świata w kategorii U-17 (m.in. z Samuelem Kuffourem w składzie). W 1992 wywalczył wicemistrzostwo Afryki, a Ghana przegrała wówczas w rzutach karnych 10:11 z zespołem Wybrzeża Kości Słoniowej. Podporami Ghańczyków byli wówczas tacy piłkarze jak Anthony Yeboah, Anthony Baffoe i Abedi Pele. Otrzymał wtedy nagrodę dla Najlepszego Trenera Afryki roku 1992.
Oprócz Ghany prowadził także dwie inne drużyny w Pucharze Narodów Afryki – Górną Woltę w 1978 roku w Ghanie oraz Zair w 1988 w Maroku. W 1997 roku zmienił kontynent na Azję. Przejął reprezentację Arabii Saudyjskiej i w tym samym roku poprowadził ją w Pucharze Konfederacji. Po 2 meczach zrezygnował jednak i przejął kadrę olimpijską. Jego następca Carlos Alberto Parreira zdołał awansować z Saudyjczykami na Mistrzostwa Świata we Francji w 1998, a po nich zrezygnował i Pfister ponownie został szefem kadry.
Od 1999 roku Otto zaczął prowadzić drużyny klubowe w krajach arabskich. W latach 1999–2002 prowadził Zamalek SC z Egiptu i zdobył z nim Puchar Zdobywców Pucharów Afryki w 2000 roku, mistrzostwo Egiptu i Superpuchar w 2001 i Puchar Ligi Egipskiej w 2002.
Potem Pfister trenował CS Sfaxien z Tunezji zdobywając z tym klubem Puchar Ligi Tunezyjskiej w 2003 roku. Kolejny przystanek to libański klub Nejmeh SC z Bejrutu, z którym wywalczył mistrzostwo Arabskiej Champions League, mistrzostwo Libanu, Superpuchar i Puchar Ligi Libańskiej. W październiku 2005 został trenerem kolejnego egipskiego klubu, tym razem El-Masry z Port Saidu.
18 lutego 2006 roku Pfister został mianowany selekcjonerem reprezentacji Togo po tym, jak zwolniono z tej funkcji Nigeryjczyka Stephena Keshi, pomimo tego że awansował z drużyną do Mistrzostw Świata w Niemczech. Tuż przed pierwszym meczem na mistrzostwach Pfister zrezygnował z funkcji trenera po tym, jak piłkarze z Togo zaczęli strajkować z powodu nieotrzymanych premii. Jednak po 3 dniach został przywrócony na to stanowisko. Na mistrzostwach Togo przegrało jednak wszystkie swoje mecze grupowe – 1:2 z Koreą Południową, 0:2 ze Szwajcarią i 0:2 z Francją.
W latach 2006–2007 był trenerem sudańskiego klubu o nazwie Al-Merreikh. W 2007 roku został selekcjonerem reprezentacji Kamerunu. W maju 2009 ogłosił, że rezygnuje z prowadzenia reprezentacji Kamerunu.
6 kwietnia 2011 został selekcjonerem reprezentacji Trynidadu i Tobago. Tę funkcję pełnił do 2012 roku. Od 2013 roku jest ponownie selekcjonerem sudańskiego klubu Al-Merreikh Omdurman.

</doc>
<doc id="727517" url="https://pl.wikipedia.org/wiki?curid=727517" title="Drozdowo (Szymbark)">
Drozdowo (Szymbark)

Drozdowo (dodatkowa nazwa w j. kaszub. Drozdowò) – śródleśna część wsi Szymbark w Polsce, położona w województwie pomorskim, w powiecie kartuskim, w gminie Stężyca, na obszarze Kaszubskiego Parku Krajobrazowego. Wchodzi w skład sołectwa Szymbark. 
W latach 1975–1998 Drozdowo administracyjnie należało do województwa gdańskiego.
Drozdowo 31 grudnia 2011 r. miało 24 mieszkańców.

</doc>
<doc id="727518" url="https://pl.wikipedia.org/wiki?curid=727518" title="AC Omonia">
AC Omonia



</doc>
<doc id="727519" url="https://pl.wikipedia.org/wiki?curid=727519" title="Championship Manager">
Championship Manager

Championship Manager to seria gier komputerowych, której pierwsza część wydana została w 1992. "Championship Manager" (skracana czasem do "CM", "Champ Manager", "Champ Man" lub "Champ") jest symulacją zarządzania klubem piłki nożnej.
Pierwsza gra "Championship Manager" została stworzona przez dwóch braci: Paula i Olivera Collyerów. Gra stworzona została w ich domu w Shropshire w Anglii. Wkrótce założyli firmę Sports Interactive, której siedziba aktualnie znajduje się w Islington w północnym Londynie. Bracia Collyer i Sports Interactive nie są już jednak odpowiedzialni za rozwój "Championship Manager".
Rozdzielenie Eidos i Sports Interactive.
Twórcy Championship Manager, SI Games, odłączyli się od Eidos Interactive i podpisali umowę z firmą Sega, by kontynuować prace nad serią nadając jej nową nazwę: Football Manager. Po odłączeniu Eidos utrzymał licencję na używanie nazwy "Championship Manager", natomiast SI Games zatrzymało kod, bazę danych i toolset gry.
Przyczyny rozdzielenia nigdy nie zostały ujawnione.

</doc>
<doc id="727520" url="https://pl.wikipedia.org/wiki?curid=727520" title="Wyspa Ellefa Ringnesa">
Wyspa Ellefa Ringnesa

Wyspa Ellefa Ringnesa (ang. "Ellef Ringnes Island", fr. "Île Ellef Ringnes") – wyspa na Oceanie Arktycznym, należąca do archipelagu Wysp Królowej Elżbiety, który to wchodzi w skład Archipelagu Arktycznego. Administracyjnie należy do Kanady i jest częścią kanadyjskiego terytorium Nunavut. Jej powierzchnia wynosi 11 295 km², co czyni ją 16. kanadyjską wyspą pod względem powierzchni i 14. w Archipelagu Arktycznym. Wyspa nie posiada stałych mieszkańców. Na zachodnim wybrzeżu wyspy ulokowana jest stacja meteorologiczna. Najwyższe wzniesienie wyspy sięga na wysokość 260 m.
Wyspie nadał nazwę Otto Sverdrup, na cześć producenta piwa z Oslo Ellefa Ringnesa, jednego ze sponsorów jego ekspedycji. Wtedy to Norwegia, od 1902 roku, wysuwała roszczenia terytorialne wobec wyspy aż do 1930, kiedy to zrzekła się ich na rzecz Kanady.
W jej pobliżu znajduje się północny biegun magnetyczny Ziemi.

</doc>
<doc id="727522" url="https://pl.wikipedia.org/wiki?curid=727522" title="Tadeusz Jedynak (związkowiec)">
Tadeusz Jedynak (związkowiec)

Tadeusz Janusz Jedynak (ur. 16 kwietnia 1949 w Niesadnej, zm. 31 maja 2017 w Sosnowcu) – polski polityk, działacz związkowy, opozycjonista w okresie PRL, poseł na Sejm I i II kadencji.
Życiorys.
Syn Tadeusza i Stefanii. Ukończył w 1970 Technikum Budowlane w Płocku. W latach 1972–1981 pracował w Kopalni Węgla Kamiennego „Manifest Lipcowy” w Jastrzębiu-Zdroju. W 1980 był wiceprzewodniczącym Międzyzakładowego Komitetu Strajkowego i jednym z liderów śląskiej „Solidarności”. W stanie wojennym został internowany na okres od 13 grudnia 1981 do 23 grudnia 1982. Po zwolnieniu działał w podziemiu, pełnił funkcję przewodniczącego regionu śląsko-dąbrowskiego i członka Tymczasowej Komisji Koordynacyjnej związku. W czerwcu 1985 został aresztowany, zwolniono go we wrześniu 1986 na mocy amnestii. Podjął pracę w przedsiębiorstwie budowlanym w Żorach.
Sprawował mandat posła I kadencji z listy NSZZ „Solidarność” i II kadencji z listy Unii Pracy (zasiadał w Komisji Administracji i Spraw Wewnętrznych). Od 1998 pracował w różnych spółkach, od 2003 prowadził wraz z żoną działalność gospodarczą.
W wyborach parlamentarnych w 2001 bez powodzenia kandydował do Senatu z ramienia KWW Od Raciborza do Mikołowa, a w przedterminowych wyborach w 2007 do Sejmu z listy Platformy Obywatelskiej w okręgu rybnickim. W wyborach parlamentarnych w 2011 ponownie bez powodzenia ubiegał się o mandat senatora, tym razem kandydując z ramienia PSL i zajmując 7. miejsce wśród ośmiu kandydatów.
Pochowany na cmentarzu parafialnym w Żorach.
Jest bohaterem publikacji Jarosława Józefa Szczepańskiego pt. "O strajku, „Manifeście Lipcowym”, Jastrzębiu i tym, co się tam działo do stanu wojennego opowiada Tadeusz Jedynak" (Fundacja Instytut Kultury Popularnej, Poznań 2021, ).
Odznaczenia.
W 1988 został odznaczony przez prezydenta RP na uchodźstwie Krzyżem Kawalerskim Orderu Odrodzenia Polski. W 2006 otrzymał Krzyż Komandorski tego orderu. W 2015 otrzymał Krzyż Wolności i Solidarności.

</doc>
<doc id="727525" url="https://pl.wikipedia.org/wiki?curid=727525" title="Pensacola Ice Pilots">
Pensacola Ice Pilots

Pensacola Ice Pilots – amerykański klub hokejowy z siedzibą w mieście Pensacola. Założony został w roku 1996, po przeprowadzce klubu Nashville Knights do Pensacoli. Występował w rozgrywkach ECHL. Rozwiązany w 2008 roku.
Był filią zespołów NHL – Tampa Bay Lightning, Toronto Maple Leafs, Chicago Blackhawks, New York Islanders (2006–2007) oraz zespołu AHL – Bridgeport Sound Tigers. 

</doc>
<doc id="727526" url="https://pl.wikipedia.org/wiki?curid=727526" title="Nashville Knights">
Nashville Knights



</doc>
<doc id="727527" url="https://pl.wikipedia.org/wiki?curid=727527" title="Davitamon - Lotto">
Davitamon - Lotto



</doc>
<doc id="727531" url="https://pl.wikipedia.org/wiki?curid=727531" title="Prešovský kraj">
Prešovský kraj



</doc>
<doc id="727534" url="https://pl.wikipedia.org/wiki?curid=727534" title="Mamam Cherif Touré">
Mamam Cherif Touré

Mamam Cherif Touré (ur. 13 stycznia 1981 w Mango) – togijski piłkarz grający na pozycji pomocnika.
Życiorys.
Swoją karierę Touré rozpoczął w Étoile Filante de Lomé. Następnie był piłkarzem rezerw Eintrachtu Frankfurt, 1. FC Nürnberg i Olympique Marsylia. W 1999 roku wyjechał do Zjednoczonych Emiratów Arabskich. Grał w Al-Jazira Club i Al-Nasr Dubaj. Wiosną 2001 grał w Hannoverze. Latem 2001 przeniósł się do Szkocji do klubu Livingston F.C. W czasie mistrzostw świata występował w FC Metz razem ze swoim rodakiem Kossim Agassą. Grał też w algierskim MC Algier i omańskim Al-Orouba SC.

</doc>
<doc id="727537" url="https://pl.wikipedia.org/wiki?curid=727537" title="Nikolskoje">
Nikolskoje

Nikolskoje () – nazwa kilkudziesięciu toponimów w Rosji
m.in.:

</doc>
<doc id="727539" url="https://pl.wikipedia.org/wiki?curid=727539" title="Synagoga w Wałbrzychu">
Synagoga w Wałbrzychu

Synagoga w Wałbrzychu – nieistniejąca synagoga znajdująca się w Wałbrzychu, przy ulicy Mickiewicza, w dzielnicy Śródmieście.
Synagoga została zbudowana w 1883 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana, a na placu na którym stała wzniesiono nowy budynek, w którym obecnie znajdowała się nieczynna już restauracja Nie bo mleczne.
Murowany, dwukondygnacyjny budynek synagogi wzniesiono na planie prostokąta. Z zewnątrz była niewyróżniającym się budynkiem, bez charakterystycznych żydowskich zdobień. Jedynym charakterystycznym elementem zewnętrznym były półokrągle zakończone okna na wysokości piętra. Wyróżnikiem architektonicznym był również portal obejmujący drzwi oraz środkowe okno ściany frontowej. Przed synagogą znajdował się mały placyk z ogródkiem. Dzisiaj po tym miejscu nie ma ani śladu.

</doc>
<doc id="727540" url="https://pl.wikipedia.org/wiki?curid=727540" title="Chicago Wolves">
Chicago Wolves

Chicago Wolves – amerykański klub hokejowy z siedzibą w Rosemont. Założony został w roku 1994. Występuje w American Hockey League.
W latach 2001–2011 klub był filią zespołu NHL, Atlanta Thrashers. Po jego rozwiązaniu od 2011 roku jest zespołem farmerskim dla Vancouver Canucks.

</doc>
<doc id="727541" url="https://pl.wikipedia.org/wiki?curid=727541" title="Okres Ružomberok">
Okres Ružomberok



</doc>
<doc id="727544" url="https://pl.wikipedia.org/wiki?curid=727544" title="Okres Žilina">
Okres Žilina



</doc>
<doc id="727546" url="https://pl.wikipedia.org/wiki?curid=727546" title="Okres Liptovský Mikuláš">
Okres Liptovský Mikuláš



</doc>
<doc id="727549" url="https://pl.wikipedia.org/wiki?curid=727549" title="Specjacja parapatryczna">
Specjacja parapatryczna

Specjacja parapatryczna jest procesem, który zachodzi, gdy nowo powstające gatunki są jedynie częściowo izolowane geograficznie (stanowią części ciągłej populacji), czyli osobniki są w stanie przekraczać bariery rozdzielające części populacji. Barierą izolującą w takim przypadku jest klimat lub duże odległości pomiędzy poszczególnymi częściami populacji. Specjacja parapatryczna zachodzi więc wśród gatunków odznaczających się znacznym rozprzestrzenieniem.

</doc>
<doc id="727553" url="https://pl.wikipedia.org/wiki?curid=727553" title="Arkadij Jegorov">
Arkadij Jegorov



</doc>
<doc id="727554" url="https://pl.wikipedia.org/wiki?curid=727554" title="Synagoga w Wałbrzychu (ul. Mickiewicza 18)">
Synagoga w Wałbrzychu (ul. Mickiewicza 18)

Synagoga w Wałbrzychu – gminny dom modlitwy znajdujący się w Wałbrzychu przy ulicy Adama Mickiewicza 18.
Synagoga została założona po 1968 roku w prywatnym mieszkaniu, niedaleko budynku gminy żydowskiej oraz miejsca, w którym znajdowała się synagoga główna. Na budynku nie było oznaczeń, że mieści się w nim synagoga. Obecnie przeniesiona na ul. Parkową.
Nabożeństwa odbywają się regularnie we wszystkie szabaty oraz święta.

</doc>
<doc id="727556" url="https://pl.wikipedia.org/wiki?curid=727556" title="Huixtocihuatl">
Huixtocihuatl

Huixtocihuatl lub Uixtocihuatl ("Kobieta–Sól") – w mitologii azteckiej bogini soli i rozpusty.
Huixtocihuatl była boginią słonej wody i soli oraz patronką prostytutek. Uważa się ją za drugą żonę Tlaloca – pierwszą była Chalcitlicue. Kiedy we troje rankami i wieczorami kochali się, ich wydzieliny zapełniały opróżniane stale zbiorniki z wodą Tlaloca. Bóg nie trudził się osobiście wylewaniem wody na ziemię, podejmował jedynie decyzje, gdzie, kiedy i w jakiej postaci mają być zesłane opady. Do tych zadań stworzył Tlaloków – pomocników małego wzrostu.
W azteckim kalendarzu Huixtocihuatl patronowała ósmemu miesiącu zwanego Tecuilhuitontli (Małe Święto Panów). Patronem tego czasu był również Xochipilli. Miesiąc trwał od 25 czerwca do 14 lipca.

</doc>
<doc id="727560" url="https://pl.wikipedia.org/wiki?curid=727560" title="Vancouver Giants">
Vancouver Giants

Vancouver Giants – kanadyjski klub hokejowy z siedzibą w Vancouver, założony w roku 2001. Występuje w Western Hockey League.
Zawodnicy.
W zespole grał Polak Marcin Kolusz.

</doc>
<doc id="727561" url="https://pl.wikipedia.org/wiki?curid=727561" title="1 Warszawski Pułk Czołgów">
1 Warszawski Pułk Czołgów

1 Warszawski Pułk Czołgów Średnich im. Bohaterów Westerplatte (1 pcz) – oddział wojsk pancernych ludowego Wojska Polskiego.
Historia do 1945.
Pułk został sformowany w obozie biełoomuckim pod Sielcami w składzie 1 Dywizji Piechoty na mocy rozkazu płk. Berlinga nr 1 z 15 maja 1943. 13 lipca otrzymał sprzęt bojowy. 19 sierpnia wszedł w skład 1 Brygady Pancernej im. Bohaterów Westerplatte. Zaprzysiężenia dokonano w obozie sieleckim 15 lipca 1943.
22 września 1943 1 pcz został wyłączony ze składu 1 BPanc i podporządkowany 1 DP skoncentrowanej w rejonie Smoleńska. 12 października pod Lenino wszedł do walki.
15 listopada 1944 powrócił w podporządkowanie dowódcy 1 BPanc. W ramach brygady, działając w pierwszym rzucie armii, przeszedł w rejon Łaskarzewa. 9 sierpnia 1944 przeprawił się przez Wisłę, by wzmocnić przedni skraj obrony jednostek radzieckiej 8 Armii Gw. na przyczółku warecko-magnuszewskim, gdzie 16 sierpnia pod Studziankami pułk brał udział w zwycięskiej bitwie pancernej, dzień ten był obchodzony jako święto jednostki. 17 sierpnia pułk wraz z brygadą, zluzowany przez radziecką 124 BPanc, przeszedł do odwodu 1 Armii WP i ześrodkował się w rejonie Magnuszewa. Tu, 7 września 1944, w związku z reorganizacją brygady ze struktury pułkowej na batalionową, został przeformowany na 1 i 3 batalion czołgów 1 BPanc. 13 maja 1945 decyzją Naczelnego Dowódcy Wojska Polskiego 1 i 3 batalion czołgów oraz pozostałe bataliony 1 BPanc rozpoczęły przegrupowanie do Siedlec, a następnie do Legionowa.
Żołnierze pułku 1943–1944.
Dowódcy
Zastępca ds. oświatowych
Zastępca ds. liniowych
Zastępca ds. technicznych
Szef sztabu
żołnierze
Organizacja pułku 1943–1945.
Stan etatowy liczył 112 oficerów, 241 podoficerów i 219 szeregowców.
Na uzbrojeniu i wyposażeniu znajdowały się między innymi:
Walki.
Lenino.
1 pułk czołgów przed bitwą zajął rejon wyjściowy do działań w rejonie wsi Nikolenki. Tam też otrzymał zadanie bojowe: wraz z dwiema bateriami dział przeciwpancernych i plutonem saperów zająć podstawy wyjściowe” na zachodnim skraju wsi Sysojewo i zachodnim skraju wsi Mojsiejewo, wspierać ogniem natarcie piechoty, a następnie przeprawić się na odcinku Sysojewo, Lenino i działać jako czołgi bezpośredniego wsparcia piechoty.
W pierwszym rzucie 1 Dywizji Piechoty działały: 2 pułk piechoty w kierunku Połzuchy, Puniszcze, 1 pułk piechoty w kierunku Trygubowa. Dowódca 1 DP przydzielił 1 kompanię czołgów T-34 drugorzutowemu 3 pułkowi piechoty, z jednej kompanii czołgów utworzył swój odwód, a pozostałe czołgi otrzymały zadanie wykorzystania przepraw w rejonie Sysojewa i Lenino.
12 października rano 1/1 pułku piechoty, po przygotowaniu artyleryjskim z udziałem „katiusz”, wykonał rozpoznanie walką, a o godz. 10.30 1DP i sąsiedzi rozpoczęli atak. Piechota sforsowała Miereję, w krwawych walkach zdobyła wysoki, przeciwległy brzeg i podeszła pod Trygubową i zdobyła Połzuchy. Dalsze natarcie 1 i 2 pułku piechoty zostało zatrzymane na skutek kontrataków oraz braku wsparcia czołgów. Podstawową przyczyną była jednak utrata styczności z sąsiadami, którzy nie uzyskali powodzenia w walce. Tymczasem o godz. 11.00, pół godziny po rozpoczęciu przez piechotę ataku na przedni skraj, 2 kompania czołgów podeszła do przeprawy w rejonie Sysojewa i próbowała przekroczyć rzekę. Pięć czołgów ugrzęzło w bagnistym terenie, dwa zaś zostały uszkodzone, W rezultacie kompania nie była zdolna do walki. 1 kompania czołgów w pełnym składzie podeszła z pewnym opóźnieniem do przeprawy w rejonie Lenino, gdzie również ugrzęzła. 3 i 4 kompania czołgów znajdowały się jeszcze na podstawach wyjściowych.
Tymczasem nieprzyjaciel silnie kontratakował piechotą, czołgami i działami samobieżnymi oraz bombardował całe ugrupowanie 1 DP. Celem wielu nalotów i ataków z powietrza były m.in. czołgi 1 pułku czołgów na obu przeprawach. Do osłony czołgów wysunięto 1 kompanię rusznic przeciwpancernych. Wreszcie cztery czołgi z 1 kompanii czołgów, które przeprawiły się w rejonie Lenino wsparły 1 pułk piechoty. Ten jednak na skutek dotkliwych strat został zastąpiony przez drugorzutowy – 3 pułk piechoty. Pozostałym pięciu czołgom 1 kompanii czołgów nie udało się przeprawić. Zdecydowano zaczekać z przeprawą do zmierzchu. Pracę saperów utrudniały ciągłe ataki lotnicze. Trwały też wysiłki, aby wyciągnąć z błota czołgi, które ugrzęzły na przeprawie pod Sysojewem, W nocy z 12 na 13 października dowódca dywizji zarządził przeprawę przez Miereję wszystkich sprawnych czołgów. Udało się przeprawić jedynie pięć czołgów z 3 kompanii, natomiast wszystkie czołgi 4 kompanii czołgów ugrzęzły w błocie. W sumie do ataku – 13 października – wyruszyło w szykach piechoty szesnaście czołgów. Większość z nich skupiono na odcinku 3 pułku piechoty w rejonie Trygubowej. Wspierająca 2 pułk piechoty – 3 kompania czołgów straciła wszystkie czołgi. Nieliczne sprawne czołgi uczestniczyły w dalszej walce, prowadząc ogień działowy z miejsca.
W nocy z 13 na 14 października 1 DP została zluzowana i przeszła do rejonu wsi Nikolenki. Straty 1 DP wyniosły 502 poległych, 1776 rannych i 663 zaginionych, tj. 25% stanu bojowego (szczegółowe dane różnią się w różnych opracowaniach).
1 pułk czołgów, mimo że nie odegrał większej roli w walce, stracił 15 czołgów – przeważnie na przeprawach.
Przyczółek warecko-magnuszewski.
1 pułk czołgów na przyczółku walczył w składzie 1 Brygady Pancernej im. Bohaterów Westerplatte. Brygada została podporządkowana 4 KA Gw., który bronił się w pasie: las w rejonie gajówki Kukawka, ujście rzeki Radomki. 9 sierpnia 1 BPanc wymaszerowała z Łaskarzewa i mimo nalotów niemieckiego lotnictwa, rozpoczęła przeprawę przez Wisłę. Wobec zagrożenia utraty przyczółka, 1 BPanc wprowadzano do walki częściami, w miarę przeprawiania się pododdziałów. W nocy z 9 na 10 sierpnia 1 kompania czołgów z 1 pułku czołgów odparła pięć uderzeń nieprzyjaciela z rejonu lasu na południe od Wygody. 10 sierpnia w krwawej walce 2 kompania czołgów 1 pułku z desantem fizylierów opanowała Chodków, a 3 kompania odrzuciła Niemców w rejonie Górnej Łękawicy Pododdziały 2 pułku czołgów odzyskały leśniczówkę Basinów. 11 sierpnia 1 kompania czołgów z 1 pułku czołgów z piechotą radziecką odparła bez strat sześć ataków niemieckich, niszcząc cztery czołgi. 2 pułk czołgów i batalion piechoty zmotoryzowanej, wspólnie z piechotą radziecką, broniły pozycji ryglowej Cekinów – Wygoda i wykonały rozpoznanie walką wsi Studzianki, niszcząc trzy czołgi. 12 sierpnia 1 kompania czołgów 1 pułku czołgów walczyła pod Basinowem. 13 sierpnia czołgi 1 BPanc odpierały uderzenia między Paprotnią i Studziankami. Rano 14 sierpnia, po przygotowaniu artyleryjskim, piechota radziecka i czołgi 1 BPanc przeszły do natarcia, opanowując Studzianki i odcinając grupę wojsk nieprzyjaciela od sił głównych. 15 i 16 sierpnia 1 BPanc uczestniczyła w likwidacji okrążonych grup. Wieczorem 18 sierpnia 1 BPanc (wraz z 1 pułkiem czołgów) wróciła do dyspozycji dowódcy 1 armii WP i ześrodkowała się na południowy zachód od Magnuszewa.
Historia po 1945.
6 lutego 1946 1 Warszawska Brygada Pancerna im. Bohaterów Westerplatte została przeformowana na 1 Warszawski Pułk Czołgów im. Bohaterów Westerplatte.
5 czerwca 1946 przedyslokowany został z Legionowa do Modlina. W maju 1949 pułk został przegrupowany do Malborka będąc w składzie 16 Dywizji Pancernej. W 1952, będący w składzie 16 Dywizji Zmechanizowanej, po szkoleniu poligonowym w Drawsku Pomorskim został przedyslokowany do Elbląga, do koszar przy ul. Grottgera.
21 września 1958 gen. Józef Kamiński wręczył dla pułku sztandar nowego wzoru. W 1968 pułk brał udział w operacji „Dunaj”. 26 sierpnia 1968 przegrupowano go transportem kolejowym w rejon Kłodzka, gdzie wzmocnił 6 PDPD, wykonując dalej zadania związane bezpośrednio z interwencją w Czechosłowacji.
W 1970 uczestniczył w wydarzeniach grudniowych. Zgodnie z otrzymanymi rozkazami pododdziały pułku zajęły w Gdańsku 16 grudnia 1970 nakazane rejony i przystąpiły do realizacji zadań. Do ochrony wyznaczonych obiektów wydzielono z pułku:
17 grudnia 1970 dowódca 16 Dywizji Pancernej polecił wycofać pułk z miasta i ześrodkować go w rejonie na lotnisku Pruszcz Gdański. 18 grudnia, na prośbę KP PZPR, wojsko obsadziło dodatkowo obiekty w Elblągu, dworzec PKP zabezpieczył pluton czołgów z 1 pułku czołgów.
9 maja 1975 podczas Apelu Zwycięstwa w Warszawie, w uznaniu zasług bojowych, wysokie wyniki w gotowości bojowej – sztandar pułku udekorowany został Krzyżem Komandorskim Orderem Odrodzenia Polski.
13 grudnia 1981, po ogłoszeniu stanu wojennego, pułk pozostał w koszarach. 16 grudnia 1981 otrzymał rozkaz przegrupowania się do Gdańska z zadaniem ochrony
Rafinerii Gdańskiej. W czasie przegrupowania po trasie Elbląg – Nowy Dwór Gdański doszło do tragicznego wypadku podczas którego czołg spadł do rzeki Linawa, cała załoga poniosła śmierć. Inne wydzielone oddziały, będące w składzie 16 Kaszubskiej Dywizji Pancernej, zostały przegrupowane do Warszawy, gdzie zgodnie z otrzymanymi rozkazami zajęły nakazane rejony i przystąpiły do realizacji zadań stanu wojennego.
4–5 września 1985 po szkoleniu poligonowym w Drawsku Pomorskim pułk uczestniczył w wieloszczeblowym ćwiczeniu koalicyjnym pod kryptonimem „Przyjaźń-85” i otrzymał ocenę dobrą.
W 1987 na wyposażenie pułku weszły zmodernizowane czołgi T-55AM z laserowym systemem kierowania ogniem Merida oraz systemem osłony dymnej „Bobrawa” i „Telur”.
W 1988 pułk wizytował szef Sztabu Generalnego WP gen. armii Florian Siwicki.
W marcu 1989 1 Warszawski Pułk Czołgów im. Bohaterów Westerplatte na podstawie rozkazu MON 028/Org. z dnia 16 marca 1989 roku i zarządzenia Szefa Sztabu Generalnego Nr 029/Org. z dnia 17 marca 1989 roku oraz zarządzenia dowódcy POW z 18 marca 1989 roku został przeformowany w 100 pułk zmechanizowany.
Żołnierze pułku 1946–1989.
Dowódcy
Przeformowania.
1 Warszawski pułk czołgów → 1 Warszawska Brygada Pancerna im. Bohaterów Westerplatte → 1 Warszawski pułk czołgów → 100 pułk zmechanizowany → 14 Brygada Zmechanizowana

</doc>
<doc id="727569" url="https://pl.wikipedia.org/wiki?curid=727569" title="Rezerwat przyrody Krwawe Doły">
Rezerwat przyrody Krwawe Doły

Rezerwat przyrody Krwawe Doły – leśny rezerwat przyrody w Borach Tucholskich, na pograniczu mezoregionu Bory Tucholskie z Pojezierzem Kaszubskim, na obszarze Wdzydzkiego Parku Krajobrazowego, na południe od jeziora Chądzie. Administracyjnie położony jest na terenie gminy Stara Kiszewa, w powiecie kościerskim, w województwie pomorskim. Położony jest na planie trójkąta, zajmując pododdziały lasu nr 572b i c Nadleśnictwa Kościerzyna (obręb Bąk, leśnictwo Cięgardło).
Rezerwat został utworzony w 1996 roku na powierzchni 13,02 ha. Celem ochrony jest zachowanie fragmentu typowego dla Borów Tucholskich ekosystemu suboceanicznego boru sosnowego świeżego "Leucobryo-Pinetum".
Teren rezerwatu znajduje się na lekko sfalowanym sandrze na wysokości 146,5–150,3 m n.p.m.
Ochronie rezerwatu podlegają głównie starodrzewie boru świeżego, jak również formy przejściowe między borem świeżym a suchym (chrobotkowym), reprezentując mozaikę tych typów lasu typową dla wschodniej części Borów Tucholskich. Większość drzewostanu pochodzi z nasadzeń, będąc pierwszym (ok. stuletnim) i drugim (ok. pięćdziesięcioletnim) pokoleniem lasu na gruntach porolnych. Znajdują się tu również stanowiska licznych gatunków roślin i porostów podlegających ochronie. Łącznie na terenie rezerwatu stwierdzono występowanie około 21 gatunków roślin naczyniowych, 12 gatunków mszaków oraz aż 48 gatunków porostów.
Najbliższe miejscowości to osady Olpuch-Dworzec i Cięgardło. Obszar rezerwatu znajduje się na turystycznym Szlaku Kamiennych Kręgów. W pobliżu rezerwatu, ale poza jego obrębem znajdują się łąki i torfowiska wąwozu Krwawe Doły.
Rezerwat leży w obrębie Wdzydzkiego Parku Krajobrazowego i obszaru ptasiego sieci Natura 2000 „Bory Tucholskie” (PLB220009). Stanowi część strefy rdzennej Rezerwatu Biosfery Bory Tucholskie.
Na mocy obowiązującego planu ochrony ustanowionego w 2015 roku, obszar rezerwatu objęty jest ochroną czynną.

</doc>
<doc id="727571" url="https://pl.wikipedia.org/wiki?curid=727571" title="Morskie przejście graniczne Darłowo">
Morskie przejście graniczne Darłowo

Morskie przejście graniczne Darłowo – znajduje się w Darłowie.
Opis przejścia granicznego.
Morskie przejście graniczne Darłowo formalnie zostało ustanowione w 1961 roku. Dopuszczony jest ruch osobowy i towarowy. Obsługuje przede wszystkim ruch graniczny portu morskiego Darłowo. Odprawę graniczną kolejno wykonywali żołnierze/funkcjonariusze granicznej placówki kontrolnej Darłowo, placówki Straży Granicznej w Darłowie i obecnie wykonują funkcjonariusze placówki Straży Granicznej w Kołobrzegu będącej w strukturach Morskiego Oddziału SG w Gdańsku. W porcie znajduje się terminal odpraw pasażerskich, a także oddział Urzędu Celnego w Koszalinie.
W 2008 roku odprawiono tu 2,5 tys. osób. 
W 2006 roku dokonano 2165 kontroli jednostek rybackich (statki rybackie, kutry i łodzie) oraz 73 kontroli jachtów i łodzi sportowych.

</doc>
<doc id="727576" url="https://pl.wikipedia.org/wiki?curid=727576" title="1 Pułk Czołgów">
1 Pułk Czołgów

Polskie jednostki pancerne szczebla pułku oznaczone numerem 1

</doc>
<doc id="727581" url="https://pl.wikipedia.org/wiki?curid=727581" title="Pompa protonowa">
Pompa protonowa

Pompy protonowe – integralne białka błonowe, zdolne do transportu protonów (jonów wodorowych H+) przez błony biologiczne przeciwnie do ich gradientu stężenia. Proces transportu jest procesem wymagającym energii.
W komórkach okładzinowych żołądka występuje pompa wymienna K+ na H+ wykorzystująca ATP. W kanaliku dalszym nefronu występuje klasyczna H+-ATPaza (EC 3.6.3.14) pompująca jony wodoru do światła kanalika.

</doc>
<doc id="727582" url="https://pl.wikipedia.org/wiki?curid=727582" title="Mamam Cherif Toure">
Mamam Cherif Toure



</doc>
<doc id="727587" url="https://pl.wikipedia.org/wiki?curid=727587" title="Urząd Zamówień Publicznych">
Urząd Zamówień Publicznych

Urząd Zamówień Publicznych – urząd powołany ustawą z dnia 10 czerwca 1994 r. o zamówieniach publicznych.
Zadania.
Na czele Urzędu stoi prezes, który jest centralnym organem administracji rządowej. Nadzór nad Prezesem Urzędu sprawuje minister właściwy do spraw gospodarki. Organem doradczym i opiniodawczym Prezesa UZP jest Rada Zamówień Publicznych, której członków powołuje i odwołuje minister właściwy do spraw gospodarki.
System zamówień publicznych w Polsce jest zdecentralizowany, zatem Prezes UZP nie dokonuje zamówień w imieniu innych podmiotów, nie zatwierdza ani nie unieważnia przeprowadzonych przetargów oraz zawartych umów. Do jego obowiązków należą natomiast m.in.:
Budżet, zatrudnienie i wynagrodzenia.
Wydatki i dochody Urzędu Zamówień Publicznych są realizowane w części 49 budżetu państwa. Głównym źródłem dochodów UZP są środki z uzyskanych wpisów od odwołań wnoszonych w postępowaniu odwoławczym o udzielenie zamówienia publicznego.
W 2017 wydatki UZP wyniosły 30,48 mln zł, a dochody 22,82 mln zł. Przeciętne zatrudnienie w przeliczeniu na pełne etaty wyniosło 175 osób, a średnie miesięczne wynagrodzenie brutto 8154 zł.
W ustawie budżetowej na 2018 wydatki Urzędu zaplanowano w wysokości 34,06 mln zł, a dochody 23,15 mln zł.

</doc>
<doc id="727590" url="https://pl.wikipedia.org/wiki?curid=727590" title="Red Steel">
Red Steel

Red Steel – gra komputerowa, która ukazała się w dniu premiery konsoli Nintendo Wii, 19 listopada 2006 (ponieważ jest to gra na wyłączność, tzw. exclusive). Red Steel to gra z gatunku FPS (strzelanina z widokiem z pierwszej osoby) firmy UbiSoft, w której zastosowano nowoczesne kontrolery zawierające czujniki ruchu.
Przez prasę branżową w USA "Red Steel" został dość chłodno przyjęty, głównie ze względu na niedopracowane sterowanie.

</doc>
<doc id="727592" url="https://pl.wikipedia.org/wiki?curid=727592" title="Synagoga w Świdnicy (ul. Bohaterów Getta 22)">
Synagoga w Świdnicy (ul. Bohaterów Getta 22)

Synagoga w Świdnicy – gminny dom modlitwy znajdujący się w Świdnicy, w kamienicy przy ulicy Bohaterów Getta 22.
Synagoga została założona w 1946 roku wraz z utworzeniem Kongregacji Wyznania Mojżeszowego w Świdnicy. Ze względu na wyjazd większości Żydów z miasta i braku wiernych, synagoga została zamknięta na początku lat 70. XX wieku.

</doc>
<doc id="727593" url="https://pl.wikipedia.org/wiki?curid=727593" title="Yôko Kanno">
Yôko Kanno



</doc>
<doc id="727595" url="https://pl.wikipedia.org/wiki?curid=727595" title="Itra'il">
Itra'il

Itra’il - w mitologii arabskiej, anioł stróż przywoływany podczas egzorcyzmów (w islamie).

</doc>
<doc id="727598" url="https://pl.wikipedia.org/wiki?curid=727598" title="Pierwotna żółciowa marskość wątroby">
Pierwotna żółciowa marskość wątroby



</doc>
<doc id="727600" url="https://pl.wikipedia.org/wiki?curid=727600" title="Klimentowski Potok">
Klimentowski Potok

Klimentowski Potok ("Klimontowski Potok", "Potok Jarmuta"}) – potok w Pieninach, lewobrzeżny dopływ Grajcarka o długości 1,46 km. Główna jego struga spływa spod Klimontowskiej Przełęczy, dołączają do niej strugi spływające z północnych zboczy głównego grzbietu Małych Pienin z okolic wzniesień Załazie i Łaźne Skały. Potok płynie Doliną pod Jarmutą, oddzielającą masyw Jarmuty wraz z Jarmutką od głównego grzbietu Małych Pienin.
Klimontowski Potok wypływa z wysokości 680 m n.p.m., a uchodzi do Grajcarka w Szczawnicy na wysokości 480 m n.p.m. Jego średni spadek wynosi 11,1%. Wzdłuż Klimontowskiego Potoku przebiega odcinek czerwonego szlaku rowerowego ze Szczawnicy przez Klimontowską Przełęcz na Cyrhle.

</doc>
<doc id="727601" url="https://pl.wikipedia.org/wiki?curid=727601" title="Derby Mediolanu w piłce nożnej">
Derby Mediolanu w piłce nożnej

Piłkarskie derby Mediolanu ("Derby della Madonnina") – derby piłkarskie rozgrywane pomiędzy mediolańskimi zespołami A.C. Milan i Inter Mediolan.
Historia.
Jedne z najważniejszych meczów derbowych na świecie – obie drużyny są jedynymi zespołami z tego samego miasta, które mogą poszczycić się zdobyciem Pucharu Europy i Pucharu Interkontynentalnego W latach 1908–2016 odbyło się 216 takich spotkań. Derby Mediolanu są rozgrywane głównie w Serie A, czasem także w Pucharze Włoch. Ponadto czterokrotnie oba zespoły mierzyły się w rozgrywkach Ligi Mistrzów. Pierwsze derby zostały rozegrane w roku 1908 – 6:3 zwyciężył Milan, a ostatnie 21 września 2019 roku zakończyły się zwycięstwem Interu 2:0.
Derby Mediolanu najczęściej rozgrywane są na stadionie Giuseppe Meazzy ("San Siro"), gdzie oba kluby rozgrywają swoje domowe mecze.
Lista spotkań w XXI wieku.
Kolejność od ostatniego meczu wstecz.
Stan na 26 grudnia 2020 r.
Statystyka.
Stan na 15 kwietnia 2017 r.
Mecze poza Mediolanem.
Czterokrotnie derby Mediolanu odbyły się poza Włochami:

</doc>
<doc id="727603" url="https://pl.wikipedia.org/wiki?curid=727603" title="Derby della Madonnina">
Derby della Madonnina



</doc>
<doc id="727607" url="https://pl.wikipedia.org/wiki?curid=727607" title="Kwas ursodeoksycholowy">
Kwas ursodeoksycholowy

Kwas ursodeoksycholowy – organiczny związek chemiczny, naturalny kwas żółciowy, występujący w niewielkich ilościach w ludzkiej żółci. Znajduje zastosowanie głównie w terapii kamicy żółciowej.
Mechanizm działania.
Powoduje zwiększenie wydzielania żółci oraz zmniejszenia wchłaniania i wytwarzania cholesterolu (zmniejsza jego procentową zawartość w żółci). W ten sposób zapobiega tworzeniu się nowych kamieni żółciowych (a także powoduje rozpuszczanie już istniejących).

</doc>
<doc id="727610" url="https://pl.wikipedia.org/wiki?curid=727610" title="UDCA">
UDCA



</doc>
<doc id="727611" url="https://pl.wikipedia.org/wiki?curid=727611" title="Biliepar">
Biliepar



</doc>
<doc id="727613" url="https://pl.wikipedia.org/wiki?curid=727613" title="Proursan">
Proursan



</doc>
<doc id="727614" url="https://pl.wikipedia.org/wiki?curid=727614" title="Ursocam">
Ursocam



</doc>
<doc id="727616" url="https://pl.wikipedia.org/wiki?curid=727616" title="Ursofalk">
Ursofalk



</doc>
<doc id="727618" url="https://pl.wikipedia.org/wiki?curid=727618" title="Ursopol">
Ursopol



</doc>
<doc id="727619" url="https://pl.wikipedia.org/wiki?curid=727619" title="Rafał Karpiński">
Rafał Karpiński

Rafał Karpiński (ur. 20 listopada 1941 w Warszawie) – polski historyk, dyplomata i urzędnik państwowy.
Życiorys.
W 1964 ukończył historię na Uniwersytecie Warszawskim, doktoryzował się w 1973. Zajmował się historią powszechną i historią Afryki. W 1990 został pracownikiem Kancelarii Sejmu, pełnił m.in. funkcję sekretarza stałych delegacji Sejmu i Senatu do Zgromadzenia Północnoatlantyckiego i Zgromadzenia Unii Zachodnioeuropejskiej oraz wicedyrektora kierującego Wydziałem Współpracy Wielostronnej. W latach 2000–2004 zajmował stanowisko ambasadora RP w Tunezji. Był później dyrektorem Biura Spraw Międzynarodowych Kancelarii Sejmu.

</doc>
<doc id="727620" url="https://pl.wikipedia.org/wiki?curid=727620" title="Jan Figel">
Jan Figel



</doc>
<doc id="727625" url="https://pl.wikipedia.org/wiki?curid=727625" title="Calgary Flames">
Calgary Flames

Calgary Flames – klub hokejowy z siedzibą w Calgary (Kanada), występujący w lidze NHL.
Historia.
Drużyna została założona w 1972 roku. Od 1972-1980 zespół występował jako Atlanta Flames, a od 1980 roku do dzisiaj swą siedzibę ma w Calgary w Kanadzie. W inauguracyjnym meczu w hali Stampede Corral w Calgary, 9 października 1980 roku, Flames zremisowali 5-5 z drużyną Quebec Nordiques. Drużyna rozegrała łącznie 146 meczów ligowych, playoff i pokazowych w hali Corral, przegrywając jedynie 28 meczów rundy zasadniczej i 4 mecze playoff w ciągu 3 sezonów. Od października 2010 roku Calgary Flames rozgrywa swe mecze w hali Scotiabank Saddledome.
Zespół posiada afiliacje w postaci klubów farmerskich w niższych ligach. Tę funkcję pełnią Stockton Heat, w lidze AHL i Kansas City Mavericks w rozgrywkach ECHL.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="727626" url="https://pl.wikipedia.org/wiki?curid=727626" title="Nowinki (powiat piaseczyński)">
Nowinki (powiat piaseczyński)

Nowinki – przysiółek w Polsce położony w województwie mazowieckim, w powiecie piaseczyńskim, w gminie Piaseczno na obszarze Chojnowskiego Parku Krajobrazowego.
W latach 1975–1998 miejscowość administracyjnie należała do województwa warszawskiego.

</doc>
<doc id="727627" url="https://pl.wikipedia.org/wiki?curid=727627" title="Red steel">
Red steel



</doc>
<doc id="727629" url="https://pl.wikipedia.org/wiki?curid=727629" title="Niepryszka">
Niepryszka

Niepryszka ("Nepryszka", dawniej "Neprys") – struga, lewostronny dopływ Szumu o długości 11,46 km.
Płynie po zachodniej stronie Roztocza Środkowego. Jej źródło znajduje się w Józefowie, płynie ona w kierunku południowo-zachodnim przez Park Krajobrazowy Puszczy Solskiej i wpada do Szumu. Dominujące ryby: pstrąg, płoć, okoń, i miętus.

</doc>
<doc id="727632" url="https://pl.wikipedia.org/wiki?curid=727632" title="Hosejn Rezazade">
Hosejn Rezazade

Hosejn Rezazade (per. حسین رضازاده; ur. 12 maja 1978 w Ardabilu) – irański sztangista startujący w kategorii +105 kg. Ma w dorobku dwa tytuły mistrza olimpijskiego (olimpiada w Sydney i Atenach), a także cztery tytuły mistrza świata. Przez kilkanaście lat był rekordzistą świata w swojej kategorii wagowej w podrzucie, jak i w dwuboju (263 i 472 kg). Ma też rekordy olimpijskie w rwaniu, podrzucie i dwuboju (odpowiednio: 212, 263 i 472 kg). Podczas Mistrzostw Świata 2015 Rosjanin Aleksiej Łowczew odebrał mu rekord zarówno w podrzucie, jak i w dwuboju (264 i 475 kg). Obecnie (2014) przewodniczący Irańskiej Federacji Podnoszenia Ciężarów.
Urodził się jako trzecie z siedmiorga dzieci w rodzinie mającej azerskie pochodzenie. Za namową nauczyciela w wieku 15 lat rozpoczął trenowanie podnoszenia ciężarów.
W trakcie kariery dostawał od krajowych federacji Grecji i Turcji propozycje reprezentowania tychże krajów w zawodach, jednak zawsze odmawiał. Miał wystartować również na Letnich Igrzyskach Olimpijskich 2008, jednak zrezygnował z powodu nadciśnienia tętniczego i kontuzji kolana, której nabawił się w 2007 roku. W tym samym roku zakończył karierę.
Znany był ze swojej pobożności (podczas zawodów regularnie się modlił). Po zakończeniu kariery był głównym menedżerem i trenerem irańskich sztangistów. W 2009 roku podejrzewano go o podawanie swoim podopiecznym dopingu, kiedy w organizmach kilku Irańczyków znaleziono niedozwolone środki dopingujące.
W 2014 roku pracował w radzie miasta Teheran.
W 2003 roku jego ślub w Mekce był transmitowany przez irańską telewizję państwową. Niedługo po ślubie parze urodził się pierwszy syn.

</doc>
<doc id="727635" url="https://pl.wikipedia.org/wiki?curid=727635" title="Tom Schilling (aktor)">
Tom Schilling (aktor)

Tom Schilling (ur. 10 lutego 1982 w Berlinie Wschodnim) – niemiecki aktor.

</doc>
<doc id="727640" url="https://pl.wikipedia.org/wiki?curid=727640" title="Koszycko-Opatowiecki Obszar Chronionego Krajobrazu">
Koszycko-Opatowiecki Obszar Chronionego Krajobrazu

Koszycko-Opatowiecki Obszar Chronionego Krajobrazu – obszar chronionego krajobrazu znajdujący się w południowej części województwa świętokrzyskiego. Zajmuje powierzchnię 61,97 km² i obejmuje tereny należące do gminy Opatowiec – z wyjątkiem jednego z jej sołectw.
Został utworzony w 1995 roku na terenie ówczesnego województwa kieleckiego. W wyniku reformy administracyjnej w 1999 roku znalazł się na terenie województwa świętokrzyskiego i małopolskiego. Z części położonej w województwie małopolskim w 2005 roku utworzono osobny Koszycki Obszar Chronionego Krajobrazu, którego powierzchnia wynosi obecnie 66,06 km².
Obszar utworzono w celu ochrony walorów przyrodniczych dolin rzecznych, które pełnią rolę korytarzy ekologicznych, przede wszystkim korytarza Wisły, który łączy tereny o dużym zróżnicowaniu biocenotycznym.
Rosną tu fragmenty borów mieszanych z bogatym runem leśnym, w którym występują gatunki roślin chronionych takie jak: jarzmianka większa, wawrzynek wilczełyko, gruszyczka okrągłolistna oraz widłak goździsty. Na terenie K-OOChK dominują zbiorowiska nieleśne. Rosną tu zarośla krzewiaste z udziałem leszczyny i tarniny. W dolinach rzek występują wilgotne zbiorowiska łąkowe. Tam gdzie zachowały się tradycyjne formy uprawy pól spotykane są fitocenozy chwastów, rzadko występujące w Polsce. Rosną tu m.in. wilczomlecz drobny, miłek letni, włóczydło polne, rolnica polna, czechrzyca grzebieniowa, jaskier polny, czyściec roczny oraz kurzyślad błękitny.

</doc>
<doc id="727641" url="https://pl.wikipedia.org/wiki?curid=727641" title="Mistrzostwa Świata we wrotkarstwie artystycznym 2006">
Mistrzostwa Świata we wrotkarstwie artystycznym 2006



</doc>
<doc id="727644" url="https://pl.wikipedia.org/wiki?curid=727644" title="Jean-Pierre Jabouille">
Jean-Pierre Jabouille

Jean-Pierre Alain Jabouille (ur. 1 października 1942 w Paryżu, zm. 2 lutego 2023) – francuski inżynier i były kierowca wyścigowy.
Kariera.
Karierę sportową rozpoczął w wieku 22 lat. Na przełomie lat 60. i 70. XX w. startował z różnym skutkiem w seriach Formuły 2, Formuły 3 oraz prototypów sportowych. Reprezentował barwy zespołu Matra, który jednak w 1974 r. zamknął swoje podwoje. Jabouille szybko znalazł nowego pracodawcę, dzięki wsparciu finansowemu koncernu Elf w 1976 r. zdobył tytuł Mistrza Europy Formuły 2 za kierownicą samochodu Alpine A367.
Karierę w Formule 1 rozpoczął jeszcze w 1974 r., w prywatnym ówcześnie zespole Franka Williamsa, lecz do historii tego sportu przeszedł w 1977 r. podczas Grand Prix Wielkiej Brytanii na torze Silverstone. Wówczas to swój debiut zaliczył zespół Renault (sponsorowany przez koncern Elfa), używający po raz pierwszy w historii F1 silnika z turbodoładowaniem. Kierowcą samochodu RS01 był właśnie Jabouille.
Dwa lata później, podczas Grand Prix Francji na torze Dijon, Jabouille odniósł pierwsze zwycięstwo w karierze; jednocześnie było to pierwsze zwycięstwo samochodu F1 z turbodoładowaniem.
Mimo bardzo dobrych wyników w trakcie sesji treningowych, samochody Renault były prześladowane przez wszelkiego rodzaju awarie techniczne. W ich efekcie Jabouille odniósł jeszcze tylko jedno zwycięstwo (Grand Prix Austrii 1980). Natomiast w swojej karierze ukończył zaledwie 10 z 45 wyścigów, w których reprezentował barwy Renault.
Podczas Grand Prix Kanady 1980 Jabouille zaliczył groźny wypadek, w którym doznał złamania nogi. Wrócił jeszcze do F1 w kolejnym sezonie (w barwach zespołu Ligiera), lecz po trzech startach zakończył występy z powodów kondycyjnych. Ogółem wystąpił w 49 wyścigach Grand Prix; zanotował 2 zwycięstwa, a 6 razy startował z pole position.
Po zakończeniu czynnej kariery przez kilka lat pracował w sztabie sportowym koncernu Peugeot, później założył własny zespół w klasie prototypów sportowych. Po raz ostatni na torze pojawił się w 2005.

</doc>
<doc id="727646" url="https://pl.wikipedia.org/wiki?curid=727646" title="Dystrykty Ghany">
Dystrykty Ghany

Dystrykty Ghany zostały zreorganizowane w latach 1988-1989 podczas próby decentralizacji rządu i zwalczania niepohamowanej korupcji pośród urzędników. Reforma późnych lat osiemdziesiątych podzieliła wtórnie regiony Ghany do 110 dystryktów, umożliwiając miejscowym społecznościom bezpośredni dostęp do administracji lokalnej. Stworzono 28 dodatkowych dystryktów, przez podzielenie kilku ze 110 oryginalnych.
W wyniku kolejnej reformy administracyjnej na przełomie lat 2007 i 2008, w związku ze zmianą typu lub podziałem starych dystryktów, od 29 lutego 2008 Ghana ma 172 dystrykty.
Następna reforma administracyjna przeprowadzona w 2012 roku wprowadziła 46 nowych dystryktów, od 28 czerwca 2012 Ghana ma 218 dystryktów.
Rozróżniamy następujące typy dystryktów:

</doc>
<doc id="727649" url="https://pl.wikipedia.org/wiki?curid=727649" title="Hrabstwo Inyo">
Hrabstwo Inyo

Hrabstwo Inyo (Inyo County) – hrabstwo w USA w stanie Kalifornia znajdujące się w południowo-wschodniej części stanu. Jedno z największych i najsłabiej zaludnionych. W roku 2000, liczba mieszkańców wyniosła 17 945. Stolicą jest Independence.
Historia.
Powstało w roku 1866 z południowego fragmentu hrabstwa Mono i wschodniego Tulare. Nazwa pochodzi z języka rdzennych Amerykanów. Słowem „Inyo” nazywali tutejsze góry, co znaczy: "Dom Wielkiego Ducha".
Geografia.
Całkowita powierzchnia wynosi 26 488 km². Z tego 62 km² stanowi woda. Jest drugim po San Bernardino największym hrabstwem w Kalifornii i jednym z największych w USA (nie licząc okręgów Alaski).
Turystyka.
Znajduje się tutaj Park Narodowy Doliny Śmierci (niewielki fragment w hrabstwie Nye, stanu Nevada). Z jego atrakcji należy wymienić:
Demografia.
Według danych United States Census Bureau w 2000 roku w Hrabstwie Inyo, było 17 945 ludzi, 7703 gospodarstw domowych, i 4937 rodzin. Gęstość zaludnienia wynosiła 1,8 osoby na milę kwadratową (0,7/km²). Skład rasowy: 80,06% "Biali", 0,16% Afroamerykanie, 10.04% Rdzenni Amerykanie, 0,91% Amerykanie pochodzenia azjatyckiego, 0.08% potomkowie mieszkańców Oceanii, 4,6% inne "rasy", i 4,15% pochodzenia mieszanego. 12,58% populacji hrabstwa to ludność latynoska. 16,4% to Amerykanie pochodzenia niemieckiego, 12,2% Amerykanie pochodzenia angielskiego, 10,6% Amerykanie pochodzenia irlandzkiego, a 5% to "American". 89,2% populacji hrabstwa używa w domu języka angielskiego, a 9,3% języka hiszpańskiego.
W 27,9% spośród gospodarstw domowych mieszkały dzieci poniżej 18 roku życia,w 49,8% żyły małżeństwa, w 9,9% mieszkały kobiety niezamężne, w 35,9% nie mieszkały rodziny. Na gospodarstwo domowe przypadało 2,31 ludzi, a na rodzinę 2,88.
Struktura wieku: 24,4% poniżej 18, 5,8% od 18 do 24, 23,4% od 25 do 44, 27,3% od 45 do 64, i 19,1% powyżej 65 lat. Średni wiek wynosi 43 lata. Na 100 kobiet przypada 95,4 mężczyzn.
Średni dochód gospodarstwa domowego jest równy 35 006 $ rocznie, a rodziny – 44 970 $. Średnia zarobku dla mężczyzn jest równa 37 270 $, dla kobiet – 25 549 $. Średnie zarobki per capita są równe 19 639 $ rocznie. 12,6% ludności i 9,3% rodzin żyje poniżej poziomu ubóstwa. 16% ludzi poniżej 18 roku życia i 8,3% ludzi powyżej 65 roku życia żyje poniżej poziomu ubóstwa.

</doc>
<doc id="727652" url="https://pl.wikipedia.org/wiki?curid=727652" title="Lista członków Akademii Francuskiej według foteli">
Lista członków Akademii Francuskiej według foteli

Lista członków Akademii Francuskiej z uwzględnieniem numerów foteli.
__BEZSPISU__

</doc>
<doc id="727654" url="https://pl.wikipedia.org/wiki?curid=727654" title="Bradykinina">
Bradykinina

Bradykinina – organiczny związek chemiczny z grupy oligopeptydów zbudowany z 9 aminokwasów (nonapeptyd), peptydowy hormon tkankowy. Powstaje w organizmie przez działanie proteaz, znajdujących się m.in. w pocie, ślinie i wydzielinach gruczołów wydzielania zewnętrznego. W osoczu występuje jego prekursor – bradykininogen, będący proenzymem, czyli nieaktywną fizjologicznie substancją, z której enzym powstaje w drodze odszczepienia fragmentu, gdy dotrze do miejsca zapotrzebowania. Pod wpływem lokalnie uwalnianej kalikreiny tkankowej bradykininogen zmienia się w lizylobradykininę, która następnie za sprawą enzymu konwertującego przechodzi w aktywną bradykininę.
Działanie.
Fizjologiczny wpływ bradykininy (podobnie jak wszystkich hormonów tkankowych) jest bardzo różnorodny i w wielu aspektach wciąż niepoznany. Generalnie uczestniczy w reakcjach zapalnych i alergicznych.

</doc>
<doc id="727658" url="https://pl.wikipedia.org/wiki?curid=727658" title="Nikolskoje (Kraj Kamczacki)">
Nikolskoje (Kraj Kamczacki)

Nikolskoje (ros. Никольское) – wieś (ros. село, trb. sieło) rejonowa i jedyna miejscowość rejonu aleuckiego Kraju Kamczackiego Rosji. Znajduje się na Wyspie Beringa.
Liczy 752 osoby (2005), a jej populacja od co najmniej 1989 roku przedstawia tendencję do zmniejszania się. Jest jedynym i ostatnim miejscem, w którym żyją jeszcze osoby znające dialekty języka aleuckiego: miednowski i beringowski – mniej niż 10 dla każdego z nich.
Wieś została założona w 1826 roku przez przesiedleńców z wyspy Atka (Aleuty). Jeszcze w latach 60. XX wieku była jedną z czterech wsi na archipelagu Wysp Komandorskich; obecnie pozostaje już jedyną. W referendum w 2005 roku mieszkańcy opowiedzieli się przeciw likwidacji samorządowej administracji rejonowej i przyłączeniu do innej jednostki.
We wsi znajduje się przedszkole, szkoła i szpital.
Znajduje się tu dyrekcja Komandorskiego Rezerwatu Biosfery.

</doc>
<doc id="727659" url="https://pl.wikipedia.org/wiki?curid=727659" title="Hormon tkankowy">
Hormon tkankowy



</doc>
<doc id="727662" url="https://pl.wikipedia.org/wiki?curid=727662" title="Pieśń o żołnierzu tułaczu">
Pieśń o żołnierzu tułaczu

„Pieśń o żołnierzu tułaczu” (inc. „Idzie żołnierz borem, lasem”) – polska pieśń żołnierska, która zyskała dużą popularność szczególnie w XIX wieku. Składa się z ośmiozgłoskowców rymowanych parzyście. Jej tekst powstał na podstawie „Pieśni o kole rycerskim” z 1584 i „Dumy rycerskiej” (ok. 1597) Adama Czahrowskiego. W utworze można odnaleźć podobieństwo do staropolskich żołnierskich lamentów, które traktują o trudach żołnierskiego żywota. Od XIX wieku zaczęto ją kojarzyć z tradycją legionów.
Wykonania: 

</doc>
<doc id="727665" url="https://pl.wikipedia.org/wiki?curid=727665" title="Rejon aleucki">
Rejon aleucki

Rejon aleucki (ros. Алеу́тский райо́н, "Aleutskij rajon") – jednostka administracyjno-terytorialna, wchodząca w skład Kraju Kamczackiego i obejmująca terytorium Wysp Komandorskich.
Stolicą i jedyną miejscowością rejonu jest Nikolskoje, dlatego też ludność rejonu jest równa ludności wsi i wynosiła w 1989 roku 1 356 osób, w 2002 roku 808 osób, a w 2010 spadła do 677 mieszkańców.
Większość rejonu zajmuje Komandorski Rezerwat Biosfery.

</doc>
<doc id="727666" url="https://pl.wikipedia.org/wiki?curid=727666" title="Guy Drut">
Guy Drut

Guy Drut (ur. 6 grudnia 1950 w Oignies) – francuski lekkoatleta, płotkarz, mistrz olimpijski i mistrz Europy; były parlamentarzysta i minister.
Życiorys.
Kariera sportowa.
W latach 70. należał do najlepszych płotkarzy świata. Startował w biegu na 110 metrów przez płotki. Na mistrzostwach Europy w 1969 w Atenach zajął 4. miejsce w tej konkurencji. Został brązowym medalistą w biegu na 60 metrów przez płotki na halowych mistrzostwach Europy w 1970 w Wiedniu. Na mistrzostwach Europy w 1971 w Helsinkach nie ukończył biegu eliminacyjnego. W tym samym sezonie wywalczył złoto igrzysk śródziemnomorskich w Izmirze. Wygrał bieg na 50 metrów przez płotki na halowych mistrzostwach Europy w 1972 w Grenoble.
Na igrzyskach olimpijskich w 1972 w Monachium zdobył srebrny medal w biegu na 110 metrów przez płotki, przegrywając z Amerykaninem Rodem Milburnem. Zajął 6. miejsce w biegu na 60 metrów przez płotki na halowych mistrzostwach Europy w 1973 w Rotterdamie, a na halowych mistrzostwach Europy w 1974 w Göteborgu nie ukończył biegu finałowego na tym dystansie. W 1974 wywalczył tytuł mistrza Europy w Rzymie w biegu na 110 metrów przez płotki. Na igrzyskach olimpijskich w 1976 w Montrealu był najlepszy na tym dystansie. Pokonał wówczas Kubańczyka Alejandra Casañasa i Amerykanina Williego Davenporta. Ostatnim jego sukcesem na zawodach międzynarodowych był brązowy medal na 50 metrów przez płotki na halowych mistrzostwach Europy w 1981 w Grenoble.
23 lipca 1975 w Saint-Maur-des-Fossés wyrównał należący do Roda Milburna rekord świata w biegu na 110 metrów przez płotki rezultatem 13,1 s, a 22 sierpnia tego roku w Berlinie poprawił go osiągając czas 13,0 s. Przy stosowaniu pomiaru automatycznego był rekordzistą Europy na tym dystansie z wynikiem 13,28 s, uzyskanym 29 czerwca 1975 w Saint-Étienne.
Był mistrzem Francji w biegu na 110 metrów przez płotki w latach 1970–1973, 1975, 1976 i 1980 oraz wicemistrzem na tym dystansie w 1969 i 1974. W hali był mistrzem w biegu na 50 metrów przez płotki w 1981 oraz w biegu na 60 metrów przez płotki w latach 1973–1975. Odnosił również sukcesy w skoku o tyczce: był w tej konkurencji brązowym medalistą mistrzostw Francji w 1973, a w hali mistrzem w 1974 i wicemistrzem w 1973.
Działalność zawodowa i polityczna.
Po zakończeniu kariery sportowej zajął się biznesem i polityką. Zasiadał w Zgromadzeniu Narodowym od 1986 do 1995 i ponownie w latach 1997–2002. Pomiędzy tymi okresami w rządzie Alaina Juppé odpowiadał za sprawy młodzieży i sportu: początkowo (od maja do listopada 1995) w randze ministra, później (do czerwca 1997) jako minister delegowany przy premierze. Był także merem Coulommiers w latach 1992–2008, radnym Paryża (miasta i departamentu) oraz regionu Île-de-France. Od 1996 do 2005 był członkiem Międzynarodowego Komitetu Olimpijskiego. Działał w Zgromadzeniu na rzecz Republiki, z którym w 2002 przystąpił do Unii na rzecz Ruchu Ludowego.
W 2005 został prawomocnie skazany na karę piętnastu miesięcy pozbawienia wolności z warunkowym zawieszeniem jej wykonania oraz na karę grzywny za przestępstwa korupcyjne (zajmowanie fikcyjnego stanowiska w firmie budowlanej w zamian za poparcie polityczne). W rezultacie Guy Drut zrezygnował z działalności w MKOl. W 2006 prezydent Jacques Chirac ułaskawił go, motywując to szczególnymi zasługami dla Francji. Decyzja ta wywołała krytykę także ze strony działaczy stanowiącej zaplecze prezydenta centroprawicy, w tym przewodniczącego Zgromadzenia Narodowego Jean-Louisa Debré i przewodniczącego UMP Nicolasa Sarkozy’ego. W 2007 Guy Drut nie ubiegał się o reelekcję w wyborach parlamentarnych.

</doc>
<doc id="727667" url="https://pl.wikipedia.org/wiki?curid=727667" title="Marc-René de Voyer de Paulmy d’Argenson (1652–1721)">
Marc-René de Voyer de Paulmy d’Argenson (1652–1721)

Marc-René de Voyer de Paulmy, pierwszy markiz d’Argenson (ur. 4 listopada 1652 w Wenecji, zm. 8 maja 1721 w Paryżu) – francuski polityk.
Urodził się w Wenecji, gdzie jego ojciec, także Marc-René, był ambasadorem. Według tradycji został uznany synowcem Republiki Weneckiej, co wiązało się z nadaniem imienia Marc (Marek).
Początkowo przez kilka lat pracował jako zastępca prokuratora generalnego w parlamencie paryskim, następnie został namiestnikiem w Angoulême. Kiedy w 1691 albo 1692 w jego prowincji odbywał się „Sąd Wielkich Dni”, został zauważony przez jednego z komisarzy, który polecił go kanclerzowi. D’Argenson zostaje kolejno referendarzem, prokutatorem generalnym komisji tropiącej fałszywą szlachtę i wreszcie od 1697 naczelnikiem policji po La Reynie.
Minister stanu ("ministre d'Etat") i główny pułkownik/naczelnik policji ("lieutenant général de police") przez 21 lat (1697–1718). Przypisuje się mu autorstwo „listów zatrzymania” ("Lettre de cachet"). Walczył z jansenistami i w 1709 roku wypędził ich z Port-Royal. Podzielił Paryż na 20 dzielnic (5 na lewym brzegu Sekwany) zamiast dotychczasowych 17.
28 stycznia 1718 został strażnikiem pieczęci ("garde des Sceaux") i był nim do 5 stycznia 1720. Za regencji Filipa I Orleańskiego był też przewodniczącym Rady Finansów ("président du Conseil des finances"). Starał się powstrzymać plajtę systemu wprowadzonego we Francji przez szkockiego ekonomistę Johna Lawa, lecz widząc brak efektów, zrezygnował w 1720 roku ze swych funkcji. Louis de Rouvroy, książę de Saint-Simon opisał go jako "straszną osobę, przypominającą jednego z trzech sędziów piekielnych, wybijającego się poziomem umysłowym".
Członek honorowy "Académie des sciences" (1716) i "Académie des inscriptions et belles-lettres". W 1718 r. przyjęty do Akademii Francuskiej (fotel 1).
Jego synami byli politycy: René Louis de Voyer de Paulmy d’Argenson i Marc-Pierre de Voyer de Paulmy d’Argenson.

</doc>
<doc id="727676" url="https://pl.wikipedia.org/wiki?curid=727676" title="Ilamatecuhtli">
Ilamatecuhtli

Ilamatecuhtli (Cihuacoatl, Quilaztli) – w mitologii azteckiej stara bogini ziemi, śmierci i patronka suchej kukurydzy i starego zboża.
Ilamatecuhtli była uważana za żeński odpowiednik boga Xiuhtecuhtli. Była Panią Drogi Mlecznej i patronowała starym kobietom. Kojarzono ją z zimowym przesileniem i z trzynastą godziną dnia. Najstarsze mity wspominają, iż urodziła ona swojemu mężowi, Mixcoatlowi, siedmiu synów (w późniejszych mitach już jako Coatlicue było ich czterystu), którzy założyli siedemset miast, w których osiedlili się pierwsi mieszkańcy Meksyku. Przedstawiana była w postaci wielkiej ropuchy tlatecuhtli połykającej sztylet lub groby, a także z nożami i zębatą pochwą. Wierzono, że jej miejscem przebywania była zaciemniona izba.
Powszechnie uważa się, że w czasach azteckich stara bogini zmieniła imię na Coatlicue.

</doc>
<doc id="727681" url="https://pl.wikipedia.org/wiki?curid=727681" title="O żołnierzu tułaczu">
O żołnierzu tułaczu

O żołnierzu tułaczu – dwuczęściowe opowiadanie napisane przez Stefana Żeromskiego. Jego pierwodruk ukazał się w roku 1896 w piśmie „Głos”, następnie został wydany w tomie "Utwory powieściowe" w roku 1898 w Warszawie.
Tytuł opowiadania autor zaczerpnął z "Pieśni o żołnierzu tułaczu". Utwór ten, popularny w XIX wieku, miał również pewien wpływ na charakter opowiadania. Autor zamieszcza także refleksję na temat wojen napoleońskich i czasów rewolucji francuskiej. 
Utwór związany jest z podróżą Żeromskiego do Szwajcarii. Pierwsza jego część dotyczy walk republikańskiej armii francuskiej z austriacką. Najważniejszym bohaterem opowiadania jest chłop Matus Pulut ceniony wśród Francuzów za męstwo. Część druga dotyczy jego powrotu do kraju ojczystego, w którym panuje feudalizm. Zostaje uznany za pańszczyźnianego uciekiniera i skazany na karę śmierci.

</doc>
<doc id="727682" url="https://pl.wikipedia.org/wiki?curid=727682" title="Dygitalizacja">
Dygitalizacja



</doc>
<doc id="727689" url="https://pl.wikipedia.org/wiki?curid=727689" title="Tomcat">
Tomcat



</doc>
<doc id="727690" url="https://pl.wikipedia.org/wiki?curid=727690" title="Krępianka">
Krępianka

Krępianka – rzeka, lewy dopływ Wisły o długości 35,97 km.
Rzeka płynie w województwie mazowieckim w powiecie lipskim. Jej źródła znajdują się we wsi [Rzeczniów]. Przepływa przez Lipsko i uchodzi do Wisły w Solcu nad Wisłą. 
(Dno doliny ma szerokość od 50 m w okolicach Jawora Soleckiego do 500 m przy ujściu. Poza górnym odcinkiem do rzeki nie uchodzą żadne stałe dopływy. W dnie doliny jest wiele zespołów źródeł.)- do usunięcia po co pisać o szerokości doliny 30 km rzeczki, skoro tam wszystko płaskie jak stół

</doc>
<doc id="727693" url="https://pl.wikipedia.org/wiki?curid=727693" title="Żebry-Idźki">
Żebry-Idźki

Żebry-Idźki – część wsi Żebry-Kordy w Polsce położona w województwie mazowieckim, w powiecie przasnyskim, w gminie Czernice Borowe.
W latach 1975–1998 Żebry-Idźki administracyjnie należały do województwa ciechanowskiego.
Wierni kościoła rzymskokatolickiego należą do rzymskokatolickiej parafii św. Stanisława BM w Czernicach Borowych.

</doc>
<doc id="727697" url="https://pl.wikipedia.org/wiki?curid=727697" title="Andrzej Rybiński">
Andrzej Rybiński

Andrzej Rybiński (ur. 30 października 1949 w Łodzi) – polski piosenkarz, gitarzysta i kompozytor. Brat Jerzego.
Kariera.
Ukończył Średnią Szkołę Muzyczną w Łodzi w klasie fortepianu. W latach 1965–1967 był członkiem związanego z uczelnią big-bandu Kanon Rytm. Współpracował również z amatorskimi zespołami Komety i Piotrusie. W 1970 roku z grupą Bumerang uczestniczył w nagraniu utworu pt. "Na szkle malowane" (muz. Katarzyna Gärtner, libr. Ernest Bryll). Na początku lat 70. współtworzył z Januszem Krukiem i Elżbietą Dmoch grupę 2 plus 1. W 1971 zespół wystąpił na 9. Krajowym Festiwalu Piosenki Polskiej w Opolu, na którym otrzymał nagrodę za wykonanie piosenki pt. "Nie zmogła go kula".
Andrzej i Eliza.
W czerwcu 1971 roku wraz z żoną Elizą Grochowiecką i Zbigniewem Hołdysem założył własny zespół – Andrzej i Eliza. Od 1974 w zespole występował również brat artysty – Jerzy Rybiński. Z zespołem współpracowali także m.in.: Ryszard Kaczmarek, Henryk Krzeszowiec, Eugeniusz Mańko, Janusz Staszek, Ryszard Sygitowicz, Stanisław Witta, Marcin Zienkiewicz, Arkadiusz Żak. W 1971 roku zespół Andrzej i Eliza, tak jak zespół 2 plus 1, zadebiutował na 9. Krajowym Festiwalu Piosenki Polskiej w Opolu z utworem pt. "Wstawanie wczesnym rankiem". Koncertował również w Austrii, Belgii, Bułgarii, RFN, Stanach Zjednoczonych, ZSRR.
Dalsza kariera.
Po rozpadzie zespołu Andrzej i Eliza w lipcu 1981 roku Andrzej Rybiński rozpoczął karierę solową. Nagrał w tym czasie kilka przebojów, takie jak m.in.: "Nie liczę godzin i lat" (II Nagroda w konkursie "Premier" na 20. Krajowym Festiwalu Piosenki Polskiej w Opolu – ex aequo z utworem pt. "Szklana pogoda" w wykonaniu zespołu Lombard), "Pocieszanka", "Znajdę cię".
Życie prywatne.
Był dwukrotnie żonaty. Jego pierwszą żoną była Eliza Grochowiecka, z którą występował w zespole Andrzej i Eliza, a drugą żoną jest Jolanta Szymańska – wokalistka zespołu Pro Contra, z którą ma syna Kacpra (ur. 1979) oraz dwóch wnuków: Mikołaja (ur. 2007) i Adama (ur. 2011). W 2014 roku najmłodszy wnuk, 4-miesięczny Wojtek, zmarł śmiercią łóżeczkową.

</doc>
<doc id="727699" url="https://pl.wikipedia.org/wiki?curid=727699" title="Fruczak gołąbek">
Fruczak gołąbek

Fruczak gołąbek, dłużniec gwiaździk ("Macroglossum stellatarum") – motyl z rodziny zawisakowatych (Sphingidae); aktywny w ciągu dnia, gatunek nomadyczny.
Wygląd.
Rozpiętość skrzydeł – ok. 4,3–4,5 cm. Sylwetka krępa, niewielkich rozmiarów. Zachowaniem przypomina kolibra (spija nektar z kielicha kwiatów za pomocą ssawki, unosząc się w powietrzu). Skrzydła szarobrązowe, pokryte czarnymi liniami, tylne zaś – pomarańczowe. Gąsienica ma barwę zieloną lub brązową, zakończoną niebieskim rogiem.
Rośliny żywicielskie.
Gąsienice żerują zazwyczaj na wiciokrzewach i przytuliach. Dorosłe osobniki odżywiają się nektarem, preferując bogate w nektar kwiaty posiadające długie i wąskie kielichy, toteż wybierają często kwiaty roślin z rodzajów: budleja, cieciorka, cynia, czyściec, dalia, firletka, floks, fuksja, goździk, heliotrop, jaśmin, lantana, lawenda, lebiodka, lilak, lobelia, ostrogowiec, ostrożeń, ostróżka, pelargonia, petunia, pierwiosnek, szałwia, trojeść, tytoń, werbena, wiciokrzew, żmijowiec, żurawka.
Występowanie.
Europa Środkowa i Europa Południowa, Afryka Północna, część Azji, Półwysep Fennoskandzki.

</doc>
<doc id="727701" url="https://pl.wikipedia.org/wiki?curid=727701" title="Ixcuina">
Ixcuina

Ixcuina (Ycuina, Ichcuina, Yxcina) lub w Ixcuinama w mitologii azteckiej bogini ziemi i księżyca.
Przybyła do Kotliny Meksykańskiej znad Zatoki Meksykańskiej, gdzie była czczona przez Huasteków pod nazwą Tlazolteotl (nah.: "bogini niepokoju")
Ixcuina była również boginią miłości, życia seksualnego i rozpusty, pożądania i zmysłowości, prostytutek, medycyny i rodzenia dzieci, śmierci, brudu, hazardu, niepewności, czarów, zadurzenia alkoholowego. Ixcuina symbolizowała siły twórcze, a jednocześnie niszczycielskie. Często utożsamiana z Coatlicue lub Cihuacoatl. Boska patronka 14 dnia ("Ocelotl") miesiąca w kalendarzu azteckim i matka Centeotla.
Nazywano ją także Tlaelquani ("pożerająca nieczystości"). Wierzono, że zjadała wszelki brud, w tym ludzkie grzechy, przez co dokonywała oczyszczenia świata. Działo się tak za pomocą spowiedzi, do której każdy mógł przystąpić tylko raz w życiu. Wierzący robili to najczęściej w obliczu śmierci, ciężkiej choroby, lub gdy sumienie „nie dawało spokoju”. Oczyszczające zadanie na ziemi spełniały kapłanki, a Tlazolteotl przyjmowała wszystkie moralne występki i grzechy na siebie. Gdyby wyszły one na jaw, grzesznikowi groziłoby publiczne ukamienowanie.
Na niektórych rysunkach jest ubrana w ludzką skórę, a do jej głowy z jednej strony wstępują grzeszne dusze, a z drugiej wychodzą one niczym nowonarodzone i oczyszczone. Jej działanie było odczuwalne w trzeciej fazie księżyca. W pierwszej unicestwiała złe uczynki ludzi, w drugiej pojawiała się jako zmysłowa patronka erotyki i zabawy, w trzeciej przynosiła urodzaj w zbiorach i pokój w państwie. W czwartej fazie zamieniała się w potwora zabijającego swojego kochanka. Ixcuinama była więc poczwórną boginią symbolizującą cztery etapy dojrzewania kobiet. Składano jej w ofierze ludzką skórę, co symbolizowało akt oczyszczenia. Aztekowie wierzyli, iż emanuje z siebie moralne wyziewy, których odór mogą czuć tylko bogowie.
Na jej cześć obchodzono latem święto plonów "Ochpaniztli", podczas którego składano ofiarę z młodej kobiety będącą personifikacją dojrzałej kukurydzy. Wierzono także że zsyła niektóre choroby np. padaczkę. Występowała w jednej z czterech emanacji uzależnionych od faz księżyca.
Jako Ixcuinama pełniła podobną rolę. Była boginią wstydu, zmysłowości, skromności i hańby; patronką prostytutek i cudzołożników, chorób przenoszonych drogą płciową i łaźni parowych służących do oczyszczenia. Jej pomocy oczekiwały akuszerki i kobiety rodzące. We włosach nosiła zwoje bawełny i przęśliki, podkreślające jej związki z tkactwem, domeną kobiet i bogiń lunarnych.
Aztekowie przypisali jej rolę pierwszej kobiety, która wprowadziła do uprawy kukurydzę oraz objęła patronat nad produkcją soli.

</doc>
<doc id="727702" url="https://pl.wikipedia.org/wiki?curid=727702" title="Mucja Tercja">
Mucja Tercja

Mucia Tertia była rzymską matroną żyjącą w I wieku p.n.e. 
Życiorys.
Jako córka Kwintusa Mucjusza Scewoli wywodziła się z rodziny odgrywającej ważną rolę, a przedstawiciele tego rodu osiągali wówczas najwyższe urzędy. Jej ojciec sprawował urząd konsula w 95 p.n.e., a potem był przywódcą senatu oraz "Pontifex Maximus". Był też wybitnym znawcą prawa cywilnego, autorem "Iuris civilis libri XVIII". Zginął w 86 p.n.e. w czasie zamieszek zabity przez stronników Gajusza Mariusza Młodszego, syna Gajusza Mariusza. Jej matką była Serwilia. Źródła antyczne wspominają o skandalu, który zakończył się rozwodem z Mucjuszem i małżeństwem z Kwintusem Cecyliuszem Metellusem. Z tego drugiego małżeństwa matki Mucja miała dwóch młodszych braci: Kwintusa Cecyliusza Metellusa Celera, męża Klodii i Kwintusa Cecyliusza Metellusa Neposa. 
Pierwszym mężem Mucji był Gajusz Mariusz Młodszy, konsul w 82 p.n.e., którego poślubiła w bardzo młodym wieku. Mariusz zginął w wyniku przegranej z Sullą wojny domowej i Mucja została młodą, bezdzietną wdową. Wprowadzone wówczas prawa proskrypcyjne zabraniały jej powtórnego małżeństwa.
Sulla zmienił jednak swoją decyzję, między innymi ze względu na sytuację Mucji. W 79 p.n.e. zaaranżował jej małżeństwo z Gnejuszem Pompejuszem Wielkim. Miało to umocnić lojalność Pompejusza, niedawno owdowiałego po śmierci Emilli Skaury w połogu, też żony z politycznego nadania Sulli.
Mucja urodziła Pompejuszowi troje dzieci Gnejusza, Sekstusa i Pompeję.
Między 76 a 61 p.n.e. Pompejusz przebywał większość czasu poza Rzymem, prowadząc kampanie przeciwko Sertoriuszowi w Hiszpanii, przeciwko piratom na Morzu Śródziemnym, przeciwko Mitrydatesowi w Azji. Po ostatecznym powrocie do Rzymu w 62 p.n.e. przeprowadził rozwód z Mucją. Zgodnie z przekazem Cycerona podłożem była jej niewierność w czasie jego nieobecności. Miała m.in. być kochanką Cezara. 
Poślubiła później Marka Emiliusza Skaura, pretora w 56 p.n.e. z którym miała syna, też Marka Emiliusza Skaura. Mąż jej został oskarżony o przekupstwa wyborcze w wyborach konsulów na 53 p.n.e. i skazany na wygnanie. Mucja nie towarzyszyła mu na wygnaniu z Italii. Gdy członkowie II Triumwiratu: Oktawian, Marek Antoniusz i Marek Lepidus podzielili się władzą nad Rzymem, niezależność zdołał zachować jej syn Sekstus Pompejusz. Sprawował pełnię władzy nad Sycylią i na morzu wokół niej, kontrolując tym samym dostawy zboża do Italii. Obawa przed głodem wywoływała żądania zawarcia porozumienia między triumwirami a Sekstusem. Mucja brała udział w mediacjach mających doprowadzić do porozumienia jej syna, Seksusa, z przeciwnikami. W 39 p.n.e. doszło ostatecznie do zawarcia traktatu w Misenum godzącego Sekstusa Pompejusza z Oktawianem i Antoniuszem. Wkrótce jednak zawarte porozumienie rozpadło się, Sekstus został pokonany przez Marka Agrypę, zbiegł na Wschód, został tam jednak schwytany i stracony w 36 p.n.e. Syn Mucji, Marek Emiliusz Skaurus, po bitwie pod Akcjum wpadł w ręce Oktawiana i został skazany na śmierć. Uniknął wyroku dzięki wstawiennictwu swojej matki, Mucji.

</doc>
<doc id="727706" url="https://pl.wikipedia.org/wiki?curid=727706" title="Numerowanie druku">
Numerowanie druku

Numerowanie druku – nadanie indywidualnego numeru identyfikacyjnego dla dokumentu wchodzącego w skład jakieś grupy czy serii dokumentów (np. dowody osobiste, bilety, banknoty). Generalnie numerowanie wiąże się z drukami ścisłego zarachowania.
Druki mogą być numerowane w numeratorach typograficznych. Mogą też być numerowane laserowo - otwory dla utworzenia poszczególnych cyfr wypalane są laserem. W druku cyfrowym można nadawać indywidualny numer podczas drukowania samego dokumentu. 
Sam fakt nadania niepowtarzalnego numeru, a czasem sposób wykonania numeracji sprawiają, że druk otrzymuje tym samym pewien rodzaj zabezpieczenia i można druk ten nazwać drukiem zabezpieczonym.

</doc>
<doc id="727709" url="https://pl.wikipedia.org/wiki?curid=727709" title="Gnarles Barkley">
Gnarles Barkley



</doc>
<doc id="727711" url="https://pl.wikipedia.org/wiki?curid=727711" title="Odbijacz">
Odbijacz

Odbijacz – przedmiot pochłaniający energię uderzenia jednostki pływającej o nabrzeże lub inną jednostkę w czasie manewrów lub podczas postoju oraz zabezpieczający burtę i nabrzeże przed uszkodzeniami na skutek tarcia.
Odbijacze mogą być zamocowane na stałe na nabrzeżu lub powieszone na burcie statku na czas postoju. Jako odbijacze wykorzystywane są belki drewniane, stare opony lub krótkie kawałki grubych lin. Dawniej odbijacze wykonywano również z płótna żaglowego wypełnionego sprężystym materiałem. Współcześnie najczęściej produkowane są przemysłowo jako "balony" ze spienionej gumy (pływające) o objętości kilku metrów sześciennych (Yokohamy) oraz konstrukcje ze stali i gumy lub specjalnych tworzyw sztucznych mocowane do nabrzeża.

</doc>
<doc id="727715" url="https://pl.wikipedia.org/wiki?curid=727715" title="Popowo-Letnisko">
Popowo-Letnisko

Popowo-Letnisko – kolonia w Polsce położona w województwie mazowieckim, w powiecie wyszkowskim, w gminie Somianka. Leży nad Bugiem.
W latach 1975–1998 miejscowość administracyjnie należała do województwa ostrołęckiego.
Inne miejscowości o nazwie Popowo: Popowo, Popowo-Parcele, Popowo Kościelne
Położenie geograficzne i warunki przyrodnicze.
Miejscowość znajduje się w gminie Somianka, powiat wyszkowski, woj. mazowieckie. Bezpośrednio przy drodze krajowej nr 62 na odcinku między Wierzbicą a Wyszkowem w odległości 45 km od Warszawy. Piaszczyste tereny wsi porasta bór świeży z młodym drzewostanem sosnowym z domieszką brzozy. W podszyciu występuje jałowiec i sporadycznie jarząb. Runo tworzą: borówka czernica, gajnik lśniący, rokiet, wrzos i borówka brusznica. Cały teren pozostaje pod korzystnym wpływem dużych kompleksów leśnych (osłona przeciwwietrzna, cisza, zawartość olejków eterycznych w powietrzu).

</doc>
<doc id="727734" url="https://pl.wikipedia.org/wiki?curid=727734" title="Wojna angielsko-zanzibarska">
Wojna angielsko-zanzibarska

Wojna angielsko-zanzibarska – najkrótszy znany zbrojny konflikt międzynarodowy, trwający 38 minut, który miał miejsce 27 sierpnia 1896 roku. Pochłonął około 500 ofiar śmiertelnych.
Geneza.
Kiedy 25 sierpnia 1896 roku zmarł sułtan Zanzibaru, Hamad ibn Suwajni, tronem w Zanzibarze zawładnął w wyniku przewrotu Chalid ibn Barghasz, który uchodził za stronnika Niemiec. Nie mogli się z tym pogodzić Brytyjczycy, liczący na to, że politykę przychylnego im zmarłego będzie kontynuował wyznaczony przez nich na następcę Hammud ibn Muhammad. Wystosowali zatem wobec uzurpatora ultimatum, wzywające go do abdykacji. Termin upływał 27 sierpnia o 9:00 rano czasu lokalnego.
Przygotowania wojenne.
Khalid bin Barghash Al-Busaid nie przyjął angielskich żądań i podjął działania zmierzające do przygotowania się do nieuchronnego konfliktu. Zgromadził w stolicy (głównie wokół sułtańskiego pałacu) około 2800 wojowników; dysponował ponadto uzbrojonym jachtem HHS „Glasgow”. Brytyjczycy ustawili naprzeciw portu 5 okrętów i wysadzili ponadto na lądzie 150-osobowy desant piechoty morskiej jako uzupełnienie już znajdującego się w urzędzie celnym 900-osobowego oddziału zanzibarskich askarysów pod bezpośrednim dowództwem porucznika Arthura Edwarda Haringtona Raikesa (który w zanzibarskiej armii miał stopień brygadiera). Do ostatniej chwili próbowano negocjacji, ale ponieważ sułtan odmówił spełnienia brytyjskiego ultimatum, przystąpiono do działań wojennych.
Działania wojenne.
O 9:00 brytyjski konsul złożył sułtanowi notę z wypowiedzeniem wojny, a w tej samej chwili Brytyjczycy rozpoczęli ostrzał od strony morza i działania na lądzie. Po pół godzinie sułtan, widząc eskalację strat w ludziach, uciekł ze zniszczonego pałacu i schronił się w niemieckim konsulacie. Poległo ok. 500 żołnierzy sułtana i mieszkańców miasta, głównie w zniszczonym przez ogień pałacu; Brytyjczycy mieli jednego poważnie rannego podoficera. Brytyjskie siły również zatopiły zanzibarski okręt HHS „Glasgow”.
Epilog.
Konsul niemiecki odmówił wydania sułtana, twierdząc że nie podlega on ekstradycji, ponieważ nie popełnił żadnego pospolitego przestępstwa. Później został on przewieziony do niemieckiej kolonii Dar es Salaam. Sułtan przebywał tam aż do czasu zajęcia jej przez wojska brytyjskie w 1916 roku; następnie internowano go na Seszelach i Świętej Helenie. Po powrocie do Afryki mieszkał, do śmierci w 1927 roku, w Mombasie. Na tron wstąpił kandydat popierany przez Brytyjczyków. Na Zanzibar narzucono kontrybucję w wysokości żołdu wypłaconego marynarzom, kosztów amunicji i węgla, zużytych przez okręty angielskie w czasie operacji.

</doc>
<doc id="727736" url="https://pl.wikipedia.org/wiki?curid=727736" title="Carmelo Anthony">
Carmelo Anthony

Carmelo Kiyan Anthony (ur. 29 maja 1984 w Nowym Jorku) – amerykański koszykarz występujący na pozycji niskiego skrzydłowego, 3-krotny mistrz olimpijski, otrzymał tytuł najlepszego koszykarza kadry USA w 2006, obecnie zawodnik Los Angeles Lakers.
Dzieciństwo.
Carmelo Anthony urodził się w nowojorskiej dzielnicy Brooklyn. Jego ojciec był Portorykańczykiem, a matka Afroamerykanką. Ojciec Carmelo umarł na raka, kiedy syn miał 3 lata. Anthony ma także dwóch braci, Roberta i Wilforda, siostrę Michelle oraz przyrodnią siostrę Daphne. W 1992 przeprowadził się do Baltimore, gdzie rozpoczął swoją koszykarską karierę.
W 2002 wystąpił w meczu gwiazd amerykańskich szkół średnich - McDonald’s All-American.
College.
Carmelo Anthony rozegrał jeden sezon w NCAA w drużynie Syracuse Orange, doprowadzając ich po raz pierwszy w historii do mistrzostwa. Osiągnął imponującą średnią 22,2 punktów, 10 zbiórek oraz 36,4 minut na mecz. Znakomitą formę udokumentował podczas turnieju Final Four, kiedy w półfinale rzucił 33 punkty w meczu z Texas Longhorns. W zwycięskim finale turnieju przeciwko uniwersytetowi Kansas Jayhawks Anthony zdobył 20 punktów, miał 10 zbiórek oraz 7 asyst. „Melo” miał spędzić jeszcze sezon w college'u, jednak po rozmowach z trenerem Jimem Boeheimem zdecydował się na wzięcie udziału w drafcie NBA, gdzie z 3. numerem trafił do Denver Nuggets.
W dniu 23 lutego 2013 Uniwersytet Syracuse postanowił uczcić jednego z najlepszych zawodników w swojej historii. Podczas ceremonii w przerwie meczu Syracuse Orange z Georgetown Hoyas, koszulka z numerem 15 którą nosił została zastrzeżona i zawisła pod dachem hali Carrier Dome obok baneru mistrzowskiego z 2003.
Kariera w NBA.
Denver Nuggets.
Sezon debiutancki.
Kariera Anthony’ego w NBA rozpoczęła się 26 czerwca 2003, kiedy to został wybrany w pierwszej turze (3. ogółem) w 2003 w drafcie NBA przez Denver Nuggets. Został wybrany za LeBronem Jamesem (ogółem 1, Cleveland Cavaliers) i Darko Miličiciem (ogółem 2, Detroit Pistons).
Swój debiutancki sezon regularny w NBA zaczął 29 października 2003, w wygranym 80-72 meczu przeciwko San Antonio Spurs. Anthony zakończył pojedynek z 12 punktami, 7 zbiórkami i 3 asystami. W zaledwie szóstym meczu w karierze gry w NBA (7 listopada z Los Angeles Clippers), Anthony zdobył 30 punktów i stał się drugim najmłodszym graczem w historii NBA, który zdobył 30 lub więcej punktów (19 lat, 151 dni, Kobe Bryant był jeszcze młodszy). 9 lutego 2004, w meczu z Memphis Grizzlies, Anthony stał się trzecim najmłodszym graczem który przekroczył liczbę 1000 rzuconych punktów w historii NBA.
13 lutego 2004 brał udział w Rookie Challenge podczas NBA All-Star Weekend. 30 marca 2004, zdobył 41 punktów przeciwko Seattle SuperSonics czym ustanowił rekord Denver Nuggets pod względem zdobytych punktów przez debiutanta. Stał się drugim najmłodszym zawodnikiem (19 lat, 305 dni), który zdobył co najmniej 40 punktów w meczu w historii NBA. Anthony stał się czwartym graczem w historii NBA, który zdobył wszystkie sześć nagród Rookie of the Month w sezonie (pozostali to David Robinson, Tim Duncan i LeBron James). Anthony średnio rzucał 21 punktów na mecz w sezonie i zajął drugie miejsce w walce o tytuł najlepszego debiutanta sezonu. Wyprzedził go tylko LeBron James.
Zespół Denver Nuggets z Anthonym w składzie zakończył sezon zasadniczy z bilansem 43-39, tym samym zakwalifikował się do play-off. Denver w pierwszym meczu zmierzyli się z drużyną Minnesota Timberwolves. Anthony zdobył w nim 19 punktów, 6 zbiórek i 3 asysty. Timberwolves wyeliminowali Nuggets w pięciu meczach.
Sezon 2004/2005.
W drugim sezonie Anthony rozegrał wszystkie 82 mecze dla Denver Nuggets. Zdobywał średnio 20,8 punktu na mecz, dzięki czemu zajął 19. miejsce w klasyfikacji strzelców. 4 grudnia 2004 w pojedynku z Miami Heat Anthony stał się trzecim najmłodszym graczem w historii NBA, który osiągnął 2000 punktów w karierze. Tylko LeBron James i Kobe Bryant byli od niego młodsi w tym wyczynie. Anthony grał ponownie w Rookie Challenge, tym razem jako drugoroczniak. Anthony w meczu z zawodnikami pierwszego roku zdobył 31 punktów (miał także 2 asysty i 2 przechwyty), wynik ten dał mu statuetkę MVP tego spotkania. Przy pomocy Anthony’ego, Nuggets poprawili rekord sezonu i z bilansem 49-33 zakończyli sezon zasadniczy na siódmym miejscu w Konferencji Zachodniej. Denver w pierwszej rundzie mierzyli się z San Antonio Spurs. Wygrali pierwszy mecz 93-87. Jednakże Spurs zdołali pokonać Denver czterokrotnie z rzędu, eliminując ich z play-offs.
Sezon 2005/2006.
Anthony w sezonie 2005/2006 rozegrał 80 meczów, zdobywając średnio 26,5 punktu (8 miejsce w NBA), 2,7 zbiórki, 4,9 asysty i 1,1 przechwytu na mecz. Zdobywając 8. miejsce w klasyfikacji najlepszych strzelców został najwyżej sklasyfikowanym graczem Denver od sezonu 1990/91, kiedy to Michael Adams zakończył sezon na szóstej pozycji. 3 listopada 2005, Nuggets podejmowali Detroit Pistons. W tym meczu Anthony przekroczył liczbę 1000 zbiórek w karierze. Miesiąc później zdobył 45 punktów w meczu przeciwko Philadelphia 76ers. 17 marca 2006 w meczu z Memphis Grizzlies zdobył 33 punkty i tym samym przekroczył liczbę 5000 punktów rzuconych w karierze. W ten sposób stał się drugim najmłodszym graczem, który tego dokonał (za LeBronem Jamesem). W trakcie sezonu Anthony zaliczył pięć rzutów które w ostatnich 5 sekundach meczu dawały jego drużynie zwycięstwo, w Houston w dniu 8 stycznia 2006, u siebie w meczu z Phoenix Suns 10 stycznia, z Minnesotą 24 lutego, z Indiana Pacers 15 marca oraz z Los Angeles Lakers 6 kwietnia. We wszystkich tych meczach Anthony zdobył punkty z gry, a w spotkaniu z Minnesotą był to rzut za 3 punkty. Po sezonie został wybrany do All-NBA Third Team, obok Shawna Mariona z Phoenix Suns, Yao Minga z Houston Rockets, Allena Iversona z Philadelphia 76ers i Gilberta Arenasa z Washington Wizards.
Nuggets zakończyli sezon na trzecim miejscu w konferencji zachodniej, zwyciężając w Northwest Division po raz pierwszy w karierze Anthony’ego. W pierwszej rundzie mierzyli się z Los Angeles Clippers. Clippers wygrali dwa pierwsze mecze u siebie, Nuggets u siebie zdołali raz przegrać i raz wygrać. Ostatni mecz w Los Angeles okazał się decydujący, zespół z Denver przegrał żegnając się z play-offami. Po sezonie Anthony podpisał 5-letni kontrakt w wysokości 80 milionów dolarów.
Sezon 2006/2007.
W ósmym meczu w sezonie (117-109 zwycięstwo przeciwko Toronto Raptors) Anthony po raz szósty z rzędu zdołał osiągnąć liczbę 30 punktów, poprawiając tym samym rekord Alexa Englisha z sezonu 1982/1983. Alex English był świadkiem bicia rekordu, ponieważ był wtedy asystentem trenera w zespole z Toronto. Anthony mógł jeszcze ten rekord poprawić, lecz w meczu numer dziewięć wygranym z Chicago Bulls 113-109, rzucił 29 punktów. Po zwycięstwie z Bykami Anthony mógł ponownie poprawić rekord, znowu w sześciu meczów z rzędu rzucił 30 punktów i więcej, jednak w meczu z Atlanta Hawks, przegranym 98-96, rzucił 24 punkty. Podczas meczu w Madison Square Garden 16 grudnia Anthony był jednym z wielu zawodników biorących udział w bijatyce pomiędzy graczami New York Knicks i Denver Nuggets. W efekcie został zawieszony na 15 meczów przez komisarza NBA Davida Sterna. Wkrótce Denver Nuggets pozyskało jednego z najlepszych rozgrywających, Allena Iversona, który w połączeniu z Anthonym miał stworzyć duet, który poprowadzi Nuggets do sukcesów. Po raz pierwszy obok siebie zagrali po zakończeniu kary Anthony’ego 22 stycznia przeciwko Memphis Grizzlies. Anthony rzucił w tym meczu 28 punktów, a wspólnie z Iversonem mieli 51 punktów.
2 lutego 2007 r., Anthony i J.R. Smith, kolega z drużyny, brali udział w niewielkich wypadku samochodowym. Żaden z graczy nie został ranny w kolizji. Jedyną informacją, wydaną przez zespół było to, że Smith prowadził samochód należący do Anthony’ego. Trzy dni później, Anthony zdobył swój pierwszy w karierze triple-double z 31 punktami, 10 zbiórkami i 10 asystami, w przegranym 113-108 meczu z Phoenix Suns. Anthony początkowo miał nie zagrać w meczu All-Star, lecz po kontuzjach Yao Minga i Carlosa Boozera, komisarz NBA David Stern zdecydował dowołać Anthony’ego jako zmiennika razem z Joshem Howardem. Anthony zdobył 20 punktów i 9 zbiórek w swoim debiucie w All-Star. Był pierwszym zawodnikiem Denver w All-Star od 2001, kiedy to zagrał Antonio McDyess.
Anthony trzykrotnie uzyskiwał tytuł gracza tygodnia (od 20 do 26 listopada, od 2 listopada do 3 grudnia i od 5 do 11 lutego). Zakończył sezon jako drugi najlepszy strzelec (wyprzedził go jedynie Kobe Bryant). Miał średnia 28,9 punktu na mecz, oraz 6 zbiórek, 3,8 asysty, 1,2 przechwytu. Został wybrany do All-NBA Third Team drugi rok w rzędu wraz z Dwyane’em Wade’em z Miami Heat, Chauncey Billupsem z Detroit Pistons, Kevinem Garnettem z Minnesota Timberwolves i Dwightem Howardem z Orlando Magic. Po raz drugi w ciągu trzech lat, Anthony i Nuggets trafili w pierwszej rundzie play off, na San Antonio Spurs. Historia powtórzyła się z 2005, gdzie to Denver wygrali pierwszy mecz, lecz przegrali cztery następne odpadając z play-off. W serii przeciwko Spurs, Anthony średnio rzucał 26,8 punktów, miał 8,6 zbiórek, 1,2 asysty i 1 przechwyt.
Sezon 2007/2008.
24 stycznia 2008, Anthony został wybrany po raz drugi z rzędu do meczu gwiazd. W głosowaniu kibiców zdobył pierwsze miejsce wśród skrzydłowych konferencji zachodniej (1 723 701 głosów), a drugie pośród wszystkich zawodników bez podziału na konferencje (pierwszy był Kobe Bryant z ilością 2 004 940 głosów).
8 lutego Anthony zdobył 49 punktów w wygranym 111-100 meczu z Washington Wizards. Miał w tym meczu skuteczność rzutów z gry na poziomie 76.0%. Trafił 19 rzutów na 25 prób, co było drugim najlepszym wynikiem w ciągu poprzedzających 13 lat wśród zawodników którzy oddali 25 lub więcej rzutów - pierwszy tego dokonał Kobe Bryant, który osiągnął skuteczność wynoszącą 76,9% (20 celnych na 26 prób w zwycięskim meczu 99-94 nad Houston Rockets, 21 grudnia 2000).
27 marca w wygranym pojedynku z Dallas Mavericks, Anthony przekroczył liczbę 9000 rzuconych punktów. Zagrał w 77 grach w sezonie regularnym, kończąc jako czwarty najlepszy strzelec ligi ze średnią 25,7 punktu na mecz, osiągnął także wynik 7,4 zbiorki na mecz, 1,3 przechwytu, miał 0,5 bloku na mecz, oraz średnio 3,4 asysty na mecz, co było jego drugim najlepszym wynikiem w karierze.
Denver Nuggets zakończyli sezon 2007/2008 z bilansem 50 zwycięstw i 32 porażek (był to trzeci najlepszy wynik w historii Denver od czasu przyłączenia się klubu do NBA w 1976). Był to sezon, w którym po raz pierwszy od 1987/88 Nuggets zdołali zakończyć sezon z najmniej 50 zwycięstwami. Drużyna Carmelo uplasowała się na 8 miejscu w Western Conference. W play-offs w 2008 Denver po raz kolejny nie mieli szczęścia co do swojego pierwszego przeciwnika w pierwszej rundzie. Trafili na corocznego faworyta do sukcesu Los Angeles Lakers (z bilansem 57-25). Denver nie zdołali wygrać ani jednego meczu, przegrywając rywalizację 4-0. W tej serii Anthony zdobywał średnio 22,5 punktu, 9,5 zbiórki (najlepszy wynik w karierze zawodnika), 2 asysty oraz 0,5 przechwytu.
Sezon 2008/2009.
Sezon 2008/2009 rozpoczął się od wymiany Allena Iversona na Chauncey Billupsa z Detroit Pistons. W dniu 10 grudnia 2008 w wygranym 116-105 meczu z Minnesota Timberwolves, Anthony wyrównał rekord George’a Gervina w ilości punktów rzuconych w jednej kwarcie, zdobywając 33 w trzeciej odsłonie meczu. Mecz zakończył z wynikiem 45 punktów, 11 zbiórek, 3 asyst i 4 przechwytów. 5 stycznia 2009 Anthony złamał kość w dłoni w meczu z Indiana Pacers. Uraz był na tyle poważny, że zawodnik musiał poddać się operacji. Jego powrót był szacowany za trzy, cztery tygodnie. Wrócił 30 stycznia 2009 na mecz z Charlotte Bobcats, w którym zdobył 19 punktów.
Nuggtes wygrało Northwest Division i było drugie w Konferencji Zachodniej, kończąc sezon z wynikiem 54-28. Anthony średnio zdobywał 22,8 punktu (miał 37% skuteczności rzutów za 3 punkty). Po pięciu porażkach z rzędu (2004-2008) w pierwszej rundzie play-off, Denver wreszcie zdołali sprostać New Orleans Hornets, przechodząc do drugiej rundy. W ostatnim meczu z Hornets Melo rzucił 34 punkty i miał 4 przechwyty, po tym meczu Carmelo mówił: „W końcu się udało ... 5 lat czekaliśmy na pokonanie naszego pierwszego rywala w play-off, teraz gramy dalej, to wspaniałe uczucie.” Denver pokonali New Orleans w pięciu meczach. W drugiej rundzie ich przeciwnikiem byli Dallas Mavericks. Denver pokonali drużynę z Dallas 4-1. Wiele emocji wzbudził mecz numer 3, Anthony na ostatnie sekundy przed kończącą mecz syreną, oddał rzut za 3 punkty, który dał zwycięstwo drużynie Melo 2 punktami (103-105). Denver awansowali do finału konferencji, jednak nie zdołali pokonać Los Angeles Lakers, przegrali 4-2. W całych play-off Anthony rozegrał 16 meczów, zdobywając średnio 27,2 punktu, 5,8 zbiórki, 4,1 asysty i 1,8 przechwytu na mecz.
Sezon 2009/2010.
W dwóch pierwszych meczach sezonu 2009/10, Anthony zdobył łącznie 71 punktów, z czego 30 w meczu otwierającym rozgrywki przeciwko Utah Jazz i 41 w spotkaniu z Portland Trail Blazers. Dzięki temu został dopiero trzecim zawodnikiem w historii Denver Nuggets, który rozpoczął sezon od zdobycia 70 punktów w dwóch pierwszych meczach. Pozostali to Nick Van Exel i Alex English. W trzecim meczu sezonu zdobył 42 punkty przeciwko Memphis Grizzlies, dzięki czemu został pierwszym zawodnikiem Nuggets od czasu Michaela Adamsa, który zdobył 40 punktów w dwóch kolejnych meczach. Dzięki tak dobrej grze Anthony otrzymał nagrodę dla najlepszego zawodnika miesiąca konferencji zachodniej w listopadzie, prowadząc Nuggets do wyniku 12-5 w meczach.
W piętnastym meczu sezonu przeciwko Minnesota Timberwolves Anthony zdobył 22 punkty, dzięki czemu miał na koncie kolejnych 15 spotkań z dorobkiem minimum 20 punktów w każdym z nich. Pobił w ten sposób rekord Alexa Englisha, który takich meczów zagrał 14 z rzędu. Dwa dni później Anthony pobił rekord życiowy, zdobywając 50 punktów przeciwko New York Knicks. Grający z nim Chauncey Billups zdobył 32 punkty, dzięki czemu obaj stali się dopiero trzecim duetem w historii NBA, który zdobył 50 i 30 punktów w jednym meczu.
21 stycznia 2010 został wybrany do pierwszej piątki meczu gwiazd NBA, zdobywając najwięcej głosów pośród skrzydłowych w konferencji zachodniej. W spotkaniu zdobył 27 punktów i zebrał 10 piłek.
W pierwszym meczu po przerwie na weekend gwiazd, Nuggets zagrali wyjazdowy mecz z Cleveland Cavaliers. Nuggets wygrali ten mecz pomimo triple-double LeBrona Jamesa (43 punkty, 13 zbiórek, 15 asyst). Anthony zdobył 40 punktów, zebrał 6 piłek i rozdał 7 asyst, trafiając zwycięski rzut w dogrywce na 1,9 sekundy przed jej końcem. Nuggets zakończyli rozgrywki z bilansem 53-28, wygrywając Northwest Dicision drugi rok z rzędu. W play-off spotkali się z Utah Jazz. W pierwszym meczu rywalizacji Anthony zdobył najlepsze w swojej karierze w play-off 42 punkty, wyrównując jednocześnie najlepszy wynik w historii Nuggets należący do Alexa Englisha. Nuggets przegrali serię 2-4, a Anthony zdobywał w niej średnio 30,7 punktu, 8,5 zbiórki, 3,2 asysty i 2 przechwyty na mecz.
Sezon 2010/2011.
Sezon 2010-11 rozpoczął się od spekulacji, jakoby Anthony zażądał wymiany. Przed rozgrywkami odrzucił bowiem propozycję przedłużenia kontraktu, którą mu złożyli Denver Nuggets. Zespołami, w których chciał grać miały być New York Knicks, New Jersey Nets, Houston Rockets i Atlanta Hawks. Jego żądania nie zostały jednak spełnione i rozgrywki rozpoczął w dotychczasowej drużynie. 15 listopada w spotkaniu z Phoenix Suns pierwszy raz w karierze zakończył mecz z minimum 20 punktami i zbiórkami. 22 zbiórki były dla niego najlepszym występem pod tym względem w karierze. 26 listopada w meczu z Chicago Bulls trafił rzut dający zwycięstwo jego drużynie w ostatniej akcji spotkania. W grudniu opuścił 5 spotkań z powodu śmierci siostry - Michelle. Do gry wrócił w meczu przeciwko Sacramento Kings, rozegranym 1 stycznia 2011.
New York Knicks.
Sezon 2010/2011.
22 lutego 2011 Anthony razem z Chauncey Billupsem został wymieniony do New York Knicks w wymianie obejmującej 12 zawodników, w której poza Nuggets i Knicks uczestniczyła też Minnesota Timberwolves. W nowych barwach zadebiutował 23 lutego w wygranym 114:108 meczu przeciwko Milwaukee Bucks. Zdobył w nim 27 punktów, miał 10 zbiórek i 1 asystę. New York Knicks zakwalifikowali się do play-off z szóstego miejsca w konferencji wschodniej i spotkali się w pierwszej rundzie z Boston Celtics. Z powodu kontuzji Amar’e Stoudemire'a i Chauncey Billupsa nie mogli stawić wyraźnego oporu rywalom, przegrywając wszystkie 4 mecze. W drugim spotkaniu serii Anthony wyrównał rekord kariery w play-off, zdobywając 42 punkty. Dołożył do tego 17 zbiórek i 6 asyst.
Sezon 2011/2012.
W rozgrywkach 2011-12 New York Knicks mieli problemy z kontuzjami. Sam Anthony opuścił aż 11 spotkań, podczas których wybuchł talent Jeremy’ego Lina. Pomimo jego świetnej gry, Knicks w połowie sezonu mieli bilans 18-24 i do dymisji podał się ich trener Mike D’Antoni. Media spekulowały, że Anthony miał być tym, który walczył o rozstanie z trenerem. Nowym szkoleniowcem został dotychczasowy asystent D’Antoniego, Mike Woodson. Od tego momentu gra Anthony’ego zdecydowanie się poprawiła. 8 kwietnia 2012 w spotkaniu z Chicago Bulls rozegrał najlepszy mecz w nowych barwach. Zdobył 43 punkty i trafił dwa kluczowe rzuty za trzy punkty, pieczętujące wygraną 100:99. Z nowym trenem Knicks osiągnęli bilans 18-6 do końca sezonu. Anthony w rozgrywkach zasadniczych zdobywał średnio 22,6 punktu, 6,3 zbiórki, 3,6 asysty i 1,1 przechwytu na mecz. Za te osiągnięcia został wybrany do trzeciej najlepszej piątki ligi.
Do play-off Knicks weszli z siódmego miejsca i trafili na Miami Heat. Kolejny raz dopadły ich jednak kontuzje. Iman Shumpert zerwał więzadło krzyżowe w kolanie w meczu numer 1, Amar’e Stoudemire doznał kontuzji ręki po uderzeniu w gaśnicę, która go wykluczyła z udziału w trzecim meczu, a Baron Davis w czwartym meczu zerwał ścięgna rzepki. Z kolei Jeremy Lin zerwał więzadła przednie w kolanie jeszcze w końcówce sezonu regularnego. Pomimo tych wszystkich urazów, Knicks udało się wygrać pierwszy mecz w fazie play-off od 2001. Anthony zdobył w nim 41 punktów. Knicks przegrali rywalizację z Miami Heat 1-4.
Sezon 2012/2013.
Nowy sezon Anthony rozpoczął od poprowadzenia New York Knicks do sześciu kolejnych zwycięstw. Pomiędzy 16 listopada 2012 a 1 lutego 2013 zagrał 31 kolejnych meczów, w których rzucał po co najmniej 20 punktów, bijąc w ten sposób rekord klubowy Richiego Guerina. 3 grudnia 2012 został wybrany najlepszym graczem tygodnia w konferencji wschodniej. W czterech rozegranych meczach zdobywał średnio 29,5 punktu, 8 zbiórek i 1,3 bloku na mecz. Podobnego zaszczytu dostąpił ponownie 7 stycznia. Tym razem w trzech rozegranych spotkaniach zdobywał średnio 36 punktów, 7 zbiórek oraz 4,3 asysty na mecz. 9 stycznia 2013 został zawieszony na 1 mecz z powodu sprzeczki z Kevinem Garnettem z Boston Celtics.
17 stycznia 2013 liga ogłosiła, że Anthony został wybrany do pierwszej piątki konferencji wschodniej meczu gwiazd. Zdobył w nim 26 punktów i zebrał 12 piłek. 2 kwietnia 2013 w spotkaniu przeciwko Miami Heat wyrównał rekord kariery, zdobywając 50 punktów. W dwóch kolejnych spotkaniach, przeciwko Atlanta Hawks i Milwaukee Bucks przekraczał granicę 40 zdobytych punktów. Dzięki temu wyrównał rekord New York Knicks należący do Bernarda Kinga, który miał identyczną serię w 1984.
Sezon 2013/2014.
Na początku rozgrywek 2013/14, Knicks zanotowali serię 9 porażek z rzędu i weszli w sezon z bilansem 3-13. Pomimo tak słabej gry całego zespołu, Anthony grał bardzo dobrze, notując w tym czasie średnio 26,3 punktu, 9,9 zbiórki i 1,1 przechwytu na mecz, zanotował dziewięciokrotnie double-double, w tym w czterech kolejnych meczach przeciwko Indiana Pacers, Washington Wizards, Portland Trail Blazers i Los Angeles Clippers.
13 stycznia 2013 został wybrany najlepszym zawodnikiem tygodnia w konferencji wschodniej za grę pomiędzy 6 a 12 stycznia, prowadząc Knicks do bilansu 3-0. 24 stycznia ustanowił nowy rekord kariery pod względem punktów, pobił jednocześnie rekord zespołu, a także hali Madison Square Garden, rzucając 62 punkty przeciwko Charlotte Bobcats. Dodał do tego 13 zbiórek i nie popełnił żadnej straty.
30 stycznia 2014, w wygranej z Cleveland Cavaliers został 50. graczem w historii ligi, który zdobył 19 000 punktów. Dokonał tego mając 29 lat i 246 dni. Na liście wszech czasów tylko czterej gracze dokonali tego wcześniej od niego: LeBron James, Kobe Bryant, Michael Jordan i Wilt Chamberlain.
5 lutego 2014 został wybrany najlepszym zawodnikiem stycznia w konferencji wschodniej. Był wtedy najlepszym strzelcem na wschodzie ze średnią 28,7 punktu, zajął też 9. miejsce w zbiórkach (9 na mecz) i trzecie pod względem minut (37,7 na mecz). Poprowadził Knicks do bilansu 10-6 w tym czasie. 16 lutego 2014 zagrał w swoim siódmym meczu gwiazd. Zdobył 30 punktów i pobił rekord meczu gwiazd, trafiając 8 rzutów za 3 punkty. Pobił o dwa trafienia rekord należący poprzednio do LeBrona Jamesa i Marka Price’a. 10 marca 2014 zdobył drugą w tym sezonie nagrodę dla najlepszego zawodnika tygodnia. Poprowadził wtedy Knicks do bilansu 3-1, notując 29 punktów, 5,3 zbiórki i 4,8 asysty na mecz.
Po zakończeniu sezonu bardzo często pojawiały się plotki odnośnie do przyszłości Anthony’ego, który mógł w czerwcu odstąpić od ostatniego roku kontraktu. Ostatecznie 23 czerwca 2014 zdecydował się zrezygnować z automatycznego przedłużenia umowy o rok i został wolnym agentem. 13 lipca podpisał nowy, pięcioletni kontrakt z Knicks.
25 września 2017 trafił do Oklahomy City Thunder w zamian za Douga McDermotta, Enesa Kantera oraz wybór II rundy draftu 2018.
25 lipca 2018 został wymieniony do Atlanty Hawks w ramach transakcji z udziałem trzech zespołów. 30 lipca został zwolniony. 13 sierpnia dołączył do Houston Rockets. 15 listopada został zwolniony.
22 stycznia 2019 został wytransferowany wraz z prawami draftu do Jona Dieblera i zobowiązaniami gotówkowymi do Chicago Bulls w zamian za prawa do Tadiji Dragićevicia. 1 lutego 2019 został zwolniony.
19 listopada 2019 został zatrudniony przez Portland Trail Blazers. Zadebiutował tego samego dnia.
6 sierpnia 2021 dołączył do Los Angeles Lakers.
Kariera reprezentacyjna.
Anthony był członkiem reprezentacji USA juniorów od 2002. Był członkiem drużyny juniorskiej, która zdobyła brązowy w 2002 na Mistrzostwa Świata Juniorów odbywających się w La Asuncion, w Wenezueli. W turnieju zdobywał średnio 15,6 punktu na mecz, oraz miał 6,2 zbiórki, co było najlepszym wynikiem w turnieju. Anthony miał 15 punktów i 9 zbiórek w pierwszym, zwycięskim meczu z Dominikaną. Zdobył 21 punktów w ciągu 21 minut w drugim meczu z Meksykiem, mecz zakończył się zwycięstwem USA. W wygranym meczu z Argentyną 75-73, rzucił 23 punkty. W meczu półfinałowym z Wenezuelą, Anthony miał 13 punktów i 10 zbiórek. W meczu o brąz zespół Stanów Zjednoczonych po raz drugi pokonał reprezentację Argentyny, tym razem 71-65.
Po swoim debiutanckim sezonie w Denver Nuggets, Anthony został wybrany do reprezentacji olimpijskiej w 2004. Reprezentacja USA zdobyła na turnieju w Atenach brązowy medal. Sam zawodnik zdobywał średnio 2,4 punktu na mecz i 1,6 zbiórki. W 2006 Carmelo został mianowany na kapitana reprezentacji i wraz z LeBronem Jamesem i Dwyane’em Wade’em mieli poprowadzić USA do sukcesów na Mistrzostwach Świata w koszykówce mężczyzn w 2006. Zespół zdobył brązowy medal. 23 sierpnia 2006, Anthony ustanowił rekord w reprezentacji Stanów rzucając 35 punktów przeciwko Włochom, eliminując ich tym samym z turnieju. Poprzednim rekordzistą był Kenny Anderson ze swoimi 34 punktami w 1990. Anthony został wybrany do najlepszej piątki turnieju, odnotowując średnio w statystykach 19,9 punktu, 3,7 zbiórki i 1,6 asysty.
Anthony był również członkiem drużyny grającej w Mistrzostwach Ameryki w 2007, które były turniejem kwalifikacyjnym do igrzysk w Pekinie rozgrywanych rok później. Zespół z Melo w składzie nie doznał żadnej porażki (bilans 10-0). Anthony zakończył turniej jako drugi najlepszy strzelec ze średnią 21,2 punktu na mecz, wyprzedził go jedynie Leandro Barbosa z Brazylii. Anthony również notował w tym turnieju 5,2 zbiórki na mecz i 1,4 asysty. Poprawił również rekord strzelecki Allena Iversona w turnieju kwalifikacyjnym, zdobywając 28 punktów. Jego wynik pobił później LeBron James, który w meczu z Argentyną rzucił 31 punktów.
Anthony zagrał także Letnich Igrzyskach Olimpijskich 2008 w Pekinie, wraz z LeBronem Jamesem, Kobe Bryantem, Dwyane’em Wade’em i Jasonem Kiddem, gdzie zdobył złoty medal. Zespół amerykański miażdżył rywali wygrywając z nimi średnio różnicą 32,2 punktów. W finale Stany Zjednoczone mierzyły się z mistrzem świata 2006 - reprezentacją Hiszpanii. Anthony w wygranym meczu finałowym rzucił 13 punktów. Anthony średnio w turnieju rzucał 11,5 punktu na mecz, 4,3 zbiorki na mecz i 1 przechwyt.
Do kadry USA trafił ponownie w 2012 na igrzyska olimpijskie w Londynie. Był to dla niego trzeci taki turniej z rzędu, czym wyrównał osiągnięcie LeBrona Jamesa i Davida Robinsona. W turnieju rozegrał wszystkie 8 spotkań, jako pierwszy rezerwowy. Zdobywał średnio 16,3 punktu, 4,8 zbiórki, 1,3 asysty i 0,5 przechwytu na mecz. W wygranym 156:73 meczu z Nigerią trafił 10 na 12 prób rzutów za 3 punkty, dzięki czemu zdobył 37 punktów w całym meczu. Wszystkie trzy osiągnięcia od tego momentu są rekordami reprezentacji USA. W finale Amerykanie wygrali z Hiszpanią 107:100.
Profil zawodnika.
Anthony gra na pozycji small forward, choć może też grać jako power forward. Anthony jest świetnym rzucającym. Jest uznawany za jednego z najlepszych gracz wpływających na ostateczne wyniki swojej drużyny (w sezonie 2005/2006 w aż 5 meczach zdecydował o wyniku swojej drużyny rzucając celnie w ostatnich sekundach meczu). Mimo że jest wyborowym strzelcem, świetnie radzi sobie także ze zbiorkami w czasie meczu, jest krytykowany za swoją grę w defensywie i nigdy nie zostałł wybrany do zespołu najlepszych obrońców ligi.
Kontrowersje.
Od czasu wejścia w NBA Anthony był przedmiotem licznych kontrowersji. W 2004 został oskarżony o posiadanie marihuany znalezionej w jego plecaku. Oskarżenie zostało później wycofane. W tym samym roku Anthony pojawił się w filmie wideo pt. „Snitchin Stop", w którym ostrzegł mieszkańców Baltimore, że gdy ci będą współpracować z policją, zostaną srodze ukarani. Anthony później odciął się od tego filmu wideo. W tym samym roku brał udział w niesławnej bijatyce Knicks-Nuggets podczas meczu w Madison Square Garden. Został wtedy zawieszony na 15 ligowych meczów.
14 kwietnia 2008 roku Anthony został aresztowany pod zarzutem jazdy pod wpływem alkoholu. Został aresztowany i zawieszony na 2 mecze. 24 czerwca 2008 roku Anthony przyznał się do winy i został wtedy skazany na rok pozbawienia wolności w zawieszeniu, musiał poddać się także 24 godzinnym pracom w celach społecznych oraz pokryć koszty sądowe i zapłacić grzywnę.
Życie prywatne.
Anthony ma dwóch braci, Robert i Wilford, siostrę Michelle i przyrodnią siostrę Daphne .Jego matka, Mary to Afroamerykanka, a ojciec pochodził z Puerto Rico. W 2004 Anthony zaręczył się z La Lą Vasquez w Boże Narodzenie. Mają syna, Kiyan Carmelo Anthony, urodzonego 7 marca 2007. Carmelo oraz La La wzięli ślub 10 lipca 2010 w Nowym Jorku. Na ceremonii oraz przyjęciu pojawiło się 320 zaproszonych gości między innymi: Chris Bosh, LeBron James, Chris Paul, Ciara, Venus Williams. Anthony pojawił się w teledysku do piosenki Commona „Be” z albumu Be z 2005. Był na okładkach NCAA March Madness 2004, NBA Live 2005 NBA Street Homecourt. W styczniu 2009, magazyn Colorado Sports Hall of Fame uznał Carmelo jako sportowca roku 2008.
Tragedia rodzinna.
38-letnia Michelle Anthony, siostra Carmelo zmarła 23 grudnia 2010 w Baltimore, osierocając czwórkę dzieci. Oficjalnie przyczyny jej śmierci nie zostały ujawnione, jednak przedstawiciele Denver Nuggets w swoim oświadczeniu wspominają o licznych chorobach Michelle.
To właśnie ze swoją siostrą Carmelo miał najlepszy kontakt. Po każdym rozegranym spotkaniu gwiazdor Denver rozmawiał telefonicznie z Michelle szczegółowo omawiając każde zagranie. – „Będę tęsknił za tymi telefonami. Siostra zawsze mówiła mi co robiłem źle, a co dobrze. Za każdym razem dawała mi odpowiednią wskazówkę, którą starałem się wdrożyć w życie. Cały czas próbuję się z tego otrząsnąć, ale nie mogę ciągle patrzeć w przeszłość. Teraz skupiam się na swojej grze i będę starał się powrócić do dawnej formy, aby zdobyć upragnione mistrzostwo” – zakończył wzruszony Anthony.
Praca charytatywna.
Poza boiskiem, Anthony przekazuje swój czas i pieniądze dla ludzi potrzebujących w Denver i Baltimore. W Denver stworzył, na Boże Narodzenie, „A Very Christmas Melo” pomagając dzieciom mniej zamożnym. W Baltimore, Anthony pomaga w zbiórce funduszy w celu pomocy lokalnego centrum młodzieży. 14 grudnia 2006 Anthony otworzył „Carmelo Anthony Youth Development center", która zbiera fundusze, zajmuje się edukacja i szkoleniem dla ponad 35 tys. dzieci w Baltimore.
Po tsunami spowodowane trzęsieniem ziemi w 2004 na Oceanie Indyjskim, Anthony dokonał wpłaty 35 tys. Dolarów na rzecz pomocy poszkodowanym. Anthony zobowiązał się także wpłacić 3 miliony dolarów na cel budowy nowego obiektu koszykarskiego na Uniwersytecie w Syracuse. Placówka będzie nazywała się „Carmelo K. Anthony Basketball center". W sumie przekazał on 4 miliony i 282 tysiące dolarów na cele charytatywne, co dało mu 8 miejsce na liście największych darowizn w 2006 dane przez gwiazdy i ludzi mediów.
Statystyki.
NBA.
Na podstawie Basketball-Reference.com 
"Stan na koniec sezonu 2019/20"

</doc>
<doc id="727743" url="https://pl.wikipedia.org/wiki?curid=727743" title="Patków-Prusy">
Patków-Prusy

Patków-Prusy ("Prusy") – nieoficjalny przysiółek wsi Patków w Polsce położona w województwie mazowieckim, w powiecie łosickim, w gminie Łosice.
Wierni Kościoła rzymskokatolickiego należą do parafii św. Apostołów Piotra i Pawła w Niemojkach.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="727746" url="https://pl.wikipedia.org/wiki?curid=727746" title="Macron Stadium">
Macron Stadium

Macron Stadium (dawniej Reebok Stadium) – stadion piłkarski w Horwich, niedaleko Boltonu, na którym swoje spotkania rozgrywa drużyna Bolton Wanderers.
Stadion wchodzi w skład kompleksu sportowego, w którym znajduje się również hotel. Jest on usytuowany bardzo blisko węzła autostrady M61, który zapewnia dobrą komunikację z resztą miasta.
Reebok Stadium został otwarty 1 sierpnia 1997 roku przy współpracy: Bolton Wanderers FC, Lobb Sports Architects, Deakin Callard Desing Consultants, Watson Steel oraz Birse Construction.
Jest to jeden z najlepszych ośrodków sportowych i rekreacyjnych na terenie Wielkiej Brytanii. Nad krzesełkami rozwinięty jest dach na wysokości 27 metrów. W skład wyposażenia stadionu wchodzą: telebim, na którym pokazywane są najciekawsze sytuacje w meczu oraz powtórki, podgrzewana murawa oraz wielofunkcyjne pokoje i pomieszczenia zarządu klubu. Charakterystyczną specyfiką stadionu są oddzielne tunele, którymi wchodzą obie drużyny na boisko, dodatkowo każda z innej strony boiska. 
Stadion ma pojemność 28 723 widzów. Fani przyjezdni mają do wykorzystania około 5000 miejsc. Miejsca dla kibiców drużyny przeciwnej znajdują się na wyższym piętrze trybuny południowej za jedną z bramek (3000 miejsc) oraz na niższym piętrze tej samej trybuny (2000 miejsc). Na trybunie północnej znajduje się sektor rodzinny.

</doc>
<doc id="727747" url="https://pl.wikipedia.org/wiki?curid=727747" title="Chotycze-Kolonia">
Chotycze-Kolonia

Chotycze-Kolonia – wieś w Polsce położona w województwie mazowieckim, w powiecie łosickim, w gminie Łosice.
Wierni Kościoła rzymskokatolickiego należą do parafii św. Zygmunta w Łosicach.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="727751" url="https://pl.wikipedia.org/wiki?curid=727751" title="Ixtlilton">
Ixtlilton

Ixtlilton "Mała Czarna Twarz" – aztecki bóg medycyny, lecznictwa, zabawy, dzieci, kwiatów oraz zdrowia ale też ucztowania, wina i opilstwa. Uznawany za pokojowe i łagodne bóstwo. Powiązany był również z takimi aspektami życia jak: taniec i wróżbiarstwo. Jego bratem był Xochipilli.
W jego świątyni przechowywano dzbany z tzw. czarną wodą ("tlilatl"), którą podawano chorym dzieciom. Kapłan, działając jako Ixtlilton, przynosił wodę do domu chorego dziecka. Jeśli wyzdrowiało rodzina wydawała ucztę z muzyką i zabawami na cześć bóstwa, którego rzeźbę przynoszono do domu chorego. W czasie jej trwania spożywano pulque wierząc, że to Ixtlilton otwiera świeże słoje przygotowane dla biesiadników. Zabawa kończyła się sprawdzeniem przez azteckiego kapłana słoi codziennego użytku, które stały na dziedzińcu domu. Gdy okazało się, że są one zanieczyszczone, uznawano, że pan domu prowadzi złe życie, jest złodziejem lub cudzołożnikiem, wówczas kapłan wręczał mu maskę, by ukryć jego twarz przed drwinami przyjaciółmi.
W Meksyku.
Ixtlilton był ponadto bogiem kwiatów, tańca, zabaw i świętowania oraz opilstwa, nietrzeźwości i wina. Wierzono, że gdy odmówi się odpowiednie modlitwy i złoży ofiary, to bóg ten dostarczy choremu czarę z uzdrawiającym napojem. Szczególnymi łaskami obdarzał on dzieci będąc ich patronem. 
W mitologii Azteckiej.
Ixtlilton w mitologii Azteckiej był bratem Chicomexochitl lub Chicomenochtli i był bogiem uzdrawiania i opilstwa. Należał do grupy azteckich bogów przyjemności i rozrywki.Jego bratem był Xochipilli ("Książę Kwiatów")
Był patronem jedenastego dnia (ozomatli – "małpa") z dwudziestodniowego cyklu i siódmej godziny dziennej.

</doc>
<doc id="727753" url="https://pl.wikipedia.org/wiki?curid=727753" title="Kolonia Szańków">
Kolonia Szańków

Kolonia Szańków – nieoficjalny przysiółek wsi Szańków w Polsce położona w województwie mazowieckim, w powiecie łosickim, w gminie Łosice.
Wierni Kościoła rzymskokatolickiego należą do parafii św. Jana Chrzciciela w Hadynowie.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="727761" url="https://pl.wikipedia.org/wiki?curid=727761" title="Skrzydłokwiat">
Skrzydłokwiat

Skrzydłokwiat, skrzydłolist ("Spathiphyllum" Adans.) – rodzaj roślin zielnych z rodziny obrazkowatych, obejmujący 49 gatunków pochodzących z Ameryki Środkowej i Południowej (od Meksyku do Peru i Brazylii), Azji Południowo-Wschodniej (od Filipin i Celebesu do Nowej Gwinei) oraz z zachodniej Oceanii (Karoliny).
Zastosowanie.
Niektóre gatunki skrzydłokwiatów są uprawiane jako rośliny ozdobne. W Polsce najbardziej znane i uprawiane to: skrzydłokwiat Wallisa oraz skrzydłokwiat kwiecisty. Obydwa gatunki są łatwe w uprawie. Osiągają wysokość ok. 35 cm, wszerz rozrastają się na ok. 1 m (np. odmiana 'Mauna Loa'). Ich walorami ozdobnymi są piękne, błyszczące liście oraz kwiatostany i owocostany. Uprawiane są jako rośliny pokojowe. Ich kwiaty czasami wykorzystywane są na kwiat cięty, w wodzie długo zachowują świeżość. Są to rośliny długowieczne, w ogrzewanej szklarni można je uprawiać przez długi okres i osiągają znaczne rozmiary, w mieszkaniu jednak po kilku latach uprawy stają się nieładne i lepiej jest je co 3–4 lata odnowić. Nadają się dobrze do uprawy hydroponicznej, bywają też uprawiane jako rośliny akwariowe.

</doc>
<doc id="727763" url="https://pl.wikipedia.org/wiki?curid=727763" title="Wyspy Briońskie">
Wyspy Briońskie

Wyspy Briońskie (chorw. "Brijuni", wł. "Brioni") – grupa czternastu wysp, położonych na chorwackiej części północnego Adriatyku, u południowo-zachodnich wybrzeży półwyspu Istria. Od Istrii oddzielone przez wąską cieśninę. Łączna powierzchnia wysp wynosi 7,36 km². Największa z wysp – Veliki Brijun ma długość 4,5 km, szerokość do 3 km, powierzchnię 5,723 km² a długość linii brzegowej 23,415 km, leży w odległości 2 km od półwyspu.
Warunki naturalne.
Wyspy są stosunkowo niskie. Najwyższy punkt wyspy Veliki Brijun wznosi się na 42 m n.p.m. Klimat wysp jest łagodny, śródziemnomorski. Średnie temperatury wynoszą: zimy 6,3 °C, wiosny 12,2 °C, lata 22,2 °C, jesieni 14,8 °C. Roczne opady wynoszą ok. 800 mm, przy czym opad śniegu jest rzadkością występującą raz na 20 lat. Występuje tu ok. 680 gatunków roślin i wiele gatunków zwierząt, w tym 250 gatunków ptaków.
Historia.
Pierwsi ludzie pojawili się na wyspach w okresie neolitu, ok. 3 tys. lat p.n.e. Około XVII w. p.n.e. archipelag opanowały przybyłe z Istrii plemiona Protoilirów. Dopiero w 177 r. p.n.e. Protoilirowie ulegli Rzymianom. Ci ostatni szybko docenili korzystne warunki naturalne archipelagu i wybudowali tu szereg obiektów rezydencyjnych i wypoczynkowych. Do lat 30. XIV w. wyspy należały do patriarchów Akwilei, którzy na przełomie XII i XIII w. wznieśli na Brioni pierwsze budowle obronne. Od XIV wieku Wyspy Briońskie należały do Republiki Weneckiej, jednak już pod koniec XV w. opustoszały na skutek panującej tu malarii. Po upadku Republiki Weneckiej w 1797 r. dostały się we władanie Austrii, która uzyskała potwierdzenie tego nabytku na kongresie wiedeńskim w 1815 r. W połowie XIX w., w związku z przekształceniem Puli w port wojenny i bazę cesarskiej floty, na osłaniających ją wyspach wzniesiono fortyfikacje z największymi na Morzu Śródziemnym armatami kalibru 210 mm. Podczas I wojny światowej Veliki Brijun był bazą okrętów podwodnych cesarsko-królewskiej floty.
W 1893 r. wyspy kupił wiedeński przemysłowiec Paul Kupelwieser, który postanowił urządzić tu kurort. Do zwalczenia ognisk malarii zaangażował znanego lekarza epidemiologa, Roberta Kocha. Na wyspach zbudowano hotele, największe w Europie pola golfowe, korty tenisowe i kąpieliska, założono nawet stadninę koni wierzchowych. Po zakończeniu I wojny światowej należały do Włoch. Po śmierci ojca w 1919 r. Karol Kupelwieser kontynuował działalność ośrodka hotelowo-rekreacyjnego. W 1926 r. odnotowano tu 4068 gości. Po samobójstwie Karola kompleksem zarządzał jego brat, Leopold. Interesy jednak nie szły dobrze i w 1934 r. kontrolę nad nimi przejęła Banca di Verona, a po niej w 1935 r. szwajcarskie konsorcjum bankowe z Puli. W 1936 r. nieruchomości te przeszły pod kontrolę włoskiego Ministerstwa Finansów.
W 1947 r., gdy Wyspy Briońskie stały się częścią Jugosławii, komunistyczny przywódca Josip Broz Tito przekształcił wyspy w swoją letnią rezydencję. W obiektach na wyspie Veliki Brijun przyjmował szereg zagranicznych delegacji i wielu światowych przywódców. Od 1952 r. Tito miał również swój dom na sąsiedniej wysepce Vanga, w którym przebywała jego rodzina i byli goszczeni najbliżsi przyjaciele.
W 1983 na archipelagu utworzono park narodowy.

</doc>
<doc id="727769" url="https://pl.wikipedia.org/wiki?curid=727769" title="Josip Jelačić">
Josip Jelačić

Josip Jelačić () (ur. 16 października 1801 w Petrovaradinie, zm. 20 maja 1859 w Zagrzebiu) – chorwacki hrabia i ban (1848–1859), generał artylerii Armii Cesarstwa Austriackiego, gubernator i generał komenderujący w Chorwacji i Slawonii, gubernator Rijeki, tłumił rewolucję w Wiedniu i powstanie węgierskie 1848–1849 (dowodził armią przeciwko Józefowi Bemowi).
13 marca 1849 został mianowany na stopień zbrojmistrza polnego.
Od 1851 do śmierci był szefem Węgierskiego Pułku Piechoty Nr 46.

</doc>
<doc id="727772" url="https://pl.wikipedia.org/wiki?curid=727772" title="Ferro Carril Oeste (General Pico)">
Ferro Carril Oeste (General Pico)

Club Atlético Ferro Carril Oeste de General Pico − argentyński klub piłkarski z siedzibą w mieście General Pico, leżącym w prowincji La Pampa.
Historia.
Klub założony został 24 czerwca 1934 roku. W pierwszej lidze Ferro Carril Oeste rozegrał jeden sezon w roku 1984, a w drugiej lidze dwa sezony - 1986/87 oraz 1987/88. Obecnie klub gra w lidze prowincjonalnej Liga Pampeana de Fútbol.

</doc>
<doc id="727773" url="https://pl.wikipedia.org/wiki?curid=727773" title="Club Atlético Ferro Carril Oeste de General Pico">
Club Atlético Ferro Carril Oeste de General Pico



</doc>
<doc id="727776" url="https://pl.wikipedia.org/wiki?curid=727776" title="Międzynarodowe Muzeum Wiatraków i Młynów Wodnych w Gifhornie">
Międzynarodowe Muzeum Wiatraków i Młynów Wodnych w Gifhornie

Międzynarodowe Muzeum Wiatraków i Młynów Wodnych w Gifhornie – skansen wiatraków i młynów wodnych założony w 1980 roku w Gifhornie w niemieckim kraju związkowym Dolna Saksonia. Na obszarze 16 ha nad kanałami i stawami zgromadzono tu 16 oryginalnych młynów lub dokładnych replik młynów z 12 krajów świata (m.in. z Niemiec, Holandii, Portugalii, Hiszpanii - Baleary, Francji - Prowansja, Grecja - wyspa Mykonos, Węgier, Rosji, Ukrainy, Tajwanu, Korei i Serbii). Jest to jedyny tego rodzaju i na taką szeroką skalę skansen na świecie poświęcony wiatrakom. Na obszarze skansenu znajduje się również wystawa modeli wiatraków z całego świata.

</doc>
<doc id="727778" url="https://pl.wikipedia.org/wiki?curid=727778" title="Francisco Vásquez de Coronado">
Francisco Vásquez de Coronado

Francisco Vásquez de Coronado (ur. ok. 1510 w Salamance, zm. 22 września 1554 w Meksyku) – hiszpański konkwistador i odkrywca. Pierwszy eksplorator i odkrywca dzisiejszych stanów USA: Nowy Meksyk, Arizona, Kolorado i Kansas.
W roku 1540, na skutek wieści o Siedmiu Miastach Cibola, przyniesionych przez franciszkanina Marcosa z Nicei, wicekról Meksyku, Antonio de Mendoza, wysłał na północ ekspedycję pod wodzą Coronada, ówczesnego gubernatora prowincji Nueva Galicia. Oddziałowi 250 konnych i 70 pieszych towarzyszyło kilkuset Indian i stado bydła. Wyprawa z początku "maszerowała raźno", ale w połowie czerwca 1540 r., tuż przed dotarciem do pierwszych osad indiańskich (pueblo), ludzie niemal umierali z głodu. Kilku – nie bacząc na niebezpieczeństwo – zjadło pędy jakiejś rośliny, która okazała się trująca; zmarli wszyscy.
Wreszcie Hiszpanie dotarli do pierwszego puebla. Doszło do bitwy na przedpolach osiedla, a w konsekwencji do zdobycia zabudowań, gdzie napastnicy znaleźli to, co było w tym momencie dla nich najcenniejsze – kukurydzę, fasolę, mąkę, sól i wiele kur "większych niż te, które widzi się tutaj, w Nowej Hiszpanii". Informacje Coronado słane do wicekróla pełne były goryczy, bowiem żadnego złota nie znaleziono, a jedynie nieliczne turkusy, których łączna wartość nie pokrywała kosztów ekspedycji.
Kolejnym pueblem, do którego zaprosił Hiszpanów przyjaźnie nastrojony wódz, przezwany przez nich "Capitàn Bigotes"", czyli "Kapitan Wąs", było rozległe osiedle Cicuyé, dzisiaj zwane Pecos. Oto opis, jaki zostawił kronikarz ekspedycji Coronada, Castañeda:
""Cicuyé to miejscowość mająca 500 wojowników, którzy są postrachem całej okolicy. Położone jest w kształcie czworoboku na skale. Pośrodku znajduje się wielki dziedziniec wewnętrzny czy też plac zawierający piece". Domy są wszystkie jednakowe i mają po cztery piętra... Mieszkańcy przechwalają się, że nikt nie potrafi go zdobyć, natomiast oni, jeśli tylko zechcą, potrafią podbić każdą wieś"". 
Stąd na północny wschód wyruszył niewielki oddziałek pod dowództwem Hernanda de Alvarado, który pierwszy dotarł do rzeki Rio Grande i miasta Acoma zbudowanego na niedostępnej skale, na którą można było dostać się tylko z jednej strony wąskimi i naturalnie obronnymi "schodami".
Inny oficer Coronada, García López de Cárdenas, wyruszył na północny zachód i po kilkunastu dniach wędrówki stanął nad brzegiem wielkiego kanionu rzeki Kolorado stając się tym samym jego odkrywcą.
Nie znalazłszy złota w Siedmiu Miastach Ciboli Coronado, omamiony opowieściami Indian o fantastycznych bogactwach miasta Quivira, wyruszył dalej na północny wschód przekraczając w połowie 1541 roku rzekę Arkansas i docierając w tym samym roku nad rzekę Kansas na – mniej więcej – środkowych obszarach dzisiejszego stanu o tej samej nazwie. I tam jednak nie znalazł żadnych bogactw, natomiast coraz częściej stykał się z wojowniczo nastawionymi plemionami indiańskimi. Straciwszy wielu ludzi postanowił zawrócić i w roku 1542 ponownie zjawił się w Culiacán w Meksyku, gdzie przed wyprawą pełnił funkcję gubernatora. 
W roku 1544 podał się jednak do dymisji (wyprawa do Siedmiu Miast Cibola doprowadziła go do ruiny finansowej) i osiedlił się w mieście Meksyk, gdzie w dziesięć lat później zmarł w nędzy.

</doc>
<doc id="727781" url="https://pl.wikipedia.org/wiki?curid=727781" title="Pięć Dynastii i Dziesięć Królestw">
Pięć Dynastii i Dziesięć Królestw

Pięć Dynastii i Dziesięć Królestw (; 907–960) – okres w historii Chin w X wieku, pomiędzy upadkiem dynastii Tang a panowaniem dynastii Song. W północnej części Chin nastało wówczas po kolei pięć dynastii, a w południowej powstało kilka niezależnych państewek, które nazywa się Dziesięcioma Królestwami (według niektórych historyków było ich 11). Równocześnie na północnym wschodzie rozpoczęła swe panowanie dynastia Liao.

</doc>
<doc id="727783" url="https://pl.wikipedia.org/wiki?curid=727783" title="Kalikst Witkowski">
Kalikst Witkowski

Kalikst Witkowski (ur. 2 kwietnia 1818 w Kobryniu, zm. 24 lipca 1877 w Karlsbadzie) – rosyjski generał, w latach 1863–1875 prezydent Warszawy.
Życiorys.
Był synem Kacpra i Józefy z Pągowskich. Ukończył studia na Akademii Sztabu Generalnego w Petersburgu. W latach 1853–1856 brał udział w wojnie krymskiej. W latach 1861–1863 służył w guberni lubelskiej, był szefem w randze pułkownika sztabu 5 dywizji, w maju 1863 awansowany na stopień generała oddelegowany został do Warszawy. Od 16 września 1863 sprawował urząd komisarycznego prezydenta Warszawy, jednocześnie przewodnicząc Komisji Śledczej na Pawiaku, odpowiedzialnej za przesłuchiwanie uczestników powstania styczniowego i uczestników ruchów niepodległościowych.
W okresie jego prezydentury:
Władzę Witkowski sprawował do 1 października 1875, a jego rządy – mimo rozbudowy miasta – były kojarzone przede wszystkim ze ściąganiem od mieszkańców kontrybucji stanowiących karę za powstanie styczniowe. On sam zaś uchodził za symbol władzy zaborczej.
Odznaczenia.
Został pochowany na cmentarzu Powązkowskim (kwatera 16-1-9/10).

</doc>
<doc id="727797" url="https://pl.wikipedia.org/wiki?curid=727797" title="Wang (tytuł)">
Wang (tytuł)

Wang, – chiński tytuł feudalny odpowiadający królowi.
W okresie dynastii Zhou używany był jako oficjalny tytuł władców. Od czasów Qin Shi Huangdi przywódcy zjednoczonych Chin zaczęli używać tytułu "huangdi" (cesarz). Odtąd terminu "wang" używano na określenie krewnych cesarza lub jego lenników; posługiwali się nim również władcy różnych państewek w okresach rozbicia kraju. Odpowiadał wówczas europejskiemu terminowi „książę”.
W okresie Trzech Królestw termin ten w znaczeniu „król” został zapożyczony również do Korei jako określenie władców.
W języku chińskim tytuł wang () umieszczany jest po imieniu władcy. Istnieje również forma dwusylabowa – "guowang" (), która lepiej oddaje sens polskiego słowa „król”. 
Wang to również jedno z najpopularniejszych chińskich nazwisk, które nosi ok. 100 mln osób. Podobnie jako polskie nazwisko "Król" na ogół nie oznacza jednak królewskiego pochodzenia.

</doc>
<doc id="727798" url="https://pl.wikipedia.org/wiki?curid=727798" title="Unión General Pinedo">
Unión General Pinedo

Club Atlético Unión de General Pinedo − argentyński klub piłkarski z siedzibą w mieście General Pinedo, leżącym w prowincji Chaco.
Historia.
Klub założony został 15 lutego 1921 roku i gra obecnie w lidze prowincjonalnej Liga de Fútbol del Noroeste Chaqueño.

</doc>
<doc id="727801" url="https://pl.wikipedia.org/wiki?curid=727801" title="Club Atlético Unión de General Pinedo">
Club Atlético Unión de General Pinedo



</doc>
<doc id="727803" url="https://pl.wikipedia.org/wiki?curid=727803" title="Bratek ogrodowy">
Bratek ogrodowy



</doc>
<doc id="727804" url="https://pl.wikipedia.org/wiki?curid=727804" title="Zygmunt Andrzej Wielopolski">
Zygmunt Andrzej Wielopolski

Zygmunt Andrzej Wielopolski (ur. 30 stycznia 1833 w Krakowie, zm. 27 lutego 1902 w Berlinie) – polityk konserwatywny o orientacji prorosyjskiej, prezydent Warszawy, tajny radca, szambelan, koniuszy i wielki łowczy dworu rosyjskiego, po powstaniu styczniowym czołowy działacz ugodowy, XIV ordynat Ordynacji Pińczowskiej Myszkowskich.
Życiorys.
Syn Aleksandra Wielopolskiego i jego drugiej żony Pauliny Apolonii Potockiej. Brat Józefa Wielopolskiego. Mąż Albertyny Leopoldyny von Neipperg di Montenuovo. Ojciec Aleksandra Wielopolskiego XV ordynata Ordynacji Myszkowskich. Służbę wojskową w armii carskiej rozpoczął w 1852 roku w pułku ułanów stacjonującym na Lubelszczyźnie.
Brał udział w wojnie krymskiej w latach 1855-1856.
Członek Towarzystwa Rolniczego w Królestwie Polskim w 1858 roku.
W okresie od 16 sierpnia 1862 do 18 września 1863 roku sprawował urząd prezydenta Warszawy, powierzony mu przez ojca. Uczestniczył w 1862 roku, wraz z oberpolicmajstrem Siergiejem Muchanowem, w przygotowaniu listy 12 tysięcy młodych obywateli Królestwa Polskiego wytypowanych do branki.
Był kontynuatorem polityki ojca, stając się filarem ugrupowania (z którym współpracowała część wyższej hierarchii duchownej) będącego zwolennikiem ugody z carem. W 1877 roku złożył wiernopoddańczy hołd carowi rosyjskiemu oraz deklarację lojalności i prośbę o przebaczenie przeszłości podpisaną przez ponad 800 wybitniejszych obywateli polskich. Kazimierz Krzywicki będący doradcą Zygmunta Wielopolskiego w broszurze pt. "Polska i Rosja w 1872 roku" zawarł credo polityczne ugrupowania związanego z Wielopolskim, sprowadzające się do rezygnacji z wszelkich pretensji narodowych, a nawet i samorządowych, za cenę obrony przed rewolucją. W memoriałach z lat 1880 i 1884 zabiegał u władz zaborczych o ustępstwa dla szlachty polskiej w imię wspólnego zagrożenia ze strony rewolucji.
12 listopada 1879 uzyskał potwierdzenie tytułu Hrabiego Świętego Cesarstwa Rzymskiego i Margrabiego w Imperium Rosyjskim, w 1890 otrzymał rosyjski Order Świętego Aleksandra Newskiego z brylantami, w 1870 austriacki Krzyż Wielki Orderu Franciszka Józefa, a w 1884 austriacki Order Korony Żelaznej I klasy.

</doc>
<doc id="727807" url="https://pl.wikipedia.org/wiki?curid=727807" title="Siergiej Muchanow">
Siergiej Muchanow

Siergiej Siergiejewicz Muchanow (ur. 1833 w Starej Wołogdzie, zm. 29 maja 1897 w Przemęczanach) – urzędnik rosyjski, oficer Oddzielnego Korpusu Żandarmów, prezes Dyrekcji Warszawskich Teatrów Rządowych, mąż pianistki Marii Kalergis.
Życiorys.
Był synem Siergieja Aleksandrowicza Muchanowa, gubernatora Charkowa, i hrabianki Minadory von Sievers. Od młodości służył w wojsku. W 1861 znalazł się w Warszawie, mianowany adiutantem namiestnika Królestwa Polskiego generała Aleksandra Lüdersa. W stopniu podpułkownika żandarmerii pełnił od lipca 1862 obowiązki oberpolicmajstra Warszawy i uczestniczył w przygotowaniu listy 12 tysięcy młodych obywateli Królestwa Polskiego wytypowanych do branki. Już po wybuchu powstania styczniowego jako adiutant kolejnego namiestnika, wielkiego księcia Konstantego Mikołajewicza, uczestniczył w działaniach wojennych. Z funkcji oberpolicmajstra i służby w żandarmerii zrezygnował w marcu 1863.
Niemal od początku pobytu w Warszawie Muchanow należał do adoratorów ustosunkowanej arystokratki i muzy artystów Marii Kalergis, z domu hrabianki Nesselrode. Kalergis owdowiała w 1863; młodszy o ponad 10 lat Muchanow, licząc na podniesienie tą drogą swojej pozycji towarzyskiej, poprosił ją wówczas o rękę i został przyjęty. Ślub miał miejsce w Baden-Baden 30 września 1863. Dymisja męża i zachwianie jego kariery kosztowały Marię Kalergis załamanie nerwowe; po pewnym czasie udało się jej jednak uzyskać dla niego w Petersburgu nominację na administratora pałaców cesarskich w Królestwie Polskim i prezesa Dyrekcji Teatrów Rządowych. Muchanow, poparty też przez namiestnika Fiodora Berga, odebrał nominację 27 kwietnia 1868.
Na okres prezesury Muchanowa, wspieranego przez żonę, przypadł rozkwit warszawskiego życia teatralnego. Muchanow, z pomocą administracyjną dyrektorów Warszawskich Teatrów Rządowych Mikołaja Bojanowskiego i Bogumiła Folanda, zdołał uregulować finanse instytucji, znajdując zarazem dodatkowe źródło dochodów w postaci podatku od przedstawień w teatrzykach ogrodowych. Rosjanin zasłużył się także remontem gmachów teatralnych oraz doprowadzeniem do otwarcia Teatru Letniego.
Znaczące zasługi położył też Siergiej Muchanow w dziedzinie poziomu artystycznego sceny warszawskiej. Mógł liczyć na wsparcie namiestnika Berga, który do sprawy teatrów został przekonany przez Marię Kalergis, a także na pomoc wybitnych przedstawicieli polskiej kultury, m.in. Stanisława Moniuszki, Jana Chęcińskiego, Aleksandra Przezdzieckiego, Józefa Keniga, Władysława Bogusławskiego. Do Warszawy zaproszona została Helena Modrzejewska, która uzyskała szereg przywilejów, w tym w zakresie doboru repertuaru, dzięki czemu na scenach Warszawy pojawiły się dzieła Szekspira, Słowackiego, Schillera, Fredry. Repertuar operowy wzbogacono o utwory Moniuszki, nadając im staranną oprawę. Zadbano także o stworzenie zespołu aktorskiego i niebawem do Modrzejewskiej, a także znanych już wcześniej warszawskiej publiczności Alojzego Żółkowskiego, Jana Królikowskiego, Wiktoryny Bakałowiczowej, Salomei Palińskiej czy Aleksandry Rakiewiczowej, dołączyli m.in. Romana Popiel, Wincenty Rapacki, Bolesław Leszczyński, Marian Prażmowski, Edward Wolski. Okres ten w dziejach warszawskiej sceny nosi miano „epoki gwiazd”.
Schyłek sukcesów nastąpił w 1874, kiedy zmarli Maria Kalergis (22 czerwca) i Jan Chęciński (30 grudnia). Modrzejewska utraciła protektorkę i zniechęcona cenzurą oraz sporami w zespole aktorskim wkrótce wyjechała do Stanów Zjednoczonych. W roli reżysera nie dorównali poprzednikowi Rapacki i Bogusławski, jak również Emil Deryng, którego córka Maria daremnie pretendowała do miana następczyni Modrzejewskiej. Ostatnią próbą powrotu do świetności, podjętą przez Muchanowa, było zaangażowanie jako reżysera Jana Tatarkiewicza (1878), jednak także on, mimo zatrudnienia takich aktorów jak Jadwiga Czaki, Adolfina Zimajer, Józef Kotarbiński czy Honorata Leszczyńska (córka Wincentego Rapackiego), nie odniósł wielkiego sukcesu. W tej sytuacji Siergiej Muchanow zaniedbał nieco scenę dramatyczną i operową, swoją uwagę kierując na zespół baletowy. Ze stanowiska prezesa Dyrekcji Warszawskich Teatrów Rządowych odszedł 12 czerwca 1880 i wkrótce wyjechał na wieś. Zmarł 29 maja 1897 w Przemęczanach koło Miechowa.
Drugą żoną Muchanowa była od około 1882 Waleria Pignan, uważana za jedną ze zdolniejszych tancerek Warszawskich Teatrów Rządowych. Debiutowała ona we wrześniu 1869 jako uczennica szkoły baletu w Warszawie, w latach 70. wykonywała kilka znanych partii; scenę opuściła po wyjściu za mąż za Muchanowa.

</doc>
<doc id="727815" url="https://pl.wikipedia.org/wiki?curid=727815" title="Scabiosa">
Scabiosa



</doc>
<doc id="727816" url="https://pl.wikipedia.org/wiki?curid=727816" title="Knautia">
Knautia



</doc>
<doc id="727817" url="https://pl.wikipedia.org/wiki?curid=727817" title="Know-how">
Know-how

Know-how, z ang. „wiedzieć jak” – oznacza pakiet nieopatentowanych informacji praktycznych, wynikających z doświadczenia i przeprowadzonych testów, o niejawnym, istotnym i określonym charakterze.
Definicje prawne.
Definicja przyjęta przez Międzynarodową Izbę Handlową w Paryżu jako "know-how" określa całokształt wiadomości, czyli fachowej wiedzy oraz doświadczeń w zakresie technologii i procesu produkcyjnego dla określonego wyrobu.
W prawie Unii Europejskiej definicja "know-how" zawarta jest w Rozporządzeniu Komisji (UE) Nr 316/2014 z dnia 21 marca 2014 r. w sprawie stosowania art. 101 ust. 3 Traktatu o funkcjonowaniu Unii Europejskiej do kategorii porozumień o transferze technologii. Stanowi ona, że "know-how" oznacza pakiet informacji praktycznych, wynikających z doświadczenia i badań, które są:
"Know-how" w prawie polskim.
Umowa "know-how" upoważnia do korzystania z określonych praw podmiotowych. Jedna ze stron (przekazujący, dostawca, udzielający) zobowiązuje się do przekazania drugiej (zamawiającemu, odbiorcy) wiedzy technicznej lub organizacyjnej o charakterze poufnym lub tajnym, bezpośrednio użytecznej w działalności gospodarczej w zakresie określonym w umowie.
Cechy charakterystyczne:
Dobrami chronionymi umową "know-how" mogą być np.:
W związku z tym umowa ta może stanowić uzupełnienie ochrony przewidzianej prawem na dobrach niematerialnych (własność przemysłowa: patenty, wzory użytkowe, także takie, które nie posiadają zdolności patentowej).
Prawa i obowiązki stron.
Udzielający "know-how" ma obowiązek:
Odbiorca "know-how" ma obowiązek:

</doc>
<doc id="727825" url="https://pl.wikipedia.org/wiki?curid=727825" title="Adirondakowie">
Adirondakowie

Adirondakowie – plemię Indian północno-amerykańskich z grupy Algonkinów, żyjące pierwotnie na północ od Rzeki Świętego Wawrzyńca. Miano "Adirondack" nadali im Indianie z plemienia Mohawków i oznacza ono „jedzący drewno”, jako że Indianie ci w okresach głodu żywili się korą określonych gatunków drzew.
Adirondakowie wspierali Francuzów w czasie wojen z Irokezami. Najbardziej znanym ich wodzem był Pieskaret. Od nich wzięło swoje miano pasmo górskie Adirondack w stanie Nowy Jork. Niektórzy historycy uważają, że przydomek "Adirondak" odnosi się do plemienia Odżibwejów.

</doc>
<doc id="727826" url="https://pl.wikipedia.org/wiki?curid=727826" title="Apalakowie">
Apalakowie

Apalakowie (ang. "Apalachee") – jedno z pierwszych plemion Indian północnoamerykańskich, z jakimi zetknęli się Europejczycy. Gdy do wybrzeży Florydy przybiły okręty Hernanda de Soto w 1539, zamieszkiwali oni tereny na północ od dzisiejszej zatoki Apalachee Bay.
De Soto stwierdził w swym raporcie, że jest to lud osiadły, rolniczy, dobrze zorganizowany i zamożny, posiadający jednocześnie opinię znakomitych wojowników. Apalakowie ściśle współpracowali z hiszpańskimi władzami Florydy, czym – w okresie późniejszym – narazili się angielskiemu rządowi kolonii Karolina, stąd częste napady na ich wioski ze strony sprzymierzonych z Anglikami plemion Creek.
W 1703 angielscy koloniści, wspierani przez swych sprzymierzeńców z plemienia Creek, najechali siedliska Apalaków, burząc ich wsie i misje katolickie, zabijając ponad dwustu wojowników i zagarniając ponad 1400 kobiet i dzieci w niewolę. Drugi najazd, dokonany w rok później, dokończył aktu zniszczenia. Resztki szukały ratunku wśród zaprzyjaźnionych szczepów, a pewna część znalazła opiekę francuską w dzisiejszej Alabamie.
W 1804 pewna liczba Apalaków żyła w Luizjanie, ale dzisiaj plemię uznawane jest za wymarłe. Ich imieniem (poza wymienioną Apalachee Bay) nazwano kilka rzek w Georgii i Alabamie oraz – co najważniejsze – pasmo górskie Appalachów. Istnieje miasto Apalachee w Georgii, a stolica stanu Floryda – Tallahassee to w ich języku "stare miasto".

</doc>
<doc id="727827" url="https://pl.wikipedia.org/wiki?curid=727827" title="La Trinité-sur-Mer">
La Trinité-sur-Mer



</doc>
<doc id="727832" url="https://pl.wikipedia.org/wiki?curid=727832" title="Dolina pod Jarmutą">
Dolina pod Jarmutą

Dolina pod Jarmutą – dolina w Pieninach, położona pomiędzy masywem Jarmuty a grzbietem głównym Małych Pienin. Rozciąga się w kierunku południowo-wschodnim od koryta Grajcarka (480 m n.p.m.) do Klimontowskiej Przełęczy (696 m n.p.m.). Dnem doliny płynie Klimentowski Potok. Północne zbocza doliny od strony Jarmuty i Jarmutki są porośnięte lasem, natomiast zbocza południowe w większości są trawiaste, w dolnej części ponad korytem potoku zarastające krzaczastymi zaroślami. Spomiędzy Jarmuty i Jarmutki opada do niej kotlina zwana Doliną Bednarzowską.

</doc>
<doc id="727835" url="https://pl.wikipedia.org/wiki?curid=727835" title="Arikarowie">
Arikarowie

Arikarowie – plemię Indian Ameryki Północnej z grupy Kaddo, spokrewnione z Paunisami, wśród białych osadników znane również jako „Arickaree” lub „Ree”. Słowo „Arikara” znaczy tyle co „rogi” lub „jeleń” i ma związek ze sposobem układania włosów wzwyż po dwóch stronach głowy w oparciu o odpowiednio umocowane grzebienie.
Historia.
Arikarowie pochodzili z regionu Platte Valley w Nebrasce. Przy pierwszym zetknięciu z białymi byli bardzo agresywni i niebezpieczni. Przez dłuższy czas byli sprzymierzeńcami Mandanów i Hidatsów. Walki z Dakotami i epidemie czarnej ospy zdziesiątkowały ich wojowników. Później stali się tak nieliczni, że wymieniano ich wśród tzw. „Indian z Fortu Berthold”.
Byli rolnikami, wyspecjalizowanymi w produkcji miniaturowej kukurydzy. Kukurydza odgrywała w ich życiu niezmiernie ważną rolę, z którego to powodu nazywali ją „matką” – dawczynią życia. Byli znakomitymi pływakami zdolnymi do obezwładnienia bizona podczas forsowania rzeki przez stado. Mieszkali w ziemiankach budowanych na prerii. W II połowie XIX wieku oddali znaczne przysługi US Army jako zwiadowcy podczas ostatnich walk z Dakotami. Ze szczególnym upodobaniem wykorzystywał ich jako zwiadowców generał George Armstrong Custer. W zamian za swe usługi Arikarowie w 1900 uzyskali obywatelstwo Stanów Zjednoczonych.
Budowa tamy Garrisona w latach pięćdziesiątych XX wieku oraz odkrycie ropy naftowej w Willston spowodowały przymusowe wysiedlenie. W 1980 plemię to liczyło nieco ponad 1500 osób. Obecnie wraz z plemionami Hidatsa i Mandan, mieszkają w rezerwacie Fort Berthold. Miasto Arickaree w hrabstwie Washington w Kolorado nosi imię tego plemienia.

</doc>
<doc id="727836" url="https://pl.wikipedia.org/wiki?curid=727836" title="Czarne Stopy (Indianie)">
Czarne Stopy (Indianie)



</doc>
<doc id="727839" url="https://pl.wikipedia.org/wiki?curid=727839" title="Wojna Anglii z Zanzibarem">
Wojna Anglii z Zanzibarem



</doc>
<doc id="727841" url="https://pl.wikipedia.org/wiki?curid=727841" title="Czarne Stopy (Siuksowie)">
Czarne Stopy (Siuksowie)

Czarne Stopy ("nazwa własna Sihásapa, ang. Black Foot Sioux") – niewielki szczep w grupie plemiennej Dakotów (nie mylić z grupą plemion Siksika, zwaną również Czarnymi Stopami), będący częścią plemienia Lakotów. Tubylcza nazwa plemienia nawiązuje do zwyczaju farbowania lub barwienia (poprzez wcieranie) mokasynów węglem. W przeszłości mówili dialektem "teton" (inaczej "zachodnim") należącym do siuańskiej rodziny językowej.
W XVII wieku żyli w północnej i środkowej Minnesocie, ale w pierwszej połowie XIX wieku zmuszeni zostali do przemieszczenia się na zachód. Przyczyną była ogólna migracja plemion indiańskich, wypieranych przez coraz liczniejszych osadników europejskich.
Zamieszkują głównie – wraz z pokrewnymi plemionami Hunkpapa, Minneconjou, O'ohenonpa i Yanktonai – rezerwat Standing Rock założony w roku 1868 na obszarze hrabstw Sioux w Dakocie Północnej i Carson w Dakocie Południowej. Rezerwat obejmuje 847 800 akrów powierzchni, z czego około 300 tys. akrów jest własnością plemienną. W roku 1990 zamieszkiwało tam 4866 Indian.
Szczepy.
W roku 1880 John Grass przedstawił następującą listę szczepów (tiyospaye) Sihásapa:

</doc>
<doc id="727844" url="https://pl.wikipedia.org/wiki?curid=727844" title="Eduard von Hartmann">
Eduard von Hartmann



</doc>
<doc id="727845" url="https://pl.wikipedia.org/wiki?curid=727845" title="Milonga">
Milonga

Milonga – gatunek tańca powstały na terenie Argentyny i Urugwaju. Sformułowanie milonga odnosi się również do gatunku śpiewu, z którego rozwinął się taniec. 
Historia.
Zdaniem Christine Denniston pierwszymi wersjami milongi ("milonga surena" lub "campera" – milonga południowa lub milonga wiejska) były przyśpiewki wiejskie z podobną melodią, aczkolwiek różnymi słowami. Ta ludowa muzyka była bardzo popularna i często słuchana w Buenos Aires. Spowodowało to, że słowo „Milonga” stopniowo zaczęło oznaczać miejsce, gdzie się słucha się oraz tańczy milongę. W swojej autobiografii Francisco Canaro twierdzi, że wprowadził termin "tango milonga" w 1917 r. w znaczeniu muzyki tanga. W tym czasie powstało tango śpiewane oraz tango fantasia. Dlatego tańczone tango zaczęto określać jako "tango milonga". Sebastian Piana stworzył w 1932 roku nową strukturę harmoniczną i melodyczną do popularnych nadal milong wiejskich. Powstała w ten sposób Milonga Sentimental. Ten styl tanga nazywany jest czasami "milonga ciudadana" ("milonga miastowa"). Ta milonga jest jednym z trzech głównych stylów tanga argentyńskiego.
Taniec.
Styl tańczenia milongi jest podobny do tanga. Tango milonga, jako rodzaj tańca, charakteryzuje się mocnym rytmem. Pisarz i krytyk argentyński Jorge Luis Borges w pewnym okresie zaczął preferować milongi, gdyż nie mają one tak melancholijnego charakteru jak tango. Jest on autorem milongi "Jacinto Chiclana", w której opisał nożownika działającego na zlecenie polityków.

</doc>
<doc id="727852" url="https://pl.wikipedia.org/wiki?curid=727852" title="Kościół św. Jadwigi w Krakowie (na Stradomiu)">
Kościół św. Jadwigi w Krakowie (na Stradomiu)

Kościół św. Jadwigi – kościół, który znajdował się od XIV wieku do 1789 roku na Stradomiu, dawnym przedmieściu Kazimierza, obecnie to Kraków ulica Stradomska 12-14.
Historia.
Najstarsza wzmianka o kościele św. Jadwigi pochodzi z 1378. Jego fundację podjął jednak najprawdopodobniej już wcześniej król Kazimierz Wielki (według Jana Długosza – w 1360), a kontynuowała ją jego siostra, królowa Węgier Elżbieta Łokietkówna. Kościół wzniesiono dla zakonu bożogrobców, których sprowadzono tu z pobliskiego Miechowa. Dokładne daty budowy nie są znane - wedle tutejszego przeora Samuela Nakielskiego kościół ukończono w 1383, a klasztor bożogrobców na początku XV w. Znane są jednak przekazy źródłowe świadczące o pracach przy kościele jeszcze w połowie XV w. Kościół, zwrócony frontem do traktu łączącego Kraków z Kazimierzem, otaczały po obu stronach klasztor oraz szpital. Być może początkowo nosił podwójne wezwanie (także św. Elżbiety).
Kilkakrotnie kompleks bożogrobców ulegał pożarom – w 1473, 1536 i 1556. I schyłku XVI stulecia w kościele znajdowało się sześć ołtarzy, z czego cztery znajdowały się w prezbiterium, oddzielonym od nawy żelazną kratą. W 1655, podczas potopu szwedzkiego kościół ponownie został spalony. Staraniem prepozyta ks. Augustyna Wolskiego odbudowano go w stylu barokowym; nowa świątynia została konsekrowana w 1674 przez biskupa Mikołaja Oborskiego. Szpital stał się wówczas przytułkiem dla "podeszłych w leciech i wypracowanych w Koronie polskiej szlachty". Wzniesiony wtedy kościół był świątynią orientowaną, jednonawową, z prezbiterium zakończonym półkolistą apsydą. Pięcioprzęsłową nawę sklepiono kolebkowo, z lunetami.
W 1796 zabudowania kościoła i klasztoru zajęli Austriacy (bożogrobców przeniesiono do kościoła św. Barbary). Zaborcy dokonali przebudowy kościoła i klasztoru w jednolity, potężny gmach, w którego murach zachowano jednak substancję kościoła. Wzniesiono wielki, trzypiętrowy budynek w stylu klasycystycznym z jednolitą fasadą frontową; skromna dekoracja nawiązywała do funkcji gmachu – utworzono tu urząd celny.
W ramach prowadzonych do 1799 prac budowlanych kościół podzielono na trzy kondygnacje, które podzielono ścianami działowymi. W ścianach wykuto nowe okna, a w centrum gmachu – nie do końca pokrywającym się z osią dawnego kościoła – dodano ryzalit z trójkątnym przyczółkiem z napisem Si vis pacem para bellum.
Po likwidacji Rzeczypospolitej Krakowskiej gmach przeznaczono na pocztę, a gdy tę przeniesiono na Wielopole, znalazły tu siedzibę władze wojskowe. W budynku znajdowała się komenda I Korpusu Austro-Węgier, m.in. działy odpowiedzialne za przygotowanie terenu podległego korpusowi do operacji wojennych i za organizację wojska (np. wydział fortyfikacyjny, sądowniczy, ewidencyjny). W czasie II Rzeczypospolitej budynek był w użytkowaniu Wojska Polskiego i mieściło się w nim Dowództwo Okręgu Korpusu Nr V. Po II wojnie światowej przeznaczono budynek na mieszkania.
W 2010 ze względu na zagrożenie katastrofą budowlaną nadzór budowlany wydał decyzję o zamknięciu budynku, a rok później władze miejskie zgodziły się na sprzedaż nieruchomości. W 2013 roku firma Angel Poland Group zakupiła obiekt w celu przebudowy na kompleks apartamentowo-hotelowy. Na przełomie 2019 i 2020 roku prace budowlane na terenie obiektu stały się przedmiotem sporu między ww. firmą deweloperską a małopolskim konserwatorem zabytków w związku z rozbiórką fragmentu dawnego kościoła. W wyniku trwającej 10 lat przebudowy powstał hotel "12|14 Stradom House" ze 125 pokojami hotelowymi, dwiema restauracjami oraz barem „Hedwig’s” ulokowanym w dawnej kaplicy. Natomiast w miejscu dawnego przedszkola powstał apartamentowiec na 135 lokali z podziemnym parkingiem na 150 miejsc. W czasie jego budowy w 2018 odkryto dawny cmentarz z 1609 pochówkami.

</doc>
<doc id="727857" url="https://pl.wikipedia.org/wiki?curid=727857" title="Partia Ludowa (portugalska)">
Partia Ludowa (portugalska)



</doc>
<doc id="727858" url="https://pl.wikipedia.org/wiki?curid=727858" title="Partia Socjalistyczna (portugalska)">
Partia Socjalistyczna (portugalska)



</doc>
<doc id="727859" url="https://pl.wikipedia.org/wiki?curid=727859" title="Partia Socjaldemokratyczna (portugalska)">
Partia Socjaldemokratyczna (portugalska)



</doc>
<doc id="727860" url="https://pl.wikipedia.org/wiki?curid=727860" title="Gaildorf">
Gaildorf

Gaildorf – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Limpurger Land. Leży nad rzeką Kocher, ok. 12 km na południe od Schwäbisch Hall, przy drogach krajowych B298, B19 i linii kolejowej Stuttgart–Gaildorf oraz Schwäbisch Hall–Untergröningen.
Sąsiadujące gminy.
Gminy ościenne sąsiadujące z Gaildorf począwszy od zachodu to Fichtenberg, Oberrot, Rosengarten, Michelbach an der Bilz, Obersontheim, Sulzbach-Laufen i Gschwend (powiat Ostalb). Poza Gschwend należą do powiatu Schwäbisch Hall.
Podział miasta.
Gaildorf składa się łącznie z 25 wiosek, osiedli, gospodarstw i domów. Gaildorf jest podzielony na cztery dzielnice: Eutendorf, Gaildorf Ottendorf i Unterrot. Urzędowa nazwa dzielnicy jest poprzedzona nazwą miasta oraz myślnikiem np. Gaildorf-Eutendorf. 
Historia.
Pierwsze wzmianki o miejscowości pochodzą z 1255 roku. Prawa miejskie Gaildorf uzyskał w 1404 roku. Nadał je król Ruprecht. Gaildorf dawniej należał do Backnang, dopiero w 1973 roku miasto zostało włączone do powiatu Schwäbisch Hall.
Rada miejska.
Wyniki wyborów z roku 2009 były następujące:
Sport.
W mieście działa klub sportowy TSV Gaildorf. 
Infrastruktura.
Jest również tutaj szpital, kino i park miejski. W ośrodku dla osób z zaburzeniami psychicznymi "Sonnenhof e.V. Zweigeinrichtung Gaildorf" co roku są wysyłani w celu odbycia stażu uczniowie Studium Medycznego im. Stanisławy Leszczyńskiej w Zamościu. 

</doc>
<doc id="727863" url="https://pl.wikipedia.org/wiki?curid=727863" title="Gerabronn">
Gerabronn

Gerabronn – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba wspólnoty administracyjnej Gerabronn. Leży na Równinie Hohenlohe, ok. 20 km na północny wschód od Schwäbisch Hall.

</doc>
<doc id="727865" url="https://pl.wikipedia.org/wiki?curid=727865" title="Ruch dla Chorych">
Ruch dla Chorych

Ruch dla Chorych (port. "Movimento pelo Doente", MD) to portugalska partia polityczna.
Ugrupowanie to twierdzi, iż jego działalność ma na celu ochronę sprawiedliwości, pokoju, solidarności, praw człowieka i podstawowych ogólnie pojmowanych wolności, a zwłaszcza prawa do ochrony zdrowia portugalskich obywateli.

</doc>
<doc id="727866" url="https://pl.wikipedia.org/wiki?curid=727866" title="Ilshofen">
Ilshofen

Ilshofen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Ilshofen-Vellberg. Leży ok. 15 km na północny wschód od Schwäbisch Hall, przy autostradzie A6.
Współpraca.
Miejscowości partnerskie:

</doc>
<doc id="727869" url="https://pl.wikipedia.org/wiki?curid=727869" title="Kirchberg an der Jagst">
Kirchberg an der Jagst

Kirchberg an der Jagst – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Brettach/Jagst. Leży nad rzeką Jagst, ok. 20 km na północny wschód od Schwäbisch Hall.
Współpraca.
Miejscowość partnerska:

</doc>
<doc id="727870" url="https://pl.wikipedia.org/wiki?curid=727870" title="Partia Nowej Demokracji">
Partia Nowej Demokracji

Nowa Demokracja (port. "Partido da Nova Democracia") jest portugalską liberalno-konserwatywną partią polityczną, nie posiadającą swej reprezentacji parlamentarnej. Powstała w wyniku odejścia Manuela Monteiro z Partii Ludowej.

</doc>
<doc id="727883" url="https://pl.wikipedia.org/wiki?curid=727883" title="Follow Me Home">
Follow Me Home

Follow Me Home – czwarty i ostatni singel grupy Sugababes z ich czwartego albumu "Taller in More Ways". Jednocześnie drugi utwór nagrany z udziałem nowej wokalistki zespołu, Amelle Berrabah. Najmniej popularny singel zespołu; dotarł najwyżej do 32 miejsca na UK Singles Chart i jest zarazem najgorzej sprzedającym się singlem w całej jego karierze.
Utwór otrzymał mieszane recenzje od krytyków muzycznych, którzy zarzucili że jest „nudny i mało inspirujący”. Chwalili z kolei wokal oraz instrumenty muzyczne wykorzystane podczas sesji nagraniowej. Teledysk wyreżyserowany przez Tony'ego Tremletta został nakręcony w Pradze.

</doc>
<doc id="727887" url="https://pl.wikipedia.org/wiki?curid=727887" title="Przejście graniczne Buk-Blankensee">
Przejście graniczne Buk-Blankensee

Przejście graniczne Buk-Blankensee – istniejące w latach 1996–2007 polsko-niemieckie przejście graniczne małego ruchu granicznego, położone w województwie zachodniopomorskim, w powiecie polickim, w gminie Dobra, w miejscowości Buk.
Opis.
Przejście graniczne Buk-Blankensee zostało uruchomione 2 stycznia 1996 roku. Czynne było w okresie wiosenno-letnim (marzec-wrzesień) w godz. 6.00–20.00 w pozostałym okresie w godz. 8.00–18.00. Dopuszczony był ruch pieszych i rowerzystów. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała kolejno: Graniczna Placówka Kontrolna Straży Granicznej w Lubieszynie, Placówka Straży Granicznej w Lubieszynie.
W ciągu 10 miesięcy 1996 roku w przejściu granicznym odprawiono 459 osób.
21 grudnia 2007 roku na mocy układu z Schengen przejście graniczne zostało zlikwidowane.
W pobliżu przejścia po stronie polskiej przebiega czarny szlak rowerowy z Dobrej do rezerwatu przyrody Świdwie. Po stronie niemieckiej włączone jest w znacznie bardziej rozbudowaną sieć turystycznych szlaków rowerowych.
Upamiętnienie.
16 maja 2021 roku Związek Emerytów i Rencistów Straży Granicznej Region Szczecin – w partnerstwie z gminą Dobra i gminą Blankensee w ramach realizacji projektu „Spotkajmy się na granicy – obchody XXX-lecia powstania Straży Granicznej” w pobliżu granicy państwowej, w okolicy przejścia granicznego Buk-Blankensee na wysokości znaku granicznego nr "832", została odsłonięta tablica upamiętniająca służbę pograniczników chroniących granice Polski. W uroczystości udział wzięła Wójt Gminy Dobra Teresa Dera, Prezes Zarządu Głównego ZEiR SG Marek Meszyński, Prezes Zarządu Regionu Szczecin Andrzej Budzyński, komendant Placówki Straży Granicznej w Szczecinie ppłk SG Zbigniew Pałka, przedstawiciele Bundespolizei, funkcjonariusze PSG w Szczecinie, członkowie ZEiR SG Regionu Szczecin oraz mieszkańcy lokalnej społeczności.

</doc>
<doc id="727891" url="https://pl.wikipedia.org/wiki?curid=727891" title="Good to Be Gone">
Good to Be Gone



</doc>
<doc id="727900" url="https://pl.wikipedia.org/wiki?curid=727900" title="Corey Maggette">
Corey Maggette

Corey Antoine Maggette (ur. 12 listopada 1979 w Melrose Park w stanie Illinois) – amerykański koszykarz, występujący na pozycji rzucającego obrońcy bądź niskiego skrzydłowego.
W 1998 wystąpił w meczu gwiazd amerykańskich szkół średnich - McDonald’s All-American.
Karierę rozpoczynał w drużynie koszykarskiej uniwersytetu Duke, prowadzonej przez Mike Krzyzewskiego. Następnie zgłosił się do draftu NBA, w którym to został wybrany z numerem 13 przez Seattle SuperSonics. Tego samego dnia jednak oddano go do Orlando Magic, skąd po roku gry trafił do Los Angeles Clippers. W 2008 podpisał kontrakt z Golden State Warriors. Dwa lata później stał się zawodnikiem Milwaukee Bucks. W dzień draftu 2011 został oddany do Charlotte Bobcats. 27 czerwca 2012 roku został wymieniony do Detroit Pistons.

</doc>
<doc id="727901" url="https://pl.wikipedia.org/wiki?curid=727901" title="Pipes of Peace">
Pipes of Peace

Pipes of Peace – album Paula McCartneya wydany w 1983. Zawiera materiał nagrany podczas sesji Tug of War / Pipes of Peace. Jako następca cieszącego się popularnością albumu "Tug of War", Pipes of Peace okazał się kolejną kopalnią przebojów McCartneya, dzięki czemu zapewnił sobie ważne miejsce w jego dyskografii. Jest on (wraz z poprzednikiem) częścią dyptyku „Wojna i pokój”. Pod względem muzycznym znacznie odstaje od pierwszej części.
Okoliczności powstania i charakterystyka albumu.
Płyta została wyprodukowana przez George'a Martina – byłego producenta nagrań Beatlesów. Zawiera dwie piosenki wspólnie napisane i zaśpiewane w duecie wraz z Michaelem Jacksonem. Ponadto na płycie znajdują się efekty kontynuacji współpracy z eks-beatlesem Ringo Starrem, gitarzystą 10cc Erikiem Stwartem oraz Dennym Lainem byłym członkiem Wings.
Część piosenek powstała już podczas trwającej w 1981 roku sesji do albumu Tug of War, ale nie wszystkie, gdyż "Pipes of Peace", "The Other Me", "So Bad", "Tug of Peace" i "Through Our Love" zostały nagrane dopiero w 1982 r.
Album rozpoczyna kompozycja "Pipes of Peace", która nie przypadkowo jest pierwszą piosenką na płycie. Paul chciał, by wraz z "Tug of Peace" tworzyły kontrast do otwierający poprzedni album "Tug of War". Warto zwrócić także uwagę na podobne rozpoczęcia obu utworów, w których na początku słyszymy "dziwne odgłosy", oraz na podobne zakończenia opartych o sekcję instrumentów smyczkowych. Umieszczenie "Pipes of Peace" w tym miejscu nosiło także znamiona akcji promocyjnej, gdyż znajdowała się tuż przed "Say Say Say" (utwór jako pierwszy wydany na singlu) – piosenką, którą McCartney widział jako potencjalny numer 1. Nie mylił się, gdyż piosenka zyskała ogromną popularność na całym świecie i znacząco podniosła sprzedawalność albumu. Wróćmy jednak do piosenki "Pipes of Peace", którą promował teledysk (drugi z tego albumu po "Say Say Say"), w którym zostało zrekonstruowane wydarzenie z grudnia 1914 roku, gdy walczące ze sobą wojska Ententy i państw centralnych przerwały walki na okres Świąt Bożego Narodzenia, tzw. rozejm bożonarodzeniowy. Piosenką numer dwa jest przebój Makki (tak Paula nazywają jego fani) i Jacksona "Say Say Say". Chwytliwa i wpadająca w ucho melodia, piękne wokale i charyzma Michaela przyczyniły się do wielkiego sukcesu tej piosenki. Warto tutaj podkreślić ogromną rolę promocji w sukcesie tej piosenki. Na jej potrzeby został stworzony teledysk za aż 500 tysięcy dolarów. Na płycie na uwagę zasługuje również piosenka "So Bad". Jest to kompozycja delikatna i śpiewana falsetem, w której zbudowano romantyczny nastrój. Według znacznej części krytyki, na płycie tej piosence poziomem dorównuje jedynie jeszcze zamykająca album piosenka "Through Our Love".
Strona pierwsza tej płyty ma charakter przebojowy, natomiast druga strona jest o wiele słabsza. Nie pomógł jej nawet drugi duet z Michaelem "The Man", ani typowana początkowo na przebój "Average Person".
Krytykom podobała się forma kontrastu wojna-pokój łącząca oba albumy. Pomimo tego album został przez nią przyjęty chłodniej niż Tug of War. Wielu krytyków obwiniało za to wiele błędów popełnionych podczas procesu produkcji, który zapewne w znacznej mierze odbiegał od zamierzonej idei. Jedną z przyczyn upatrywano w równolegle trwającym procesie produkcji filmu i ścieżki dźwiękowej. W listopadzie, McCartney rozpoczął kręcenie napisanego przez siebie filmu Give My Regards to Broad Street, w którym oprócz niego występowała Linda, Tracey Ullman i Ringo Starr. Realizacja tego projektu zajęła mu znaczną część 1983 roku. Z powodu kręcenia filmu (i niektórych błędów popełnionych w czasie nagrywania materiału) premiera Pipes of Peace została przesunięta na październik 1983 roku.
Lista utworów.
Wszystkie piosenki napisane przez McCartneya (prócz wyróżnionych w nawiasach)
Edycja zremasterowana.
W 1993 roku Pipes of Peace zostało zremasterowane i wydane na nośniku CD jako część serii The Paul McCartney Collection. Zawiera 3 bonusy: "Twice In A Lifetime" (piosenka tytułowa filmu), "We All Stand Together" (przebój singlowy, który nie ukazał się ani na Tug of War, ani na Pipes of Peace), "Simple As That" (piosenka nagrana dopiero w 1986 roku w związku z kampanią antyheroinową).
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Singel z piosenką Say Say Say skomponowaną i zaśpiewaną w duecie z Michaelem Jacksonem (zobacz współpraca McCartney/Jackson) okazał się wielkim sukcesem. Osiągnął 2. miejsce w Wielkiej Brytanii i 1. miejsce w USA, gdzie panował przez 6 tygodni.
Zachęcony sukcesem "Say Say Say" McCartney postanowił wydać utwór tytułowy (czyli Pipes of Peace). To była trafna decyzja, gdyż piosenka osiągnęła 1. miejsce w Wielkiej Brytanii. Ostatnim singlem z tego albumu była piosenka So Bad, która w USA osiągnęła tylko 23. pozycję.
Album Pipes of Peace był sukcesem porównywalnym z Tug of War, osiągnął 4. pozycję w Wielkiej Brytanii i tylko 15. w USA. Pomimo tego za oceanem osiągnął status platynowej płyty.
W 1993 roku jako bonus do płyty dołączono We All Stand Together (nagrany wraz z The Frog Chorus). Utwór został stworzony na potrzeby serialu animowanego o białym misiu. W Wielkiej Brytanii doszedł do 3. miejsca.
Z perspektywy czasu nie osiągnięcie przez album US Top 10 mogło być zwiastunem tego, że żaden z późniejszych albumów McCartneya nie był w stanie już osiągnąć US TOP 10 aż 1997 roku, gdy ukazała się Flaming Pie, za pomocą której muzyka Paula znów mogła tam zagościć.
Wideografia.
Teledyski:
Sesja do albumów "Tug of War / Pipes Of Peace".
TUG OF WAR: "Take It Away", "Ballroom Dancing", "The Pound Is Sinking", "Wanderlust", "Dress Me Up As A Robber" i "Ebony And Ivory".
PIPES OF PEACE: "Keep Under Cover", "Average Person" i "Sweetest Little Show".
Nagrano także:
"Rainclouds" (druga strona singla "Ebony And Ivory"), "Old Man Lovin", "Sure To Fall", "Movie Magg", "Blue Moon Of Kentucky", "Summertime", "Good Rockin' Tonight – Shake, Rattle and Roll", "Cut Across Shorty", "Stealin' Back To My Same Old Used To Be", "Singing The Blues", "Johnny B. Goode", "Twenty Flight Rock", "Cage", "Stop, You Don't Know Where She Came From", "Take Her Back, Jack", "The Unbelievable Experience", "Here's The Chord, Roy (sic)", "Seems Like Old Times" oraz starsza wersja "Boil Crisis" pierwsze nagrano w 1977. Wszystkie piosenki powstały podczas jam session.

</doc>
<doc id="727902" url="https://pl.wikipedia.org/wiki?curid=727902" title="Drugie domy">
Drugie domy



</doc>
<doc id="727905" url="https://pl.wikipedia.org/wiki?curid=727905" title="Don’t Cha">
Don’t Cha

"Don't Cha" – pierwszy singel grupy The Pussycat Dolls pochodzący z jej pierwszego albumu "PCD" (2005).
Utwór okazał się ogromnym sukcesem, zarówno na listach przebojów jak i sprzedaży fizycznej. Singel sprzedał się w prawie 7 milionach egzemplarzy. Tekst utworu napisali Cee-Lo i Sir Mix-a-Lot. Jest to cover utworu Tori Almaze, nagranego w 2004. Gościnnie w utworze zaśpiewał Busta Rhymes.
Lista utworów.
U.S. CD Single
U.S. Re-Release
U.S. CD Maxi Single
UK 2-Track CD single
UK CD Maxi Single

</doc>
<doc id="727907" url="https://pl.wikipedia.org/wiki?curid=727907" title="Cykl Saros">
Cykl Saros



</doc>
<doc id="727908" url="https://pl.wikipedia.org/wiki?curid=727908" title="Wodna Bania">
Wodna Bania

Wodna Bania – pozostałości dawnej kopalni rud srebra, znajdujące się w Małych Pieninach, na terenie gminy Szczawnica. Wejście do sztolni znajduje się w odległości ok. 350 m od ujścia Palkowskiego Potoku do Grajcarka. Jest trudne do odszukania, gdyż znajduje się w zaroślach. Położone jest na wysokości ok. 580 m n.p.m. po orograficznie prawej stronie koryta potoku. Ma dwa chodniki: górny o długości ok. 11 m i dolny o długości ok. 50 m., połączone pionowym mokrym i ciasnym szybem. Na dnie dolnego chodnika znajdują się dwie studnie wypełnione wodą. Prawdopodobnie prowadzą one do zatopionego jeszcze niższego chodnika. Zwiedzanie jest trudne i niebezpieczne, niezbędna jest latarka. Ze względu na niebezpieczeństwo nie należy robić tego samotnie.
Z kopalnią tą związane są ludowe legendy. Według jednej z nich podziemnym korytarzem prowadzącym do Czerwonego Klasztoru przepłynęła kaczka z kokardą. Znamy jednak również prawdziwą historię tej sztolni. Została ona wykopana w latach 1738–1739 na zlecenia ówczesnego zarządcy tych terenów i namiętnego poszukiwacza skarbów, Pawła Karola Sanguszki. Zatrudnił on niemieckiego fachowca górniczego, niejakiego Andrzeja Bittenera. Przy pomocy miejscowych robotników oraz fachowców sprowadzonych z Saksonii i Węgier rozpoczęto prace wydobywcze w dwóch niedaleko siebie położonych miejscach: na wschodnich zboczach Jarmuty (w tzw. Bani w Jarmucie) oraz w Wodnej Bani. Wybudowano dużym nakładem kosztów piec do wytopu rudy. Jednakże wytop okazał się całkowicie nieudany, ruda zawierała tylko niewielkie ilości srebra i całe przedsięwzięcie splajtowało. Zachowała się dokumentacja, z której wiele dowiedzieć się możemy o realiach życia miejscowej ludności w owych czasach i o samej kopalni.

</doc>
<doc id="727911" url="https://pl.wikipedia.org/wiki?curid=727911" title="Przejście graniczne Zgorzelec-Görlitz (kolejowe)">
Przejście graniczne Zgorzelec-Görlitz (kolejowe)

Przejście graniczne Zgorzelec-Görlitz – istniejące do 2007 roku polsko-niemieckie kolejowe przejście graniczne położone w województwie dolnośląskim, w powiecie zgorzeleckim, w miejscowości Zgorzelec.
Opis.
Przejście graniczne Zgorzelec-Görlitz z miejscem odprawy granicznej po stronie niemieckiej w miejscowości Görlitz (stacja kolejowa) oraz na trasie przejazdu pociągu Görlitz–Bautzen (stacja kolejowa) czynne było całą dobę. Dopuszczone było przekraczanie granicy dla ruchu osobowego i towarowego oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Zgorzelcu, Placówka Straży Granicznej w Zgorzelcu.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie kolejowe przejście graniczne Zgorzelec. Czynne było codziennie przez całą dobę. Dopuszczone było przekraczanie granicy dla ruchu osobowego i towarowego (ruch pustych wagonów towarowych do PRL). Kontrolę graniczną osób, towarów i środków transportu wykonywała Graniczna Placówka Kontrolna Zgorzelec.

</doc>
<doc id="727913" url="https://pl.wikipedia.org/wiki?curid=727913" title="Szkło (osiedle)">
Szkło (osiedle)

Szkło (ukr. "Шкло") – osiedle typu miejskiego na Ukrainie, w obwodzie lwowskim, rejon jaworowski, na Płaskowyżu Tarnogrodzkim, nad rzeką Szkło. 6072 mieszkańców (2020), w 2001 było ich 5286.
Znajduje tu się przystanek kolejowy Bodrist, położony na linii Zatoka - Jaworów.
Historia.
Wieś do roku 1772 w ziemi jaworowskie (województwo ruskie) w I Rzeczypospolitej, w latach 1772- 1918 w powiecie jarosławskim w austriackiej prowincji Galicja. Do 17 września 1939 w powiecie jaworowskim, województwie lwowskim w II RP. W II Rzeczypospolitej miejscowość była siedzibą gminy wiejskiej Szkło.
Z końcem XVIII w. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Wieś papiernią i wodami mineralnemi sławna, przy których najporządniejsze w całej Galicyi są łaźnie". Szkło było znanym uzdrowiskiem już w okresie panowania króla Jana III Sobieskiego, który wraz z małżonką korzystał tu z kąpieli w źródłach siarczanych.
Pod koniec XIX grupa domów w we wsi nosiła nazwę Zazule.
W okresie walk polsko-ukraińskich w 1918 w miejscowości tej (oraz w pobliskim lesie Grabnik) Ukraińcy rozstrzelali 17 wziętych do niewoli rannych polskich żołnierzy.
W miejscowości tej w 1871 urodził się Karol Krauss - polski dowódca wojskowy, generał brygady Wojska Polskiego II RP.

</doc>
<doc id="727917" url="https://pl.wikipedia.org/wiki?curid=727917" title="Reprezentacja Bułgarii w piłce siatkowej mężczyzn">
Reprezentacja Bułgarii w piłce siatkowej mężczyzn

Reprezentacja Bułgarii w piłce siatkowej mężczyzn – członek FIVB oraz od 1949 CEV. 
Najlepszy wynik drużyna zanotowała w 1970 roku, kiedy po porażce w finale mundialu z NRD zdobyła srebrny medal. Ponadto w latach 1949-1986 ośmiokrotnie stawała na podium mistrzostw świata, Europy i igrzysk olimpijskich. Znaczny regres formy zespołu przypadł na lata 90.
Na Mistrzostwach Świata 2006, w dwudziestą rocznicę zdobycia brązowego medalu przez podopiecznych Bogdana Kjuczukowa, Bułgarzy, po kilku latach słabszych występów na turniejach mistrzowskich, ponownie zostali trzecią drużyną globu. 
Udział w międzynarodowych turniejach.
Liga Światowa.
Liga Narodów

</doc>
<doc id="727919" url="https://pl.wikipedia.org/wiki?curid=727919" title="Avila">
Avila



</doc>
<doc id="727920" url="https://pl.wikipedia.org/wiki?curid=727920" title="Pryscylian z Avili">
Pryscylian z Avili



</doc>
<doc id="727921" url="https://pl.wikipedia.org/wiki?curid=727921" title="Continental Center I">
Continental Center I

Continental Center I – wieżowiec w Houston w Stanach zjednoczonych. Zaprojektowany został przez Morris-Aubry. Wykonano go w stylu modernistycznym, głównie z betonu, szkła i stali. Ma 223 metry wysokości, co daje mu 8. miejsce w Houston. Nigdy nie był najwyższym w mieście. Jego 53 piętra zajmują powierzchnię 102 004 m². W budynku tym mieści się siedziba Continental Airlines. Jego szczyt codziennie przez kilka godzin wieczornych świeci się na niebiesko z logo Continental Airlines. Dzieje się tak dlatego, że musiano dostosować się do obowiązujących tu zasad dotyczących szyldów.

</doc>
<doc id="727924" url="https://pl.wikipedia.org/wiki?curid=727924" title="Hałyna Kyjaszko">
Hałyna Kyjaszko

Hałyna Wołodymyriwna Kyjaszko ( Галина Володимирівна Кияшко, ur. 10 września 1971 w Kyjaszkach w rejonie krzemieńczuckim obwodu połtawskiego), ukraińska aktorka teatralna i filmowa. Pracowała także jako prezenterka i dziennikarka telewizyjna. W 1992 roku ukończyła Kijowski Narodowy Uniwersytet Teatru, Kina i Telewizji im. Iwana Karpenki-Karego.
Życiorys.
Urodzona w obwodzie połtawskim w centralnej Ukrainie. Jej rodzice to Wołodymyr Kyjaszko i Nina Kyjaszko (z domu Anacka). Hałyna Kyjaszko ma o 13 lat starszego brata Wołodymyra. W szkole średniej otrzymała srebrny medal za dobre wyniki w nauce. W 1988 kontynuowała studiowanie. Od 1998 mieszka w Holandii. Hałyna jest zamężna z Holendrem i ma syna Lucasa.
Dorobek artystyczny na Ukrainie.
1992-1998
Sztuka teatralna, pantomima. Sześć lat pracy przy Narodowej i Regionalnej Stacji Nadawczej jako prezenterka telewizyjna, dziennikarka, reporterka, własne programy dziecięce, radio, dubbing (język rosyjski i ukraiński) przy około 2000 filmów. 
Autorka książki "Dziadek kto tam" (ukr. "Дід Піхто") w kategorii poezji dziecięcej. Nagrodzona w 1996 przez Wydawnictwo "Pochodnia" (ukr. "Смолоскип"). Książkę wydano w 1998 roku.

</doc>
<doc id="727927" url="https://pl.wikipedia.org/wiki?curid=727927" title="Preteksta">
Preteksta

Preteksta – kolumnowa lub krzyżowa, ozdobna część ornatu skrzypcowego i gotyckiego albo kapy, zwana kolumną (nazwa ta pochodzi od jej kształtu) i oddzielona od masek ornatu galonami. Często bardzo bogato haftowana.

</doc>
<doc id="727930" url="https://pl.wikipedia.org/wiki?curid=727930" title="Posejdonios">
Posejdonios



</doc>
<doc id="727934" url="https://pl.wikipedia.org/wiki?curid=727934" title="Nieelektrolity">
Nieelektrolity

Nieelektrolity – substancje, których roztwory wodne nie przewodzą prądu elektrycznego. Są to niektóre tlenki, alkohole, węglowodany.

</doc>
<doc id="727941" url="https://pl.wikipedia.org/wiki?curid=727941" title="Eysturoy">
Eysturoy

Eysturoy (wym. , duń. "Østerø") – jest drugą co do wielkości i populacji wyspą wchodząca w skład archipelagu Wysp Owczych. Powierzchnia jej wynosi 286,3km², a zamieszkuje ją ok. 10.586 mieszkańców. Nazwa oznacza po farersku "Wyspa Wschodu". Na Eysturoy znajduje się 66 gór, z których najwyższą jest, Slættaratindur, mierząca 882 m n.p.m., co daje jej pierwszą pozycję w całym archipelagu. Znajduje się tam też liczne cieki, jezioro Eiðisvatn, a także kilka fiordów (największe to Skálafjørður i Funningsfjørður). Komunikację ze Streymoy zapewnia most i prom.
Na wyspie jest około czterdziestu osad. Największą z nich jest Fuglafjørður, liczący ok. 1500 mieszkańców, a pozostałe, ważniejsze to: Leirvík (867), Strendur (816), Toftir (816), Saltangará (764), Eiði (663), Skála (593), Gøta (548), Runavík (481), Syðrugøta (410), Glyvrar (406), Søldarfjørður (344), Rituvík (256), Norðskáli (237) oraz Nes (230).
Na Eysturoy znajduje się jedno z nielicznych, farerskich muzeów – Blásastovę, mieszczące się w wiosce Gøta.
Na wyspie działa szereg klubów piłkarskich, grających w pierwszej lidze Wysp Owczych: Skála Ítróttarfelag, GÍ Gøta, NSÍ Runavík oraz EB/Streymur, a także kilka często w niej grających lub drugoligowych: B68 Toftir i LÍF Leirvík.

</doc>
<doc id="727944" url="https://pl.wikipedia.org/wiki?curid=727944" title="Stanisław Potocki (1659–1683)">
Stanisław Potocki (1659–1683)

Stanisław Potocki herbu Pilawa (ur. 1659, zm. 12 września 1683 w bitwie pod Wiedniem) – starosta halicki w latach 1682–1683, starosta kołomyjski, rotmistrz i pułkownik jazdy.
Życiorys.
Był synem Andrzeja, hetmana polnego koronnego i bratem Józefa, hetmana wielkiego koronnego.
Poseł sejmiku halickiego na sejm 1681 roku, sejm 1683 roku.
W 1683 roku był dowódcą chorągwi husarskiej koronnej kasztelana koronnego Andrzeja Potockiego.
Pochowany został w kolegiacie w Stanisławowie, natomiast serce pozostało w Wiedniu, gdzie spoczęło w kościele Franciszkanów.

</doc>
<doc id="727948" url="https://pl.wikipedia.org/wiki?curid=727948" title="One Shell Plaza">
One Shell Plaza

One Shell Plaza – wieżowiec w Houston w Stanach Zjednoczonych. Zaprojektowany został przez Wilson, Morris, Crain &amp; Anderson oraz Skidmore, Owings &amp; Merrill. Wykonano go w stylu międzynarodowym. Ma 218 metry wysokości i 50 pięter. W latach 1971-1980 był to najwyższy budynek w mieście oraz w całym Teksasie. W latach 1971-1975 był to także najwyższy na świecie budynek wykonany ze wzmocnionego betonu.
Wykorzystywany jest w celach biurowych i komunikacyjnych. Okna budynku w mają kolor brązowy. Znajduje się na podwyższonym podium i stoi frontem do City Hall Park. Pod podium ciągną się parkingi i centra handlowe. Na 49. piętrze znajduje się The Downtown Club, klub znajdujący się tu od 1972 roku. Znajduje się tutaj również światowa siedziba Shell Oil Company oraz małe muzeum na pierwszym piętrze, przedstawiające historię Shell Oil Company. Wiosną 2004 roku część wyposażenia anteny na dachu budynku została poddana zabiegom konserwacyjnym. Zakończyły się one w kwietniu tego samego roku. Antena ta była jednym z najważniejszych przekaźników KRIV-TV. Zaczęła ona nadawać w tym samym roku, w którym oddano budynek do użytku.

</doc>
<doc id="727956" url="https://pl.wikipedia.org/wiki?curid=727956" title="Trzej towarzysze">
Trzej towarzysze

Trzej towarzysze (niem. Drei Kameraden) – powieść Ericha Marii Remarque’a, wydana w 1937 roku, opisująca życie w Berlinie w roku 1928 trzech niemieckich weteranów I wojny światowej. Na podstawie książki rok później wytwórnia MGM wyprodukowała film "Three Comrades" w reżyserii Franka Borzage.
Fabuła.
Powieść o pięknej i głębokiej prawdziwej męskiej przyjaźni, rozgrywająca się w latach dwudziestych w Niemczech. Lohkamp, Lenz i Koster należą do straconego pokolenia – pokolenia tych, którzy w poczuciu bezsensu wojny powrócili z frontu i nie umieli już ułożyć sobie życia. Trwają bez celu, bez złudzeń co do przyszłości i nawet gdy jeden z nich się zakocha, wszystko zakończy się tak, jakby życie w istocie nie miało już sensu. Tymczasem znów czuć nadciągające zło – po niemieckich miastach już krążą nazistowskie bojówki.

</doc>
<doc id="727960" url="https://pl.wikipedia.org/wiki?curid=727960" title="Złota Kamieniczka w Gdańsku">
Złota Kamieniczka w Gdańsku



</doc>
<doc id="727961" url="https://pl.wikipedia.org/wiki?curid=727961" title="Disney Channel (Polska)">
Disney Channel (Polska)

Disney Channel Polska – polskojęzyczny kanał telewizji satelitarnej i kablowej, którego właścicielem i operatorem jest The Walt Disney Company Limited. Specjalizuje się w emisji programów Disneya, w tym seriali fabularnych dla młodzieży i animowanych dla dzieci, klasycznych i nowszych filmów z tej wytwórni oraz produkcji własnych – Disney Channel Original. Disney Channel Polska wystartował 2 grudnia 2006 i obecnie jest dostępny poprzez pięć polskich platform cyfrowych – Platforma Canal+, Polsat Box i Orange TV – oraz niektóre sieci kablowe. Disney Channel zajmuje drugie miejsce (po MiniMini+) na rynku młodzieżowym pod względem oglądalności. Początkowo stacja miała wystartować we wrześniu 2004.
Disney Channel od początku nadawania do 8 maja 2010 emitował swój program przez 16 godzin na dobę (6:00–22:00), a od 9 maja jego programy są emitowane 24 godziny na dobę. Od uruchomienia stacji do 1 grudnia 2010 roku była ona całkowicie wolna od reklam, dopiero 2 grudnia w 4 rocznicę pojawienia się kanału rozpoczęto ich nadawanie. Telewizje kablowe i satelitarne oferują kanał w dwóch językach - polskim i angielskim, z czym język angielski jest niedostępny w zapowiedziach. W Polsce istnieje również usługa VoD Disney Channel na żądanie. Disney Channel jest trzykrotnym laureatem Telekamery "Tele Tygodnia" w kategorii „Kanał dziecięcy”. Do 31 lipca 2010 roku stacja współdzieliła swój video feed i ramówkę wraz z skandynawską i bliskowschodnią wersją Disney Channel.
Historia.
Disney Channel USA wystartował 18 kwietnia 1983 i szybko zwiększył udziały Disneya w amerykańskiej telewizji. Wkrótce zaczęły pojawiać się jego międzynarodowe wersje – pierwsze, australijska i brytyjsko-irlandzka, w 1995. Obecnie na świecie istnieje 25 wersji językowych Disney Channel.
Disney Channel Polska zadebiutował 2 grudnia 2006 o godzinie 17:00, współdzieląc swój video feed i ramówkę z skandynawską i bliskowschodnią wersją Disney Channel. Pierwszym wyemitowanym przez niego programem był film "Iniemamocni", który obejrzało wtedy około 315 tysięcy widzów, dając stacji pierwsze miejsce wśród stacji dziecięcych (0.9 procent wskaźnika oglądalności). Jeszcze w grudniu stacja rozpoczęła emisję swoich najpopularniejszych seriali (m.in. "Hannah Montana", "Nie ma to jak hotel") i filmów (m.in. "High School Musical", "Dziewczyny Cheetah").
Stopniowo na Disney Channel zaczęły pojawiać się kolejne programy, niedługo po swoich premierach na świecie, m.in. "Fineasz i Ferb" (2008), "Czarodzieje z Waverly Place" (2008) czy ' (2009). Oprócz tego stacja zaczęła stopniowo dołączać do ofert kolejnych sieci kablowych, a w lipcu 2008 również do platformy cyfrowej n. Kolejne seriale i filmy emitowane na Disney Channel, takie jak "Słoneczna Sonny" (2009), "Jonas" (2009), "Camp Rock" (2008) czy ' (2009) zdobywały dużą popularność. We wrześniu 2009 Disney Channel Polska stworzył swoją pierwszą własną produkcję – miniserial "W pogoni za Jonas", zwiastujący nadchodzący serial "Jonas".
W 2009 Jetix, siostrzany kanał Disney Channel, zaczął wprowadzać do swojej ramówki seriale Disneya takie jak "Nie ma to jak hotel" czy "Fineasz i Ferb", a we wrześniu został zastąpiony przez Disney XD, który emituje głównie produkcje własne (ale też powtórki z Disney Channel). W 2010 roku Disney Channel otrzymał Telekamerę "Tele Tygodnia" w kategorii „Kanał dziecięcy”, zdobywając 221 804 głosów widzów. 1 września zadebiutował kolejny siostrzany kanał z rodziny Disneya, Disney Junior. 23 lipca 2010 w dekoderach telewizji cyfrowej UPC pojawiła się usługa VoD, Disney na żądanie. 1 sierpnia 2010 roku polski Disney Channel oddzielił się od wersji skandynawskiej i bliskowschodniej, oraz uruchomił odrębny feed ze spolszczonymi zapowiedziami. 7 lutego 2011 roku Disney Channel zdobył drugą już Telekamerę w kategorii „Kanał dziecięcy” z 34% głosów. 30 stycznia 2012 roku Disney Channel zdobył trzecią Telekamerę w kategorii „Kanał dziecięcy" z 31,37% głosów.
Nadchodzące programowanie.
Dronersi (1 kwietnia 2023)
Powiązane.
Disney na żądanie.
Disney na żądanie to usługa wideo na życzenie (VoD), udostępniona 23 lipca 2010 abonentom telewizji cyfrowej UPC. Usługa ta pozwala na darmowe oglądanie odcinków wybranych seriali Disney Channel i Disney Junior; serialami tymi, udostępnionymi w dniu uruchomienia usługi, są: "Hannah Montana", "Słoneczna Sonny", "", "Fineasz i Ferb", "Klub przyjaciół Myszki Miki" i "Złota Rączka".
DisneyChannel.pl.
DisneyChannel.pl to oficjalna strona internetowa Disney Channel. Jest ona częścią strony Disney.pl i polskim oddziałem międzynarodowego przekierowania DisneyChannel.tv. Strona ta od 2017 roku została zamieniona na aplikację, która jest darmowa. Aplikacja ta zawiera wszelkie informacje dotyczące Disney Channel oraz minisajty do swoich programów, gry i filmy wideo.
Disney XD.
Disney XD to siostrzana stacja telewizyjna Disney Channel, skierowana głównie do chłopców w wieku 6-14 lat. Zadebiutowała 19 września 2009, zastępując Jetix. Emituje zarówno produkcje własne, seriale tematycznie skierowane do grupy docelowej, jak i seriale i filmy znane z Disney Channel. Z seriali Disney Channel można na nim oglądać: "Nie ma to jak hotel" i ', "Fineasz i Ferb", "Amerykański smok Jake Long", i "Bujdy na resorach". Oprócz tego Disney XD emituje niektóre filmy Disney Channel, takie jak "Wskakuj!", "Tatastrofa", "Tajmiaki" czy '.
Bloki programowe w TVP1.
Telewizja publiczna TVP1 emitowała bloki Walta Disneya. Były to:

</doc>
<doc id="727964" url="https://pl.wikipedia.org/wiki?curid=727964" title="Solecko-Pacanowski Obszar Chronionego Krajobrazu">
Solecko-Pacanowski Obszar Chronionego Krajobrazu

Solecko-Pacanowski Obszar Chronionego Krajobrazu – obszar chronionego krajobrazu położony na południowym wschodzie województwa świętokrzyskiego, na granicy z województwem małopolskim. Zajmuje powierzchnię 473,47 km² i obejmuje tereny gmin Oleśnica i Pacanów oraz część obszaru gmin Busko-Zdrój, Stopnica, Solec-Zdrój i Nowy Korczyn.
Obszar został utworzony przede wszystkim w celu ochrony wód powierzchniowych rzeki Wschodniej oraz walorów przyrodniczych doliny Wisły. Zabezpiecza także przed antropopresją wody lecznicze i uzdrowiska w Busku-Zdroju i Solcu-Zdroju.
Dominują tu zbiorowiska nieleśne. Na terenie obszaru, w dolinach rzecznych i okolicach Stopnicy i Solca-Zdroju występują liczne torfowiska i łąki z udziałem halofitów (komonica skrzydlatostrąkowa, muchotrzew solniskowy i koniczyna rozdęta). W okolicach Tuczęp i Jastrzębca występują bory sosnowe o zbliżonym do naturalnego charakterze. Na terenie S-POChK występują także bagienne bory trzcinnikowe, subkontynentalne bory świeże oraz bory mieszane. Rosną tu też zarośla krzewiaste z leszczyną i tarniną. Na południu i północnym zachodzie obszaru spotykane są murawy kserotermiczne. Występują tam m.in. miłek wiosenny, dziewięćsił bezłodygowy, rojnik pospolity, ostnica włosowata oraz wisienka stepowa. Na terenie obszaru znajdują się siedliska lęgowe ptactwa, m.in. bociana białego, czajki, czapli siwej i kurki wodnej. Spośród ssaków spotykane tu są liczne gatunki nietoperzy oraz rzęsorek rzeczek.
Do ważniejszych zabytków znajdujących się na terenie obszaru należą: zachowany średniowieczny układ miasta z pozostałościami zamku oraz gotyckim kościołem w Stopnicy, zespół pałacowo-parkowy w Zborowie, drewniany kościół św. Stanisława w Świniarach, zabudowa uzdrowiskowa w Solcu-Zdroju z XX w. oraz założenia urbanistyczne Pacanowa i Oleśnicy z zabudową małomiasteczkową.

</doc>
<doc id="727973" url="https://pl.wikipedia.org/wiki?curid=727973" title="Family Values Tour">
Family Values Tour



</doc>
<doc id="727974" url="https://pl.wikipedia.org/wiki?curid=727974" title="Gorzków (Nowy Sącz)">
Gorzków (Nowy Sącz)

Gorzków – osiedle w południowo-wschodniej części Nowego Sącza, na lewym brzegu Kamienicy Nawojowskiej. Graniczy z osiedlami Wojska Polskiego, Nawojowska, Zawada, Falkowa.
Wieś położona w drugiej połowie XVI wieku w powiecie sądeckim województwa krakowskiego była własnością miasta Nowego Sącza. Od 1906 roku była to dzielnica miasta o nazwie „Pastwiska-Gorzków”. Nazwa ma pochodzić od imienia Gorzek (Gorzysław).
Gorzków był kiedyś obszarem zagospodarowanym w większości przez państwowe magazyny i bazy przedsiębiorstw budowlanych. Od ostatniej dekady XX wieku stopniowo przeobraża się w dzielnicę mieszkalną i handlową poprzez adaptację istniejących dużych hal magazynowych oraz nowe inwestycje.
Znajduje się tutaj wiele centrów handlowych, np. Auchan, Pasaż Gorzków, Galeria Merkury, Galeria Gorzkowska, Hala Gorzków. Swoją siedzibę ma tutaj także Urząd Celny oraz instytucje związane z administracją, m.in. Miejskie Przedsiębiorstwo Energetyki Cieplnej, Powiatowy Zarząd Dróg, nowosądecka Delegatura Wojewódzkiego Urzędu Ochrony Zabytków.
Przez osiedle Gorzków przebiega droga krajowa nr 75 – Aleja Józefa Piłsudskiego (zwana popularnie obwodnicą), łącząca Nowy Sącz z przejściem granicznym w Muszynce. Inne główne ulice osiedla to Freislera, Gorzkowska, Traugutta, Wiśniowieckiego i Reguły.

</doc>
<doc id="727977" url="https://pl.wikipedia.org/wiki?curid=727977" title="Seweryn Potocki">
Seweryn Potocki

Seweryn Potocki herbu Pilawa (ur. 1762 w Kuryłówce, zm. 16 września 1829) – polski poseł, senator, krajczy wielki koronny, tajny radca i członek Rady Państwa Imperium Rosyjskiego, kurator Uniwersytetu Charkowskiego, wolnomularz, kawaler maltański od 1811 roku.
Syn Józefa posła i krajczego koronnego i Anny Teresy Ossolińskiej, brat Jana pisarza i podróżnika, ojciec Leona dyplomaty.
W 1786 poślubił Annę Teofilę Sapieżankę, córkę Aleksandra Michała Sapiehy.
Był działaczem patriotycznym w okresie Sejmu Wielkiego, poseł województwa bracławskiego na Sejm Czteroletni w 1788 roku. Nie przystąpił do Targowicy. Wyjechał do Rosji, gdzie prowadził owocną działalność oświatową. W Odessie pobudował w latach 1805–1810 pałac klasycystyczny, który istnieje do dnia dzisiejszego przy ul. Sofijskiej i od 1899 mieści Muzeum Sztuk Plastycznych.
Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem. Był członkiem Zgromadzenia Przyjaciół Konstytucji Rządowej.
Został odznaczony Orderem Orła Białego 5 lipca 1791 roku oraz Orderem Świętego Aleksandra Newskiego. W 1784 został kawalerem Orderu Świętego Stanisława. Był członkiem korespondentem Towarzystwa Warszawskiego Przyjaciół Nauk.
W XVIII wieku był członkiem loży wolnomularskiej Świątynia Izis.

</doc>
<doc id="727989" url="https://pl.wikipedia.org/wiki?curid=727989" title="Cape Breton">
Cape Breton

Cape Breton (, , , mikmak Únamakika) – wyspa na Oceanie Atlantyckim u północnych wybrzeży Ameryki Północnej. Powierzchnia 10 311 km², 147 454 mieszkańców (2001). Nazwa wyspy nawiązuje do europejskiego regionu, Bretanii. Współrzędne geograficzne: .
Wyspa Cape Breton stanowi część kanadyjskiej prowincji Nowa Szkocja. Od stałego lądu oddziela ją cieśnina Strait of Canso, istnieje jednak połączenie poprzez groblę Canso Causeway. Północne i zachodnie wybrzeża Cape Breton leżą nad Zatoką Świętego Wawrzyńca, natomiast południowe i wschodnie obmywa Ocean Atlantycki. Ukształtowanie powierzchni wyspy jest południkowe, wysokości względne rosną z południa na północ, osiągając kulminację nieopodal północnego przylądka wyspy. Słonowodne jezioro Bras d’Or Lake zajmuje większość powierzchni centralnej części wyspy.
Pod względem administracyjnym wyspa podzielona jest na 4 hrabstwa (z 18 tworzących prowincję Nowa Szkocja): Cape Breton, Inverness, Richmond oraz Victoria. Ich łączna populacja to 147 454 osoby (według spisu z 2001), co stanowi ok. 16% ludności prowincji i oznacza spadek zaludnienia o 6,8% w stosunku do poprzedniego spisu z roku 1996. Około 72% ludności zamieszkuje "regional municipality" Cape Breton (Cape Breton Regional Municipality, CBRM) zajmujący większość hrabstwa Cape Breton, z wyjątkiem obszaru rezerwatów indiańskich Eskasoni 3, Membertou 28B, Sydney 28 i Caribou Marsh 29.
Historia.
Pierwotnymi mieszkańcami wyspy Cape Breton byli Indianie. W momencie odkrycia Cape Breton przez Europejczyków zamieszkiwało ją plemię Míkmaków. Giovanni Caboto (John Cabot) opisywał swój pobyt na Cape Breton w 1497 roku, jednakże część historyków podważa prawdziwość jego relacji.
8 lutego 1631 Karol I Stuart podarował wyspę Cape Breton Robertowi Gordononowi z Lochinvar i jego synowi, również Robertowi.
W XVII w. przybywali tu Szkoci, którzy założyli m.in. w 1636 r. miejscowość St. Peter’s u południowego wejścia do jeziora Bras d’Or Lake. W wyniku traktatu utrechckiego (1713 r.) wyspa przypadła Francji, która przyłączyła ją do swej kolonii, Akadii i przemianowała na „Île Royale” ("Wyspa Królewska"). Francuzi rozpoczęli na Cape Breton intensywną akcję osadniczą. Na początku XVIII wieku w centralnej części wyspy wzniesiono fort Ste-Anne, zastąpiony później przez znacznie potężniejszą fortyfikację, Louisbourg. Służyło to ochronie drogi wodnej do Zatoki Świętego Wawrzyńca oraz francuskich rybaków, łowiących na leżącej nieopodal ławicy Grand Banks. Twierdza Louisbourg została w 1758 r. zdobyta i zniszczona przez Anglików, jednak wyspa pozostawała formalnie we władaniu Francji aż do układu paryskiego z 1763 w którym Francja zrzekała się większości swych północnoamerykańskich posiadłości na rzecz korony brytyjskiej. Brytyjczycy przyłączyli Cape Breton do kolonii Nowa Szkocja, obejmującej wówczas także Nowy Brunszwik.
Osadnictwo brytyjskie na Cape Breton rozpoczęło się podczas wojny siedmioletniej, byli to przeważnie imigranci z Irlandii. Wielu z nich zmieszało się później z osiadłymi na wyspie wcześniej Francuzami, tworząc nową mieszankę kulturową. W okresie 1763-1784 wyspa była administracyjnie podporządkowana kolonii Nowa Szkocja i zarządzana z Halifaksu.
W roku 1784 dokonano podziału dotychczasowej kolonii Nowa Szkocja na 3 części: Nowy Brunszwik, Cape Breton oraz część leżącą na półwyspie Nowa Szkocja, którą połączono z koloniami Wyspa Księcia Edwarda oraz Nowa Fundlandia. Stolicą nowo utworzonej kolonii Cape Breton zostało Sydney.
W 1820 Cape Breton ponownie przyłączono do Nowej Szkocji. Powody takiej zmiany były ekonomiczne – wielkie zyski zaczął przynosić przemysł oraz górnictwo wyspy, zwłaszcza wydobycie węgla kamiennego z pola wydobywczego Sydney (obecnie tereny te stanowią jako "Industrial Cape Breton" skansen przemysłowy). Począwszy od końca XIX wieku zaczęły zacieśniać się związki z kontynentem, ludność wyspy nie izolowała się już tak jak miało to miejsce wcześniej, co zostało wymuszone przez rozwój rybołówstwa i przemysłu.
W pierwszej połowie XIX wieku na wyspie osiedliła się duża grupa imigrantów ze Szkocji, a dokładniej z Highlands, osadnictwo to liczyło ok. 50 000 osób i było spowodowane niepokojami wewnętrznymi w ich ojczyźnie. Ich współcześni potomkowie zdominowali kulturę wyspy, stanowią też większość tutejszych elit intelektualnych i finansowych. Nadal część z nich używa szkockiego gaelickiego jako pierwszego języka. Na przełomie XIX i XX wieku podejmowane były wysiłki w celu wyrugowania języka gaelickiego z życia publicznego, m.in. likwidując nauczanie szkolne w tym języku. Także anglojęzyczne media miały swój udział w zapoczątkowaniu procesu wymierania języka gaelickiego na Cape Breton.
Zwrot nastąpił w latach 50. XX wieku, kiedy to zaczęto dostrzegać rolę turystyki jako ważnego źródła dochodów. Uznano kulturę gaelicką, w tym język, za element mogący wypromować wyspę dla celów turystycznych. Gaelicki powrócił do szkół, utworzono też „Gaelic College of Celtic Arts and Crafts” ("Gaelickie Kolegium Sztuk i Rzemiosł"), zaprzestano prób anglicyzacji kultury szkockiej.
Na początku XX wieku na Cape Breton prowadziło działalność i dokonywało swych odkryć dwóch słynnych wynalazców: Alexander Graham Bell i Guglielmo Marconi.
Po sukcesie, także finansowym, wynalazku telefonu, Bell nabył w 1885 roku ziemię nieopodal Baddeck. W jego posiadłości funkcjonowało dobrze wyposażone laboratorium, w którym opracowywano projekty nowych konstrukcji. M.in. powstały tam plany wodolotu, a także zbudowano prototyp samolotu "Silver Dart", którym dokonano pierwszego kontrolowanego lotu nad terytorium Kanady. Bell pracował tu także nad wynalazkiem żelaznego płuca.
Marconi natomiast rozsławił wyspę, gdyż właśnie z niej, a konkretnie ze stacji nadawczej w Glace Bay dokonał po raz pierwszy udanego przesyłu sygnału radiowego przez Atlantyk, sygnał odebrano w stacji odbiorczej Poldhu w Kornwalii (Anglia).
Geografia.
Wyspa Cape Breton ma 10 311 km² powierzchni, co daje jej 76. miejsce na liście wysp świata według powierzchni, a 18. pod tym względem w Kanadzie. Zbudowana jest ze skał magmowych i metamorficznych, częściowo prekambryjskich, a częściowo młodszych, dewońskich. Badania geologiczne wskazują, że przynajmniej część wyspy musiała być niegdyś połączona z obecną Szkocją lub Norwegią, zanim po trwającym miliony lat dryfcie przewędrowała w swe obecne położenie.
Wyspa ma ok. 180 km długości i ok. 120 km szerokości. Wybrzeża atlantyckie są strome, skaliste, pełne zwalisk skalnych. Są mocno rozczłonkowane, z licznymi głębokimi zatokami. Natomiast wybrzeża zachodnie, od strony Zatoki Św. Wawrzyńca są słabo rozczłonkowane, znacznie niższe, miejscami rozwinęły się wzdłuż nich rozleglejsze niziny.
W krajobrazie Cape Breton oprócz skalistych wybrzeży wyróżniają się rozległe płaskowyże, zwłaszcza w północnej części wyspy: Wyżyna Cape Breton, stanowiąca przedłużenie kontynentalnego łańcucha Appalachów, osiąga 532 m n.p.m. Rozdzielają je doliny wyżłobione niegdyś przez lodowiec, którym towarzyszą wzgórza morenowe. Od strony Atlantyku stoki wyżyn porastają lasy typu tajgi, z charakterystycznymi dla Kanady gatunkami drzew, jak klon cukrowy, świerk kanadyjski, sosna, jodła czy brzoza. Na samym wybrzeżu roślinność jest cherlawa i karłowata ze względu na silne, słone wiatry. Ziemie uprawne położone są na pagórkowatych terenach w głębi wyspy lub na nielicznych nizinach na jej zachodnim wybrzeżu.
W 1936 r. rząd Kanady ustanowił na terenie Wyżyny Cape Breton Park Narodowy Cape Breton Highlands o powierzchni 950 km², obejmujący północną część wzgórz. Autostrada "Cabot Trail" („Szlak Cabota”) biegnie tu nadbrzeżną równiną, oferując widok zarówno na tereny parku, jak i na ocean.
System hydrologiczny wyspy obejmuje zarówno zbiorniki wody morskiej – Bras d’Or Lake i system fiordów; jak i zbiorniki słodkowodne – jezioro Ainslie, system rzeczny rzek Margaree i Mira. Liczne mniejsze rzeki i strumienie niosą swe wody do Bras d’Or Lake, do Zatoki Świętego Wawrzyńca oraz wybrzeża atlantyckiego.
Od 1955 roku Cape Breton jest połączona ze stałym lądem groblą Canso Causeway, przez którą przebiega zarówno droga jak i linia kolejowa, jednakże ta druga wymaga dodatkowo połączenia drogą morską przy wschodnim krańcu grobli.
Demografia.
Pięć głównych kultur na wyspie to: szkocka, Mi'kmaq, akadyjska, irlandzka i angielska, z odpowiadającymi im językami: szkockim gaelickim, míkmaq, francuskim i angielskim. Najczęściej używany jest język angielski, jednakże pozostałe wymienione również można na Cape Breton usłyszeć.
Późniejsze są migracje na wyspę czarnych Kanadyjczyków (gł. lojalistów z okresu rewolucji amerykańskiej), Włochów, oraz ludności pochodzącej z Europy Wschodniej, która osiedlała się głównie w przemysłowym regionie Cape Breton. Wyspa ostatnio przeżywa okres spadku zaludnienia.
Według danych pochodzących ze spisów powszechnych, liczba mieszkańców zmniejszyła się z 158 260 w 1996 do 147 454 w roku 2001, co stanowi spadek o 6,8%.
Skład rasowy/etniczny
Wyznania
Dane według Urzędu Statystycznego Kanady, dotyczące 107 880 mieszkańców wyspy, w tym 3915 określających się jako „areligijni”.
Istnieją na wyspie dwie synagogi (w Sydney i Glace Bay), wspólnota muzułmańska natomiast korzysta z piątkowych modłów na terenie Uniwersytetu Cape Breton. Odnotowano też liczącą 70 osób mniejszość buddyjską.
Gospodarka.
Wyspa Cape Breton posiada dwa duże złoża węgla kamiennego: złoże Sydney w południowo-wschodniej części wyspy, którego eksploatacja była podstawą gospodarki wyspy od XIX wieku aż do czasów po II wojnie światowej (należały one do największych prywatnych pracodawców Kanady); oraz złoże Inverness w zachodniej części wyspy, nad Zatoką Świętego Wawrzyńca, znacznie mniejsze, lecz i ono gościło kilka kopalni. Eksploatację węgla w Glace Bay, w obszarze pierwszego złoża, zaczęto już ok. 1720 r., w czasach gdy panowali tu Francuzi. Później rozpoczęto budować kopalnie w samym Sydney. I tu i tam chodniki wybiegały pod dnem oceanu na odległość do 6 km od brzegu. W oparciu o wydobywany tu węgiel koksujący rozwinął się w Sydney duży ośrodek hutnictwa żelaza.
Obecnie Sydney, leżące na wschodnim wybrzeżu, tradycyjnie pozostaje głównym portem morskim wyspy, mając zresztą po temu dogodne warunki naturalne. Jest to także centrum usługowe wyspy i miejsce wydawania tutejszej prasy, w tym dziennika „Cape Breton Post”, mieści się tu też jedyna na wyspie stacja nadawca telewizji i kilka stacji radiowych. Terminal „Marine Atlantic” w North Sydney posiada kursujące codziennie połączenie promowe z Channel-Port aux Basques oraz sezonowe z Argentia na Nowej Fundlandii.
Point Edward po zachodniej stronie zatoki Sydney to miejsce, gdzie mieści się Sydport, była baza kanadyjskiej marynarki wojennej, obecnie przystosowana do celów cywilnych, jak również „Canadian Coast Guard College” – uczelnia kształcąca przyszłych funkcjonariuszy Straży Przybrzeżnej. W Sydney Harbour mieszczą się też magazyny petrochemiczne, składy opałowe, oraz terminale przeładunkowe i magazyny innych towarów.
Glace Bay to drugi pod względem liczby mieszkańców ośrodek na Cape Breton. Niegdyś ośrodek górnictwa, aż do zamknięcia ostatniej kopalni pod koniec lat 80. XX wieku. Obecnie węzeł kolejowy a także port rybacki.
Port Hawkesbury zyskał na znaczeniu po usypaniu grobli Canso Causeway, oferując port z głębokim torem wodnym, w którym przeładowuje się różnorodne towary, a także służy jako ośrodek turystyczny i baza wypadowa dla morskich wycieczek.
Cieśnina Canso jest w pełni dostępna do żeglugi nawet dla największych statków, podobnie dostosowany do ich przyjęcia jest port w Port Hawkesbury. Możliwe jest także wpłynięcie nawet dużych statków na wewnętrzne wody Bras d’Or Lake przez Wielki Kanał Bras d’Or Lake, podczas gdy mniejszym jednostkom wystarcza Mały Kanał Bras d’Or Lake lub Kanał St. Peters.
Główną drogą na wyspie w osi wschód-zachód jest „Nova Scotia Highway 105”, część „Trans-Canada Highway” (Autostrady transkanadyjskiej), chociaż plany przewidują przejęcie tej funkcji przez obecną drogę ekspresową „Nova Scotia Highway 104” po ukończeniu jej budowy. „Nova Scotia Highway 125” to z kolei ważna arteria komunikacyjna w okolicach Sydney. „Nova Scotia Highway 4” oraz „Cabot Trail” są ważnymi trasami lokalnymi. Połączenie kolejowe Port Hawkesbury z Truro w Nowej Szkocji jest obsługiwane przez przewoźnika „Cape Breton and Central Nova Scotia Railway”.
Region przemysłowy Cape Breton przeżywał kryzys po zamknięciu kopalń węgla kamiennego należących do Cape Breton Development Corporation (DEVCO) oraz hut stali Sydney Steel Corporation (SYSCO). Ostatnio gospodarka wyspy przestawia się na turystykę i niewielkie, często rodzinne firmy (small business).
Podczas gdy region przemysłowy przekształca się z ośrodka produkcji przemysłowej na ośrodek o charakterze usługowym, gospodarka pozostałej części wyspy jest bardziej stabilna i wciąż oparta na rybołówstwie, leśnictwie, hodowli bydła mlecznego, owiec i trzody chlewnej oraz rolnictwie na niewielkich areałach, a także od niedawna turystyce.
Rozkwit turystyki rozpoczął się po II wojnie światowej, zwłaszcza po oddaniu do użytku grobli. Dla scenerii wyspy jedynym w tym rejonie konkurentem jest Nowa Fundlandia z podobnymi krajobrazami, jednakże atutem Cape Breton jest jej nadal żywa kultura gaelicka. Wielu turystów przyciągają organizowane tu imprezy kulturalne, takie jak Celtic Colours Festival, odbywający się co roku w październiku, jak również imprezy promujące Gaelicki College Celtyckiej Sztuki i Rzemiosł.
Droga „Cabot Trail” okrąża wzgórza Cape Breton, dostarczając kierowcom widoku krajobrazów wyspy, ponad 400 000 turystów rocznie decyduje się na przejażdżkę, traktując ją jako trasę widokową. Często odwiedzanym miejscem jest też forteca Louisbourg, obydwie te atrakcje przyczyniają się do wzrostu w sektorze turystycznym Cape Breton.
Kultura.
Choć społeczność wyspy pochodzi z różnych grup etnicznych, Cape Breton najbardziej znana jest z kultury gaelickiej. Jednym z jej najistotniejszych elementów jest ludowa muzyka szkocka, w miejscowej odmianie tworząca gatunek zwany „Cape Breton fiddling”. Jej tradycyjny styl zachował się w regionie Cape Breton, a występy prezentujących go artystów, grających zwłaszcza na dudach, są uznaną atrakcją turystyczną. Dużą aktywnością na tym polu odznacza się hrabstwo Inverness, organizujące regularnie występy we wspólnotach takich jak Mabou i Judique. Judique znane jest jako 'Bhaile nam Fonn' (dosłownie: „Wieś Melodii”) lub 'Home of Celtic Music' (Dom Muzyki Celtyckiej), gdzie można odwiedzić Celtic Music Interpretive Centre. Wykonawcy, którzy znaleźli uznanie również poza wyspą, to Natalie MacMaster, Ashley MacIsaac, The Rankin Family oraz Buddy MacMaster.
"The Men of the Deeps” to chór męski, złożony z obecnych i byłych górników z regionu Cape Breton.

</doc>
<doc id="727990" url="https://pl.wikipedia.org/wiki?curid=727990" title="III liga polska w piłce nożnej (1953)">
III liga polska w piłce nożnej (1953)

III liga polska w piłce nożnej 1953 – 1. edycja rozgrywek trzeciego poziomu ligowego piłki nożnej mężczyzn w Polsce.
Po przeprowadzeniu reformy II ligi polskiej, którą w marcu 1953 pomniejszono z 40 do 14 drużyn i konieczności przesunięcia aż 26 zespołów na trzeci poziom ligowy przed rozpoczęciem sezonu 1953. Można to uznać za początek formowania III ligi polskiej (wówczas jeszcze bez takiej nazwy). Występujące na tym szczeblu w sumie 94 drużyny podzielono na 8 równorzędnych grup. Sześć z nich (grupy: warszawska, gdańska, poznańska, wrocławska, rzeszowska i łódzka) miało charakter makroregionalny (tzw. Ligi międzywojewódzkie), dwie zaś (grupy: katowicka i krakowska) – z uwagi na ich ówczesny spory piłkarski potencjał – były typowo regionalne (tzw. Ligi wojewódzkie). Po zakończeniu rozgrywek zasadniczych (grupowych) 8 triumfatorów każdej z grup walczyło w dwustopniowych barażach o 3 miejsca w II lidze polskiej. Najsłabsze zespoły spadły do A klasy.
Grupa I (Stalinogród).
W grupie grały zespoły z województwa stalinogrodzkiego bez miasta Częstochowy.
Tabela końcowa:
Stal Rybnik wycofana po 23 kolejce.
Grupa II (krakowska).
W grupie grały zespoły z województwa krakowskiego.
Tabela końcowa:
Grupa III (warszawska).
W grupie grały zespoły z województw warszawskiego, białostockiego, olsztyńskiego i miasta Warszawy.
Tabela końcowa:
Grupa IV (Gdańsk).
W grupie grały zespoły z województw gdańskiego, bydgoskiego i koszalińskiego.
Tabela końcowa:
Grupa V (Poznań).
W grupie grały zespoły z województw poznańskiego, szczecińskiego i zielonogórskiego.
Tabela końcowa:
Grupa VI (wrocławska).
W grupie grały zespoły z województw wrocławskiego i opolskiego.
Tabela końcowa:
Grupa VII (rzeszowska).
W grupie grały zespoły z województw rzeszowskiego i lubelskiego.
Tabela końcowa:
Grupa VIII (Łódź).
W grupie grały zespoły z województw łódzkiego, kieleckiego, z miasta Łodzi i miasta Częstochowy (będącym formalnie częścią województwo katowickiego).
Tabela końcowa:
Baraże o II ligę.
Po zakończeniu rozgrywek zasadniczych (grupowych) 8 triumfatorów każdej z grup walczyło w dwustopniowych barażach (najpierw 4 dwumecze, później 4-zespołowy turniej finałowy z udziałem ich zwycięzców) o awans do II ligi polskiej.
Wyniki.
Drużyna GWKS Rzeszów występowała pod tym szyldem w barażach, jednak ostatni mecz rozegrała jako KS Rzeszów. Zespół ten wygrał rywalizację w grupie finałowej. Tymczasem jeszcze w trakcie rywalizacji w związku z ustaleniem nowego systemu rozgrywek o mistrzostwo Wojska Polskiego (w piłce nożnej, koszykówce, siatkówce, hokeju na lodzie) decyzją Ministerstwa Obrony Narodowej postanowiono, że wojskowe drużyny sportowe OWKS i GWKS nie będą brały udziału w państwowych ligach sportowych, a pion wojskowy w tych dziedzinach miał reprezentować CWKS. W miejsce GWKS został promowany do II ligi klub Ogniwo Wrocław.

</doc>
<doc id="727998" url="https://pl.wikipedia.org/wiki?curid=727998" title="Synagoga w Peczu">
Synagoga w Peczu

Synagoga w Peczu – zbudowana w 1869 roku przy Kossuth tér, najbardziej ruchliwym placu handlowym w Peczu. Najbardziej charakterystycznym elementem wystroju zewnętrznego jest umieszczony na fasadzie synagogi zegar, a nad nim napisy hebrajskie.
Synagoga została zniszczona podczas II wojny światowej, lecz zaraz po wojnie udało się ją wyremontować. Obecnie jest jedną z trzech czynnych synagog na Węgrzech, w których regularnie odbywają się nabożeństwa.

</doc>
<doc id="728004" url="https://pl.wikipedia.org/wiki?curid=728004" title="Józef Felicjan Potocki">
Józef Felicjan Potocki

Józef Felicjan Potocki herbu Pilawa (zm. 1723) – rotmistrz, poseł, strażnik wielki koronny w 1720 roku, starosta bełski w latach 1703–1720, starosta robczycki w 1697 roku.
Brat Stanisława Władysława i Michała, ojciec Franciszka Salezego, wojewody kijowskiego.
Poseł sejmiku podolskiego na sejm nadzwyczajny 1693 roku. Poseł na sejm elekcyjny 1697 roku z województwa bełskiego. Poseł na sejm koronacyjny 1697 roku z województwa bełskiego. Był elektorem Augusta II Mocnego z województwa bełskiego w 1697 roku. Jako poseł województwa bełskiego był uczestnikiem Walnej Rady Warszawskiej 1710 roku.
Brał udział w konfederacji tarnogrodzkiej i został jej konsyliarzem jako marszałek bełski. Podpisał traktat warszawski 1716 roku w imieniu konfederacji tarnogrodzkiej i skonfederowanych wojsk koronnych. Poseł na sejm z limity 1719/1720 roku z województwa bełskiego. Poseł na sejm 1720 roku z województwa bełskiego. Był posłem na sejm 1722 roku z województwa bełskiego.

</doc>
<doc id="728006" url="https://pl.wikipedia.org/wiki?curid=728006" title="Zalophus californianus">
Zalophus californianus



</doc>
<doc id="728007" url="https://pl.wikipedia.org/wiki?curid=728007" title="Wyładowanie atmosferyczne">
Wyładowanie atmosferyczne



</doc>
<doc id="728008" url="https://pl.wikipedia.org/wiki?curid=728008" title="Piramida Chufu">
Piramida Chufu



</doc>
<doc id="728009" url="https://pl.wikipedia.org/wiki?curid=728009" title="Carlos Boozer">
Carlos Boozer

Carlos Austin Boozer, Jr. (ur. 20 października 1981 w Aschaffenburgu) – amerykański koszykarz, występujący na pozycji silnego skrzydłowego, mistrz olimpijski, uczestnik spotkań gwiazd NBA.
W 1999 wystąpił w meczu gwiazd amerykańskich szkół średnich - McDonald’s All-American.
Boozer zaczął swoją karierę w drużynie Cleveland Cavaliers, do której trafił przez draft w 2002. Po dobrym drugim sezonie został wymieniony do Utah Jazz. Kontrakt został zawarty na sumę 68 milionów dolarów na 6 lat. 
W sezonie 2003/2004 zajął drugie miejsce w głosowaniu na największy postęp sezonu NBA.
Od 2010 roku występował w zespole Chicago Bulls. 15 lipca 2014 Bulls wykorzystali na Boozerze opcję amnestii. Jego kontrakt został przejęty przez drużynę Los Angeles Lakers, która według ESPN zapłaci 3,25 z 16,8 miliona dolarów, które Boozer miał otrzymać za sezon 2014/15.
Był graczem Dream Team na Igrzyskach w Atenach w 2004 i 2008 roku.
18 grudnia 2017 ogłosił oficjalnie zakończenie kariery sportowej.

</doc>
<doc id="728012" url="https://pl.wikipedia.org/wiki?curid=728012" title="Sandinowski Front Wyzwolenia Narodowego">
Sandinowski Front Wyzwolenia Narodowego



</doc>
<doc id="728014" url="https://pl.wikipedia.org/wiki?curid=728014" title="Delfinowiec ciemny">
Delfinowiec ciemny

Delfinowiec ciemny, delfin ciemny ("Sagmatias obscurus") – gatunek ssaka morskiego z rodziny delfinowatych (Delphinidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1828 roku angielski zoolog John Edward Gray nadając mu nazwę "Delphinus" ("Grampus") "obscurus". Holotyp pochodził z Przylądka Dobrej Nadziei, w Prowincji Przylądkowej Zachodniej, w Południowej Afryce. Okazem typowym jest czaszka o sygnaturze BMNH 41.1733 znajdująca się w Muzeum Historii Naturalnej w Londynie; jednak pod tym samym numerem skatalogowane są dodatkowe okazy. Przypuszczalnie odnoszą się one do okazów o których wspomniał Gray w oryginalnym opisie „wypchanych skór dorosłych i młodych z czaszką w środku, pierwotnie pochodzących kolekcji w Royal College of Surgeons w Londynie.
Analizy przeprowadzone w 2019 roku w oparciu o dane molekularne ujawniły, że tradycyjnie uznawany "Lagenorhynchus" nie jest monofiletyczny i należy podzielić go na trzy odrębne rodzaje: "Lagenorhynchus", "Leucopleurus" i "Sagmatias". "Sagmatias obliquidens" i "S. obscurus" mogą tworzyć linię siostrzaną z "Cephelorhynchus". Dwa podgatunki "S. obscurus" zostały uznane na podstawie fragmentarycznych, nieciągłych zasięgów zoogeograficznych, ale nowsze dowody genetyczne sugerują, że "S. o. fitzroyi" z Ameryki Południowej składa się z dwóch oddzielnych taksonów: "fitzroyi" i "posidonia". Nieopisana forma występuje w południowo-zachodnim Oceanie Spokojnym w pobliżu Nowej Zelandii, Wyspy Campbella, Wysp Auckland i Chatham, a niepewny podgatunek był również rzadko obserwowany w pobliżu Falklandów, wyspy Gough, w południowej Australii i Tasmanii. Zachodzi potrzeba przeprowadzenia więcej badań, aby w pełni opisać te taksony. 
Autorzy "Illustrated Checklist of the Mammals of the World" rozpoznają trzy podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Delfinowiec ciemny występuje w wodach półkuli południowej zamieszkując w zależności od podgatunku:
Morfologia.
Długość ciała do 210 cm; masa ciała 70–85 kg. Noworodki osiągają długość ciała 80–100 cm przy ciężarze 9,6 kg. Delfinowce ciemne mają krótki, czarny dziób. Brzegi płetw piersiowych są również przyciemniane. Płetwa grzbietowa znacznie zakrzywiona jest do tyłu; u delfina ciemnego ta płetwa jest z tyłu szara. Brzuch i większość przedniej części ciała jest biała. Natomiast wierzch ciała i ogon są czarne; na ogonie z boku uwidacznia się długi szary pasek przedłużający się ku przedniej części ciała i rozgałęziający się na dwoje. Wokół oczu delfina ciemnego nie ma czarnych łatek "okularów", co stanowi wyjątek wśród przedstawicieli rodzaju.
Ekologia.
Życie społeczne.
Delfinowce ciemne żyją w dużych grupach, zazwyczaj kilkudziesięciu zwierząt, pozwalając też innym gatunkom polowaċ razem ze sobą. Delfinów ciemnych nie powinno się trzymaċ w delfinariach, gdyż pozbawione licznego towarzystwa, do którego są przyzwyczajone, popadają w depresję, często chorują, a ich czas życia ulega skróceniu.
Polowanie.
Zbiorowe polowanie delfinowców ciemnych na ryby ławicowe przeprowadzane jest zwykle w godzinach wczesnego popołudnia. Osobniki dzielą się między sobą rolami. Jedne zbijają ryby w ciaśniejszą gromadę płosząc je bardzo wysokimi dźwiękami lub uderzeniami ogonem. Inne opływają wciąż ławicę ryb dookoła zapobiegając ucieczkom ofiar i rozluźnieniu szyku. Kiedy ogromne ławice ryb są zbyt wielkie dla jednego stada do opanowania, parę osobników skacze nad wodę, opadając brzuchem lub plecami płasko na powierzchnię wody, wydając przy tym jak najgłośniejszy plusk. Powtarzają sygnały, dopóki nie dostrzeże ich inne, bardziej oddalone stado delfinów ciemnych i zaalarmowane przybędzie na pomoc. Delfiny wybierają dogodny moment i przestają już zapędzaċ ryby bliżej siebie. Teraz osobniki po kolei atakują, wpływając w szyk ryb i łapiąc w pysk ile łupu się da, w czasie, gdy reszta stada zapobiega rozpadowi szyku. Trwa to tak długo, aż wszystkie delfiny, włącznie z przybyłymi z zewnątrz zakończą ucztę. Niekiedy inne zwierzęta, jak ptaki lub foki również korzystają z łatwej zdobyczy opanowanej przez delfiny. 
Po udanym polowaniu rozradowane i podniecone delfiny kopulują z osobnikami ze stad swojego i dołączonych. Mieszanie między stadami zapewnia rekombinację genów potomstwa.
Całe zdarzenie polowania jest długie i widowiskowe, na dużej powierzchni i badaczom lecącym nad wodą helikopterem łatwo jest je dostrzec.
Zabawa.
Delfinowce ciemne zasłynęły jako najdoskonalsi akrobaci wśród waleni. To one najczęściej wykonują skoki i są one doskonale skoordynowane, jeżeli wykonywane przez więcej niż jednego osobnika. Jednym z rodzajów tych skoków jest tzw. "cross-diving". Dwa delfiny wyskakują wtedy wysoko nad wodę i zanurzają się blisko siebie nurkując na krzyż.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="728017" url="https://pl.wikipedia.org/wiki?curid=728017" title="Philips Stadion">
Philips Stadion

Philips Stadion – 36-tysięczny stadion piłkarski, na którym swoje mecze rozgrywa PSV Eindhoven. Inauguracja obiektu nastąpiła 31 sierpnia 1913 roku.
Rozbudowa.
Pod koniec 1933 roku jego pojemność wyniosła niespełna 300 osób, i pozostawała niezmienna do roku 1941, kiedy to wzrosła do 18 000. Podczas operacji Market Garden w czasie II wojny światowej, stadion, tak jak i całe Eindhoven, został zniszczony w trakcie działań wojennych. Odbudowa i przebudowa stadionu zakończyła się w roku 1958. Pojemność stadionu została ustalona na poziomie 20 tysięcy widzów. Rozbudowa trybuny północnej – "North stand" (w 1995 roku) oraz zabudowanie narożników stadionu (w 2000 i 2002 roku) doprowadziły do zwiększenia jego pojemności do 36 500 widzów. W 2010 rozpoczęła się przebudowa stadionu mająca na celu zwiększenie ilości miejsc do 44 tys.

</doc>
<doc id="728020" url="https://pl.wikipedia.org/wiki?curid=728020" title="Trevor Rabin">
Trevor Rabin

Trevor Charles Rabin (ur. 13 stycznia 1954 w Johannesburgu) – południowoafrykański muzyk i kompozytor rockowy. Jego głównym instrumentem jest gitara, występował także jako wokalista i klawiszowiec. W późnych latach 70. zdobył popularność w Republice Południowej Afryki. Od lat 80. mieszka w Stanach Zjednoczonych. Jest najbardziej znany jako gitarzysta Yes oraz kompozytor i wykonawca muzyki filmowej.
Młodość i działalność w RPA.
Trevor Rabin przyszedł na świat w zasymilowanej żydowskiej rodzinie muzycznej (matka nauczała gry na fortepianie, ojciec grał na skrzypcach w orkiestrze symfonicznej). Dwa zespoły w których grał w młodości: "Conglomeration" oraz "Freedom's Children" nie pozostawiły nagrań płytowych.
W 1974 Rabin założył swoją pierwszą profesjonalną grupę: Rabbitt. Innymi członkami zespołu byli:
Pierwszym singlem Rabbit był "Locomotive Breath", cover Jethro Tull. Rabbit, zespół niemal nieznany na arenie międzynarodowej, zdobył wielką popularność w RPA. Określano ich wręcz jako „południowoafrykańskich Beatlesów”. Zespół nagrał dwie płyty: "Boys Will Be Boys" (1976) oraz "Croak And Grunt In The Night" (1977). Muzyka na nich zawarta to standardowy choć efektowny hard rock. Niezależnie od gry w Rabbit, Rabin stał się cenionym muzykiem sesyjnym.
W 1977 Rabin odszedł z Rabbit. Głównym powodem były problemy z międzynarodową promocją grupy. Niemożliwa była na przykład trasa po Stanach Zjednoczonych, gdyż w tym okresie artyści z Południowej Afryki podlegali bojkotowi z powodu polityki apartheidu w tym kraju. Rabbit po nagraniu jednej płyty bez Rabina rozwiązał się.
Kariera solowa.
W 1978 Rabin zamieszkał w Londynie. Tu nagrał trzy płyty, których producentem był Ray Davies z The Kinks
Płyty te wpisują się w melodyjną i komercyjną odmianę hard rocka, określaną jako rock stadionowy (AOR). Zauważalne też stawały się wpływy progresywne i jazzowe. Na płycie "Wolf" gościnny udział wzięli m.in. Simon Philips, Manfred Mann i Jack Bruce.
W 1981 przeniósł się do Los Angeles i podpisał kontrakt z wytwórnią Geffen. Jednak ani Geffen, ani amerykańskie wytwórnie płytowe nie były zainteresowane dalszymi płytami solowymi, w których nie widziano komercyjnego potencjału. Wytwórnia za to zaproponowała mu dołączenie do tworzonej przez managera Briana Lane’a supergrupy w której mieli się znaleźć Carl Palmer, Rick Wakeman i John Wetton. Do formalnego zawiązania zespołu nie doszło z powodu nagłej rezygnacji Wakemana. Geffen wykorzystało jednak już pozyskanych muzyków, w ten sposób powstała Asia ze Steve’em Howe’em zamiast Rabina w roli gitarzysty i Geoffem Downesem zamiast Wakemana, która wkrótce zdobyła ogromną popularność.
Jako gitarzysta Yes.
W 1982 dołączył do muzyków Yes, Chrisa Squire oraz Alana White, którzy planowali płytę pod nazwą "Cinema". Po tym, gdy do grupy dołączył Tony Kaye oraz Jon Anderson, przyjęła ona nazwę Yes.
Razem z Yes Rabin nagrał w latach 80. dwie płyty, 90125 oraz Big Generator, gdzie jako kompozytor, gitarzysta i autor dużej części partii klawiszowych przyczynił się do nowoczesnego, skomercjalizowanego wizerunku grupy. Skomponowany przez Rabina utwór Owner of a Lonely Heart stał się największym przebojem Yes, osiągając pierwsze miejsce amerykańskich list przebojów.
W roku 1989 Yes rozpadł się na dwie części, które weszły w spór prawa do używania nazwy „Yes”.
Trevor Rabin zachował w tym sporze neutralność i wrócił na krótki czas do kariery solowej. Nagrał wtedy płytę "Can't Look Away", jej producentem został Bob Ezrin, znany ze współpracy z Rogerem Watersem.
Po mediacji wytwórni płytowej Arista, Yes reaktywował się w roku 1990 w ośmioosobowym składzie. Poza Trevorem Rabinem, drugim gitarzystą został Steve Howe (grający w zespole w latach 70.). Wydana w 1991 płyta "Union" zawierała jednak tylko cztery utwory „Yes West” z udziałem Rabina.
Skład Yes z "Union" rozpadł się po światowej trasie koncertowej w latach 1991–1992. Zespół (w składzie z "90125" i "Big Generator") był nadal zobowiązany do nagrania jednej płyty. W 1994 wydano płytę "Talk" uznawaną za największe osiągnięcie artystyczne w historii grupy z Trevorem Rabinem w składzie.
Sam Rabin podjął się całkowicie produkcji płyty. "Talk" został zarejestrowany w całości na dyskach twardych, był to jeden z pierwszych albumów na świecie nagranych w taki sposób.
Po krótkiej trasie koncertowej, w 1995 Trevor Rabin, który dalszą współpracą z Yes nie był zainteresowany, opuścił zespół. Wraz z Rogerem Hodgsonem podjął wtedy nieudaną próbę reaktywacji Supertramp.
Po odejściu z Yes.
Trevor Rabin stał się w latach 90. popularnym kompozytorem muzyki filmowej. Stworzył muzykę do takich filmów jak "Armageddon", "12 rund", "Con Air – lot skazańców", "Skarb narodów", czy też "Uczeń czarnoksiężnika".

</doc>
<doc id="728025" url="https://pl.wikipedia.org/wiki?curid=728025" title="Krzysztof Potocki">
Krzysztof Potocki

Krzysztof Potocki herbu Pilawa (ur. ok. 1600, zm. 1675) – marszałek Trybunału Głównego Wielkiego Księstwa Litewskiego w 1673 i 1662 roku, działacz kalwiński, poseł, podczaszy wielki litewski, starosta chełmski, starosta grodowy nowosielski w 1643 roku.
Syn Andrzeja kasztelana kamienieckiego, brat: rodzony Jana Teodoryka i przyrodny Stanisława Rewery hetmana wielkiego koronnego.
Posiadał dobra majątkowe: Sidra, Hołowczyn.
Od 1645 roku cześnik litewski, później podstoli wielki litewski od 1646, stolnik wielki litewski od 1653, krajczy wielki litewski od 1658 i podczaszy litewski od 1661 roku.
Poseł na sejm 1643 roku, sejm 1645 roku. Jako poseł na sejm konwokacyjny 1648 roku z powiatu grodzieńskiego był członkiem konfederacji generalnej zawiązanej 31 lipca 1648 roku. 
Poseł sejmiku witebskiego na sejm nadzwyczajny 1654 roku, poseł sejmiku drohickiego na sejm 1658 roku, poseł sejmiku chełmskiego na sejm 1661 roku, pierwszy sejm 1666 roku, sejm nadzwyczajny abdykacyjny 1668 roku, poseł sejmiku pozwolskiego na drugi sejm 1666 roku.
Poseł na sejm konwokacyjny 1668 roku z ziemi chełmskiej. Był członkiem konfederacji generalnej zawiązanej 5 listopada 1668 roku na sejmie konwokacyjnym. 
Był elektorem Michała Korybuta Wiśniowieckiego w 1669 roku z ziemi chełmskiej, jako deputat podpisał jego "pacta conventa". Jako poseł na sejm konwokacyjny 1674 roku z ziemi chełmskiej był członkiem konfederacji generalnej zawiązanej 15 stycznia 1674 roku na tym sejmie. Poseł ziemi chełmskiej na sejm elekcyjny 1674 roku, elektor Jana III Sobieskiego z województwa ruskiego w 1674 roku.

</doc>
<doc id="728029" url="https://pl.wikipedia.org/wiki?curid=728029" title="Atari 800">
Atari 800



</doc>
<doc id="728030" url="https://pl.wikipedia.org/wiki?curid=728030" title="64-bit">
64-bit



</doc>
<doc id="728031" url="https://pl.wikipedia.org/wiki?curid=728031" title="32-bit">
32-bit



</doc>
<doc id="728033" url="https://pl.wikipedia.org/wiki?curid=728033" title="Apelli">
Apelli



</doc>
<doc id="728034" url="https://pl.wikipedia.org/wiki?curid=728034" title="16-bit">
16-bit



</doc>
<doc id="728035" url="https://pl.wikipedia.org/wiki?curid=728035" title="8-bit">
8-bit



</doc>
<doc id="728036" url="https://pl.wikipedia.org/wiki?curid=728036" title="24-bit">
24-bit



</doc>
<doc id="728037" url="https://pl.wikipedia.org/wiki?curid=728037" title="4-bit">
4-bit



</doc>
<doc id="728047" url="https://pl.wikipedia.org/wiki?curid=728047" title="Mikołaj Potocki (ur. 1626)">
Mikołaj Potocki (ur. 1626)

Mikołaj Potocki herbu Pilawa (ur. 1626, zm. po 13 marca 1675 roku a przed 4 stycznia 1676 roku) – generał ziem podolskich w latach 1662-1675, starosta czerkaski w 1651 roku, komendant Kamieńca, rotmistrz królewski w 1654 roku, pułkownik królewski, starosta smotrycki w 1665 roku.
Syn Mikołaja, hetmana wielkiego koronnego i Zofii Firlej z Dąbrowicy, brat: wojewody bracławskiego Piotra, starosty niżyńskiego Stefana, pisarza polnego koronnego Jakuba i podskarbiego nadwornego koronnego Dominika.
W 1649 r. walczył w bitwie pod Zborowem; w następnym roku udał się do ordy tatarskiej jako zakładnik za ojca Mikołaja, wziętego do niewoli w bitwie pod Korsuniem. Do kraju powrócił w 1651 r. Od 1654 był rotmistrzem chorągwi kozackiej. Był uczestnikiem konfederacji tyszowieckiej w 1655 roku. Poseł sejmiku halickiego na sejm 1658 roku, poseł na sejm 1667 roku.
Po rozpoczęciu wojny z Turcją w 1672 r., pod koniec lipca, objął dowództwo Nowego i Starego Zamku Kamienieckiego, rozpoczął pospieszne roboty fortyfikacyjne w Kamieńcu i obronę miasta powierzył sześcioosobowej radzie wojennej pod kierownictwem Hieronima Lanckorońskiego. 20 sierpnia 1672 r. razem z Jerzym Wołodyjowskim podjął próbę wojennej wycieczki. 24 na 25 sierpnia z resztą załogi opuścił Nowy Zamek. 28 sierpnia 1672 r. poddał twierdzę Kamieniec. Pod koniec następnego roku uczestniczył w działaniach wojennych. Zmarł w 1676 r. w Strzelcach pod Dubnem.
Występuje w powieści „Pan Wołodyjowski” Henryka Sienkiewicza i w filmach Jerzego Hoffmana opartej na tej powieści. Rolę Mikołaja Potockiego gra Wiktor Grotowicz.

</doc>
<doc id="728051" url="https://pl.wikipedia.org/wiki?curid=728051" title="Lagenorhynchus obscurus">
Lagenorhynchus obscurus



</doc>
<doc id="728052" url="https://pl.wikipedia.org/wiki?curid=728052" title="Sándor Csányi">
Sándor Csányi

Sándor Csányi (ur. 19 grudnia 1975 w Budapeszcie) – węgierski aktor filmowy i teatralny. Znany jest głównie z roli "Bulcsú" z filmu "Kontrolerzy". Jest absolwentem Węgierskiego Uniwersytetu Teatru i Filmu. Od 2002 występuje w budapeszteńskim Teatrze Radnóti Miklós. Został nagrodzony m.in. takimi nagrodami jak: Nagroda Węgierskich Krytyków Filmowych dla najlepszego aktora 2004 roku, Brytyjska Nagroda Fringe Reports dla najlepszego aktora 2005 roku za film "Kontrolerzy".
Jest żonaty z węgierską aktorką "Lia Pokorny", z którą ma syna Misi.
Filmografia.
 

</doc>
<doc id="728056" url="https://pl.wikipedia.org/wiki?curid=728056" title="Tomasz Oleksy">
Tomasz Oleksy

Tomasz Oleksy (ur. 14 września 1976 w Tarnowie) – polski były wspinacz sportowy, specjalizował się we wspinaczce na szybkość oraz w boulderingu. Vice mistrz świata z francuskiego Chamonix-Mont-Blanc z roku 2003. W 1998 roku w Norymberdze wywalczył tytuł Mistrz Europy we wspinaczce sportowej na szybkość.
Kariera sportowa.
Tomasz Oleksy zaczął uprawiać wspinaczkę w Tarnovii Tarnów od roku 1991.
W 2001 roku na mistrzostwach świata w szwajcarskim Winterthurze zdobył brązowy medal, który na następnych mistrzostwach w Chamonix „zamienił” na srebrny.
W Norymberdze na mistrzostwach Europy w 1998 zdobył złoty medal we wspinaczce sportowej na szybkość.
Wielokrotny medalista prestiżowych, elitarnych zawodów wspinaczkowych Rock Master we włoskim Arco, które wygrał; w 2000, 2001, 2002, 2004 oraz w 2005 roku. Wielokrotny mistrz Polski w boulderingu oraz we wspinaczce na szybkość.
Osiągnięcia.
Najlepsze wyniki.
B – bouldering, P – prowadzenie, S – na szybkość oraz Ł – wspinaczka łączna.
Nagrody.
W 2006 r. został finalistą Nagrody Środowisk Wspinaczkowych „Jedynka”, za "świetne wyniki zajmowane w sezonie 2006 w zawodach Pucharu Świata w bulderingu: Arco Rock Master – 2. miejsce; Moskwa – 3. miejsce; 8. miejsce w Pucharze Świata 2006 w bulderingu".

</doc>
<doc id="728059" url="https://pl.wikipedia.org/wiki?curid=728059" title="Śrut strzelniczy">
Śrut strzelniczy



</doc>
<doc id="728061" url="https://pl.wikipedia.org/wiki?curid=728061" title="Marian Potocki">
Marian Potocki

Marian z Podhajec Potocki herbu Pilawa (zm. po 1777) – kasztelan lubaczowski w latach (1758–1761), marszałek halicki konfederacji radomskiej i barskiej, starosta grabowiecki i czerkaski. 
Życiorys.
Najmłodszy syn Jerzego Potockiego, brat Eustachego cześnika koronnego oraz Katarzyny Kossakowskiej, wnuk Feliksa Kazimierza. 
Poseł województwa bełskiego na sejm 1748 roku. Ożenił się w 1749 z Anną Mariulak, córką Jana Małachowskiego, kanclerza wielkiego koronnego, z którą miał córkę Józefę. 
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na Sejmie 1767 roku (Marian Potocki został posłem tego Sejmu od ziemi halickiej). 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.

</doc>
<doc id="728068" url="https://pl.wikipedia.org/wiki?curid=728068" title="Ancud (miasto)">
Ancud (miasto)

Ancud – główne miasto i port w południowym Chile, położone na wyspie Chiloé w regionie Los Lagos.
Liczba mieszkańców: 39 946 (spis ludności w 2002)
W mieście rozwinął się przemysł mięsny. Ośrodek handlowy regionu rolniczego.

</doc>
<doc id="728083" url="https://pl.wikipedia.org/wiki?curid=728083" title="Region Północno-Zachodni (Ghana)">
Region Północno-Zachodni (Ghana)

Region Północno-Zachodni (ang. "Upper West Region") – region Ghany zlokalizowany w północno-zachodnim rogu kraju. Graniczy od północy z Burkina Faso. Stolicą i największym miastem regionu jest Wa. Inne większe miasta to Nandom, Daffiema, Jirapa, Kaleo, Nadowli, Lawra i Tumu.
Ludność i religie.
Najważniejszymi grupami etnicznymi są Dagara, Sisaala i Wala. Dagara mieszkają w zachodniej części regionu, Sisaala na obszarach wschodnich, a Wala mieszkają w mieście Wa i kilku pobliskich wsiach. Sisaala i Dagara to przeważnie chrześcijanie i animiści, podczas gdy większość Wala to muzułmanie. Wa jest największym mahometańskim miastem w Ghanie. Waali, język ludu Wala i język Dagaare, którym mówią Dagara są obustronnie zrozumiałe.
Według spisu w 2021 roku, 77,7% mieszkańców tworzą plemiona Mole-Dagbani i 18,3% to Grusi. Pod względem religijnym największą grupą są muzułmanie (45,2%), następnie katolicy (33,8%), protestanci (9,4%), tradycyjne religie plemienne (6,2%) i pozostali chrześcijanie (2,9%). Niewielka część populacji wyznaje inne religie (2,2%) i deklaruje brak religii (0,42%).
Ekonomia.
Ważną działalnością gospodarczą regionu jest rolnictwo. Uprawia się tu kukurydzę, proso, orzeszki ziemne, okrę i ryż. Owce, kozy, kurczęta, świnie i perliczki są hodowane dla mięsa i jajek. Ponieważ region jest biedny, a pora sucha jest długa, mniej więcej od października do maja, wielu ludzi opuszcza ten obszar by pracować w południowej części Ghany, przynajmniej przez jakąś część roku.
Kultura.
Cechą wyróżniającą kulturę regionu jest warzenie "pito", słodkiego, łagodnego napoju alkoholowego uzyskanego z prosa. Pito jest sprzedawany przez piwowarów w barach na świeżym powietrzu i podawany w kalabasach.
W skład Regionu Upper West wchodzi 11 dystryktów:

</doc>
<doc id="728084" url="https://pl.wikipedia.org/wiki?curid=728084" title="Ars Nova">
Ars Nova

Ars Nova – zespół instrumentów dawnych Warszawskiego Towarzystwa Muzycznego działający od 1981 roku pod kierunkiem Jacka Urbaniaka. Od 2014 r. zespołem kieruje też Krzysztof Owczynik. Zespół wykonuje muzykę polską i europejską XV - XVII wieku. Wykonał około 800 koncertów i nagrał 26 CD, w tym wiele prawykonań polskiej muzyki średniowiecznej i renesansowej.
Działalność.
W ciągu trzydziestu siedmiu lat działalności zespół zagrał około 800 koncertów w kraju i za granicą oraz nagrał 26 płyty CD, poza tym wykonał liczne nagrania dla radia i telewizji. Był wielokrotnie nominowany do nagrody Fryderyka, otrzymał ją w 1996 za płytę z muzyką polskiego renesansu "Melodyje na psałterz polski" Mikołaja Gomółki. Grupa brała też udział w spektaklach Opery Narodowej ("Ludus Danielis, Jadwiga Królowa Polska)" i Warszawskiej Opery Kameralnej ("Cantigas de Santa Maria)".
Od marca 2012 roku zespołem kieruje także Krzysztof Owczynik (drugi kierownik).
Repertuar.
Ars Nova specjalizuje się w muzyce europejskiej XV do XVI wieku. Zespół wydał premierowe nagrania wielu dzieł muzyki polskiego średniowiecza i renesansu, Jest zespołem mającym w stałym repertuarze wszystkie zachowane dzieła Mikołaja z Radomia, Piotra z Grudziądza, Krzysztofa Klabona, Sebastiana Klonowica, Cypriana Bazylika, tańce z tabulatury Jana z Lublina. W repertuarze zespołu znajdują się również staropolskie pieśni wielkopostne, pieśni sefardyjskie oraz utwory pochodzące z następujących zbiorów oraz autorów:
Oprócz utworów w formie oryginalnej, zespół wykonuje własne opracowania nie tylko muzyki dawnej, lecz także współczesnej i ludowej oraz własne kompozycje.

</doc>
<doc id="728088" url="https://pl.wikipedia.org/wiki?curid=728088" title="Pilśń">
Pilśń



</doc>
<doc id="728089" url="https://pl.wikipedia.org/wiki?curid=728089" title="Jaf">
Jaf

Jaf - rasa koni domowych pochodzących z Persji. 
Budowa.
Konie tej rasy są szlachetne, o prostym profilu głowy, ściętym zadzie i bardzo twardych kopytach. Są bardzo wytrzymałe i przydatne jako konie sportowe. 
Umaszczenie siwe, kasztanowate i gniade. Wysokość w kłębie ok. 155 cm.

</doc>
<doc id="728094" url="https://pl.wikipedia.org/wiki?curid=728094" title="Hersylia">
Hersylia

Hersylia – imię żeńskie o niejasnej etymologii, pochodzące z mitologii rzymskiej, w której Hersilia była żoną Romulusa. W Polsce imię to nosiła m.in. Hersylia Januszewska, córka ojczyma Juliusza Słowackiego, Augusta Bécu, która poślubiła wuja Słowackiego, Teofila Januszewskiego (brata Salomei Januszewskiej, matki Słowackiego).

</doc>
<doc id="728095" url="https://pl.wikipedia.org/wiki?curid=728095" title="Marmon-Herrington CTLS">
Marmon-Herrington CTLS

Marmon-Herrington CTLS – amerykański czołg lekki produkowany na eksport w początkowym okresie II wojny światowej. Uzbrojony był w trzy karabiny maszynowe, jeden w wieży i dwa nieruchome zamontowane z przodu kadłuba i obsługiwane przez kierowcę. Kilka pojazdów tego typu zostało użytych bojowo przez wojska holenderskie przeciwko Japończykom w czasie walk w Holenderskich Indiach Wschodnich w 1942 roku. W tym samym roku jedna z serii produkcyjnych oryginalnie przeznaczona dla Holendrów została przekazana Australii, gdzie służyła do celów szkoleniowych.
Po przystąpieniu Stanów Zjednoczonych do wojny niektóre z wyprodukowanych już czołgów zostały przekazane Korpusowi Piechoty Morskiej, gdzie weszły na wyposażenie wojsk stacjonujących w północnej Alasce; znane były jako T14 i T15.
Po wojnie używany przez chińskie wojska Kuomintangu oraz armię Indonezji.

</doc>
<doc id="728100" url="https://pl.wikipedia.org/wiki?curid=728100" title="Zimna Studnia (potok)">
Zimna Studnia (potok)

Potok Zimna Studnia – potok w Małych Pieninach, stanowiący lewobrzeżny dopływ Białej Wody. Wypływa spod samego niemal grzbietu Małych Pienin, z wysokości 930 m n.p.m., spomiędzy szczytów Wierchliczki (964 m) i Watrisko (940 m). Ma długość ok. 1,8 km i uchodzi do Białej Wody na wysokości 647 m n.p.m., naprzeciwko charakterystycznej Kornajowskiej Skały o czerwonym zabarwieniu.
Średni spadek potoku wynosi 16,7%. Większa część jego biegu to zalesiony jar na północnych zboczach grzbietu Małych Pienin, jedynie dolna część płynie odkrytym, trawiastym zboczem, na którym prowadzony jest kulturowy wypas. Dawniej cała zlewnia Potoku Zimna Studnia znajdowała się na terenie wsi Biała Woda, obecnie już nieistniejącej (mieszkańców wysiedlono w ramach Akcji Wisła, a wieś spalono).
Potok tuż przed jego ujściem przecina droga biegnąca wzdłuż potoku Biała Woda.

</doc>
<doc id="728101" url="https://pl.wikipedia.org/wiki?curid=728101" title="Koń jomudzki">
Koń jomudzki

Koń jomudzki – starożytna rasa konia wywodząca się od koni turkmeńskich, blisko spokrewniona z rasą achał-tekińską. 
Historia.
Wywodzi się z Turkiestanu. Podczas najazdów mongolskich za Tamerlana trafiło do niego pięć tysięcy klaczy arabskich. Wpłynęło to znacznie na wygląd rasy W XIV wieku rasa podzieliła się na trzy różne typy. Jest do dziś hodowana na tych samych rejonach, co koń achał-tekiński.
Pokrój.
Konie tej rasy są silne, dobrze zbudowane, wyróżniają się wytrzymałością i szybkością. Mają delikatne głowy, dłuższe niż u koni achał-tekińskich. Mają one delikatnie wklęsły profil. Posiada dość duże kopyta. Wysokość w kłębie wynosi ok. 154cm dla ogierów i 152cm dla klaczy. Obwód klatki piersiowej to ok. 162cm dla ogierów i 168cm dla klaczy. 
Rasa posiada trzy typy. Największy typ jest najbardziej zbliżony wyglądem do koni achał-tekińskich, zaś najmniejszy do koni czystej krwi arabskiej. 
Umaszczenie.
Najczęściej spotykana jest maść siwa, rzadziej kasztanowata lub gniada. Dopuszczane są jednak wszystkie jednolite maści.
Użytkowanie.
Jest doskonale przystosowany do poruszania się po nieprzyjaznym terenie, dlatego dobrze sprawdza się jako koń do rajdów długodystansowych. Wykorzystuje się go także w ujeżdżeniu i skokach.

</doc>
<doc id="728102" url="https://pl.wikipedia.org/wiki?curid=728102" title="Zoltán Mucsi">
Zoltán Mucsi

Zoltán Mucsi (ur. 8 września 1957 w Budapeszcie) - węgierski aktor. W 2004 roku otrzymał "Nagrodę Główną Węgierskiej Akademii Filmowej" za najlepszego aktora drugoplanowego w filmie "Kontrolerzy".
Jest żonaty z aktorką "Andrea Moldovai Kiss", z którą ma 3 dzieci.
Linki zewnętrzne.
 

</doc>
<doc id="728103" url="https://pl.wikipedia.org/wiki?curid=728103" title="T14">
T14



</doc>
<doc id="728105" url="https://pl.wikipedia.org/wiki?curid=728105" title="Shawn Kemp">
Shawn Kemp

Shawn Travis Kemp (ur. 26 listopada 1969 w Elkhart) – amerykański koszykarz, który występował na pozycji silnego skrzydłowego, mistrz świata z kadrą Stanów Zjednoczonych w 1994.
Kariera.
W 1988 wystąpił w meczu gwiazd amerykańskich szkół średnich - McDonald’s All-American.
Kończąc szkołę średnią, Kemp podpisał list intencyjny uniwersytetu Kentucky, z którego jednak wydalono go za rzekome zastawianie biżuterii kolegi. W trakcie sezonu przeniósł się na college TVCC, mającego swą siedzibę w Teksasie, jednak tam również nie grał w drużynie koszykarskiej. W 1989 zdecydował się na wzięcie udziału w drafcie w którym został wybrany z 17 numerem przez Seattle SuperSonics.
Kemp szybko wkomponował się w zespół, gdzie główne role grali wówczas Gary Payton, Detlef Schrempf, Sam Perkins oraz Hersey Hawkins. W drugim sezonie zdobywał już średnio 15 punktów, 8,4 zbiórki oraz 1,52 bloku na mecz.
Forma Kempa sięgnęła zenitu, kiedy Sonics z nim w składzie dotarli do finału NBA, notując w sezonie zasadniczym bilans 64-18. Dopiero w finale NBA „Ponaddźwiękowcy” zostali pokonani przez Chicago Bulls z Michaelem Jordanem na czele.
W następnym sezonie Kemp poprosił o podwyższenie kwoty zarobków, jednak szefostwo klubu zdecydowało się podpisać nowy kontrakt z rezerwowym Jimem McIlvanem i dla gwiazdy drużyny zabrakło pieniędzy. Kemp był rozczarowany, co poskutkowało chęcią odejścia z drużyny z Seattle. Szybko znaleźli się chętni i trafił do Cleveland Cavaliers
W Cleveland Kemp spędził 3 lata, notując średnio 19 punktów oraz 9 zbiórek na mecz. W sezonie 1999/2000 przeszedł do Portland Trail Blazers, gdzie jednak pełnił funkcję rezerwowego zawodnika. Karierę skończył w 2003, kiedy to grał w Orlando Magic.
Wystąpił w składzie drugiego Dream Teamu, który zdobył złoty medal mistrzostw świata w 1994. Kemp został wybrany do pierwszej piątki tych mistrzostw.

</doc>
<doc id="728106" url="https://pl.wikipedia.org/wiki?curid=728106" title="T15">
T15



</doc>
<doc id="728107" url="https://pl.wikipedia.org/wiki?curid=728107" title="Baron Davis">
Baron Davis

Baron Walter Louis Davis (ur. 13 kwietnia 1979 w Compton) – amerykański koszykarz grający na pozycji rozgrywającego.
Kariera sportowa.
W 1997 wystąpił w meczu wschodzących gwiazd - Nike Hoop Summit oraz McDonald’s All-American.
Po dwóch latach gry na uczelni UCLA, Davis zgłosił się do draftu 1999, w którym został wybrany z 3. numerem przez Charlotte Hornets. W latach 2002 i 2004 został wybierany do Meczu Gwiazd NBA. W 2004 dostał się także do trzeciej piątki sezonu. W lutym 2005 został oddany w wymianie do Golden State Warriors, w zamian za Speedy'ego Claxtona i Dale'a Davisa. Po trzech latach w barwach Warriors, w lipcu 2008, jako wolny agent podpisał kontrakt z Los Angeles Clippers. W lutym 2011 został wytransferowany do Cleveland Cavaliers. Przed sezonem 2011/12 został zwolniony na zasadzie amnestii przez Cleveland Cavaliers, po czym podpisał jednoroczny kontrakt z New York Knicks. Po sezonie 2011/12 został niezastrzeżonym wolnym agentem.
3 marca 2016 podpisał kontrakt z klubem Delaware 87ers, grającym w lidze D-League. W pierwszym meczu w barwach 87ers zdobył 8 punktów i 4 asysty.

</doc>
<doc id="728108" url="https://pl.wikipedia.org/wiki?curid=728108" title="Mechanizm z Andikithiry">
Mechanizm z Andikithiry



</doc>
<doc id="728113" url="https://pl.wikipedia.org/wiki?curid=728113" title="MasseMord">
MasseMord

MasseMord – polski zespół muzyczny wykonujący black metal. Powstał w 2000 roku w Katowicach z inicjatywy gitarzysty Nihila i wokalisty Namtara. W 2002 roku ukazało się pierwsze demo grupy pt. "...And Blade Still Too Clean". Natomiast w 2003 roku ukazały się dema pt. "Another Holocaust Rises" i "Silesian Fire". W 2004 roku ukazało się kolejne demo pt. "Hatred Towards Mankind And Life Itself". W 2006 roku ukazał się debiutancki album MasseMord pt. "Let The World Burn". 
1 maja 2008 roku nakładem Death Solution Productions ukazał się drugi album zespołu zatytułowany "The Whore Of Hate". Wydawnictwo zostało zrealizowane w olsztyńskim Studio X we współpracy z producentem muzycznym Szymonem Czechem. W sierpniu 2009 roku zespół trasę koncertową w Polsce wraz z Blaze of Perdition, Hell United, Mord'A'Stigmata i Scart Crown. 24 września 2010 roku nakładem Pagan Records ukazał się minialbum "Notes of Antihate Profound".

</doc>
<doc id="728117" url="https://pl.wikipedia.org/wiki?curid=728117" title="Otłoczyn-Stacja">
Otłoczyn-Stacja

Otłoczyn-Stacja (także "Otłoczyn Stacja") – nieoficjalna osada wsi Otłoczyn, położona w województwie kujawsko-pomorskim, powiecie aleksandrowskim, gminie Aleksandrów Kujawski.
Miejscowość leży na terenie lasów otłoczyńskich przy linii kolejowej łączącej Kutno z Piłą. Powstała jako osada dla urzędników komory celnej i obsługi stacji kolejowej Otłoczyn na nowo wybudowanej kolei Bydgoszcz – Warszawa.
Obecnie Otłoczyn-Stacja nie jest miejscowością, stanowi niewyodrębnioną część Otłoczyna, a nazwa „Otłoczyn-Stacja” nie jest nazwą urzędową (brak jej w urzędowym wykazie miejscowości). Jednak nazwa ta jest uwzględniana na współczesnych mapach topograficznych i w dokumentach gminy. Według "Planu odnowy i rozwoju miejscowości Otłoczyn" nazwa Otłoczyn Stacja została nadana w czasach PRL dla części Otłoczyna tradycyjnie nazywanej Osiedle Komornickie lub Komornickie Budy. W przedwojennym wykazie nazw miejscowości osobno wymieniona jest wieś Otłoczyn, a osobno osada stacyjna Otłoczyn, podobnie jest na mapie topograficznej z 1930 r.
Położenie i przynależność administracyjna.
Przysiółek powstał w 1862 roku jako grupa budynków urzędników komory celnej na granicy prusko-rosyjskiej i obsługi stacji kolejowej nowo wybudowanej kolei żelaznej Bydgoszcz - Warszawa.

</doc>
<doc id="728121" url="https://pl.wikipedia.org/wiki?curid=728121" title="Andrzej Terlecki">
Andrzej Terlecki

Andrzej Różan Terlecki (ur. 2 listopada 1952 w Łodzi, zm. 24 lipca 2012) – polski polityk, działacz opozycji w okresie PRL, społecznik, poseł na Sejm I kadencji.
Życiorys.
Syn Dominika i Gryzeldy. Ukończył w 1977 studia z zakresu filologii polskiej na Uniwersytecie Łódzkim. Był sygnatariuszem apelu Komitetu Obrony Robotników po śmierci Stanisława Pyjasa w tym samym roku, został wówczas zawieszony w prawach studenta tuż przed magisterium. W latach 1977–1980 pracował jako dziennikarz terenowego wydania „Życia Warszawy” w Częstochowie. Równolegle współpracował z nielegalnym kwartalnikiem społeczno-politycznym Ruchu Obrony Praw Człowieka i Obywatela – „Aspekt”. Od 1979 działał w Konfederacji Polski Niepodległej.
Od września 1980 do czasu wprowadzenia stanu wojennego był sekretarzem redakcji pisma związkowego „Solidarność Ziemi Łódzkiej”. Pismo redagował m.in. ze Stefanem Niesiołowskim. Był autorem i współautorem artykułów o tematyce historycznej (sygnowanych jako A.R.). W stanie wojennym został internowany w ośrodku w Sieradzu, zwolniono go po około siedmiu miesiącach, nadal działał w strukturach podziemnych.
Od 1990 do 1994 zasiadał w radzie miasta Łodzi. Przewodniczył Komisji Kultury Rady Miasta Łodzi i sejmikowi samorządowemu województwa łódzkiego. Z listy Konfederacji Polski Niepodległej w latach 1991–1993 sprawował mandat posła na Sejm I kadencji. W 1994 wystąpił z KPN, zajął się prowadzeniem działalności gospodarczej. Był współzałożycielem Towarzystwa Gospodarczego Polska-Ukraina, w latach 1999–2003 przewodniczył komisji rewizyjnej tej organizacji. Należał do Stowarzyszenia Wolnego Słowa, był prezesem Polskiego Komitetu Obrony Bezrobotnych.
Był później związany z Platformą Obywatelską, z ramienia której w 2006 bezskutecznie kandydował do Sejmiku Województwa Łódzkiego.
Andrzej Terlecki był żonaty, miał córkę. Został pochowany w Alei Zasłużonych Cmentarza Doły w Łodzi.
Odznaczenia i wyróżnienia.
W 2011 Bronisław Komorowski odznaczył go Krzyżem Oficerskim Orderu Odrodzenia Polski. W 2006 Lech Kaczyński nadał mu Złoty Krzyż Zasługi. W 2017 pośmiertnie odznaczony przez Andrzeja Dudę Krzyżem Wolności i Solidarności.
W 2013 został pośmiertnie laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="728122" url="https://pl.wikipedia.org/wiki?curid=728122" title="Kalabasa">
Kalabasa

Kalabasa, kalebasa – zewnętrzna, zdrewniała część owoców tykwy lub dzbaniwa używana powszechnie w tropikach do wytwarzania naczyń, które uzyskuje się z przekrojonych lub uformowanych w tym celu owoców. Naczynia te są wykorzystywane do przenoszenia i przechowywania wody i żywności. Przechowuje się w nich często wino palmowe, ponieważ tykwy są odporne na termity. Wykonuje się z nich również instrumenty muzyczne, łyżki, maski, pudełka na biżuterię i ubrania. Służą też jako pudła rezonansowe wielu instrumentów muzycznych, między innymi chordofonów szarpanych (np. kora), afrykańskich marimb, balafonów, bębnów i grzechotek.

</doc>
<doc id="728124" url="https://pl.wikipedia.org/wiki?curid=728124" title="Amy Jo Johnson">
Amy Jo Johnson

Amy Jo Johnson (ur. 6 października 1970 w Dennis, Massachusetts na Cape Cod) – amerykańska aktorka i piosenkarka. Popularność zdobyła dzięki roli Kimberly Hart w serialu "Mighty Morphin Power Rangers" emitowanym w latach 1993–1996.
Nie jest spokrewniona z Seanem Cw Johnsonem, odtwórcą roli Cartera Graysona w serialu "Power Rangers Lightspeed Rescue".
Życie prywatne.
Od 2009 jest żoną Oliviera Ginera, z którym ma jedno dziecko. W 2015 przyjęła obywatelstwo kanadyjskie.

</doc>
<doc id="728131" url="https://pl.wikipedia.org/wiki?curid=728131" title="Stara Sól">
Stara Sól

Stara Sól (ukr. Стара Сіль, "Stara Sil") – osiedle typu miejskiego na Ukrainie, w rejonie starosamborskim obwodu lwowskiego. Status osiedla typu miejskiego od 1940 r.
Historia.
Pierwsze wzmianki na temat Starej Soli pochodzą z roku 1502, było to miasto królewskie należące do ekonomii samborskiej Rzeczypospolitej. "Starasol" położona była na przełomie XVI i XVII wieku w powiecie samborskim ziemi przemyskiej województwa ruskiego, w 1565 roku należała do żupy solnej przemyskiej. Przywileje królewskie i dotacje miasto otrzymało w roku 1557 oraz 1578. W roku 1614 miasto otrzymało dotację Mikołaja Daniłowicza na utrzymanie kościoła. Z 1615 r. pochodzą pierwsze wzmianki o Żydach osiedlających się w mieście. W roku 1660 powstaje murowany kościół rzymskokatolicki, następnie konsekrowany w roku 1743 pw. św. Michała Archanioła. W XVIII w. w Starej Soli powstaje samodzielna gmina żydowska, a w 1765 r. mieszka tu 229 Żydów. Zapewne w tym czasie powstaje tutejsza synagoga. Miasto było ważnym ośrodkiem warzenia soli z żup królewskich. Do 1772 w ziemi przemyskiej województwa ruskiego Rzeczypospolitej.
Od rozbioru Polski w 1772 r. w składzie Królestwa Galicji i Lodomerii. W roku 1853 zamknięto żupy solne ze względu na wyeksploatowanie surowicy. W 1880 r. Stara Sól liczy 1347 mieszkańców, z czego 732 rzymskich katolików, 416 żydów, oraz 198 grekokatolików. W tym roku prowadzono tu badania geologiczne w poszukiwaniu pokładów soli, jednak nie dały one oczekiwanych rezultatów. Od roku 1905 w pobliżu miejscowości prowadzi linia kolejowa łączącą Użhorod z Samborem.
W 1921 r. Stara Sól liczy 1170 mieszkańców, z czego 211 to Żydzi. W okresie międzywojennym Stara Sól leży w powiecie starosamborskim województwa lwowskiego w niepodległej Polsce. W tym czasie burmistrzem jest Franciszek Korostyński. 1 kwietnia 1932 r. w związku z likwidacją powiatu starosamborskiego miasto włączone zostało do powiatu samborskiego.
Po przegranej przez Polskę wojny obronnej w '39 Stara Sól znalazła się w części zajętej przez ZSRR. 4 grudnia 1939 r. została wcielona w rozszerzone inicjatywą radziecką granice Ukraińskiej SRR (obwód drohobycki). Po ataku Niemiec na ZSRR miasto znalazło się pod okupacją niemiecką. Od 1 sierpnia 1941 r. na terenie powiatu Sambor Dystryktu Galicja w składzie Generalnego Gubernatorstwa. W marcu 1942 r. Niemcy tworzą getto dla żydowskich mieszkańców Starej Soli, które likwidują w sierpniu tego samego roku, wywożąc starosolskich Żydów do getta w Samborze a stamtąd do obozu zagłady w Bełżcu. W sierpniu 1944 miasto zostało zajęte przez wojska radzieckie. Po II wojnie światowej formalnie odłączone od Polski i włączone do Ukraińskiej Socjalistycznej Republiki Radzieckiej – początkowo w obwodzie drohobyckim, później ponownie we lwowskim. Po uzyskaniu w 1991 niepodległości przez Ukrainę w jej składzie. Silskiej radzie w Starej Soli podlegają Stara Ropa i Twary.
Rejon starosamborski, w którym leży Stara Sól, należy do transgranicznego mikroregionu Dolina Wiaru.
Ważniejsze obiekty.
Kościół przetrwał obie wojny światowe, został zamknięty dopiero po wysiedleniu Polaków z przedwojennych województw wschodnich II RP. Od tego czasu kościół służył jako magazyn. W latach '70 został spalony wraz z niemal całym cennym zabytkowym wyposażeniem, ocalały jedynie trzy boczne ołtarze i cudowny ołtarz Matki Bożej. Podczas akcji przeciwpożarowej ze względu na używanie zasolonej wody zniszczono dodatkowo ceglane mury kościoła. Od tego czasu kościół pozostawał w zupełnej ruinie. W okresie USRR kościół stanowił trzecią w mieście cerkiew greckokatolicką, został przez Polaków odzyskany w 1995 i od tego czasu są czynione przez tę społeczność starania o podjęcie działań celem jego zabezpieczenia i remontu.

</doc>
<doc id="728134" url="https://pl.wikipedia.org/wiki?curid=728134" title="Hibiscus cannabinus">
Hibiscus cannabinus



</doc>
<doc id="728135" url="https://pl.wikipedia.org/wiki?curid=728135" title="Kenaf">
Kenaf



</doc>
<doc id="728138" url="https://pl.wikipedia.org/wiki?curid=728138" title="Ciro Ferrara">
Ciro Ferrara

Ciro Ferrara (ur. 11 lutego 1967 w Neapolu) – włoski piłkarz grający na pozycji obrońcy.
Kariera piłkarska.
Początki kariery.
Ciro Ferrara urodził się w Neapolu, gdzie zaczął swoją karierę w miejscowym SSC Napoli. Ze swoją pierwszą drużyną zdobył dwa razy mistrzostwo Włoch, jeden raz Puchar Włoch i Superpuchar Włoch oraz Puchar UEFA w 1989 roku.
Lata spędzone w Turynie.
W roku 1994 Ferrara przeniósł się do Juventusu. Z drużyną ze stolicy Piemontu Ciro sześciokrotnie zdobył Scudetto (lata 1994/95, 1996/97, 1997/98, 2001/02, 2002/03 i 2004/05), jednakże w wyniku afery Calciopoli mistrzostwo za sezon 2004/2005 zostało mu odebrane. Z „Juve” zdobył także Puchar Włoch (1995), czterokrotnie Superpuchar Włoch (1995, 1997, 2002, 2003), Puchar Intertoto (1999), Ligę Mistrzów (1996), Superpuchar Europy (1996) oraz Puchar Interkontynentalny (1996).
Kariera w reprezentacji.
Ciro Ferrara rozegrał z reprezentacją „Azzurrich” 49 meczów. Zagrał w jednym meczu Mistrzostwach Świata 1990 i Mistrzostwach Europy 2000.
Kariera trenerska.
Po zakończeniu bogatej kariery piłkarskiej, Ciro objął jedno ze stanowisk managerskich w Juventusie. W 2006 roku, po objęciu reprezentacji Włoch przez Marcello Lippiego, otrzymał stanowisko drugiego trenera kadry. Na Mistrzostwach Świata w 2006 roku Włosi zdobyli Puchar Świata.
18 maja 2009 roku objął posadę tymczasowego trenera Juventusu, po tym, jak ze tego stanowiska został zwolniony Claudio Ranieri. 4 czerwca 2009 roku podpisał dwuletni kontrakt i od tego czasu pełnił rolę pierwszego szkoleniowca w Juventusie. Po fatalnej serii porażek Ferrara został zwolniony 29 stycznia. W lipcu 2012 został trenerem UC Sampdoria, beniaminka Serie A, lecz po 5 miesiącach z powodu słabych wyników został zwolniony.

</doc>
<doc id="728143" url="https://pl.wikipedia.org/wiki?curid=728143" title="Prawa dziecka">
Prawa dziecka

Prawa dziecka – przedmiot działalności Organizacji Narodów Zjednoczonych, której efektem jest przyjęcie źródeł międzynarodowej ochrony praw dziecka, m.in. Deklaracji Praw Dziecka z 1959 roku oraz traktatów międzynarodowych, w szczególności Konwencji o prawach dziecka z 1989 roku.
W 2000 roku utworzono w Polsce urząd Rzecznika Praw Dziecka.
Podstawowe prawa dziecka.
Kategorie praw dziecka.
W związku z postępem naukowo-technicznym, w szczególności postępującą cyfryzacji różnych obszarów życia społeczno-gospodarczego (m.in. edukacji, kultury czy pracy) powyższe prawa powinny być interpretowane przez pryzmat szans i wyzwań, jakie dla rozwoju dziecka stwarza środowisko cyfrowe. 
Historia idei praw dziecka.
Początki.
Aż do czasów nowożytnych, dzieci uznawano za własność dorosłych i nie posiadały swobody decydowania o istotnych obszarach życia (wykształcenie, zawód).
Dopiero oświeceniowa refleksja nad prawami człowieka w ogóle zapoczątkowała refleksję nad miejscem dziecka w społeczeństwie i podjęcie działań na rzecz jego ochrony. Przykładem tego może być brytyjski "Children Act" z 1908 roku, zabraniający zatrudniania małych dzieci w kopalniach, fabrykach i rolnictwie.
Ruch obrony praw dziecka stopniowo rósł w siłę. Od przedsięwzięć edukacyjno-filantropijnych, podejmujących starania na rzecz dzieci opuszczonych i wyzyskiwanych, przeszedł do zorganizowanych działań na rzecz zapewnienia ochrony prawnej dzieci przez państwo. Inicjatywy podejmowane na płaszczyźnie międzynarodowej na początku XX w. zaowocowały powołaniem w 1920 roku Międzynarodowego Związku Pomocy Dzieciom (UISE) z siedzibą w Genewie. Początkowo gromadził on fundusze na rzecz pomocy dzieciom – ofiarom wojny, stopniowo podejmując starania w celu międzynarodowego uregulowania prawnego ochrony dzieci. W 1924, dzięki jego staraniom, Zgromadzenie Ligi Narodów przyjęło Deklarację Praw Dziecka, zwaną Genewską.
Ochroną dzieci od chwili swego powstania zajmuje się stowarzyszona wpierw z Ligą Narodów, następnie z ONZ, Międzynarodowa Organizacja Pracy, (p. praca dzieci).
Na dalszą ewolucję praw dziecka wpływ miały również nowoczesne koncepcje pedagogiczne, wśród których warto wspomnieć postulaty polskiego pedagoga Janusza Korczaka. W 1920 roku opublikował on pracę "Magna Charta Libertatis", w której za podstawę praw dziecka uznał poszanowanie osoby dziecka. Jego postulat poszanowania dziecka na równi z dorosłym ("Nie ma dziecka, jest człowiek") wyprzedził znacznie swoją epokę.
Prawa dziecka w okresie powojennym.
Pracę na rzecz promocji praw dziecka po wojnie przejęła Organizacja Narodów Zjednoczonych wraz z utworzoną w 1945 roku agendą UNESCO. Celem UNESCO jest niesienie pomocy dzieciom na całym świecie.
W 1946 roku na wniosek Polski powstał Fundusz Narodów Zjednoczonych na rzecz Dzieci.
Po wieloletnich pracach Zgromadzenie Ogólne ONZ przyjęło w 1959 roku Deklarację Praw Dziecka. Z uwagi na charakter prawny nie uzyskała ona mocy obowiązującej. W 1989 roku w ramach ONZ została uchwalona Konwencja o Prawach Dziecka. W 1996 roku Rada Europy zainicjowała "Konwencję o wykonywaniu praw dzieci" która nabrała mocy w 2000 roku.
Prawa dziecka w Polsce.
W Polsce aktami prawnymi, gwarantującymi prawa dziecka, są:

</doc>
<doc id="728144" url="https://pl.wikipedia.org/wiki?curid=728144" title="Grupa burzenia">
Grupa burzenia

Grupa burzenia - grupa artylerii ciężkiej wielkiej mocy, przeznaczona do burzenia fortyfikacji stałych w trakcie przełamywania rejonów umocnionych.

</doc>
<doc id="728147" url="https://pl.wikipedia.org/wiki?curid=728147" title="Klesów">
Klesów

Klesów (ukr. Клесів) – osiedle typu miejskiego na Ukrainie, w rejonie sarneńskim obwodu rówieńskiego.
Znajduje tu się stacja kolejowa Klesów, położona na linii Kijów – Korosteń – Sarny – Kowel.
Historia.
Do września 1939 miasto należało do Polski. Za II RP miejscowość była siedzibą wiejskiej gminy Klesów. Ukraińcy stanowili większość ludności.
Podczas II wojny światowej mieszkańców Klesowa narodowości żydowskiej spotkała zagłada. 26 sierpnia 1942 ukraińska policja i niemiecka żandarmeria spędziły Żydów na plac, gdzie trzymano ich cały dzień. Wieczorem załadowano ich do pociągu, w którym już byli Żydzi z Rokitna i zawieziono do Sarn. Tam cały transport (580 osób) rozstrzelano. Na miejscu zabito kilka chorych osób oraz około piętnastu, które usiłowały ukrywać się.
W 1943 roku podczas rzezi wołyńskiej Klesów był miejscem schronienia polskich uchodźców. W osadzie istniała drużyna polskiej samoobrony pod dowództwem Józefa Krakowiaka, ponadto był posterunek niemiecki. Na przełomie listopada i grudnia 1943 roku część Polaków z Klesowa ewakuowali na Zasłucze partyzanci z oddziału AK Władysława Kochańskiego. Po wycofaniu się Niemców 31 grudnia 1943 osadę zajął oddział AK Czesława Wróblewskiego i nazajutrz odparł atak UPA. W wyniku różnych napadów nacjonalistów ukraińskich zginęło 21 polskich mieszkańców Klesowa.
W 1989 liczyło 5107 mieszkańców. W 2013 liczyło 4639 mieszkańców.
W miejscowości znajduje się kościół katolicki pw. św. Antoniego, którego proboszczem w latach 1941-1944 był ks. Antoni Chomicki.

</doc>
<doc id="728149" url="https://pl.wikipedia.org/wiki?curid=728149" title="Dom letni">
Dom letni



</doc>
<doc id="728155" url="https://pl.wikipedia.org/wiki?curid=728155" title="Grupa dozorująca">
Grupa dozorująca

Grupa dozorująca - element ugrupowania bojowego samolotów myśliwskich osłaniających sposobem towarzyszenia grupę samolotów innych rodzajów lotnictwa w celu możliwie szybkiego wykrycia grożącego niebezpieczeństwa.

</doc>
<doc id="728157" url="https://pl.wikipedia.org/wiki?curid=728157" title="Sojusz Robotniczo-Chłopski (Portugalia)">
Sojusz Robotniczo-Chłopski (Portugalia)

Sojusz Robotniczo-Chłopski (port. "Aliança Operário-Camponesa", AOC) było to ugrupowanie utworzone przez Komunistyczną Partię Portugalii (marksistowsko-leninowską) pod przywództwem Eduíno Gomesa. AOC powstał 17 listopada 1974 roku i startował w wyborach w 1976 r. Otrzymał 15578 głosów (0.03%).
Sloganem wyborczym AOC było hasło: "Nie Kissinger, nie Breżniew. Narodowa niepodległość!" ("Nem Kissinger, nem Brejnev, independência nacional!").

</doc>
<doc id="728159" url="https://pl.wikipedia.org/wiki?curid=728159" title="Małgorzata Tlałka-Długosz">
Małgorzata Tlałka-Długosz

Małgorzata Tlałka-Długosz (ur. 27 kwietnia 1963 w Zakopanem) – polska narciarka alpejska, startująca od 1985 roku w barwach Francji; trenerka. Wielokrotna mistrzyni Polski i Francji.
Kariera.
Córka Jana Tlałki (łyżwiarza szybkiego WKS Zakopane, mistrza i rekordzisty Polski) i Władysławy Stopkówny (narciarka, biegaczka, członkini kadry narodowej).
Narciarka (174 cm, 64 kg), specjalistka konkurencji alpejskich, reprezentantka WKS Legii Zakopane (1978–1985), wychowanka trenera klubowego Stanisława Gogólskiego i podopieczna trenerów kadry: Tadeusza Kaima i Andrzeja Kozaka i francuskiego Ski Club La Clusaz (1986–1991). Wraz z siostrą Dorotą, jako pierwsze polskie alpejki znalazły się w ścisłej czołówce narciarstwa alpejskiego, zajmując punktowane miejsca w zawodach o Pucharze Świata, mistrzostwach świata i igrzyskach olimpijskich.
W październiku 1985, by móc kontynuować karierę sportową, pozostać z siostrą (która wyszła za mąż za Christiana Mogore) we Francji i otrzymać obywatelstwo tego kraju, zawarła fikcyjny związek małżeński z młodszym bratem Christiana. Po decyzji PZN, uniemożliwiającej starty jako reprezentantki Polski w zawodach międzynarodowych najwyższej rangi, kontynuowała karierę narciarską, reprezentując Francję.
9-krotna mistrzyni Polski: w slalomie (1982, 1984–1985), slalomie gigancie (1984–1985), supergigancie (1985) i kombinacji (1983–1985). 4-krotna wicemistrzyni kraju: w slalomie (1981), slalomie gigancie (1981) i kombinacji (1981–1982). 2-krotna mistrzyni Francji: w slalomie (1987) i slalomie równoległym (1988). 2-krotna wicemistrzyni Francji: w slalomie (1986) i slalomie gigancie (1986). Uczestniczka MŚ: 1982 Schladming: 28 m. (slalom gigant), nie ukończyła (slalom), 9 m. (kombinacja); 1985 Bormio: 27 m. (slalom gigant), 7 m. (slalom), 16 m. (kombinacja); 1987 Crans-Montana: 7 m. (slalom gigant), 16 m. (supergigant), 6 m. (slalom specjalny). Miejsca w Pucharze Świata: 1982: 30 m., 1983: 22 m., 1984: 23 m., 1985: 28 m., 1986: 22 m. 4-krotna medalistka Uniwersjady: 1983 Borowiec: 3m. (slalom), 3 m. (slalom gigant); 1985 Belluno: 2 m. (kombinacja); 1991 Sapporo: 1 m. (kombinacja). Zwyciężczyni zawodów Wielka Nagroda Słowacji (1985 – slalom, kombinacja).
Olimpijka z Sarajewa 1984 (6. miejsce w slalomie) i Calgary 1988, gdzie dla Francji wywalczyła 19. miejsce w slalomie gigancie.
W Plebiscycie „Przeglądu Sportowego” na najlepszych sportowców Polski (1983) zajęła 10. miejsce.
W 2019 została odznaczona Krzyżem Kawalerskim Orderu Odrodzenia Polski.
Mężatka (Piotr Długosz), ma troje dzieci: Piotra, Dorotę i Jana. Mieszka w Zakopanem. Fundatorka, prezes i trenerka w Fundacji Integracji Przez Sport Handicap Zakopane.

</doc>
<doc id="728160" url="https://pl.wikipedia.org/wiki?curid=728160" title="Grupa drogowa">
Grupa drogowa

Grupa drogowa:

</doc>
<doc id="728163" url="https://pl.wikipedia.org/wiki?curid=728163" title="Grupa dywersyjna">
Grupa dywersyjna

Grupa dywersyjna - zespół (pododdział) żołnierzy sił specjalnych lub oddziału partyzanckiego (niekiedy również wydzielony ze związku taktycznego) przeznaczona do działań dywersyjnych, specjalnych i podobnych na zapleczu w tym głębokim zapleczu przeciwnika.

</doc>
<doc id="728165" url="https://pl.wikipedia.org/wiki?curid=728165" title="Komunistyczny Front Wyborczy (marksistowsko-leninowski)">
Komunistyczny Front Wyborczy (marksistowsko-leninowski)

Komunistyczny Front Wyborczy (marksistowsko-leninowski) (port. "Frente Eleitoral Comunista (marxista-leninista)", FEC (m-l)) był ruchem politycznym w Portugalii. FEC (m-l) został utworzony przez Portugalską Marksistowsko-Leninowską Organizację Komunistyczną (OCMLP) w grudniu 1974, a swój pierwszy kongres miała w styczniu 1975. FEC (m-l) uczestniczył w wyborach do Zgromadzenia Konstytucyjnego.

</doc>
<doc id="728175" url="https://pl.wikipedia.org/wiki?curid=728175" title="Samuel Sánchez">
Samuel Sánchez

Samuel Sánchez Gonzalez (ur. 5 lutego 1978 w Oviedo) – hiszpański kolarz szosowy, mistrz olimpijski. Zawodnik profesjonalnej drużyny BMC Racing Team.
Kariera.
Swoją karierę rozpoczął w 2000 w baskijskiej drużynie Euskaltel-Euskadi. W peletonie wyróżnia się umiejętnością szybkiego zjazdu. W 2005 zajął w Vuelta a Espana 11. miejsce, wygrywając 13. etap, jednak po zdyskwalifikowaniu Roberto Herasa przesunął się jedną pozycję wyżej. W 2006 zajął 2. miejsce w belgijskim klasyku La Fleche Wallonne, przegrywając tylko z Alejandro Valverde. W Vuelta a Espana wygrał po raz kolejny 13 etap, a w klasyfikacji generalnej był siódmy. Na mistrzostwach świata w Salzburgu był czwarty w wyścigu ze startu wspólnego, przegrywając walkę o podium z Valverde. Tydzień później wygrał Mistrzostwa Zurychu. W klasyfikacji Pro Touru zajął 2. miejsce za Valverde. Największy sukces osiągnął jednak w 2008 roku, kiedy zwyciężył w wyścigu ze startu wspólnego na igrzyskach olimpijskich w Pekinie. W zawodach tych wyprzedził bezpośrednio Szwajcara Fabiana Cancellarę i Rosjanina Aleksandra Kołobniewa. Ponadto w sezonie 2006 był drugi w klasyfikacji indywidualnej UCI ProTour, a w sezonie 2009 zajął trzecie miejsce za Alberto Contadorem i Valverde w UCI World Tour.

</doc>
<doc id="728177" url="https://pl.wikipedia.org/wiki?curid=728177" title="Grupa mostowa">
Grupa mostowa

Grupa mostowa

</doc>
<doc id="728178" url="https://pl.wikipedia.org/wiki?curid=728178" title="Grupa rekonesansowa">
Grupa rekonesansowa



</doc>
<doc id="728181" url="https://pl.wikipedia.org/wiki?curid=728181" title="Grupa remontowo-ewakuacyjna">
Grupa remontowo-ewakuacyjna

Grupa remontowo-ewakuacyjna - odpowiednia wyposażona ekipa zajmująca się wykonywaniem drobnych remontów wozów bojowych na miejscu oraz ewakuacją uszkodzonego sprzętu z pola walki.

</doc>
<doc id="728182" url="https://pl.wikipedia.org/wiki?curid=728182" title="Bill Williams">
Bill Williams

Bill Williams (ur. 29 maja 1960, zm. 28 maja 1998) był projektantem i programistą gier oraz autorem wielu gier na komputery Atari, jak choćby "Salmon Run", "Necromancer" czy "Alley Cat", oraz gier na komputery Amiga: "Mind Walker", "Sinbad and the Throne of the Falcon", "Pioneer Plague" oraz "Knights of the Crystallion", "Monopoly" na Nintendo Entertainment System i "Bart's Nightmare" na Super NES.
Zostawił projektowanie gier w 1992 dla studiów w seminarium w Chicago i dwa lata później ukończył teologię. Zmarł w 1998 z powodu mukowiscydozy.
Williams opublikował pracę teologiczną "Naked Before God: The Return of a Broken Disciple" ().

</doc>
<doc id="728184" url="https://pl.wikipedia.org/wiki?curid=728184" title="Super NES">
Super NES



</doc>
<doc id="728187" url="https://pl.wikipedia.org/wiki?curid=728187" title="Grupa rozpoznawcza">
Grupa rozpoznawcza

Grupa rozpoznawcza - element rozpoznania taktycznego wysyłany przez związki taktyczne lub oddziały w celu prowadzenia rozpoznania przeciwnika i terenu w ruchomych rodzajach walki, w marszu, a także w obronie przy braku bezpośredniej styczności z przeciwnikiem.
Drugie znaczenie; pododdział "(5-9 żołnierzy)" ze składu kompanii specjalnej.

</doc>
<doc id="728191" url="https://pl.wikipedia.org/wiki?curid=728191" title="Grupa specjalna">
Grupa specjalna

Grupa specjalna – zorganizowana niewielka grupa żołnierzy wykonująca zadania rozpoznawcze (grupa rozpoznawcza), dywersyjne (grupa dywersyjna) i specjalne na tyłach przeciwnika. Element organizacyjny wojska. Wchodzi w skład plutonu/kompanii w siłach specjalnych.

</doc>
<doc id="728192" url="https://pl.wikipedia.org/wiki?curid=728192" title="Zakochane święta">
Zakochane święta

Zakochane święta ("Christmas in Love") – włoska komedia romantyczna z 2004 roku w reżyserii Neriego Parentiego. Akcja rozgrywana jest w kurorcie górskim. Nominowani m.in. do Złotego Globu w 2006 roku za najlepszą piosenkę do filmu. Film kręcono od 25 sierpnia do 20 października 2004 roku w Genk, Gstaad, Los Angeles, Rzymie i San Felice Circeo.
W Polsce znany jest też pod tytułem "Miłosne rozgrywki".
Fabuła.
Akcja filmu rozgrywa się w górskim kurorcie. Fabrizio (Christian de Sica) spotyka po pięciu latach od rozwodu swoją eks-żonę Lisę (Sabrina Ferrilli). Cierpiący na kryzys wieku średniego Guido (Massimo Boldi) wdaje się w romans z młodziutką Sofią (Alena Seredova). Jego córka zakochuje się w dużo od niej starszym biznesmenie (DeVito). A Concetta (Anna Maria Barbera) w ramach nagrody w konkursie spędza tydzień z aktorem oper mydlanych Ronnem (Ronn Moss).

</doc>
<doc id="728196" url="https://pl.wikipedia.org/wiki?curid=728196" title="Grupa szturmowa">
Grupa szturmowa

Grupa szturmowa – doraźnie zorganizowany zespół żołnierzy przeznaczony do blokowania, niszczenia lub zdobywania trwałych obiektów obronnych stałych lub polowych.

</doc>
<doc id="728197" url="https://pl.wikipedia.org/wiki?curid=728197" title="Grupa taktycznego przeznaczenia">
Grupa taktycznego przeznaczenia

Grupa taktycznego przeznaczenia - element ugrupowania bojowego określonej grupy samolotów w powietrzu o ściśle określonym przeznaczeniu taktycznym (uderzeniowy, zabezpieczający, towarzyszący).

</doc>
<doc id="728198" url="https://pl.wikipedia.org/wiki?curid=728198" title="Malá Strana">
Malá Strana

Malá Strana ("Mała Strona, Kleinseite") – dzielnica Pragi, do 1784 samodzielne miasto położone u stóp praskiego zamku, na lewym brzegu Wełtawy.
Założona została w 1257 przez króla Przemysława Ottokara II. Osiedlili się tutaj koloniści z północnych Niemiec. Początkowo nazywała się Nowym Miastem ("Nova civitas sub castro Pragensi"), natomiast już od XIV wieku znana jest pod nazwą Mała Strana ("Civitas Minor Pragensis, Kleinseite").
Pierwszy okres świetności przeżywała za rządów Karola IV. Rozbudował on znacznie miasto i otoczył murem (tzw. "mur głodowy"). Przekleństwem Małej Strany okazały się wojny husyckie i pożary – szalejące żywioły począwszy od XV wieku regularnie niszczyły zabudowę. Zamieszkująca miasto biedota, niemająca środków finansowych na odbudowę swoich domostw, odsprzedawała tereny arystokratom, których ściągała tutaj bliskość Hradczan. Wówczas Mała Strana zaczęła nabierać charakteru rezydencjalnego – powstawały rozległe rezydencje i pałace magneterii i bogatej szlachty, z której najważniejsze były rodów Wallensteinów (najbardziej okazały Albrechta Wallensteina), Lichtensteinów, Michnów i Nosticów.
W 1784 Mała Strana wraz z innymi historycznymi dzielnicami stała się zalążkiem zjednoczonej Pragi, a wiele uliczek i budynków zyskało barokowy wygląd. W latach 1787–1791 często przebywał tutaj Mozart.
Pod koniec XIX wieku pojawiły się pierwsze w Pradze tramwaje elektryczne, natomiast na wzgórzu Petřín w 1891 odbyła się krajowa wystawa jubileuszowa, której najsłynniejszą pamiątką jest mniejsza kopia wieży Eiffla – Petřínská rozhledna.
Obecnie dzielnica, podobnie jak cała Praga, zadeptywana jest przez tłumy turystów – przyciągają ich przepiękne domy (z fasadami prezentującymi wszystkie style od gotyku do baroku), pałace i kościoły, a także niezliczone knajpy, restauracje i sklepiki oraz malownicze uliczki, często biegnące pod górę, po zboczach Hradczan i Petřina.

</doc>
<doc id="728200" url="https://pl.wikipedia.org/wiki?curid=728200" title="Języki majańskie">
Języki majańskie

Języki majańskie, także: języki maja, języki maja-kicze – jedna z ważniejszych rodzin językowych w Mezoameryce, z największą liczbą użytkowników wśród języków autochtonicznych obu Ameryk. Językami majańskimi posługują się Majowie (tak współcześni, jak i z czasów historycznych) na terenach Meksyku, Gwatemali, Belize i Hondurasu. Wszystkie języki tej rodziny wywodzą się z używanego prawdopodobne 5000 lat temu prajęzyka, zwanego językiem pramajańskim. Do rodziny tej zalicza się też klasyczny język majański, używany w okresie świetności cywilizacji Majów. Większość języków majańskich to ergatywne języki polisyntetyczne o szyku zdania VOS, w których występują spółgłoski ejektywne. Od czasu kolonizacji hiszpańskiej do zapisu języków majańskich używa się alfabetu łacińskiego, aktualnie w konwencji proponowanej przez (ALMG).
W chwili przybycia Hiszpanów w XVI w. istniało 31 języków Majów.
Klasyfikacja języków majańskich.
Rodzina języków majańskich jest bardzo dobrze udokumentowana, a ogólny schemat klasyfikacji jest przyjęty przez większość badaczy, z wyjątkiem kilku drobnych kwestii spornych. Na przykład jednym z nierozwiązanych dotąd problemów jest umiejscowienie języków ch’ol i q’anjobalsko-chujeańskich.
Języki majańskie bywają zaliczane do postulowanej fyli penutiańskiej.
Grupa huastecka.
Język wastek (alternatywne formy: "huastec", "huaxtec") jest używany w meksykańskich stanach Veracruz i San Luis Potosí przez około 110 tys. osób. Najbardziej odrębny spośród języków majańskich.
Język chicomuceltec, używany w stanie Chiapas (wymarły przed 1982), był blisko spokrewniony z huastec.
Grupa jukatańska.
Język maya-yucatec (określany przez użytkowników po prostu jako „maya”) jest najbardziej rozpowszechnionym z języków majańskich na terenie Meksyku. Jest używany przez około 800 tys. osób, w większości na terenie półwyspu Jukatan. Posiada bogatą literaturę z okresu postkolonialnego i jest powszechnie używany jako pierwszy język na obszarach wiejskich w stanie Jukatan oraz w sąsiednich stanach Quintana Roo i Campeche.
Pozostałe trzy języki jukatańskie to mop, używany przez 10 tys. osób głównie w Belize; itza, wymarły lub niemal wymarły język na terytorium Gwatemali, lakandoński, również poważnie zagrożony z około 1000 użytkownikaów w kilku wioskach w pobliżu puszczy Selva Lacandona, w meksykańskim stanie Chiapas.
Grupa zachodnia.
Języki cholskie.
Najważniejszym przedstawicielem tej grupy jest ch’ol, używany przez 130 tys. osób w Chiapas. Blisko spokrewniony język chontal w stanie Tabasco (chontal maya, nie należy mylić z językiem chontal w stanie Oaxaca) używany jest przez 55 tys. osób. Inny spokrewniony język to zagrożony wymarciem język ch'orti', używany przez 30 tys. osób w Gwatemali.
Języki cholskie uważa się za najbardziej zachowawcze pod względem słownictwa i fonetyki. Są bardzo bliskie języka inskrypcji okresu klasycznego, odkrytych na obszarze centralnych nizin.
Języki tzeltalskie.
Najbliżej spokrewnione z językami cholskimi języki z grupy tzeltalskiej: język tzotzil oraz tzeltal, oba powszechnie używane w stanie Chiapas (265 tys. użytkowników w przypadku tzotzil i 215 tys. w przypadku tzeltal).
Języki kanjobalskie (q’anjob’al).
Języka q’anjob’al używa 77 700 osób w Gwatemali (Huehuetenango). Innymi przedstawicielami tej grupy są: język jacaltec – mający ponad 50 tys. użytkowników – oraz język chuj (czuh) – używany przez 30–50 tys. osób.
Języka tojolab’al używa 36 tys. osób w stanie Chiapas.
Grupa wschodnia (kicze-mame).
Język q'eqchi' stanowi osobną podgrupę w obrębie języków kicze-mame. Jest używany przez około 400 tys. osób w południowej Gwatemali. W wyniku niedawnych migracji ma 12 tys. użytkowników w Salwadorze.
Język mame (mam).
Język mam jest używany przez 150 tys. osób w gwatemalskich departamentach San Marcos i Huehuetenango. Inne języki to awakatek – 20 tys. mieszkańców miasta Aguacatán, w departamencie Huehuetenango. Język ixil (być może chodzi o trzy odrębne języki) używany jest przez 70 tys. mieszkańców w tzw. „trójkącie Ixil” w departamencie Quiché.
Języki kicze (quiché, k’iche’).
Język kicze jest używany przez około 1 mln osób na wyżynach Gwatemali, w pobliżu miast Chichicastenango i Quetzaltenango oraz w górach Cuchumatán, a także przez przybyszów z obszarów wiejskich w mieście Gwatemala. Sławna księga mitów Majów, "Popol Vuh", została napisana w archaicznym języku nazywanym klasycznym językiem kicze. Kultura ludu K’iche’ przeżywała właśnie swoje apogeum w momencie najazdu hiszpańskiego. Utatlán, w pobliżu dzisiejszego miasta Santa Cruz del Quiché, stanowił gospodarcze i ceremonialne centrum tej kultury.
Język achi posiada 85 tys. użytkowników w Cubulco i Rabinal, dwóch "municipios" w departamencie Baja Verapaz. Według innych sposobów klasyfikacji, np. Campbella, achi uważany jest za odmianę k’iche’. Jednakże ze względu na historyczne podziały etniczne, Achi Maya nie uważają się za K’iche’.
Język kaqchikel jest używany przez 400 tys. osób na obszarze rozciągającym się od Gwatemali do północnego brzegu jeziora Atitlán. Język tz’utujil posiada około 90 tys. użytkowników. Inne języki należące do grupy kicze to: język sakapultek, prawie 40 tys. użytkowników głównie w departamencie El Quiché, oraz sipakapense, używany przez 8 tys. osób w Sipacapa, w departamencie San Marcos.
Języki poqom.
Języki poqom są blisko spokrewnione z językami kicze, z którymi tworzą podgrupę poqom-kicze w grupie kicze-mame.
Język poqom jest używany przez 90 tys. osób w Purulhá, Baja Verapaz i w następujących miastach Alta Verapaz: Santa Cruz Verapaz, San Cristóbal Verapaz, Tactic, Tamahú i Tucurú. Językiem poqomam posługuje się ok. 30 tys. osób na kilku niewielkich obszarach, z których największy leży w departamencie Alta Verapaz. Dawniej język poqomam był używany również w Salwadorze.

</doc>
<doc id="728203" url="https://pl.wikipedia.org/wiki?curid=728203" title="Mała Strana">
Mała Strana



</doc>
<doc id="728205" url="https://pl.wikipedia.org/wiki?curid=728205" title="Grupa torująca">
Grupa torująca

Grupa torująca:

</doc>
<doc id="728210" url="https://pl.wikipedia.org/wiki?curid=728210" title="Perykles, książę Tyru">
Perykles, książę Tyru

Perykles, książę Tyru () – sztuka napisana, przynajmniej częściowo, przez Williama Shakespeare’a. Większość badaczy uważa, że Szekspir jest twórcą większości tej komedii, z historią Peryklesa i Mariny włącznie. Pierwsze dwa akty zaś, opisujące szczegółowo liczne podróże Peryklesa, są napisane przez jakiegoś nieznanego, ale mniej utalentowanego następcę lub współpracownika.
Wydanie, inspiracje i inscenizacja.
"Perykles" został wydany został po raz pierwszy w 1609 roku. Wszystkie edycje, które nastąpiły później, były reprintami tego właśnie wydania. Ze względu na chaotyczny styl tej sztuki, wydaje się, że jest to wersja piracka, lub wersja napisana przez kogoś, kto widział ją w teatrze. Można ją było także znaleźć w Fałszywym Folio.
Oxford University Press, w swoim wydaniu "Wszystkich dzieł Szkekspira" z 1986 roku, zawarło zrekonstruowany tekst tej sztuki, wprowadzając w nim drobne zmiany.
Sztuka ta opiera się na dwóch źródłach: "Confessio Amantis" (1393) autorstwa Johna Gowera, skąd zaczerpnięta jest historia Apoloniusza z Tyru. Drugim źródłem jest "The Pattern of Painful Adventures" autorstwa Lawrence Twine'a, wydana około 1576 roku. Inną, powiązaną z nimi powieścią, jest "The Painful Adventures of Pericles", z roku 1608. 
Pierwsza znana inscenizacja pochodzi z 1619 roku. W Globe Theatre wystawioną ją z pewnością w 1631 roku. Jednocześnie wenecki ambasador, podczas wizyty na dworze angielskim, widział sztukę pod tytułem "Perykles" w 1606. Można stwierdzić z dużą pewnością, że było to dzieło Szekspira.
Fabuła.
Perykles, w wyniku sztormu i zniszczenia jego statku, zostaje wyrzucony przez morze w Pentapolis. Rybacy, którzy go tam odnaleźli, informują go o turnieju, który został zorganizowany przez króla. Jego zwycięzca otrzyma rękę królewny. Perykles, mimo słabego wyposażenia, wygrywa go. Król jest początkowo przeciwny małżeństwu, jednak z czasem się na nie zgadza. 
W międzyczasie, w królestwie Peryklesa, możni decydują o obraniu nowego króla. Decydują, że ma nim zostać Helicanus. Ten jest wiernym przyjacielem króla i odmawia.
Perykles dostaje informacje o sytuacji w swoim państwie i postanawia wrócić. W trakcie morskiej podróży, ma miejsce kolejna burza. Jego żona ginie, podczas rodzenia dziecka. Marynarze proszą, aby ciało zmarłej królowej wrzucić do morza, jako rodzaj ofiary. Perykles z żalem się zgadza, mając na myśli dobro dziecka.
Szczęśliwie, ciało Taisy zostaje wyrzucone na brzeg w okolicach rezydencji Lorda Cerimona, który przywraca ją do życia. Myśląc, że Perykles zginął, Taisa zostaje kapłanką.
Perykles wraca do Tyru, swoją córkę zaś oddaje w opiekę pewnemu małżeństwu. Małżeństwo to, kiedy zorientowało się, że ich córka jest brzydsza od córki Peryklesa, inspirują porwanie królewny. Piraci zaś sprzedają ją do burdelu. Tej jednak, dzięki sprytnym sztuczkom, udaje się tam pozostać dziewicą. Właściciele burdelu oddają ją jako nauczycielkę szanującym się młodym damom.
Perykles wraca po swoją córkę; małżeństwo stwierdza, że ta zmarła. W gniewie, ten wyrusza w morze. Trafia do pewnego miasta, gdzie gubernator, aby go pocieszyć, przyprowadza mu Marinę. Ci porównują swoje losy i dochodzą do wniosku, że są ojcem i córką. Później, bogini Diana odwiedza go i nakłania w śnie do odwiedzenia świątyni. Tam Perykles odnajduje Taisę. Małżeństwo, które miało opiekować się ich córką, zostaje zgładzone. Wierny Helicanus poślubia Marinę.

</doc>
<doc id="728211" url="https://pl.wikipedia.org/wiki?curid=728211" title="Grupa uderzeniowa">
Grupa uderzeniowa



</doc>
<doc id="728215" url="https://pl.wikipedia.org/wiki?curid=728215" title="Języki maja">
Języki maja



</doc>
<doc id="728219" url="https://pl.wikipedia.org/wiki?curid=728219" title="Grupa wypadowa">
Grupa wypadowa

Grupa wypadowa - grupa zwiadowców wysłana w głąb ugrupowania bojowego przeciwnika w celu zdobycia jeńców, wiadomości, dokumentów, wzorów uzbrojenia lub wyposażenia, a także w celu rozpoznania systemu łączności, rozbudowy inżynieryjnej itp.

</doc>
<doc id="728223" url="https://pl.wikipedia.org/wiki?curid=728223" title="Grupa zabezpieczająca">
Grupa zabezpieczająca

Grupa zabezpieczająca - element ugrupowania bojowego składający się z kilku lub więcej samolotów (pododdziałów, oddziałów lotniczych) mający za zadanie zapewnienie warunków sprzyjających wykonaniu zadania przez grupę uderzeniową.

</doc>
<doc id="728237" url="https://pl.wikipedia.org/wiki?curid=728237" title="Andrij Husin">
Andrij Husin

Andrij Łeonidowycz Husin, ukr. Андрій Леонідович Гусін (ur. 11 grudnia 1972 w Złoczowie, zm. 17 września 2014 w Kijowie) – ukraiński piłkarz grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Karierę piłkarską rozpoczynał jako napastnik w Karpatach Kamionka Bużańska, następnie grał w Hazowyku Komarno i Karpatach Lwów. To właśnie w klubie ze Lwowa został dostrzeżony przez działaczy Dynama Kijów, którego zawodnikiem stał się w 1993 roku. W ciągu kolejnych dwóch lat grał jedynie w drugiej drużynie tego klubu, w których rozegrał 46 meczów, strzelił 27 goli. W Wyszczej Liże debiutował już jako zawodnik CSKA-Borysfenu Kijów w sezonie 1995-96, w którym zagrał 27 spotkań, strzelił 9 goli. Po roku gry w tym stołecznym klubie został ściągnięty z powrotem do Dynama. Pierwsze mistrzostwo zdobył w sezonie 1996-97. Wciąż był rezerwowym (13 meczów, 3 gole), ale ciągle odgrywał kluczową rolę w drugiej ekipie. Przełomowy okazał się sezon 1997-98, Husin stał się ważnym ogniwem Dynama, a klub robił furorę także w Lidze Mistrzów (ćwierćfinał z Juventusem, w którym strzelił jedyną bramkę dla Dynama). Rok później odpadł z tych rozgrywek dopiero w półfinale (po dramatycznym dwumeczu z Bayernem). Z Dynamem zdobywał kolejne mistrzostwa i puchary Ukrainy, występował także w Lidze Mistrzów. W 2005 roku zdecydował się opuścić Dynamo na rzecz rosyjskich Krylji Sowietow Samara, gdzie zdecydował się ukończyć piłkarską karierę w 2007 roku. Jednak zgodził się jeszcze na propozycję Saturna Ramienskoje występować i trenować ten klub. Jeszcze do ukończenia sezonu 2008 klub i piłkarz rozstali się.
Kariera reprezentacyjna.
26 czerwca 1993 debiutował w reprezentacji Ukrainy jeszcze jako zawodnik Karpat Lwów w meczu z Chorwacją, przegranym 1:3. Dwukrotnie pełnił funkcję kapitana drużyny. Uczestniczył w Mistrzostwach Świata 2006 w Niemczech, gdzie jego Ukraina dotarła do ćwierćfinału (zagrał w pięciu spotkaniach). Po Mundialu postanowił zakończyć karierę reprezentacyjną, jednak po jakimś czasie odwołał swoją decyzję. Ogółem dla reprezentacji zagrał 71 razy, strzelił 9 goli.
Kariera trenerska.
8 czerwca 2007 roku został członkiem sztabu szkoleniowego rosyjskiego Saturna Ramienskoje. Będąc asystentem trenera dalej kontynuował występy na boisku. W 2008 został rozerwany kontrakt z klubem. Od marca 2010 pomagał trenować Anży Machaczkała. W grudniu 2010 został zaproszony na stanowisko głównego trenera drugiej drużyny Dynama Kijów.
Śmierć.
17 września 2014 roku o 14:00 czasu miejscowego, podczas treningu motocyklowego na kijowskim autodromie Czajka na jednym z ostrych zakrętów nie utrzymał się i wyleciał z siodła pojazdu. Nie odzyskawszy przytomności, Andrij zmarł na miejscu. Był żonaty z Krystyną, dizajnerką. Osierocił trójkę dzieci.

</doc>
<doc id="728244" url="https://pl.wikipedia.org/wiki?curid=728244" title="Grupowe uderzenie jądrowe">
Grupowe uderzenie jądrowe

Grupowe uderzenie jądrowe - uderzenie wykonane kilkoma ładunkami jądrowymi jednocześnie. Stosuje się je wówczas, gdy nie można uzyskać efektu za pomocą jednego ładunku jądrowego lub gdy konkretna sytuacja nie pozwala na wykonanie uderzenia ładunkiem jądrowym o dużej mocy.

</doc>
<doc id="728246" url="https://pl.wikipedia.org/wiki?curid=728246" title="Harcerz Rzeczypospolitej (czasopismo)">
Harcerz Rzeczypospolitej (czasopismo)

Harcerz Rzeczypospolitej – krakowskie czasopismo instruktorów harcerskich o zasięgu ogólnopolskim, wydawane początkowo jako miesięcznik (obecnie kwartalnik).
Pierwotnie ukazywał się w latach 1981–1989 w Krakowie, nakładem Chorągwi Krakowskiej ZHP, a następnie Harcerskiej Oficyny Wydawniczej. W tym czasie był jednym z niewielu pism harcerskich ukazujących się oficjalnie, a mimo to zachowujących krytycyzm wobec władz związku i jednoczących wiele nurtów opozycji i odnowy ZHP. Niejednokrotnie na łamach „HR” ukazywały się po raz pierwszy materiały o nowych organizacjach harcerskich w Polsce, o Białej Służbie i pielgrzymkach harcerskich do papieża i jego homilie dla harcerstwa. Forum Harcerza Rzeczypospolitej, istniejące przy redakcji sformułowało przed XXVIII Zjazdem ZHP w Bydgoszczy w 1990 rewolucyjne propozycje zmian w związku, zawarte we własnym projekcie statutu, opublikowanym w zjazdowym numerze „HR”. Pismo reprezentowało stanowisko reformowania ZHP od wewnątrz, bez rozbijania organizacji, stojąc na gruncie powrotu do metodyki skautowej i tradycyjnego prawa i przyrzeczenia harcerskiego. Drugim nurtem pracy redakcyjnej były opracowania metodyczne, propozycje dla ruchu starszoharcerskiego i odkłamywanie historii ZHP.
W HR publikowali: Jarosław Balon, Krzysztof Blusz, Marian Bubak, Olgierd Fietkiewicz, Andrzej Glass, Wojciech Hausner, Marek Kudasiewicz, ks. Kazimierz Kułakowski, Iwona Maciejowska, Bogusław Molenda, Andrzej Mróz, Piotr Niwiński, Ryszard Pacławski, Stanisław Porębski, Paweł Raj, Kazimierz B. Schutterly, Jadwiga Skiba, Sławomir Sprawski, Bogusław Śliwerski, Wojciech Śliwerski, Tadeusz Wyrwalski, Zofia Zakrzewska, Andrzej Ziębliński i wielu innych. Autorzy publikujący w „HR” wydali blisko 50 nowatorskich pozycji książkowych, uwspółcześniając tradycyjne rozwiązania metodyczne w oparciu o osiągnięcia światowej pedagogiki.
Z rozpoczęciem epoki internetu tradycję „Harcerza Rzeczypospolitej” kontynuował Krakowski Portal Harcerski „HR”.
Od 2008 funkcjonuje jako internetowe czasopismo (do 2010 dwumiesięcznik, od 2011 kwartalnik, z okazjonalnymi wydaniami drukowanymi), związane z Kręgiem Płaskiego Węzła.

</doc>
<doc id="728252" url="https://pl.wikipedia.org/wiki?curid=728252" title="Więzień sumienia">
Więzień sumienia

Więzień sumienia – osoba uwięziona lub poddana innym ograniczeniom fizycznym wyłącznie z powodu swoich poglądów politycznych lub społecznych, która jednocześnie w swoich działaniach nie nawoływała, ani nie uciekała się do przemocy.
Więźniowie sumienia w Polsce.
Art. 107 kkw przewiduje, że więźniowie sumienia, czyli skazani za przestępstwo bez użycia przemocy, popełnione z motywacji religijnej, politycznej lub ideowej, odbywają karę w oddzieleniu od skazanych za inne przestępstwa. Mają także prawo do korzystania z własnej odzieży, bielizny i obuwia oraz nie podlegają obowiązkowi pracy.
Do czasu zniesienia w Polsce poboru przymusowego w 2009 r. osoby sprzeciwiające się obowiązkowej służbie wojskowej w Polsce nadal przebywały w więzieniu przez okres roczny (podobnie jak za czasów PRL-owskich) i były uznanwani przez Amnesty International za więźniów sumienia.

</doc>
<doc id="728255" url="https://pl.wikipedia.org/wiki?curid=728255" title="Grzbiet Małych Pienin">
Grzbiet Małych Pienin

Grzbiet Małych Pienin. Małe Pieniny, będące jednym z pasm Pienin, tworzą główny grzbiet o długości ok. 14 km i szerokości ok. 4 km. Rozciąga się on Przełomu Dunajca między Sromowcami Wyżnymi a Szczawnicą po słowacką miejscowość Jarzębina. Większą częścią tego grzbietu biegnie granica słowacko-polska.
W głównym grzbiecie, w kierunku od Dunajca na wschód znajdują się kolejno: (wysokości na podstawie mapy Geoportalu):

</doc>
<doc id="728261" url="https://pl.wikipedia.org/wiki?curid=728261" title="Stickwitu">
Stickwitu

"Stickwitu" – drugi singiel grupy The Pussycat Dolls, pochodzący z ich pierwszego albumu "PCD" (2005). Tytuł utworu jest skrótem od słów "stick with you". Tekst piosenki mówi o wyrażaniu lojalności w stosunkach.
Teledysk.
Reżyserem teledysku był Nigel Dick. Na początku teledysku widać jak ktoś puka do drzwi po czym dziewczyny szykują się do wyjazdu z hotelu. Malują się, pakują, itp. Sceny ukazują również Nicole i resztę śpiewającą do mikrofonu. W dalszej części wideo dziewczyny dają fanom autografy. Kolejne sceny ukazują Pussycat Dolls w autobusie jadące w trasę. Później wszystkie zaczynają tańczyć na ulicy i nagrywać to na telefonie. Teledysk kończy się pozowaniem dziewczyn do zdjęć oraz rozmowa Nicole przez telefon.

</doc>
<doc id="728270" url="https://pl.wikipedia.org/wiki?curid=728270" title="Przejście graniczne Porajów-Zittau">
Przejście graniczne Porajów-Zittau

Przejście graniczne Porajów-Zittau – istniejące w latach 1992–2007 polsko-niemieckie drogowe przejście graniczne, położone w województwie dolnośląskim, powiecie zgorzeleckim, w gminie Bogatynia, w miejscowości Porajów.
Opis.
Przejście graniczne Porajów-Zittau z miejscem odprawy granicznej po stronie niemieckiej w miejscowości Zittau, zostało uruchomione w 1993 roku. Czynne było całą dobę. Dopuszczone było przekraczanie granicy dla ruchu osobowego (bez autobusów) i mały ruch graniczny. Kontrolę graniczną, osób, towarów i środków transportu wykonywała Graniczna Placówka Kontrolna Straży Granicznej w Sieniwace. Do przejścia granicznego po stronie niemieckiej prowadziła droga S 132A.
21 grudnia 2007 roku na mocy układu z Schengen przejście graniczne zostało zlikwidowane.
Na przejściu tym z 20 na 21 grudnia 2007 roku odbyło się spotkanie szefów rządów Polski (Donald Tusk), Niemiec (Angela Merkel) i Czech (Mirek Topolanek) w związku z przystąpieniem Polski i Czech do układu Schengen.
W pobliżu znajdowało się przejście graniczne z Republiką Czeską, Porajów-Hrádek nad Nisou i odległość w linii prostej wynosiła nieco ponad 1500 metrów. Oba przejścia połączone były drogą powiatową, od której, mniej więcej w połowie, odchodziła brukowana droga prowadząca do trójstyku trzech granic, Niemiec, Polski i Czech.

</doc>
<doc id="728277" url="https://pl.wikipedia.org/wiki?curid=728277" title="Beep (singel)">
Beep (singel)

Beep – trzeci singiel grupy The Pussycat Dolls pochodzący z jej pierwszego albumu "PCD" (2005). Piosenka miała być drugim singlem jednak jej miejsce zajęło "Stickwitu", ponieważ w tym samym czasie został wydany singiel zespołu The Black Eyed Peas pt.: "My Humps", który przekazywał podobne informacje.
Teledysk.
Reżyserem był Benny Boom. Teledysk zaczyna się jak Nicole jedzie windą i rozmawia z kimś kogo prawdopodobnie nie lubi. Następnie śpiewając pierwszą zwrotkę wchodzi do pomieszczenia gdzie znajdują się również pozostałe dziewczyny (pojawia się tam też piesek Jessiki w ubranku z napisem BEEP). Reszta teledysku pokazuje próbę taneczną oraz imprezę. Co jakiś czas pojawia się will.i.am.

</doc>
<doc id="728278" url="https://pl.wikipedia.org/wiki?curid=728278" title="Szymon Szewczyk">
Szymon Szewczyk

Szymon Paweł Szewczyk (ur. 21 grudnia 1982 w Szczecinie) – polski koszykarz grający na pozycjach silnego skrzydłowego lub środkowego, wielokrotny reprezentant kraju w kategorii seniorów, a także w kategoriach juniorskich (do lat 18 i 20). Trzykrotny uczestnik turniejów finałowych koszykarskich mistrzostw Europy. W 2003 został wybrany w drafcie NBA, jednak nigdy nie wystąpił w tych rozgrywkach. Obecnie Koniec kariery koszykarskiej 14.12.2022.r
Życiorys.
Karierę seniorską rozpoczął od występów w SKK Szczecin, w barwach którego w sezonie 1998/1999 debiutował w Polskiej Lidze Koszykówki. Od kolejnego sezonu został podstawowym zawodnikiem SKK – w sezonie 1999/2000 zdobywał średnio po 12,7 punktu, 5,2 zbiórki i 1,5 bloku na mecz, a w następnych rozgrywkach przeciętnie po 15,9 punktu, 8,4 punktu i 2 bloki na mecz. W szczecińskiej drużynie grał do końca sezonu 2000/2001, rozgrywając w tym czasie w sumie 54 mecze w najwyższej klasie rozgrywkowej. W sezonie 2000/2001 został najlepszym blokującym ligi polskiej. W sezonie 2001/2002 występował w grającej wówczas na drugim poziomie rozgrywkowym Polpharmie Starogard Gdański, w której w 35 spotkaniach ligowych zdobywał średnio po 15,7 punktu na mecz.
W sezonie 2002/2003 przeniósł się do ligi niemieckiej, gdzie reprezentował barwy klubu Energie Brunszwik. W 35 meczach ligowych zdobywał przeciętnie po 12,7 punktu i 6,7 zbiórki, a jego klub przegrał w półfinale fazy play-off z Albą Berlin 2:3, mimo prowadzenia w serii do trzech wygranych 2:1.
W 2003 roku Szewczyk zgłosił się do udziału w drafcie NBA. Został wybrany z numerem 35 przez Milwaukee Bucks, jednak w późniejszych latach nigdy nie zadebiutował w NBA i nie podpisał kontraktu z tym klubem, choć kilkukrotnie występował w rozgrywkach Ligi Letniej. W lipcu 2013 roku w ramach trójstronnego transferu między Bucks, Minnesotą Timberwolves i Oklahomą City Thunder Bucks przekazali do Thunder pochodzące z draftu z 2003 roku prawo pierwszeństwa do zatrudnienia Szewczyka w ramach rozgrywek NBA (w transferze tym ponadto do Bucks przeszedł Luke Ridnour i późniejszy wybór w drugiej rundzie draftu w 2014 roku, a do Timberwolves Kevin Martin).
Reprezentował również barwy Alby Berlin i Olimpiji Lublana. W sezonie 2006/07 występował we Włoszech w drużynie Scafati Basket. W latach 2007–2009 grał w lidze rosyjskiej w barwach Lokomotiwu Rostow. W sezonie 2009/10 przeniósł się z powrotem do Włoch, podpisując kontrakt z drużyną Air Avellino, w której występował do końca sezonu 2010/11. Od 2011 do 2013 roku grał w Umanie Wenecja, w sezonie 2013/2014 w Virtusie Roma, a w sezonie 2014/2015 w AZS Koszalin.
W sierpniu 2015 roku podpisał roczny kontrakt z klubem Stelmet BC Zielona Góra. 23 września 2016 roku został zawodnikiem BM Slam Stali Ostrów Wielkopolski. 21 sierpnia 2017 ogłoszony dostał angaż w Anwilu Włocławek.
17 listopada 2020 zawarł umowę z GTK Gliwice. 1 lipca 2021 dołączył po raz kolejny w karierze do Anwilu Włocławek. 
Szymon Szewczyk jest synem Mirosława Szewczyka, byłego koszykarza grającego na pozycji rozgrywającego, który w latach 1976–1996 występował w Pogoni i SKK Szczecin, występując w 131 meczach najwyższej klasy rozgrywkowej.

</doc>
<doc id="728279" url="https://pl.wikipedia.org/wiki?curid=728279" title="Region Zachodni (Ghana)">
Region Zachodni (Ghana)

Region Zachodni – jeden z 16 administracyjnych regionów Ghany. Obejmuje duże miasta Sekondi i Takoradi na wybrzeżu, nadbrzeżny Axim i położone w głębi kraju, na pagórkowatym obszarze sięgającym od granicy z Wybrzeżem Kości Słoniowej na zachodzie do Regionu Centralnego na wschodzie, miasto Elubo oraz najbardziej wysunięte na południe miejsce Ghany Przylądek Trzech Punktów (ang. "Cape Three Points"). W 2019 roku wydzielono z niego Region Zachodnio-Północny.
Geografia.
Region ma najwyższą ilość opadów w kraju, bujne zielone wzgórza i urodzajne ziemie. Znajduje się tu duża liczba mniejszych i większych kopalni złota.
Największymi rzekami są Ankobra, Bia i Pra na wschodzie oraz Tano częściowo tworząca zachodnią granicę. Obszar jest znany ze wsi Nzulezo zbudowanej całkowicie na palach i platformach ponad wodą, oraz obszaru chronionego Ankasa, wraz z Parkiem Narodowym Nini Suhien. Znajduje się tu szereg imponujących fortów położonych wzdłuż wybrzeża, zbudowanych po roku 1512 przez Portugalczyków, Holenderów i Brytyjczyków.
Podział administracyjny.
W jego skład wchodzi 14 dystryktów:
Demografia.
Według spisu w 2021 roku region zamieszkany jest głównie przez ludy Akan (78%), Mole-Dagbani (8,3%), Ewe (6,4%) i Ga-Dangme (2,5%). 
Religia.
Struktura religijna w 2021 roku według Spisu Powszechnego:

</doc>
<doc id="728282" url="https://pl.wikipedia.org/wiki?curid=728282" title="Wyandotte (Michigan)">
Wyandotte (Michigan)

 
Wyandotte – miasto w stanie Michigan (USA) w okręgu Wayne, zamieszkane przez ponad 28 tys. mieszkańców.
Osada Wyandotte powstała na początku XVIII wieku jako wieś północnoamerykańskiego plemienia Indian Wyandot, to właśnie tutaj w 1763 Indianie przygotowywali atak na Detroit. W 1818 plemię zrzekło się miasta na rzecz rządu Stanów Zjednoczonych. 
W Wyandotte znajduje się publiczne liceum im. Teodora Roosevelta, przy którym działa znana sekcja sportowa "Niedzwiedzie". W mieście znajduje się również świątynia Najsłodszej Maryi Panny i szkoła, założona w 1899 przez polskich imigrantów.
Wyandotte jest siedzibą Kościoła Starokatolickiego Mariawitów w Ameryce Północnej.

</doc>
<doc id="728283" url="https://pl.wikipedia.org/wiki?curid=728283" title="Języki maja-kicze">
Języki maja-kicze



</doc>
<doc id="728288" url="https://pl.wikipedia.org/wiki?curid=728288" title="Bursztyn (miasto)">
Bursztyn (miasto)

Bursztyn (ukr. Бурштин) – miasto wydzielone z rejonu na Ukrainie, w obwodzie iwanofrankiwskim; nad Gniłą Lipą. 15 326 mieszkańców (2020), dla porównania spis powszechny w 2001 zanotował ich 10 182, dokładne dane o liczbie mieszkańców nie są znane ze względu na b. wysoki odsetek emigracji zarobkowej. 
W okolicy znajdują się pokłady gipsu, alabastru i torfu. Przez miasto przebiega ukraińska droga krajowa N09.
Historia.
9 października 1629 r. miała miejsce bitwa pod Bursztynem – rozbicie zagonu tatarskiego Kantymira Murzy przez wojska koronne regimentarza Stefana Chmieleckiego; w walce poległ brat Kantymira, a 2 tys. Tatarów wzięto do niewoli.
Do połowy XVIII wieku własność rodu Sieniawskich z Brzeżan. W 1730 roku wybudowano drewniany kościół katolicki, który na zlecenie Elżbiety Sieniawskiej zaprojektował Jacob de Logau. Po 1741 roku nowy właściciel miasta Paweł Benoe, instrygator koronny i kasztelan warszawski, rozpoczął w Bursztynie budowę murowanego kościoła z klasztorem Trynitarzy, które ukończono przed 1755 roku (klasztor skasowali Austriacy jeszcze w XVIII wieku). Jego córka Anna wniosła dobra ziemskie z Bursztynem jako posag do majątku swojego męża Rafała Ludwika Skarbka. Jego wnuk hrabia Ignacy Skarbek (zm. 1842) zbudował tu swoją nową rezydencję w postaci klasycystycznego pałacu z sześciokolumnowym portykiem i w 1842 roku ufundował tu klasztor Szarytek. Córka Ignacego, Eleonora, wniosła Bursztyn jako wiano do majątku Karola Jabłonowskiego (1807-1885), w rodzinie którego Bursztyn pozostał do II wojny światowej.
Miejscowych Żydów wymordowali Niemcy podczas II wojny światowej. Pozostał po nich cmentarz żydowski.
Do 1945 w Polsce, w województwie stanisławowskim, w powiecie rohatyńskim, siedziba gminy Bursztyn.

</doc>
<doc id="728294" url="https://pl.wikipedia.org/wiki?curid=728294" title="Przejście graniczne Sieniawka-Zittau">
Przejście graniczne Sieniawka-Zittau

Przejście graniczne Sieniawka-Zittau – istniejące do 2007 roku polsko-niemieckie drogowe przejście graniczne położone w województwie dolnośląskim, powiecie zgorzeleckim, w gminie Bogatynia, w miejscowości Sieniawka.
Opis.
Przejście graniczne Sieniawka-Zittau z miejscem odprawy granicznej po stronie niemieckiej w miejscowości Zittau czynne było przez całą dobę. Dopuszczony był ruch osobowy, towarowy o dopuszczalnej masie całkowitej do 7,5 tony i mały ruch graniczny. Kontrolę graniczną, osób, towarów i środków transportu wykonywała Graniczna Placówka Kontrolna Straży Granicznej w Sieniwace. Obie miejscowości przygraniczne łączył most graniczny nad rzeką Nysą Łużycką.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Sieniawka. Czynne było codziennie przez całą dobę. Dopuszczone było przekraczanie granicy dla ruchu towarowego dla obywateli NRD i PRL oraz osobowego tylko dla obywateli:
Kontrolę graniczną, osób, towarów i środków transportu wykonywała Graniczna Placówka Kontrolna Sieniawka.

</doc>
<doc id="728300" url="https://pl.wikipedia.org/wiki?curid=728300" title="Confédération Européenne de Volleyball">
Confédération Européenne de Volleyball



</doc>
<doc id="728303" url="https://pl.wikipedia.org/wiki?curid=728303" title="Buttons (singel)">
Buttons (singel)

Buttons – czwarty singiel grupy The Pussycat Dolls z jej pierwszego albumu "PCD" (2005). W utworze gościnnie wystąpił Snoop Dogg.
Teledysk.
Teledysk był kręcony 20 marca 2006 r. przy współpracy DNA Company i reżysera Francisa Lawrencea. W klipie występuje także Snoop Dogg. Wideo rozpoczyna Snoop rapując swoją kwestię po czym podchodzi do niego Nicole Scherzinger. Następnie gdy rozpoczyna się refren pojawiają się wszystkie dziewczyny, potem śpiewa Nicole. Aż do końca teledysku członkinie zespołu tańczą. W teledysku wykorzystano inną wersję piosenki – część taneczną.

</doc>
<doc id="728305" url="https://pl.wikipedia.org/wiki?curid=728305" title="Wypowiedź lakoniczna">
Wypowiedź lakoniczna

Wypowiedź lakoniczna – wypowiedź krótka, zwięzła, streszczająca cały tekst w kilku zrozumiałych zdaniach. Wywodzi się z południowych terenów Starożytnej Grecji, Lakonii.
Uczono jej starożytnych Spartan, nim skończyli 7 lat, później bowiem kończyli edukację przenosząc się na koszary, by uczyć się walki.

</doc>
<doc id="728306" url="https://pl.wikipedia.org/wiki?curid=728306" title="Kapitan Flamingo">
Kapitan Flamingo

Kapitan Flamingo (ang. "Captain Flamingo", 2006-2010) – kanadyjski serial animowany. Emitowany przez telewizję Jetix od 2 października 2006 roku (I seria – odcinki 1-13). Drugą część I serii (odcinki 14-26) zaczęto emitować 2 kwietnia 2007 roku. II seria (odcinki 27-39) emitowana była od 1 kwietnia 2008 roku w Jetix Polska. Przedpremierowo udostępniony został 27 odcinek serialu w serwisie Jetix VOD.
Fabuła.
Serial opowiada o dzieciach potrzebujących pomocy w świecie zdominowanym przez dorosłych. Ich problemy np. z domkiem na drzewie opanowanego przez wiewiórki mutanty, może rozwiązać tylko superbohater Kapitan Flamingo wraz ze swoją asystentką Lizbeth, którzy w każdej chwili pomagają w bardzo żartobliwy sposób.
Wersja polska.
Opracowanie i udźwiękowienie wersji polskiej: na zlecenie Jetix − Studio Eurocom
Reżyseria:
Dialogi:
Dźwięk i montaż:
Kierownictwo produkcji: Marzena Omen-Wiśniewska
Lektorzy:
Udział wzięli:
i inni
Lektor:

</doc>
<doc id="728314" url="https://pl.wikipedia.org/wiki?curid=728314" title="Przejście graniczne Miłów-Elsenhüttenstadt">
Przejście graniczne Miłów-Elsenhüttenstadt



</doc>
<doc id="728315" url="https://pl.wikipedia.org/wiki?curid=728315" title="Robert McFerrin">
Robert McFerrin

Robert McFerrin Sr. (ur. 1921 w Marianna w stanie Arkansas w USA, zm. 24 listopada 2006 w St. Louis) – amerykański śpiewak operowy, ojciec Bobby'ego McFerrina.
Życiorys.
Był synem pastora kościoła baptystycznego. Zaczynał jako wokalista wykonujący muzykę gospel. 
W operze debiutował w 1958, wygrywając casting do Metropolitan Opera w Aidzie Giuseppe Verdiego.
Szybko został doceniony: wystąpił w 10 operach w ciągu kolejnych 3 sezonów, a w 1959 dubbingował Sidneya Poitiera w filmie "Porgy i Bess".
W 1989 przeszedł wylew, mimo to kontynuował karierę. Zmarł wskutek zawału serca.

</doc>
<doc id="728317" url="https://pl.wikipedia.org/wiki?curid=728317" title="I Don’t Need a Man">
I Don’t Need a Man

I Don’t Need a Man – piąty singiel grupy The Pussycat Dolls pochodzący z jej pierwszego albumu "PCD" (2005). Singiel nie został wydany w Stanach Zjednoczonych. W Europie osiągnął spory sukces. Piosenka została napisana przez Nicole Scherzinger i wyprodukowana przez Richa Harrisona i Karae DioGuardi.
Teledysk.
Reżyserem teledysku był Chris Applebaum. Wideo zaczynają sceny, w których pojawiają się tańczące dziewczyny z zespołu. Gdy Nicole zaczyna śpiewać pierwszą zwrotkę ukazują się m.in.: Carmit Bachar susząca włosy i Jessica Sutta biorąca prysznic i przygotowująca się do wyjścia. Następnie podczas refrenu akcja rozgrywa się w salonie fryzjerskim. Podczas drugiej zwrotki wideo pokazuje Kimberly Wyatt w wannie, Melody Thornton robiącą sobie make-up, Ashley Roberts malującą sobie paznokcie i śpiewającą Nicole Scherzinger. Podczas drugiego refrenu dziewczyny wykonują choreografię na różowym parkiecie. Potem pojawia się Nicole na srebrnym fotelu. Kolejno pojawia się Nicole i Melody śpiewające „Let it Go”, ale właściwie słowa te razem z Nicole, śpiewa Carmit. Na końcu dziewczyny kolejny raz wykonują choreografię, ale tym razem na czarnym parkiecie – potem spada konfetti.

</doc>
<doc id="728323" url="https://pl.wikipedia.org/wiki?curid=728323" title="Przejście graniczne Rosówek-Rosow">
Przejście graniczne Rosówek-Rosow

Przejście graniczne Rosówek-Rosow – istniejące do 2007 roku polsko-niemieckie drogowe przejście graniczne, położone w zachodniopomorskim, w powiecie polickim, w gminie Kołbaskowo, w miejscowości Rosówek.
Opis.
Przejście graniczne Rosówek-Rosow z miejscem odprawy granicznej po stronie polskiej w miejscowości Rosówek zostało uruchomione 19 grudnia 1995 roku. Czynne było całą dobę. Dopuszczone było przekraczanie granicy dla ruchu osobowego z wyłączeniem ruchu autobusowego i małego ruchu granicznego. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Rosówku, Graniczna Placówka Kontrolna Straży Granicznej w Kołbaskowie, Placówka Straży Granicznej w Kołbaskowie
Do przejścia granicznego po stronie polskiej prowadziła droga krajowa nr 13, natomiast po stronie niemieckiej Bundesstraße 2.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej w okresie marzec 1953–1962 funkcjonowało w miejscowości polsko-niemieckie przejście graniczne Rosówek – kolejowe. Kontrolę graniczną osób, towarów i środków transportu wykonywała Graniczna Placówka Kontrolna Rosówek.

</doc>
<doc id="728329" url="https://pl.wikipedia.org/wiki?curid=728329" title="Przejście graniczne Lubieszyn-Linken">
Przejście graniczne Lubieszyn-Linken

Przejście graniczne Lubieszyn-Linken – istniejące do 2007 roku polsko-niemieckie drogowe przejście graniczne, położone w województwie zachodniopomorskim, w powiecie polickim, w gminie Dobra, w miejscowości Lubieszyn.
Opis.
Przejście graniczne Lubieszyn-Linken z miejscem odprawy granicznej po stronie polskiej w miejscowości Lubieszyn, powstało dzięki porozumieniu między Rzecząpospolitą Polską i Republiką Federalną Niemiec. Dopuszczone było przekraczanie granicy dla ruchu osobowego i towarowego oraz mały ruch graniczny. Kontrolę graniczną, osób, towarów i środków transportu wykonywała kolejno: Graniczna Placówka Kontrolna Straży Granicznej w Lubieszynie, Placówka Straży Granicznej w Lubieszynie.
Do przejścia po stronie polskiej prowadziła droga krajowa nr 10, a po niemieckiej Bundesstraße 104.
Do grudnia 1985 roku przejście stanowiło punkt końcowy drogi państwowej nr 18, łączącej granicę polsko-niemiecką ze Szczecinem.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej (NRD) funkcjonowało w tym miejscu polsko-niemieckie drogowe przejście graniczne Lubieszyn. Czynne było codziennie przez całą dobę. Dopuszczone było przekraczanie granicy dla ruchu towarowego dla obywateli NRD i PRL oraz osobowego tylko dla obywateli:
Kontrolę graniczną osób, towarów i środków transportu wykonywała Graniczna Placówka Kontrolna Lubieszyn.

</doc>
<doc id="728332" url="https://pl.wikipedia.org/wiki?curid=728332" title="Towarzystwo Gospodarcze Polska-Ukraina">
Towarzystwo Gospodarcze Polska-Ukraina

Towarzystwo Gospodarcze Polska-Ukraina – stowarzyszenie z siedzibą w Łodzi, zarejestrowane w październiku 1999.
Towarzystwo powstało z inicjatywy trzech byłych konsulów Rzeczypospolitej Polskiej we Lwowie – Jacka Gerałta, Andrzeja Rosińskiego i Zbigniewa Misiaka, w latach 1992-1999 zatrudnionych w KG RP we Lwowie, a także grupy działaczy społecznych, prawników i przedsiębiorców z regionu łódzkiego.
Statutowym celem Towarzystwa jest tworzenie warunków dla rozwoju współpracy polskich i ukraińskich podmiotów gospodarczych, inicjowanie działań ułatwiających taką współpracę i organizowanie warunków dla wzajemnego obrotu gospodarczego, opartego na międzynarodowych standardach handlowych i finansowych.
Na wniosek Towarzystwa z 13 października 1999 prezydent RP Aleksander Kwaśniewski odznaczył pośmiertnie Teodozjusza Staraka, pierwszego ambasadora Ukrainy w Polsce, Komandorią Orderu Zasługi RP. 15 kwietnia 2000 Towarzystwo utworzyło Misję Prawno-Gospodarczą we Lwowie. 23 listopada 2004 Towarzystwo udzieliło czynnego poparcia uczestnikom pomarańczowej rewolucji na Ukrainie. Towarzystwo jest koordynatorem działań Fundacji dla Cmentarza Łyczakowskiego we Lwowie.
Pierwszym prezesem towarzystwa był Jacek Gerałt, były konsul handlowy RP we Lwowie. Od 2004 prezesem Towarzystwa jest Andrzej Rosiński.

</doc>
<doc id="728344" url="https://pl.wikipedia.org/wiki?curid=728344" title="Jacek Wiśniewski (obrońca)">
Jacek Wiśniewski (obrońca)

Jacek Artur Wiśniewski (ur. 8 czerwca 1974 w Gliwicach) – polski piłkarz występujący na pozycji obrońcy.
Kariera piłkarska.
W I lidze zadebiutował 31 sierpnia 1997 roku w barwach Górnika Zabrze w wyjazdowym meczu z Zagłębiem Lubin (wygranym przez drużynę z Lubina 1:0). Łącznie do 2008 roku na boiskach ekstraklasy rozegrał 189 spotkań, strzelając w nich 12 bramek. Do sezonu 2006/2007 występował na pozycji stopera. Wówczas trener Cracovii Stefan Majewski postanowił sprawdzić piłkarza na pozycji środkowego oraz bocznego pomocnika. Jest członkiem galerii sław Górnika Zabrze.
Kariera MMA.
W przeszłości trenował boks w klubie Walka Zabrze. Wraz z końcem kariery piłkarskiej zaczął trenować mieszane sztuki walki. 15 września 2012 roku na gali KSW XX, w swoim zawodowym debiucie w MMA, uległ Kamilowi Walusiowi przez TKO w 1. rundzie. W październiku tego samego roku, miał wystąpić na mistrzostwach świata amatorów w open combat. Drugą oficjalną walkę MMA wyznaczono na 10 listopada 2013 w Ostrawie, a przeciwnikiem Wiśniewskiego został były hokeista, Marek Ivan. Przed terminem gali Ivan zrezygnował z walki, a turniej został odwołany. 20 czerwca 2020 miał powrócić do MMA podczas gali "European Fight Masters 3" w zestawieniu z Maciejem Buksińskim, ale ostatecznie do pojedynku nie doszło.
Konflikty z prawem.
W 2022 został zatrzymany przez CBŚP w związku z podejrzeniem o udział w zorganizowanej grupie przestępczej.
Życie prywatne.
Piłkarzami zostali także jego brat Dariusz (ur. 1972) i syn Przemysław (ur. 1998).

</doc>
<doc id="728345" url="https://pl.wikipedia.org/wiki?curid=728345" title="Korona węgierska (atrybut)">
Korona węgierska (atrybut)

Korona węgierska – korona koronacyjna Stefana Batorego, wcześniej insygnium prywatne Jana Zapolyi, Jana Zygmunta Zapolyi i Zygmunta II Augusta.
"Z"ostała wykonana w XVI wieku na wzór korony Świętego Stefana jako korona prywatna króla Węgier, Jana Zapolyi. W 1540 roku stała się własnością jego syna Jana Zygmunta, a gdy ten zmarł w 1571 roku, odziedziczył ją po nim Zygmunt II August.
Król polski traktował koronę węgierską jako rodzinną pamiątkę i przechowywał w prywatnym skarbcu na zamku w Tykocinie. W 1572 roku, gdy zmarł ostatni z Jagiellonów insygnium to posłużyło jako korona egzekwialna podczas uroczystości pogrzebowych Zygmunta II Augusta w Knyszynie.
Po śmierci króla właścicielką korony węgierskiej została Anna Jagiellonka. Gdy w 1576 roku wraz ze Stefanem Batorym została powołana przez szlachtę do objęcia tronu, nie uzyskała poparcia polskich senatorów z Jakubem Uchańskim na czele. Sprzeciw prymasa i jego stronników spowodował, że strażnik Skarbca Koronnego na Wawelu odmówił wydania polskich insygniów koronacyjnych Stefanowi Batoremu i Annie, gdy ci przybyli do Krakowa w celu odbycia koronacji. Nie mogąc posłużyć się koroną Chrobrego, Stefan Batory użył zastępczo korony węgierskiej, którą ofiarowała mu królowa.
Po odbyciu sejmu koronacyjnego Stefan Batory przekazał koronę węgierską wraz z innymi insygniami do skarbca na Wawelu, gdzie była przechowywana do października 1795 roku. Później skradziona przez żołnierzy pruskich znalazła się w zbiorach Hohenzollernów w Berlinie. Po 1809 roku została zniszczona tak jak większość polskich regaliów.
Korona węgierska wykonana była w formie obręczy, od góry przykrytej dwoma szerokimi kabłąkami, z globem i krzyżykiem na ich skrzyżowaniu. Ozdobiona sterczynkami, emaliowanymi plakietkami, wisiorkami oraz drogocennymi kamieniami.

</doc>
<doc id="728348" url="https://pl.wikipedia.org/wiki?curid=728348" title="Socjalistyczny Front Ludowy (Portugalia)">
Socjalistyczny Front Ludowy (Portugalia)

Socjalistyczny Front Ludowy (port. "Frente Socialista Popular", FSP) był socjalistyczną portugalską partią polityczną, założoną w 1974 roku, zaraz po rewolucji goździków. Partia brała udział w lokalnych wyborach z 1976 w koalicji z Portugalską Partią Komunistyczną i Portugalskim Ruchem Demokratycznym, tworząc Front Wyborczy Zjednoczony Lud.
W 2000 roku, po kilku latach braku aktywności, partia została uznana za nieistniejącą przez portugalski Sąd Konstytucyjny.

</doc>
<doc id="728350" url="https://pl.wikipedia.org/wiki?curid=728350" title="Cheronea">
Cheronea

Cheronea, Cheroneja (gr. Χαιρώνεια, "Cheronia"; łac. "Chaeronea") – miejscowość w Grecji, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Beocja, w gminie Liwadia, położona między rzeką Kifisos a górą Turio. W 2011 roku liczyła 556 mieszkańców.
Historia.
Miasto w Beocji. Miejsce bitwy pod Cheroneją (338 p.n.e.), zwycięskiej dla armii Filipa II Macedońskiego, której wynik zadecydował o utracie niezależności przez "poleis" greckie. Na miejscu bitwy Grecy wznieśli posąg ogromnego lwa, pomnik ku czci poległych. W 86 p.n.e. Sulla pokonał pod Cheroneją pontyjskie wojska Archelaosa.
Cheroneja znana była w starożytności z bardzo dużego akropolu oraz słynęła z wytwarzania wonnych olejków.
Najbardziej znanym obywatelem miasta był Plutarch z Cheronei.
Lew Cheronejski.
Zgodnie z relacją Pauzaniasza pomnik Lwa Cheronejskiego został wystawiony dla uczczenia poległych Teban. W 1818 roku pomnik Lwa został rozbity przez powstańców greckich walczących przeciw Turkom (szukali w nim bogactw, które, jak wierzyli, były schowane we wnętrzu). W 1879 roku zbadano grób znajdujący się pod posągiem. Odnaleziono 254 szkielety ułożone w siedmiu rzędach. W 1902/1903 roku archeolodzy greccy zrekonstruowali monument Lwa.

</doc>
<doc id="728356" url="https://pl.wikipedia.org/wiki?curid=728356" title="Faustyzm">
Faustyzm

Faustyzm – określenie pochodzi od postaci Fausta - bohatera wielu utworów literackich. Pierwowzór Fausta odnajdziemy w europejskim folklorze. Najbardziej znana konkretyzacja tej postaci to natomiast bohater dramatu Faust bohater Goethego. Faustyzm oznacza dążenie człowieka do poznania tajemnicy i sensu świata, życia, dobra i zła; nieśmiertelności i zapanowania nad czasem, choćby za cenę pertraktowania z diabłem. Miarą świata są ludzkie pragnienia. Faustyzm jest nurtem, w którym panuje przekonanie o bezsensowności ludzkiego poznania. Mimo szeregu przeczytanych ksiąg oraz posiadanej wiedzy, człowiek jest tylko człowiekiem, nie można więc poświęcać całego życia jedynie na jego czysto teoretyczne zrozumienie, bo inaczej to prawdziwe życie może przepłynąć między palcami, niepostrzeżenie. Określenie faustyzm jest także używane w terminologii Oswalda Spenglera gdzie wyznacza nowoczesną cywilizacje zachodnią. 

</doc>
<doc id="728359" url="https://pl.wikipedia.org/wiki?curid=728359" title="Przejście graniczne Bobolin-Schwennenz">
Przejście graniczne Bobolin-Schwennenz

Przejście graniczne Bobolin-Schwennenz – istniejące w latach 1996–2007 polsko-niemieckie przejście graniczne małego ruchu granicznego, położone w województwie zachodniopomorskim, w powiecie polickim, w gminie Kołbaskowo, w miejscowości Bobolin.
Opis.
Przejście graniczne Bobolin-Schwennenz zostało uruchomione 2 stycznia 1996 roku. Czynne było przez cały rok w okresie wiosenno-letnim (marzec-wrzesień) w godz. 6.00–20.00 w pozostałym okresie w godz. 8.00–18.00. Dopuszczony był ruch pieszych i rowerzystów. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała kolejno: Graniczna Placówka Kontrolna Straży Granicznej w Lubieszynie, Placówka Straży Granicznej w Lubieszynie. Do przejścia po stronie polskiej prowadziła szosa z miejscowości Stobno.
W ciągu 10 miesięcy 1996 roku w przejściu granicznym odprawiono 182 osoby.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="728360" url="https://pl.wikipedia.org/wiki?curid=728360" title="Cadel Evans">
Cadel Evans

Cadel Lee Evans (ur. 14 lutego 1977 w Katherine) – australijski kolarz szosowy i górski, złoty medalista szosowych mistrzostw świata i Igrzysk Wspólnoty Narodów, pierwszy australijski zwycięzca Tour de France.
Evans jest najbardziej utytułowanym kolarzem w historii Australii. W swojej wieloletniej karierze dwukrotnie wygrał Puchar Świata w kolarstwie górskim (1998, 1999), triumfował na trasie Tour de France, stał na podium Giro d’Italia i Vuelta a España. Na przestrzeni lat odnosił sukcesy w wyścigach etapowych takich jak Tour de Romandie, Tirreno-Adriático czy Giro del Trentino, a w 2007 roku wygrał klasyfikację UCI ProTour.
W karierze wygrał dwa ważne wyścigi jednodniowe. W 2009 roku w szwajcarskim Mendrisio wywalczył tytuł mistrza świata w wyścigu ze startu wspólnego, a rok później wygrał prestiżowy klasyk La Fleche Wallonne.
Karierę sportową zakończył w wieku 37 lat, 1 lutego 2015, po zajęciu 5. miejsca w wyścigu swojego imienia.
Życiorys.
Evans sukcesy na rowerze odnosić zaczął już jako junior, trzykrotnie zdobywając tytuł mistrza kraju, srebrne i brązowe medale na mistrzostwach świata U-23, a także wygrywając Puchar Świata w sezonach 1998 i 1999. Na igrzyskach olimpijskich w Sydney zajął siódme miejsce. Mimo tak wielu zwycięstw, w połowie 2000 roku postanowił kolejny raz zmienić dyscyplinę – tym razem na kolarstwo szosowe.
Profesjonalną karierę rozpoczął w zespole Saeco w 2001. W następnym sezonie przeniósł się do Mapei. Stamtąd przeniósł się do niemieckiego zespołu T-Mobile, gdzie występował w latach 2003–2004. W 2005 przeniósł się do Davitamon-Lotto. W barwach tej ekipy po raz pierwszy wystartował w Tour de France, zajął wtedy ósme miejsce w klasyfikacji generalnej tego wyścigu. Był pierwszym Australijczykiem w pierwszej dziesiątce Tour de France od czasów Phila Andersona. Evans pokazał wtedy swoje umiejętności w jeżdżeniu po górach dotrzymując kroku Armstrongowi, Basso, a także Ullrichowi. W 2006 wygrał szwajcarski wyścig Tour de Romandie, zostawiając w tyle Alberto Contadora i Alejandro Valverde.
27 września 2009 podczas Mistrzostw Świata w Mendrisio zdobył tęczową koszulkę mistrza świata w wyścigu ze startu wspólnego.
W 2011 wygrał Tour de France, zostając pierwszym australijskim zwycięzcą w tym wyścigu. Koszulkę lidera, dzięki drugiemu miejscu w jeździe indywidualnej na czas, zdobył na przedostatnim etapie wyścigu, wygrywając z prowadzącymi wówczas w klasyfikacji generalnej braćmi Schleck: Andym i Frankiem.
Ponadto w 2001 wygrał etap Österreich-Rundfahrt, a w 2004 wygrał klasyfikację generalną tego wyścigu. W 2002 wygrał etap Tour Down Under, a także zajął czternaste miejsce w klasyfikacji generalnej Giro d’Italia. Jest również dwukrotnym zdobywcą drugiego miejsca w Tour de France (2007, 2008). W sezonie 2007 zwyciężył w klasyfikacji generalnej UCI ProTour po tym, jak zdyskwalifikowany został Włoch Danilo Di Luca. Natomiast w sezonie 2011 zajął drugie miejsce w klasyfikacji końcowej UCI World Tour, w której lepszy był tylko Belg Philippe Gilbert.

</doc>
<doc id="728363" url="https://pl.wikipedia.org/wiki?curid=728363" title="Międzynarodowa Liga Komunistyczna (Portugalia)">
Międzynarodowa Liga Komunistyczna (Portugalia)

Międzynarodowa Liga Komunistyczna (port. "Liga Comunista Internacionalista", LCI) była trockistowską partią polityczną działającą w Portugalii. LCI została założona w 1973 r. Została portugalską sekcją zreunifikowanej Czwartej Międzynarodówki.
LCI wydawało swoją gazetę, pt. "Accão Comunista".
W 1978 roku Liga połączyła się z Rewolucyjną Partią Pracowników (PRT) i utworzyła Rewolucyjną Partię Socjalistyczną.

</doc>
<doc id="728372" url="https://pl.wikipedia.org/wiki?curid=728372" title="Splot naczyniówkowy">
Splot naczyniówkowy

Splot naczyniówkowy (łac. "plexus choroideus") – struktura produkująca płyn mózgowo-rdzeniowy. Występuje we wszystkich częściach układu komorowego mózgowia poza wodociągiem mózgu ("aqueductus cerebri") i rogami przednim i tylnym komór bocznych ("ventriculi laterales").

</doc>
<doc id="728373" url="https://pl.wikipedia.org/wiki?curid=728373" title="Przejście graniczne Krajnik Dolny-Schwedt">
Przejście graniczne Krajnik Dolny-Schwedt

Przejście graniczne Krajnik Dolny-Schwedt – istniejące do 2007 roku polsko-niemieckie drogowe przejście graniczne, położone w województwie zachodniopomorskim, w powiecie gryfińskim, w gminie Chojna, w miejscowości Krajnik Dolny.
Opis.
Przejście graniczne Krajnik Dolny-Schwedt z miejscem odprawy granicznej po stronie niemieckiej w miejscowości Schwedt czynne było całą dobę. Dopuszczone było przekraczanie granicy dla ruchu osobowego i towarowego oraz mały ruch graniczny. Obie miejscowości łączył most na rzece Odrze. Kontrolę graniczną osób, towarów oraz środków transportu wykonywała kolejno: Graniczna Placówka Kontrolna Straży Granicznej w Krajniku Dolnym, Placówka Straży Granicznej w Krajniku Dolnym Do przejścia po stronie polskiej prowadziła droga krajowa nr 26, a po stronie niemieckiej droga krajowa nr Bundesstraße 166.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Krajnik Dolny. Czynne codziennie przez całą dobę. Dopuszczone było przekraczanie granicy dla ruchu:
Kontrolę graniczną osób, towarów oraz środków transportu wykonywała kolejno: Graniczna Placówka Kontrolna Krajnik Dolny.

</doc>
<doc id="728382" url="https://pl.wikipedia.org/wiki?curid=728382" title="Eric Akoto">
Eric Akoto



</doc>
<doc id="728383" url="https://pl.wikipedia.org/wiki?curid=728383" title="Macroglossum stellatarum">
Macroglossum stellatarum



</doc>
<doc id="728386" url="https://pl.wikipedia.org/wiki?curid=728386" title="Davide Rebellin">
Davide Rebellin

Davide Rebellin (ur. 9 sierpnia 1971 w San Bonifacio, zm. 30 listopada 2022) – włoski kolarz szosowy, srebrny medalista mistrzostw świata, w latach 2013-2016 zawodnik polskiego profesjonalnego teamu CCC Sprandi Polkowice.
Kariera.
Pierwszy sukces w karierze osiągnął w 1989 roku, kiedy wspólnie z kolegami z reprezentacji zdobył złoty medal w drużynowej jeździe na czas na mistrzostwach świata juniorów. Na rozgrywanych dwa lata później mistrzostwach świata w Stuttgarcie zdobył srebrny medal w wyścigu ze startu wspólnego amatorów. W zawodach tych wyprzedził go tylko Wiktor Rżaksinski ze Związku Radzieckiego, a trzecie miejsce zajął Szwajcar Beat Zberg.
W 1992 roku wystartował na igrzyskach olimpijskich w Barcelonie, gdzie był dwudziesty ze startu wspólnego. Podczas igrzysk olimpijskich w Pekinie zdobył srebrny medal w wyścigu ze startu wspólnego, jednak po wykryciu w jego organizmie erytropoetyny podczas badania antydopingowego, został zdyskwalifikowany.
Swoje pierwsze ważniejsze zwycięstwo odniósł w 1997 roku, wygrywając Meisterschaft von Zürich. W 2001 roku zwyciężył we włoskim Tirreno-Adriático, a dwa lata później zwyciężył we Rund um den Henninger-Turm. Najlepsze wyniki osiągnął w sezonie 2004. W klasyfikacji generalnej Pucharu Świata był drugi za Paolo Bettinim. W barwach teamu Gerolsteiner wygrał wtedy trzy elitarne kwietniowe klasyki: Amstel Gold Race, La Flèche Wallonne i Liège-Bastogne-Liège.
W 2005 roku zajął między innymi 3. miejsce w La Flèche Wallonne, 4. miejsce w Amstel Gold Race i 5 w Giro di Lombardia. dało mu to trzecie miejsce w klasyfikacji generalnej UCI ProTour. Rok później Rebellin wygrał tylko Giro dell’Emilia. Na najniższym stopniu podium stanął w Mistrzostwach Zurychu, a w Amstel Gold Race był szósty. Ponadto w sezonie 2007 UCI ProTour był drugi. Zwyciężył wtedy w La Flèche Wallonne, był drugi w Amstel Gold Race i Paryż-Nicea, piąty w Giro di Lombardia i Liège-Bastogne-Liège oraz szósty w Vattenfall Cyclassics i Vuelta al País Vasco.
Zginął w czasie treningu na rowerze, potrącony przez ciężarówkę.

</doc>
<doc id="728390" url="https://pl.wikipedia.org/wiki?curid=728390" title="Angerona prunaria">
Angerona prunaria



</doc>
<doc id="728392" url="https://pl.wikipedia.org/wiki?curid=728392" title="Synagoga w Gniewoszowie">
Synagoga w Gniewoszowie

Synagoga w Gniewoszowie – zbudowana w XIX wieku, przy ulicy Puławskiej. Podczas II wojny światowej hitlerowcy zdewastowali synagogę. Po wojnie budynek synagogi przebudowano na potrzeby ochotniczej straży pożarnej.
Murowany budynek synagogi wzniesiono na planie prostokąta. Podczas powojennej przebudowy synagoga zatraciła oryginalne cechy wystroju architektonicznego, w większości zmieniono układ okien oraz przekuto wielkie drzwi na wozy strażackie.

</doc>
<doc id="728396" url="https://pl.wikipedia.org/wiki?curid=728396" title="Ruch Socjalistycznej Lewicy">
Ruch Socjalistycznej Lewicy

Ruch Socjalistycznej Lewicy (port. "Movimento de Esquerda Socialista", MES) był portugalską socjalistyczną partią polityczną, założoną krótko po rewolucji goździków. Ugrupowanie to zostało utworzone przez grupę progresywnych chrześcijan i radykalnych socjalistów, którzy opuścili Portugalski Ruch Demokratyczny w 1970, podczas dyktatury Marcelo Caetano. W 1974 do grupy tej przyłączyli się dysydenci z Partii Socjalistycznej.
Partia ta dwukrotnie brała udział w wyborach parlamentarnych: w 1975 i 1976, uzyskjąc odpowiednio 1,0% i 0,6% głosów. Partia została rozwiązana w 1981.
Pośród prominentów partyjnych byli m.in. César Oliveira, Jorge Sampaio, João Cravinho, Ferro Rodrigues i Augusto Mateus. Większość członków tego ugrupowania przyłączyło się potem do Partii Socjalistycznej, Rodrigues został jej liderem, a Sampaio został prezydentem Portugalii w 1996.
W czasie swojej działalności, MES wydawał kilka gazet i magazynów, takich jak: "Esquerda Socialista", "Poder Popular", "Acção Sindical", "Informação Militante" i "A Luta Continua".

</doc>
<doc id="728412" url="https://pl.wikipedia.org/wiki?curid=728412" title="Synagoga w Grójcu">
Synagoga w Grójcu

Synagoga w Grójcu – zbudowana na początku XX wieku, przy ulicy Lewiczyńskiej. Podczas II wojny światowej hitlerowcy zdewastowali i rozebrali synagogę.
Budynek synagogi do 1939 roku sąsiadował z modrzewiową synagogą, rozebraną zaraz na początku wojny.

</doc>
<doc id="728417" url="https://pl.wikipedia.org/wiki?curid=728417" title="Martin Stoew">
Martin Stoew

Martin Stoew, bułg. Мартин Стоев (ur. 3 grudnia 1973 w Sofii) – bułgarski siatkarz i trener. Uczestnik olimpiady w Atlancie (1996).
Jako zawodnik z młodzieżową reprezentacją Bułgarii wywalczył w 1991 mistrzostwo świata (został także uznany za najlepszego siatkarza turnieju), a w kadrze seniorów rozegrał ponad 200 meczów. Ponadto trzykrotnie zdobył tytuł mistrza kraju, z Lewskim Siconco Sofia (dwukrotnie) oraz Miniorem Buchowo (jeden raz); wynik ten powtórzył na Cyprze z Anorthosisem Famagusta. Grał także w klubach afrykańskich i azjatyckich oraz w greckiej Orestiadzie Emporiki, z którą dwukrotnie dotarł do finału Pucharu FIVB.
W 2005 został selekcjonerem reprezentacji Bułgarii mężczyzn. Kilka miesięcy później doprowadził ją do czwartego miejsca w Lidze Światowej, brązowego medalu mistrzostw świata 2006 oraz trzeciego miejsca w Pucharze Świata 2007. Po Igrzyskach Olimpijskich w 2008 w Pekinie zakończył pracę z reprezentacją Bułgarii, która w turnieju zajęła 5.miejsce. W 2008 zaczął pracować z klubami, obecnie prowadzi turecki Halkbank Ankara. Od 2012 poprowadzi bułgarską reprezentację mężczyzn w siatkówce m.in. na IO w Londynie 2012.

</doc>
<doc id="728419" url="https://pl.wikipedia.org/wiki?curid=728419" title="Portugalski Ruch Demokratyczny">
Portugalski Ruch Demokratyczny

Portugalski Ruch Demokratyczny (port. "Movimento Democrático Português", MDP) był jedną z najważniejszych organizacji będących demokratyczną opozycją względem portugalskiego reżimu autorytarnego. Został założony w 1969 roku jako koalicja wyborcza, której celem stało się wystartowanie w niedemokraycznych wyborach parlamentarnych, których wyniki były obiektem manipulacji obozu rządzącego.
W 1973 roku MDP wziął udział w Kongresie Demokratycznym w Aveiro, największym spotkaniu opozycji w czasach dyktatury. Po rewolucji goździków w 1974, Ruch brał udział niemal w każdej koalicji rządowej, a w 1979 roku wszedł w koalicję z Portugalską Partią Komunistyczną (PCP), tworząc Front Wyborczy Zjednoczony Lud, a później Zjednoczony Sojusz Ludowy, osiągając przyzwoity wynik wyborczy.
W 1987, w wyniku konfliktu z PCP, koalicja przestała istnieć, a partia została później rozwiązana. Jedna z frakcji utworzyła Demokratyczną Interwencję ("Intervenção Democrática"), a inna grupa stworzyła nową partię Politica XXI, która jest obecnie częścią Bloku Lewicy.

</doc>
<doc id="728421" url="https://pl.wikipedia.org/wiki?curid=728421" title="Quenta Silmarillion">
Quenta Silmarillion

Quenta Silmarillion – jedna z części Silmarillionu autorstwa J.R.R. Tolkiena.
"Quenta Silmarillion" przedstawia historię początków Ardy, rozpoczynającą się stworzeniem Latarni Valarów, a kończąca się na wyrzuceniu Morgotha poza Mury Świata pod koniec Pierwszej Ery Śródziemia.
Opowiada o Pierwszej Erze, czasach kiedy Morgoth władał wielką podziemną fortecą – Angbandem – a Ñoldorowie toczyli z nim wojnę. Cała wojna rozpoczęła się straszliwą przysięgą Fëanora i jego synów dotyczącą Silmarili. Potem Ñoldorowie przelali krew swoich braci Telerich w przystani Alqualondë i w ten sposób ściągnęli na siebie klątwę Mandosa. Przez ponad 500 lat Elfowie stawiali opór czarom nieprzyjaciela i zastępom jego sług i stronników, lecz zgodnie z proroctwem Mandosa nie mieli szans na ostateczne zwycięstwo. W końcu jednak Valarowie ulitowali się nad Śródziemiem i wysłali armię, która pokonała Morgotha.

</doc>
<doc id="728423" url="https://pl.wikipedia.org/wiki?curid=728423" title="Stara Synagoga w Grójcu">
Stara Synagoga w Grójcu

Stara Synagoga w Grójcu – drewniana bożnica zbudowana w 1797, przy obecnej ul. Lewiczyńskiej, zaraz po utworzeniu gminy żydowskiej. Synagoga spłonęła w 1812. Według wpisu w "Księdze hipotecznej" wynika, że bożnica została odbudowana około 1816.
Modrzewiowa orientowana synagoga była posadowiona na planie prostokąta. Ściany o konstrukcji zrębowej z lisicami z zewnętrznym odeskowaniem imitującym ścianę murowaną. Budynek przekryto dachem dwuspadowym z dużym okapem wzdłuż ścian bocznych. W szczycie zachodnim zbiźnione okna o półkolistych nadprożach nawiązujące do Tablic Przykazań z trzecim, półkolistym oknem nad nimi. 
Sala główna kwadratowa była poprzedzona sienią z wydzielonym przedsionkiem dla kobiet, nad którym znajdowały się dwie kondygnacje pomieszczeń, z których co najmniej jedno było babińcem. Sala przekryta była ośmioboczną dwukondygnacyjną kopułą. Przy ścianie zachodniej znajdowały się dwie galerie dla chederu. Bimę tworzyło ośmioboczne podwyższenie otoczone balustradą między słupkami.
Aron ha-kodesz tworzyła szafa z nadstawą, ujęta w dwie kolumny, między którymi namalowano rozsuniętą zasłonę.
Wewnątrz, na ścianach sali głównej znajdowały się bogate polichromie wykonane przez Dawida Friedländera. Podkreślały strukturę sklepienia przez namalowane obramienia, ząbkowania, girlandy, „okna” imitowały detal architektoniczny. Na ścianie zachodniej, ponad galerią dla chederu powstał wolny pas podzielony przez lisice na trzy pola. Środkowe nad drzwiami wypełniał kartusz podtrzymywany przez parę lwów, lewe było ilustracją Psalmu 137: „Nad rzekami Babilonu”, a prawe wypełniał widok budowli (być może wyobrażenie Świątyni Jerozolimskiej. Dawid Friedländer był także projektantem całego budynku synagogi.
Podczas II wojny światowej, w 1939, hitlerowcy zdewastowali synagogę, a następnie rozebrali. Po wojnie synagogi nie odbudowano.
Synagoga graniczyła z nowszą synagogą oraz drewnianym domem rabina, który zachował się i pełni funkcje mieszkalne.

</doc>
<doc id="728425" url="https://pl.wikipedia.org/wiki?curid=728425" title="Cienka niebieska linia (serial telewizyjny)">
Cienka niebieska linia (serial telewizyjny)

Cienka niebieska linia (tytuł oryginalny "The Thin Blue Line") – brytyjski telewizyjny serial komediowy z Rowanem Atkinsonem w jednej z głównych ról.
Fabuła serialu przedstawia zabawne zdarzenia z życia posterunku policji w fikcyjnym brytyjskim mieście Gasforth.
Serial był emitowany w Polsce w stacjach TVP1 (od 4 lipca 1997), RTL7 i Polsat; w 2005 roku został wydany na DVD przez Polskie Media Amercom w ramach tygodnika "TV Okey!". W 2007 roku został wydany na DVD ponownie, tym razem przez Epelpol Entertainment.
Wersja polska (lektor).
Odcinki 1, 3-5.
Wersja polska: GM RECORDS na zlecenie AMERCOM
Tekst:
Czytał: Stanisław Heropolitański
Odcinki 2, 6-14.
Wersja polska: STUDIO PUBLISHING na zlecenie POLSKIE MEDIA AMERCOM
Tekst:
6.Ta dzisiejsza młodzież.
7.Nadchodzą Święta.
8.Sprawa w toku.
9.Poprawność polityczna.
10.Nie bardzo ukryta kamera.
11.Kultura alternatywna.
12.Niebiescy do ataku.
13.Napad na drodze.
14.Zielonooki potwór.
Czytał: Janusz Kozioł

</doc>
<doc id="728433" url="https://pl.wikipedia.org/wiki?curid=728433" title="Gilberto Godoy Filho">
Gilberto Godoy Filho



</doc>
<doc id="728435" url="https://pl.wikipedia.org/wiki?curid=728435" title="Portugalska Marksistowsko-Leninowska Organizacja Komunistyczna">
Portugalska Marksistowsko-Leninowska Organizacja Komunistyczna

Portugalska Marksistowsko-Leninowska Organizacja Komunistyczna (port. "Organização Comunista Marxista-Leninista Portuguesa", OCMLP) była portugalską skrajnie lewicową partią, założoną w 1973 roku. Powstał w wyniku połączenia dwóch komunistycznych grup: skupionej wokół magazynu "O Comunista" i drugiej, skupionej wokół magazynu "O Grito do Povo" (pochodzącej z północnej Portugalii). Partia osiągnęła polityczne wpływy w czasie ostatnich lat dyktatury Marcelo Caetano, zwłaszcza w Paryżu, pomiędzy przebywającymi na uchodźstwie politykami.
W grudniu 1974 OCMLP wstąpiło do Komunistycznego Frontu Wyborczego (marksistowsko-leninowskiego), w składzie którego przystąpiła do wyborów z 1975 roku do Zgromadzenia Konstytucyjnego.
Głównym organem prasowym OCMLP było "O Grito do Povo". Teoretyczne publikacje pojawiały się natomiast w "Foice e Martello". W grudniu 1975 połączyła się z Portugalską Marksistowsko-Leninowskim Komitetem i Organizacją Rekonstrukcji Komunistycznej Partii (marksistowsko-leninowskiej), tworząc Komunistyczną Partię (rekonstrukcja). Tuż przed tym wydarzeniem, wewnątrz OCMLP miał miejsce rozłam. Większość, której szczególnie silnym ośrodkiem było Porto, opowiedziało się za zjednoczeniem. Mniejszość, która silnie skupiała się na walce z tzw. "socjalfaszyzmem", odmówiła dokonania zjednoczenia i kontynuowała swą działalność.

</doc>
<doc id="728442" url="https://pl.wikipedia.org/wiki?curid=728442" title="Cerdocyon thous">
Cerdocyon thous



</doc>
<doc id="728444" url="https://pl.wikipedia.org/wiki?curid=728444" title="Stara Synagoga w Bieżuniu">
Stara Synagoga w Bieżuniu

Stara Synagoga w Bieżuniu – drewniana bożnica w Bieżuniu znajdująca się przy dzisiejszej ulicy Mławskiej w pobliżu rynku, nad rzeką Wkrą. 
Synagoga w Bieżuniu wzmiankowana jest w dokumentach diecezji płockiej z 1776, gdzie została opisana jako „szkoła z kominem, tam gdzie niegdyś były koszary dla wojska saskiego wystawione”. 
Synagoga zawaliła się w 1872 r. Na jej miejscu w 1904 r. wzniesiono nową synagogę.

</doc>
<doc id="728448" url="https://pl.wikipedia.org/wiki?curid=728448" title="Miah Davis">
Miah Davis

Miah Davis, właśc. Jeremiah William Davis (ur. 12 lutego 1981 roku w Bremerton) – amerykański koszykarz, rozgrywający. 
Były gracz m.in. Czarnych Słupsk oraz PBG Basketu Poznań, obecnie gra na Cyprze.
Życiorys.
Davis jest absolwentem University of the Pacific, gdzie był podstawowym zawodnikiem tamtejszych Tigers. Davis w swoim seniorskim sezonie w NCAA poprowadził zespół Tigers do wicemistrzostwa silnej konferencji Big West oraz drugiej rundy NCAA Tournament 2004. Był tam wyróżniającym się graczem, notował średnio 14,7 pkt (najwięcej w zespole, szósty w całej konferencji), 3,7 zbiórki oraz 3,1 asysty. W pierwszej piątce wystąpił w 31 spotkaniach z 32 rozegranych przez drużynę. Może poszczycić się również tytułem Gracza Roku konferencji Big West. Davis świetnie potrafi wykonywać rzuty osobiste, w którym to elemencie gry był sklasyfikowany na 3 miejscu całej ligi. Po udanym, ostatnim sezonie w NCAA Davis przygotowywał się do draftu NBA pod okiem trenera LA Clippers Mike'a Dunleavy'ego. Nie udało mu się jednak dostać do NBA i zakotwiczył w drużynie Roanoke Dazzle z ligi NBDL. Nie szło mu już jednak tak dobrze, gdyż grając średnio ok. 21 minut w meczu notował 5,4 pkt, 3,5 asysty oraz 2,5 zbiórki.
W roku 2005 podpisał kontrakt z drużyną Czarnych Słupsk, gdzie 17 maja 2006 r. zdobył brązowy medal. Notował wtedy w 35 meczach średnio 13 pkt, 5,8 zbiórki i 5,9 asyst. W drugim i ostatnim sezonie w słupskiej drużynie notował średnio 11 pkt, 3,9 zbiórki, 4,2 asyst oraz 2 przechwyty. Ponownie jak przed rokiem był najlepszym zawodnikiem ze Słupska, a jego drużyna zajęła 5. miejsce w rozgrywkach ligowych. Później występował w niemieckiej drużynie Telekom Basket Bonn. W sezonie 2008/2009 podstawowy gracz beniaminka PLK PBG Basket Poznań. W sezonie 2009–2010 występował w cypryjskim zespole Proteas EKA AEL Limassol.

</doc>
<doc id="728453" url="https://pl.wikipedia.org/wiki?curid=728453" title="Dusicyon australis">
Dusicyon australis



</doc>
<doc id="728459" url="https://pl.wikipedia.org/wiki?curid=728459" title="Flaga Kostrzyna nad Odrą">
Flaga Kostrzyna nad Odrą

Flaga Kostrzyna nad Odrą – jeden z symboli Kostrzyna nad Odrą w postaci flagi.
Wygląd i symbolika.
Flaga Kostrzyna przedstawia 3 poziome równoległe pasy jednakowej szerokości. Górny pas jest koloru niebieskiego, pas środkowy – białego, a dolny – koloru czerwonego. Proporcje flagi (szerokość do długości) to 3:8. 
Barwy flagi pochodzą od barw herbu Kostrzyna nad Odrą, używanego począwszy od przełomu XIV i XV wieku. Kolor niebieski nawiązuje do rzeki Odry, czerwień pochodzi od barwy widniejącego w herbie miasta orła brandenburskiego, a umieszczony centralnie pas biały odzwierciedla tło, na którym umieszczony jest w herbie wizerunek orła.

</doc>
<doc id="728469" url="https://pl.wikipedia.org/wiki?curid=728469" title="Cztery Refy">
Cztery Refy

Cztery Refy – polski zespół szantowy założony 1985 roku przez członków Akademickiego Klubu Żeglarskiego w Łodzi występujących przed laty w zespole Refpatent. W ciągu przeszło dwudziestu lat istnienia zespół zdobył praktycznie wszystkie możliwe wyróżnienia na festiwalach szantowych w całej Polsce (m.in. kilkukrotnie wyróżniony na festiwalu Shanties w Krakowie). Od 1985 jest organizatorem i gospodarzem Łódzkich Spotkań z Piosenką Żeglarską „Kubryk”.
W ciągu 20 lat istnienia zespołu przewinęło się przez niego ok. dwudziestu muzyków, obecny skład ukonstytuował się w 2000 roku.
Instrumentarium zespołu składa się wyłącznie z instrumentów akustycznych, duża część utworów, głównie klasyczne szanty, śpiewanych jest a cappella.

</doc>
<doc id="728470" url="https://pl.wikipedia.org/wiki?curid=728470" title="Urocyon cinereoargenteus">
Urocyon cinereoargenteus



</doc>
<doc id="728471" url="https://pl.wikipedia.org/wiki?curid=728471" title="Synagoga w Józefowie (ul. Wiślana 5)">
Synagoga w Józefowie (ul. Wiślana 5)

Synagoga w Józefowie – prywatny dom modlitwy urządzony w drewnianym domu znajdującym się przy ulicy Wiślanej 5. Wewnątrz, na ścianach sali głównej, znajdowały się polichromie. Fragment dachu nad tym pomieszczeniem był ruchomy i w okresie Święta Szałasów uchylano go za pomocą specjalnego kołowrotu.
Synagoga jest obecnie jedną z nielicznych zachowanych drewnianych synagog. Do dnia dzisiejszego nie zachowały się żadne elementy pierwotnego wystroju. Po II wojnie światowej wnętrze budynku zostało podzielone na mieszkania komunalne, które mieszczą się w nim do dzisiaj.

</doc>
<doc id="728472" url="https://pl.wikipedia.org/wiki?curid=728472" title="Organizm pionerski">
Organizm pionerski



</doc>
<doc id="728474" url="https://pl.wikipedia.org/wiki?curid=728474" title="Andrzej Rosner">
Andrzej Rosner

Andrzej Karol Rosner (ur. 24 czerwca 1949 w Warszawie) – polski działacz opozycji w PRL, wydawca, społecznik, urzędnik.
Życiorys.
PRL.
Ukończył VI Liceum Ogólnokształcące im. Tadeusza Reytana w Warszawie (1967). Absolwent studiów historycznych na Wydziale Historycznym Uniwersytetu Warszawskiego, w latach 1977–1978 i 1980–1985 asystent w Instytucie Historycznym UW. Od 1976 był współpracownikiem Komitetu Obrony Robotników. Od 1977 działał w niezależnym ruchu wydawniczym: w latach 1977–1981 w Wydawnictwie „Głos” i Niezależnej Oficynie Wydawniczej NOWA; w lutym 1981 był współzałożycielem Wydawnictwa „Krąg”, które wyłoniło się z grupy „Głosu” i którym kierował w 1981 (razem z Wojciechem Fałkowskim) i ponownie w podziemiu od 1985 do 1990. Internowany w stanie wojennym od 13 grudnia 1981 do kwietnia 1982. Od 1982 współpracował z wydawnictwem „Krąg”, początkowo odpowiadając za finansowanie i kontakty zagraniczne. Od 1985 poza szefowaniem wydawnictwu był także członkiem Funduszu Wydawnictw Niezależnych.
III Rzeczpospolita.
Od 1990 do 1991 pracował w reaktywowanym tygodniku „Po Prostu”, a następnie w miesięczniku „Mówią Wieki”. W latach 1992–1994 pełnił funkcję pełnomocnika ministra kultury ds. literatury, książki i bibliotek, a w latach 1994–1996 dyrektora Departamentu Książki w Ministerstwie Kultury i Sztuki. Odszedł po głośnym konflikcie z ministrem Zdzisławem Podkańskim. Od grudnia 1996 do czerwca 2002 był dyrektorem i redaktorem naczelnym Wydawnictwa Książkowego „Twój STYL”. Od czerwca 2002 był dyrektorem i naczelnym redaktorem założonego przez siebie Wydawnictwa Rosner i Wspólnicy. Od lipca 2010 jest prezesem zarządu wydawnictwa Pascal.
Andrzej Rosner był wiceprezesem Polskiej Izby Książki (2000–2003) i Polskiego Towarzystwa Wydawców Książek (2000–2004). Członek m.in. Stowarzyszenia Wolnego Słowa i Towarzystwa Opieki nad Archiwum Instytutu Literackiego w Paryżu.
21 września 2006 Prezydent RP Lech Kaczyński odznaczył go Krzyżem Oficerskim Orderu Odrodzenia Polski.
Żonaty, ma dwoje dzieci – córkę Zuzannę oraz syna Jana.

</doc>
<doc id="728477" url="https://pl.wikipedia.org/wiki?curid=728477" title="Vulpes bengalensis">
Vulpes bengalensis



</doc>
<doc id="728479" url="https://pl.wikipedia.org/wiki?curid=728479" title="Synagoga w Józefowie (ul. Urocza 6)">
Synagoga w Józefowie (ul. Urocza 6)

Synagoga w Józefowie – prywatny dom modlitwy założony w domu mieszkalnym przy ulicy Uroczej 6. Podczas II wojny światowej został zdewastowany. Synagoga została rozebrana zaraz po zakończeniu wojny.

</doc>
<doc id="728481" url="https://pl.wikipedia.org/wiki?curid=728481" title="Masyw Trzech Koron">
Masyw Trzech Koron

Masyw Trzech Koron – dobrze wyodrębniona część pasma Pienin Właściwych pomiędzy Przełęczą Szopka i Wąwozem Szopczańskim na zachodzie, a doliną Pienińskiego Potoku i Dunajcem. Obejmuje takie szczyty, jak:
Ważniejsze przełęcze to: Przełęcz Szopka (Chwała Bogu) (780 m), Niedźwiadki (899 m), Zamkowa Przełęcz (770 m), Wyżni Łazek (695 m), Siodło (ok. 955 m).
W masywie Trzech Koron znajduje się najwyższy szczyt Pienin Właściwych (Trzy Korony). Jest to też najbardziej atrakcyjna część Pienin. Występuje tu wiele wysokich, stromo podciętych wapiennych turni, głębokie wąwozy, usypiska piargów i Pieniński Przełom tworzący głęboki kanion. Na stromych wapiennych skałach występuje ciekawa flora rzadkich roślin wapieniolubnych i liczne jaskinie. Tylko tutaj, na stromych ścianach Trzech Koron znaleziono pojedyncze stanowiska pienińskiego endemitu – mniszka pienińskiego. Na szczycie Trzech Koron platforma widokowa. Warto zwiedzić też Zamkową Górę z ruinami Zamku Pienińskiego, w którym ukrywała się św. Kinga.
Jan Rostworowski w 1831 pisał: "„Kto raz te miejsca poznał...ten będzie miał ich obraz na zawsze w pamięci wyryty”".

</doc>
<doc id="728489" url="https://pl.wikipedia.org/wiki?curid=728489" title="Wydawnictwo Rosner i Wspólnicy">
Wydawnictwo Rosner i Wspólnicy

Wydawnictwo Rosner i Wspólnicy – polskie wydawnictwo działające od 2002 r., z siedzibą w Warszawie.
Założycielem, dyrektorem i redaktorem naczelnym wydawnictwa jest Andrzej Rosner.
Wydawnictwo publikuje m.in.: literaturę piękną, literaturę faktu, książki publicystyczne, biografie, książki popularnonaukowe, poradniki kulinarne, albumy. Wśród autorów są między innymi: Jarosław Abramow-Newerly, Czesław Bielecki, Tessa Capponi-Borawska, Marcin Bruczkowski, Artur Cieślar, Regina Godlewska, Janusz Głowacki, Aleksander Hall, Paweł Huelle, Robert Jarocki, Piotr Ibrahim Kalwas, Maciej Karpiński, Jan Karski, Krystyna Kofta, Barbara Kosmowska, Konrad Laguna, Tomasz Lis, Władimir Maksimow, Antoni Mączak, Włodzimierz Odojewski, Beata Pawlikowska, Mieczysław Pruszyński, Henryk Skwarczyński, Wiesław Wiernicki, Kama Zboralska.
Wydawnictwo opublikowało m.in. "Co z tą Polską" Tomasza Lisa, "Rzeczpospolitą dla moich wnuków" – ostatnią książkę Jacka Kuronia, "Reporterkę. Rozmowy z Hanną Krall" Jacka Antczaka i książkę Wojciecha Sumlińskiego "Kto naprawdę go zabił" – zapis śledztwa dziennikarskiego w sprawie zamordowania księdza Jerzego Popiełuszki.

</doc>
<doc id="728494" url="https://pl.wikipedia.org/wiki?curid=728494" title="Synagoga w Iłży">
Synagoga w Iłży

Synagoga w Iłży – nieistniejąca obecnie synagoga, która znajdowała się w Iłży.
Synagoga została zbudowana w 1870 roku, na terenie dawnej manufaktury fajansu Zeliga Sunderlanda. Podczas II wojny światowej, hitlerowcy zdewastowali synagogę. Od czasu zakończenia wojny budynek synagogi służył jako kino. W 1997 roku ówczesne władze miasta nakazały rozebrać budynek, po którym pozostał tylko pusty plac.

</doc>
<doc id="728498" url="https://pl.wikipedia.org/wiki?curid=728498" title="Neuropil">
Neuropil

Neuropil, pilśń nerwowa – ogólne określenie obszarów układu nerwowego złożonych z nitkowatych, aksonów, dendrytów i wypustek komórek glejowych, tworzących razem gęstą strukturę przypominającą pilśń, charakteryzującą się występowaniem licznych synaps. Ciała komórek nerwowych mogą być rozproszone w neuropilu lub tworzyć strefy na zewnątrz niego. W neuropilu znajdować się mogą również naczynie krwionośne lub tracheole. Neuropil występuje w zwojach nerwowych oraz w substancji szarej ośrodkowego układu nerwowego.
Część autorów zawęża definicje neuropilu, tylko do rejonów wypełnionych włóknami, jednak stopień ich strukturalnego odgraniczenia może być różny. Np. u rakowców neurony ośrodkowego układu nerwowego są głównie jednobiegunowe, z ciałami położonymi na obrzeżach zwojów, podczas gdy u jamochłonów, płazińców oraz wyższych kręgowców liczne komórki dwu- i wielobiegunowe są wmieszane w rejony dendrytowe, a w jądrach oliwkowych kręgowców podział neuropilu na regiony perikarionowe i włóknowe zanika całkowicie. Wyraźny podział zwojów na zewnętrzną warstwę korową ("cortex"), utworzoną z ciał neuronów, i złożony z aksonów, dendrytów i synaps rdzeń neuropilu jest charakterystyczny dla układów nerwowych o architekturze podnabłonkowej (tj. oddzielonych od naskórka i mięśni ściany ciała błoną podstawną), jak np. u stawonogów, i nie występuje w układach nerwowych uwpuklonych, jak u kręgowców.
Ze względu na budowę mikroskopową neuropilu wyróżnić można neuropil nieuporządkowany (ang. "unstructured neuropil") i uporządkowany (ang. "structured neuropil"). W neuropilu nieuporządkowanym konfiguracja włókien jest słabo zaznaczona. Jednym z jego rodzajów jest neuropil siateczkowaty (ang. "plexiform neuropil"), o strukturze jednorodnej siatki. Spotyka się go u form prymitywnych i osiadłych (u jamochłonów buduje on cały układ nerwowy), a także bardziej rozwiniętych, gdzie może służyć np. unerwieniu przewodu pokarmowego. Drugim rodzaje neuropilu nieuporządkowanego jest neuropil rozproszony (ang. "diffuse neuropil"), w którym neurony mają poplątane i porozgałęziane wypustki. Wśród bezkręgowców występuje w zwojach mózgowych (tylnych) ośrodkowego układu nerwowego, wielu zwojach układu obwodowego czy w zwoju układu stomatogastrycznego skorupiaków, natomiast wśród niższych kręgowców znaleźć go można w pniu mózgu.
W neuropilu uporządkowanym znaleźć można regularne i często powtarzające się układy włókien nerwowych oraz wyraźnie wyodrębnione rejony synaptyczne. Jest on związany ze złożonymi narządami zmysłów i często występuje w przednich zwojach ośrodkowego układu nerwowego. Układy geometryczne jego włókien mogą być różne, jednak ogólnie wyróżnia się dwa jego rodzaje: glomeluralny (ang. "glomelural neuropil") i stratyfikowany (ang. "stratified neuropil"). W pierwszym przypadku przed- i postsynaptyczne części włókien są silnie rozgałęzione i tworzą wyraźnie odrębne od reszty neuropilu, węzłowate struktury zwane glomerulami. Ten rodzaj neuropilu występuje m.in. w opuszce węchowej kręgowców oraz ciałkach grzybkowatych i płatach czułkowych mózgu owadów. W opuszce węchowej królika pojedyncza glomerula być budowana przez 26 000 włókien przychodzących i około 90 wychodzących. W neuropilu stratyfikowanym wypustki neuronów są precyzyjnie zorientowane, tworząc sieć pionowo lub promieniście ustawionych włókien przechodzących przez poziomo lub stycznie ułożone warstwy odgałęzień. Jest on typowy dla zwojów optycznych stawonogów, a jego mniej uporządkowane formy można znaleźć w niektórych miejscach kory mózgowej kręgowców i być może w ciałach centralnych stawonogów.

</doc>
<doc id="728500" url="https://pl.wikipedia.org/wiki?curid=728500" title="Szop usuryjski">
Szop usuryjski



</doc>
<doc id="728505" url="https://pl.wikipedia.org/wiki?curid=728505" title="Mistrzostwa Europy w piłce siatkowej">
Mistrzostwa Europy w piłce siatkowej



</doc>
<doc id="728506" url="https://pl.wikipedia.org/wiki?curid=728506" title="Mistrzostwa Europy w siatkówce">
Mistrzostwa Europy w siatkówce



</doc>
<doc id="728508" url="https://pl.wikipedia.org/wiki?curid=728508" title="Fuchsyt">
Fuchsyt

Fuchsyt (fuksyt, muskowit chromowy) – odmiana muskowitu zasobna w chrom. Minerał należy do grupy minerałów rzadkich. 
Nazwa pochodzi od nazwiska niemieckiego mineraloga Johanna Nepomuka von Fuchsa. 
Właściwości.
Występuje w skupieniach zbitych i masywnych. Zawiera do 6% Cr2O3. Jest giętki i sprężysty.
Występowanie.
Występuje w skałach metamorficznych – gnejsach, łupkach mikowych, marmurach, dolomitowych oraz jako minerał wtórny w dunitach uralskich.
Miejsca występowania: Rosja – Ural, Kanada – Ontario, USA – Kalifornia, Brazylia – Minas Gerais, Gwatemala, Austria, Włochy, Szwajcaria, Słowacja.

</doc>
<doc id="728511" url="https://pl.wikipedia.org/wiki?curid=728511" title="Vulpes lagopus">
Vulpes lagopus



</doc>
<doc id="728512" url="https://pl.wikipedia.org/wiki?curid=728512" title="Mistrzostwa świata w piłce siatkowej">
Mistrzostwa świata w piłce siatkowej



</doc>
<doc id="728514" url="https://pl.wikipedia.org/wiki?curid=728514" title="Mistrzostwa świata w siatkówce">
Mistrzostwa świata w siatkówce



</doc>
<doc id="728515" url="https://pl.wikipedia.org/wiki?curid=728515" title="Mistrzostwa Świata w piłce siatkowej">
Mistrzostwa Świata w piłce siatkowej



</doc>
<doc id="728516" url="https://pl.wikipedia.org/wiki?curid=728516" title="Mistrzostwa Świata w siatkówce">
Mistrzostwa Świata w siatkówce



</doc>
<doc id="728523" url="https://pl.wikipedia.org/wiki?curid=728523" title="Ostronos (rodzaj ssaka)">
Ostronos (rodzaj ssaka)

Ostronos ("Nasua") − rodzaj ssaka z rodziny szopowatych (Procyonidae). 
Zasięg występowania.
Rodzaj obejmuje gatunki występujące od południowo-zachodnich części Stanów Zjednoczonych do Ameryki Południowej. 
Morfologia i ekologia.
Długość ciała (bez ogona) 43–68 cm, długość ogona 42–68 cm; masa ciała 2–7,2 kg. Cechuje je ruchliwy, ryjkowato wydłużony nos i smukły ogon, są ciekawskimi, dobrze wspinającymi się zwierzętami. Samce są nieco większe od samic i prowadzą samotny tryb życia. Do stad dołączają tylko w okresie godowym. Stada liczące od 5 do 40 osobników tworzą samice z młodymi. Żerują dniem w zaroślach i lasach, poszukując nasion, owoców, jaj i małych kręgowców. 
Co roku w okresie godowym do stada samic przyłącza się jeden samiec. Około 7-8 tygodni później ciężarne samice opuszczają stado i budują gniazda na drzewach, gdzie przychodzi na świat potomstwo. Przeciętnie w jednym miocie rodzą się 3-4 młode. Około sześciu tygodni po okoceniu się, matki wraz z potomstwem wracają do stada. 
Ostronosy są utrapieniem dla farmerów, gdyż często niszczą pola kukurydziane i pustoszą kurniki. Trudno je upolować. Kryją się w koronach drzew albo ratują się pomysłowym fortelem: gdy słyszą strzał lub klaśnięcie padają na ziemię i udają martwe. 
Systematyka.
Podział systematyczny.
Do rodzaju należą następujące gatunki: 

</doc>
<doc id="728524" url="https://pl.wikipedia.org/wiki?curid=728524" title="György Kurtág">
György Kurtág

György Kurtág (ur. 19 lutego 1926 w Lugoj) – węgierski kompozytor, pianista i pedagog.
Życiorys.
Spadkobierca Bartóka rozpoczął swą edukację muzyczną w 1940 w Timișoarze ("węg. Temesvár"). Nauki gry na fortepianie pobierał od Magdy Kardos, kompozycji natomiast uczył się od Maxa Eisikovitsa. W następstwie II wojny światowej przeprowadził się na Węgry. W Szkole Głównej Muzycznej uczyli go m.in. Ferenc Farkas, Sándor Veress, Pál Kadosa, jak też Leó Weiner, który uczył Kurtága muzyki kameralnej. W 1951 uzyskał dyplom w klasie fortepianu i muzyki kameralnej, a w 1955 w klasie kompozycji. W latach 1957–1958 uczył się w Paryżu u Marianne Stein, uczęszczał też na lekcje Dariusa Milhauda oraz Oliviera Messiaena.
Od 1958 był nauczycielem w liceum muzycznym im. Béli Bartóka, potem pracował jako korepetytor przy Krajowej Filharmonii. Od 1967 uczył w Akademii Muzycznej najpierw na kierunku fortepianu, a potem muzyki kameralnej. W 1971 rozpoczął roczny pobyt w Berlinie Zachodnim w ramach programu artystycznego DAAD. W latach 1986-1993 nauczał w Akademii Muzycznej niepełnym wymiarze godzin. Począwszy od 1993 roku spędził dwa lata pracując jako kompozytor-rezydent przy filharmonii berlińskiej. W 1995 spędził rok w Wiedniu, prowadząc kursy mistrzowskie w wiedeńskim Konzerthaus oraz komponując.
Począwszy od 1996 roku rozpoczął swą dwuletnią pracę w Holandii, otrzymuje zaproszenia od Sociéte Gaviniés, haskiego Koninklijk Conservatorium, Muziekcentrum Vredenburg w Utrechcie, amsterdamskiego Concertgebouw, od Nederlandse Operá, Schönberg Ensemble, Asko Ensemble, Orlando Quartet, Osiris Trió oraz od Reinberta de Leeuwa. Po nowszej pracy w Berlinie w 1999 wyjechał do Francji, gdzie pracował przez dwa lata w Ensemble Intercontemporain, dla paryskiego konserwatorium.
W 1987 został członkiem Bawarskiej Akademii Sztuk Pięknych oraz Berlińskiej Akademii Sztuki. Od 2001 jest honorowym członkiem Amerykańskiej Akademii Literatury i Sztuki. W 2003 został laureatem prestiżowej duńskiej Nagrody Fundacji Muzycznej Léonie Sonning. Oficer francuskiego Orderu Sztuki i Literatury (1985). Odznaczony niemieckim orderem Pour le Mérite (1999), austriacką Odznaką Honorową za Naukę i Sztukę (1998) oraz Krzyżem Wielkim węgierskiego Orderu Zasługi (2006).
Koncertuje regularnie ze swoją żoną, pianistką Mártą Kurtág (ślub w 2002). Jego kompozycje są grane na całym świecie. W 2018 w La Scali wystawiono jego operę wg Becketta "Końcówka" ("Fin de partie. Scènes et monologues").

</doc>
<doc id="728526" url="https://pl.wikipedia.org/wiki?curid=728526" title="Kierowca">
Kierowca

Kierowca – osoba uprawniona do kierowania pojazdem silnikowym lub motorowerem.
Kierowca osobisty.
Kierowców, którzy pobierają pensje kierując autami przewożącymi ważne osoby określa się szoferami. Słowo "szofer" wywodzi się od francuskiego terminu "chauffeur" (pol. palacz), ponieważ pierwsze pojazdy (w tym ich kolejowe i morskie odpowiedniki, tj. parowce, parostatki itp.) napędzane były silnikami parowymi wymagającymi obsługi palacza.
W węższym znaczeniu "szoferem" można określić kierowcę zatrudnionego do prowadzenia samochodów luksusowych (duże sedany lub limuzyny). Szofer może być zaliczany do tzw. służby domowej.
Kierowca autobusu.
Miejsce kierującego w autobusach zajmuje kierowca autobusu. Na dłuższych trasach w autobusie musi być minimum 2 kierowców zawodowych, co powoduje możliwość ciągłej jazdy przez 18 godzin. Zmieniają się oni cyklicznie, co cztery i pół godziny. Jest to spowodowane troską o bezpieczeństwo pasażerów.
Kierowca z superlicencją.
Jednymi z najlepiej zarabiających kierowców zawodowych są kierowcy zawodów Formuła 1. Uprawnieniem w tym przypadku jest tzw. superlicencja.
Kierowca w Polsce.
Wymagania stawiane kierowcom w Polsce:

</doc>
<doc id="728527" url="https://pl.wikipedia.org/wiki?curid=728527" title="Zakład Naprawczy Taboru Kolejowego">
Zakład Naprawczy Taboru Kolejowego



</doc>
<doc id="728534" url="https://pl.wikipedia.org/wiki?curid=728534" title="MŚ w koszykówce 2006">
MŚ w koszykówce 2006



</doc>
<doc id="728535" url="https://pl.wikipedia.org/wiki?curid=728535" title="Mistrzostwa Świata 2006">
Mistrzostwa Świata 2006



</doc>
<doc id="728541" url="https://pl.wikipedia.org/wiki?curid=728541" title="Andreas Klöden">
Andreas Klöden

Andreas Klöden (ur. 22 czerwca 1975 w Mittweidzie) – niemiecki kolarz szosowy, brązowy medalista olimpijski.
Kariera.
Zawodową karierę rozpoczął w 1998, dwa lata po zdobyciu brązowego medalu MŚ w jeździe na czas w kategorii U-23, w drużynie Telekom. W swoim pierwszym sezonie wygrał klasyfikację generalną niemieckiego wyścigu Niedersachsen Rundfahrt, a także prolog Tour de Normandie. Rok później wygrał etap portugalskiego Tour de Algarve. Jednak pierwszym z jego wspaniałych sezonów był 2000. Klöden wygrał wtedy klasyfikację generalną Paryż-Nicea oraz Dookoła Kraju Basków. Na igrzyskach olimpijskich w Sydney zdobył brązowy medal, przegrywając z Janem Ullrichem i Aleksandra Winokurowa.
Przez kolejne trzy sezony Klödena prześladowały kontuzje. W wielkim stylu powrócił w 2004 zdobywając tytuł mistrza Niemiec, a także zajmując 2. miejsce w elitarnym francuskim wyścigu Tour de France, gdzie uległ tylko Lance’owi Armstrongowi.
W 2005 Klöden wygrał etap Dookoła Bawarii. Na Tour de France był pomocnikiem liderów T-Mobile Team – Ullricha i Winokurowa.
W 2006, kiedy Jan Ullrich i Ivan Basso byli uwikłani w aferę dopingową, Andreas mógł wreszcie pokusić się o zwycięstwo w Tour de France. Jednak wtedy pokonali go Floyd Landis i Oscar Pereiro. Jednakże Landis został zdyskwalifikowany z powodu dopingu, więc Niemcowi ostatecznie przypadła 2. lokata. 27 sierpnia 2006 Klöden postanowił przenieść się do Astany.
W sezonie 2008 zajął trzecie miejsce w klasyfikacji indywidualnej UCI ProTour, przegrywając tylko z Hiszpanem Alejandro Valverde i Włochem Damiano Cunego.
24 października 2013 roku ogłosił zakończenie kariery.

</doc>
<doc id="728542" url="https://pl.wikipedia.org/wiki?curid=728542" title="Paul Hoppe">
Paul Hoppe

Paul Werner Hoppe (ur. 22 czerwca 1900 w Berlinie, zm. 25 września 1988 we Fryburgu Bryzgowijskim) – niemiecki duchowny katolicki, wikariusz kapitulny diecezji warmińskiej, prałat, protonotariusz apostolski.
Życiorys.
Pochodził z rodziny warmińskiej, był synem Alojzego (urzędnika państwowego, urodzonego w Reszlu) i Jadwigi z domu Katschrowski (urodzonej w Ornecie). Dzieciństwo spędził w Berlinie i Olsztynie, gdzie ukończył gimnazjum (egzamin dojrzałości w 1920). W 1918 służył w jednostce wojskowej w Ostródzie. Studia filozoficzne i teologiczne odbył w Braniewie i Fryburgu, święcenia kapłańskie przyjął 19 lipca 1925 w katedrze fromborskiej z rąk biskupa warmińskiego Augustinusa Bludaua. Pracował jako duszpasterz kolejno w Kętrzynie – kościół św. Katarzyny (1925–1927), Elblągu (1927–1935, trzeci wikariusz w parafii św. Mikołaja, także nauczyciel religii w liceum państwowym) i Gołdapi (1935–1938). W 1938 został proboszczem parafii Świętej Rodziny w Królewcu. Był równocześnie m.in. kapelanem więziennym. Za zaangażowanie w pracę z młodzieżą i niechętnie widziane przez władze kazania był śledzony i kilkakrotnie przesłuchiwany przez gestapo.
Od listopada 1941 pełnił funkcję wicedziekana dekanatu sambijskiego. Kontynuował pracę duszpasterską po zajęciu Królewca przez Armię Czerwoną, w latach 1945–1947 jako wikariusz generalny części diecezji warmińskiej, która znalazła się na terenie obwodu kaliningradzkiego. Wysiedlony został ostatecznie z Kaliningradu do brytyjskiej strefy okupacyjnej 30 listopada 1947. Był m.in. proboszczem w Wilster, gdzie kierował budową nowego kościoła i plebanii. W grudniu 1956 został powołany w skład konsystorza warmińskiego w Niemczech, a 29 lipca 1957 (po śmierci Artura Kathera) wybrany – przez przedwojennych członków kapituły Alojzego Marquardta i Bruno Schwarka – na wikariusza kapitulnego diecezji warmińskiej do opieki duszpasterskiej dla Warmiaków w Niemczech. W tym okresie diecezja warmińska na terenie Polski również znajdowała się pod rządami tymczasowymi (diecezją kierował Tomasz Wilczyński z tytułem biskupa w Olsztynie, a wcześniej administratorzy apostolscy lub wikariusze kapitulni), a w rocznikach watykańskich jako biskupi warmińscy figurowali (z odpowiednimi zastrzeżeniami dotyczącymi funkcji) Kather i Hoppe. Hoppe rezydował w Honeburg koło Osnabrück, od 1961 w Münster, gdzie pod jego kierunkiem zbudowano Dom Warmiński (Ermlandhaus). W ramach opieki duszpasterskiej nad katolikami pochodzącymi z Prus Wschodnich wydawał kalendarze i kwartalnik "Ermlandbrief", odwiedzał niemieckie miejscowości z dużą liczbą osiadłych Warmiaków, organizował pielgrzymki do Werl i Rzymu. Jako członek Konferencji Biskupów Niemieckich uczestniczył w obradach Soboru Watykańskiego II.
Po uznaniu granic Polski przez RFN i reformie administracyjnej Kościoła polskiego w 1972 Paul Hoppe przyjął tytuł wizytatora apostolskiego dla Warmiaków w Niemczech. Z funkcji tej ustąpił 7 września 1975 (zastąpił go prałat Johannes Schwalke). Ostatnie lata życia spędził w Stegen i Kappel koło Fryburga; zmarł we Fryburgu i tam został pochowany. Był odznaczony m.in. Wielkim Krzyżem Zasługi RFN (1986).

</doc>
<doc id="728543" url="https://pl.wikipedia.org/wiki?curid=728543" title="Paweł Hoppe">
Paweł Hoppe



</doc>
<doc id="728544" url="https://pl.wikipedia.org/wiki?curid=728544" title="Krwawe święta">
Krwawe święta

Krwawe święta (tytuł oryg. "Black Christmas") – amerykańsko-kanadyjski film grozy z 2006 roku w reżyserii Glena Morgana, współtwórcy serii "Oszukać przeznaczenie". Remake thrillera "Czarne święta" z 1974 roku. Muzyka do filmu była ostatnią dyrygowaną przez Shirley Walker, która zmarła miesiąc przed premierą filmu. Film zaczęto kręcić w styczniu 2006 w Vancouver.
Fabuła.
Akcja filmu dzieje się w żeńskim akademiku tuż przed Bożym Narodzeniem. Pięć studentek dowiaduje się, że w ich domu akademickim przed ponad trzydziestoma laty psychopatyczny Billy Lenz (Robert Mann) zamordował członków swojej rodziny. Jedna ze studentek, Clair Crosby (Leela Savasta), zostaje zamordowana podczas pisania listu z życzeniami do swojej siostry.
Ze szpitala psychiatrycznego, podczas kontroli jednego z pracowników instytutu, ucieka Billy Lenz.
Dziewczęta zaczynają rozpakowywać prezenty. Megan (Jessica Harmon), jedna z nich, słysząc pewne odgłosy, dobiegające ze strychu, wybiera się tam. Na strychu zostaje zamordowana. Studentki zaczynają być terroryzowane serią tajemniczych telefonów, a pierwszy z nich otrzymują rzekomo z komórki Clair Crosby. Przerażona Heather (Mary Elizabeth Winstead), najbardziej snobistyczna z uczennic, decyduje się wrócić na święta do domu rodzinnego. W drodze do swojego pokoju spotyka dziwaczną Eve (Kathleen Kole), która przez cały czas przebywała na piętrze, i która wybiera się do rodziny. Eve wręcza Heather zawinięty w gazetę prezent – porcelanowego jednorożca. Następnie tajemniczy prześladowca dzwoni do Kelli (Katie Cassidy); spis połączeń wykazuje, że ostatnie zostało nawiązane przez Megan. Zaskoczona Kelli wybiera się do pokoju Megan, a na miejscu zastaje swojego chłopaka Kyle’a Autry’ego (Oliver Hudson). Kyle informuje mieszkanki akademiku, że Megan nie ma w pokoju, a Lauren (Crystal Lowe) stwierdza, że to on był nadawcą połączenia.
W akademiku zjawia się tymczasem Leigh Colvin (Kristen Cloke), która jest przyrodnią siostrą Clair. Lauren zaczyna wymiotować, ponieważ wypiła zbyt wiele alkoholu. Melissa (Michelle Trachtenberg) pomaga jej wejść pod prysznic, a następnie doprowadza ją do łóżka. Niespodziewanie zostaje odłączony prąd. Kelli znajduje laptopa Megan oraz film pornograficzny domowej roboty, na którym zarejestrowano stosunek płciowy Kyle’a i Megan. Kelli atakuje Kyle’a, a walkę przerywają pozostałe dziewczyny, które następnie, wraz ze swoją akademicką „matką” Panią MacHenry (Andrea Martin), wyganiają Kyle’a z domu. Najbogatsza ze studentek Dana (Lacey Chabert) wybiera się na zewnątrz, by zapalić papierosa i tam też zostaje zamordowana.
Wszyscy zastanawiają się, gdzie są Dana, Megan i Clair. Kelli niepokoi przedłużający się powrót Dany, a niebawem z telefonu trzeciej zaginionej kolejny raz dzwoni nadawca tajemniczego połączenia. Bohaterki wybierają się na zewnątrz, by odnaleźć Danę. Zastają samochód Eve wciąż zaparkowany nieopodal domu. Po otworzeniu jego drzwi, ze wnętrza wypada zdekapitowana głowa Eve. Przerażone dziewczyny powracają do domu, skąd Kelli dzwoni po policję. Funkcjonariusze obwieszczają, że z powodu śnieżnej wichury mogą dotrzeć na miejsce dopiero za dwie godziny. Kelli radzi wszystkim trzymać się razem i się nie rozdzielać, lecz Heather chce wracać do domu i Pani MacHenry decyduje się wraz z nią wezwać pomoc. W tym celu wsiadają w samochód, którego przednia szyba jest jednak zaśnieżona. Pani MacHenry wysiada z auta, by ją odśnieżyć i w międzyczasie jest świadkiem zabójstwa Heather przez Billy’ego. Kobieta obija się o mur akademika, co powoduje, że wielki sopel lodu odłamuje się i przebija jej głowę.
Powrót Pani MacHenry i Heather opóźnia się, więc Leigh i Kelli wychodzą na zewnątrz, by je znaleźć. Leigh upada, poślizgnąwszy się na kałuży krwi. W tym czasie morderca zabija Melissę. Kelli i Leigh powracają w przerażeniu do domu, by znaleźć dziewczyjnę. Nie otrzymując odpowiedzi na wołania, proszą o pomoc Lauren, która śpi w swoim pokoju. W międzyczasie ponownie pojawia się Kyle i cała trójka znajduje Lauren martwą, leżącą w łóżku bez oczu. Kelli dzwoni do Melissy i dźwięk dzwoniącego telefonu dobiega ze strychu. Bohaterowie decydują się tam wybrać, sądząc, że zastaną tam Melissę. Kyle otwiera drzwi od strychu i zostaje wciągnięty do środka. Kelli wyłamuje drzwi i jest świadkiem jak Agnes (Dean Friss), mordercza siostra Billy’ego Lenza, zabija jej chłopaka figurką jednorożca, należącą do Heather, a następnie wyrywa mu jedno z oczu i zjada je. Leigh odkrywa ciało swojej siostry Clair, umieszczone na drewnianym krześle. Agnes atakuje Kelli i Leigh próbuje jej pomóc, lecz wpada w dziurę w podłodze strychu. Kelli rusza jej na pomoc, gdy nagle morderczyni zapala świece, które ukazują ukryte na strychu ciała zabitych studentek oraz makabryczną choinkę, przystrojoną w oczy ofiar. Agnes informuje pozostałe przy życiu, że teraz wszyscy są rodziną. Agnes atakuje Kelli, lecz ta chwyta w dłoń porcelanową figurkę i dźga psychopatkę w oczodół. Okazuje się, że Agnes ma sztuczne oko. Kelli uspokaja Agnes i tłumaczy jej, że nie musi tego robić, ponieważ jej brat tkwi zamknięty w klinice psychiatrycznej. Agnes informuje ją, że nie ma brata, tylko ojca. W tym momencie na miejscu zjawia się także Billy. Agnes atakuje Kelli, lecz wpada w kolejną dziurę w podłodze, która umieszcza ją pomiędzy ścianami domu. Billy wpycha Kelli do tej samej dziury, lecz wcześniej jego siostra podczas walki z Kelli, przypadkiem przewraca świecę i wznieca pożar. W pożarze ginią Billy i Agnes. Kelli i Leigh uciekają z płonącego budynku.
Kobiety trafiają do szpitala, gdzie przyjeżdżają również rodzice Kelli, Państwo Presley. Szybko okazuje się, że Agnes wciąż żyje, i wkrótce morduje Leigh. Kelli powraca do sali, w której oczekuje dalszych badań i orientuje się, że coś jest nie tak. W pomieszczeniu znajduje krew. Gdy zaczyna opuszczać pomieszczenie, zostaje schwytana przez Agnes, która zaczyna ją dusić. Kelli chwyta łyżkę defibrylatora i poraża nią Agnes w głowę, mordując ją.
O filmie.
Oryginalny szkic.
Oryginalny scenariusz Glena Morgana znacznie różnił się od swojej ostatecznej formy. Sceny wspomnień życia Billy’ego w domu głównych bohaterek zawarto na początku filmu, a ich narratorką była Barbara MacHenry. Nieletni Billy nie był również gwałcony przez własną matkę. Postać Megan była znacznie bardziej rozbudowana (pierwotnie spędzała święta wraz z głównymi bohaterkami na parterze), a telefony od prześladowcy były znacznie bardziej bezpośrednie i obsceniczne. Postać Melissy Kitt była opisana jako Azjatka, a Heather Fitzgerald była blondynką. Mordercy nosili płaszcze, by ukryć swoją tożsamość. Sceny śmierci były różne od swoich finałowych wersji; scenariusz nie zawierał w sobie elementu wyrywania ofiarom oczu. Bohaterki Kelli Presley i Leigh Colvin przeżyły obie, a w ostatniej scenie, rozgrywającej się w szpitalu, Kelli otrzymuje telefon z komórki Kyle’a. Dystrybutorzy Dimensionu doradzili scenarzyście, by stworzył skrypt zawierający więcej scen gore i o szybszym tempie.
Alternatywne wersje filmu.
Istnieją różnorodne wersje filmu, wydane w różnych krajach. Dwie wersje zostały wydane do dystrybucji kinowej – brytyjska i amerykańska; prezentują one odmienne sceny śmierci poszczególnych bohaterek. Amerykańscy dystrybutorzy, wydający film na rynku DVD, stworzyli wersję ocenzurowaną, trwającą godzinę i dwadzieścia cztery minuty, oraz nieocenzurowaną, która trwa dziewięćdziesiąt cztery minuty.

</doc>
<doc id="728545" url="https://pl.wikipedia.org/wiki?curid=728545" title="Łódzkie Spotkania z Piosenką Żeglarską Kubryk">
Łódzkie Spotkania z Piosenką Żeglarską Kubryk

Łódzkich Spotkań z Piosenką Żeglarską „Kubryk” – coroczny festiwal szantowy organizowany w maju w Łodzi przez Akademicki Klub Żeglarski w Łodzi oraz, niegdyś przez Studencki Teatr Satyry „Cytryna” a od 1991 Łódzki Dom Kultury. W styczniu 2013 roku powstała Fundacja Kubryk, zostając jednym z organizatorów festiwalu.
Pierwsza edycja odbyła się w roku 1985 z inicjatywy członków zespołu szantowego Cztery Refy (do dziś pełniących funkcję gospodarzy imprezy), od tego czasu Kubryk odbył się już 26 razy. Stałym elementem festiwalu jest jego prowadzący, Andrzej Śmigielski.
W ciągu lat imprezę swoimi występami (na scenie Łódzkiego Domu Kultury lub powiązanej z festiwalem scenie w Porcie Jachtowym Maruś w Smardzewicach nad Zalewem Sulejowskim) uświetnili wczołowi przedstawiciele polskiej muzyki szantowej. Grali tu m.in. Ryczące Dwudziestki, Mechanicy Shanty, Sąsiedzi, Pchnąć W Tę Łódź Jeża, North Cape, Zejman &amp; Garkumpel, Perły i Łotry, Stara Kuźnia, Banana Boat, Jerzy Porębski.

</doc>
<doc id="728548" url="https://pl.wikipedia.org/wiki?curid=728548" title="Psychologia religii">
Psychologia religii

Psychologia religii – interdyscyplinarna nauka z pogranicza psychologii i religioznawstwa, korzystająca z dorobku obu dziedzin. Z psychologicznego punktu widzenia przedmiotem psychologii religii są przejawy indywidualnej religijności takie jak przekonania religijne, doświadczenie religijne, konwersja, ale także fundamentalizm religijny i ateizm. Przy pomocy aparatu pojęciowego wytworzonego na polu psychologii bądź jej poddziedzin (np. psychologia kliniczna religii zajmuje się opisem relacji pomiędzy religijnością a zdrowiem psychicznym). Podejście opisowe koncentruje się na strukturze religijności i jej przejawów oraz relacjach między nimi, zaś celami podejścia wyjaśniającego (funkcjonalnego) są ukazanie osobowościowych, motywacyjnych, percepcyjnych i społecznych przyczyn kształtowania się, rozwoju, trwania lub zaniku religijności jednostek.
Psychologia religii jako subdyscyplina religioznawstwa, podobnie jak socjologia religii, zajmuje się religią jako fenomenem ponadindywidualnym wraz z jej historycznym i społeczno-kulturowym zróżnicowaniem.
Współcześni badacze w coraz większym stopniu włączają do badań nad religijnością kategorię duchowości, której zakres znaczeniowy jest z religijnością częściowo rozłączny.
Główne podejścia teoretyczne stosowane w psychologii religii:
Przedmiot i cele psychologii religii.
Przedmiot badań psychologii religii ma dwojaki charakter. Jeśli celem dociekań jest religia jako zjawisko ponadjednostkowe (społeczne, kulturowe, uniwersalne), przedmiotem badań są jej psychologiczne źródła. Pytania badawcze dotyczą tego, jakie cechy umysłu (struktur poznawczych, systemu nawyków), bądź jakie potrzeby (od podstawowych biologicznych po samorealizacyjne) prowadzą do powstawania, trwania i (lub) zaniku przekonań, zachowań i instytucji religijnych. Jeśli celem dociekań jest odpowiedź na pytania o miejsce oraz rolę religii w umyśle i biografii jednostki, wówczas przedmiotem badań jest religijność, a szczególnie jej struktura, miejsce i funkcje motywacyjne, a także procesy formowania się lub zaniku.
Rozróżnienie znaczeniowe pojęć: religia a religijność.
Religia to między innymi taki zbiór twierdzeń i norm, funkcjonujący w konkretnym kontekście historycznym i społeczno-kulturowym, który dostarcza wyjaśnień i reguluje stosunek zachodzący między człowiekiem i rozmaicie rozumianą rzeczywistością nadprzyrodzoną. Religijność to odniesienie do – także rozmaicie rozumianej – transcendencji. Determinuje ono indywidualny, podmiotowy stosunek człowieka do twierdzeń i norm religii. Może on dotyczyć zarówno religii, w której kontekście przebiegała i przebiega inkulturacja jednostki, jak i innych religii obecnych w danym środowisku, choć przez tę jednostkę nieakceptowanych (w całości lub selektywnie). To ustosunkowanie wyraża się w sferze pojęć i przekonań, uczuć oraz zachowań jednostki. Sprowadza się do subiektywnego odniesienia człowieka do rzeczywistości opisywanej i wyjaśnianej w danej religii, w kategoriach takich jak "sacrum", "świętość" czy – jak to ujął Paul Tillich – "ostateczna troska" ("ultimate concern"). Religijność można traktować jako złożoną strukturę (sądy, przekonania, przeżycia, stany emocjonalne, predyspozycje do zachowań, same zachowania). W zależności od stopnia identyfikacji podmiotu z daną religią, religijność jest w różnym stopniu wkomponowana w osobowość. Psychologowie religii wyróżniają wiele typów religijności, nazywając je także wymiarami lub orientacjami. Przykłady: podział na religijność autorytarną i humanistyczną (Fromm), wewnętrzną (dojrzałą) i zewnętrzną (niedojrzałą) (Allport).
Religia a psychologia (Freud, Jung, Maslow)..
Zygmunt Freud przyjął redukcjonistyczny pogląd na źródła religijności. Uważał religię za iluzję, pochodną potrzeb ludzkich: potrzeby ładu moralnego oraz potrzeby bezpiecznego świata. Religia w jego ujęciu jest przedmiotem przeniesienia uczuć w stosunku do ojca (którego w religii zastępuje Bóg). Hipotezy filozoficzne Feuerbacha i społeczne Marksa Freud uzupełnił argumentami psychologicznymi, uznając, iż religia to nerwica natręctw. Freud powołał się tu na perspektywę antropologiczną, ontogenetyczną i etnologiczną.
Jung nie negował religii. Według Junga religia to sztywna, skodyfikowana forma doświadczenia religijnego, chroniąca człowieka przed niszczącymi, bezpośrednimi aspektami, jakie doświadczenie to potencjalnie posiada. Religia pozwala na włączenie w świat człowieka potężnych sił. Tradycje religijne powinny mieć wpływ na życie psychiczne człowieka. Człowieka tworzą archetypy religijne. To, że rozumem nie możemy poznać Boga, nie oznacza, że on nie istnieje. Bóg – zdaniem Junga – nie jest stworzony, ale wybierany. Jung uważał również, że z biegiem czasu psychologia zastąpi religię.
Abraham Maslow twierdził, że przyszłość należy do religii opartej na doświadczeniu szczytowym; zadaniem psychologii jest wyzwolenie w człowieku tych najwyższych doświadczeń. Religia jest ważna dla życia psychicznego, gdyż ukazuje więzi między sacrum a człowiekiem; może być przedmiotem badań naukowych, aby lepiej wyjaśnić pewne zachowania człowieka. Jej rolą jest wyjaśnianie i pomoc w rozumieniu przeżyć człowieka.
Badania psychologiczne.
Tutaj niektóre badania psychologiczne nad mistycyzmem i połączeniami między niektórymi niepokojącymi doznaniami mistycznymi a ciężkimi doświadczeniami z okresu dzieciństwa. W innych badaniach odkrywa dowody wskazujące na związek padaczki skroniowej z wieloma „duchowymi” doznaniami, takimi jak opętanie, mającymi swoje źródło w zmianie aktywności elektrycznej mózgu. Carl Sagan w swojej ostatniej książce "Świat nawiedzany przez demony. Nauka jako światło w mroku" uważa, że źródłem wszystkich widzeń świętych w przeszłości oraz współczesne widzenia UFO mają podstawę w tym samym umysłowym zaburzeniu.
Według profesora Vilayanura S. Ramachandrana „jest możliwe, że wielu wielkich przywódców religijnych miało zaburzenia funkcjonowania płatu skroniowego co powodowało, że mieli wizje lub mistyczne doznania”. Dr. sztucznie stymulował płaty skroniowe polem magnetycznym, używając urządzenia nazwanego hełm boga i uzyskał efekt doznań religijnych włączając w to doświadczenia z pogranicza życia i śmierci oraz widzenie duchów. Profesor neuropsychologii John Bradshaw mówi także:
W swojej książce "Is Religion Dangerous", zwraca się do ludzi, którzy uważają, że wiara jest urojeniem cytując definicję z "Oxford Companion to Mind": „Utrwalone i specyficzne przekonanie, niespotykane w kulturze do której należy jednostka”. i zauważa, że „większość wielkich filozofów wierzyła w Boga” i że wielu ludzi, którzy wykazują wysoki stopień racjonalnego myślenia oraz potrafią sensownie i spójne uzasadnić swoje przekonania „odrzuca przekonanie, że wiara w Boga jest urojeniem – niezależnie od tego czy jest błędna czy nie”.
Sam Harris amerykański autor, który pisał na tematy neurologii i rozumu jest również autorem książki "Koniec wiary", którą napisał po zamachach z 11 września 2001 oraz "Listu do chrześcijańskiego narodu". W "Końcu wiary" porównuje wiarę do choroby psychicznej mówiąc, że wiara: "pozwala skądinąd normalnej osobie, zrywać owoce szaleństwa i uważać je za święte".
W Polsce psychologią religii zajmował się Władysław Witwicki. Przeprowadził również badania empiryczne w tym zakresie, które opublikował w swojej książce "Wiara oświeconych". W komentarzu do własnego tłumaczenia ewangelii Mateusza i Marka ("Dobra Nowina według Mateusza i Marka") dokonał analizy psychologicznej tekstu oraz osób w nim występujących, m.in. podważając zdrowie psychiczne Jezusa.

</doc>
<doc id="728549" url="https://pl.wikipedia.org/wiki?curid=728549" title="Marek Skwarnicki">
Marek Skwarnicki

Marek Skwarnicki (ur. 30 kwietnia 1930 w Grodnie, zm. 12 marca 2013 w Krakowie) – polski poeta, publicysta, prozaik, felietonista, tłumacz. Wydawał pod pseudonimami: Don Kopyto; EMES; Jerzy Patkiewicz; Kij; M.S.; Marek; ms; MS; Patyk, najczęściej jednak podpisywał się jako Spodek.
Życiorys.
Urodził się jako drugie dziecko Józefa Skwarnickiego, oficera zawodowego, i Teodozji z Barańskich 30 kwietnia 1930 roku w Grodnie. Ze względu na służbę wojskową ojca w 1936 przeniósł się wraz z rodziną do Ostroga nad Horyniem, a od 1937 mieszkał w Kutnie przy ulicy Tadeusza Kościuszki 14. Po wybuchu II wojny światowej przebywał w zaprzyjaźnionym z rodziną dworze Księżostany na Zamojszczyźnie, następnie w majątku pp. Brudzyńskich Pniewo koło Żychlina i u krewnych w Błoniu pod Warszawą. Od 1940 mieszkał w Warszawie, od 1942 w internacie dla chłopców prowadzonym formalnie przez Radę Główną Opiekuńczą, a w rzeczywistości przez konspiracyjne Opiekuńcze Pogotowie Harcerek Armii Krajowej. Uczęszczał do Średniej Szkoły Handlowej i jednocześnie uczył się na tajnych kompletach gimnazjalnych. Był członkiem Szarych Szeregów. Po upadku powstania warszawskiego przeszedł przez obóz w Pruszkowie, skąd wywieziono go z matką do obozu w Mauthausen, a następnie skierowano do przymusowej pracy w gospodarstwie rolnym we wsi Schlamersdorf pod Linzem. Zwolniony z powodu choroby matki, w grudniu 1944 powrócił do kraju.
Od lutego 1945 mieszkał w Kutnie i uczęszczał do Gimnazjum i Liceum im. Jana Henryka Dąbrowskiego. Wiosną 1946 przeniósł się wraz z rodziną do Szczecina, gdzie kontynuował naukę w Gimnazjum i Liceum im. Henryka Pobożnego; w 1949 zdał maturę. Następnie do 1952 studiował bibliotekoznawstwo na Wydziale Polonistycznym Uniwersytetu Warszawskiego. Ukończył je po pierwszym stopniu (licencjat), ponieważ władze nie pozwoliły mu na kontynuację studiów na poziomie magisterskim. Jednocześnie w 1950–1951 był zatrudniony na pracach zleconych początkowo w Centralnym Urzędzie Pomiarów Kraju, później z ramienia Ministerstwa Oświaty przy porządkowaniu centralnego katalogu zaopatrzenia bibliotek publicznych w kraju. Debiutował w 1951 na łamach „Tygodnika Powszechnego” artykułem pt. „O optymizmie wiary”, będącym głosem w dyskusji na temat powieści katolickiej (nr 49, podpisał się jako Jerzy Patkiewicz). W 1952 podjął pracę w Bibliotece Narodowej w Warszawie, początkowo w Biurze Katalogowym, następnie w Dziale Uzupełniania Zbiorów. Zimą 1953 roku podczas wycieczki do Torunia poznał pracownicę tamtejszej biblioteki, repatriantkę z Wilna, studentkę polonistyki Zofię Korbutt. Od 1954 pracował w nowo powstałym Instytucie Książki i Czytelnictwa Biblioteki Narodowej. 21 lipca 1954 zawarł cywilny związek małżeński z Zofią Korbutt, a 8 sierpnia ślub kościelny w kościele Najświętszej Maryi Panny w Toruniu.
W 1955 został współredaktorem pism „Bibliotekarz” i „Poradnik Bibliotekarza”. 14 kwietnia 1956 roku w Toruniu przyszło na świat pierwsze dziecko państwa Skwarnickich – Maria. W tym samym roku Skwarnicki uczestniczył w zebraniach Klubu Krzywego Koła. W tym okresie rozpoczął twórczość poetycką; pierwsze wiersze pt. „Lustro”, „Rok 1952” i „W telewizorze ściany” opublikował w „Tygodniku Powszechnym” w 1957 roku. W tymże roku redaktor naczelny „Tygodnika Powszechnego” zaproponował Skwarnickiemu napisanie recenzji z książki kardynała Stefana Wyszyńskiego pt. „Duch pracy ludzkiej”. Po ukazaniu się recenzji cała PRL-owska prasa napadła na jej autora i na „Tygodnik”. W noc sylwestrową 1957/1958 przyszło na świat w Warszawie drugie dziecko – syn Tomasz. W lutym 1958 przeniósł się wraz z rodziną do Krakowa, by podjąć pracę w redakcji „Tygodnika Powszechnego”. Początkowo redagował rubrykę interwencyjno-satyryczną pt. „Bez ogródek”, w której umieszczał felietony pod pseudonimem Spodek, przekształconą w latach późniejszych w stałą rubrykę pt. „Felietony Spodka”. Wśród otrzymywanych od czytelniczek listów, jego uwagę zwróciły te podpisane „Filiżanka”.
16 maja 1959 roku w Krakowie przyszedł na świat syn Krzysztof. W latach 1969-1971 Marek Skwarnicki zamieszczał cykl recenzji pt. „Tele-oko” (podpisując się jako Marek, M.S., MS). Rozwijając twórczość literacką i publicystyczną, ogłaszał wiersze, fragmenty prozy, artykuły i recenzje literackie w miesięcznikach katolickich „Znak” i „Więź”. Publikował także w „Pomeranii” – Biuletynie Zrzeszenia Kaszubsko-Pomorskiego (1969 r.). W latach 1960-1961 był członkiem grupy poetyckiej Muszyna, związanej z wychodzącym od stycznia 1957 studenckim dwutygodnikiem „graficzno-literackim” „Czarno na białym” od 3 numeru ukazującym się jako „Zebra”.
Od 1962 należał do Związku Literatów Polskich (do rozwiązania Związku w 1983). Na początku lat 60. poznał metropolitę krakowskiego Karola Wojtyłę, który zjawił się w redakcji Tygodnika Powszechnego chcąc opublikować swoje poezje. Marek Skwarnicki zajął się redakcją tych tekstów i do końca życia papieża współpracował z nim przy publikowaniu twórczości poetyckiej, jeżdżąc w tym celu również do Rzymu i znajdując w nim doskonałego rozmówcę na tematy związane ze znaczeniem słowa i poezji. W swoich rozmowach o poezji poruszali często problem komunikowania się ludzi za pośrednictwem poezji, której nie może zastąpić ani język nauk ścisłych, ani filozofia czy literatura.
W 1964 Marek Skwarnicki odbył pierwszą kilkumiesięczną podróż do Stanów Zjednoczonych; opublikował wówczas w „Tygodniku Powszechnym” cykl reportaży pt. „Amerykańskie wakacje”. W 1968 otrzymał nagrodę Fundacji im. Kościelskich w Genewie, a w 1969 nagrodę poetycką im. Andrzeja Bursy, przyznawaną przez Krakowską Grupę Literacką „Barbarus”. W 1969 przebywał we Fryburgu w Szwajcarii, gdzie podjął pracę w sekretariacie Rady Międzynarodowego Ruchu Intelektualistów Katolickich „PAX Romana” (Mouvement International des Intellectueles Catholiques); w 1970 został członkiem Rady, a w 1975 wiceprezesem tej organizacji. Kontynuował twórczość literacką, publikował wiersze, prozę i przekłady z poezji angielskiej, m.in. w „Poezji”, „Życiu Literackim” i „Twórczości”. W 1969 wszedł w skład kolegium redakcyjnego „Znaku”. W 1971-1972 był stypendystą International Writing Program University of Iowa w USA. Od 1976 był członkiem polskiego PEN Clubu. W 1975 został członkiem Komitetu Łączności Forum Europejskiego Narodowych Komisji Apostolstwa Świeckich (Laikatu), gdzie pracował do 1984 roku. W latach 1977-1984 był członkiem Papieskiej Rady do Spraw Laikatu. W 1977 otrzymał odznakę „Za Pracę Społeczną dla miasta Krakowa”. W latach 1979-1990 pracował w Komisji ds. Apostolstwa Świeckich Episkopatu Polski. W latach 80. i 90. pełnił funkcję członka Rady Duszpasterstwa Archidiecezji Krakowskiej. W 1978-2000 odbył pięć międzykontynentalnych (do Meksyku, Filipin, Japonii, Kanady i Australii) i pięć europejskich podróży z papieżem Janem Pawłem II jako redaktor Tygodnika Powszechnego, akredytowany przy Biurze Prasy Watykanu. W 1980 został wiceprezesem Oddziału Krakowskiego Związku Literatów Polskich. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W 1982 otrzymał nagrodę Premio International di Poesia, przyznawaną we włoskim mieście Marineo. W 1989 wchodził w skład komitetu założycielskiego Stowarzyszenia Pisarzy Polskich, którego następnie został członkiem. W 1990 otrzymał nagrodę Fundacji Nelli i Władysława Turzańskich z Toronto za całokształt twórczości ze szczególnym uwzględnieniem poezji. Po przejściu na emeryturę w 1992 kontynuował współpracę z Tygodnikiem Powszechnym. Drukował także w „Więzi” oraz w „Znaku”. Ponadto redagował stałe rubryki w czasopismach „Pielgrzym” i „Związkowiec”, ukazujących się w Toronto. Do śmierci mieszkał w Krakowie.
W latach 1970-75 Marek Skwarnicki opracował na podstawie tłumaczenia filologiczno-naukowego poetycki przekład psalmów na potrzeby posoborowej reformy liturgicznej. Przekład ten został zatwierdzony przez Konferencję Episkopatu Polski i wprowadzony do liturgii mszalnej w postaci psalmów responsoryjnych, a także do Liturgii Godzin.
W kwietniu 2006 r., za tom poezji "Wygnani z raju", który ukazał się nakładem krakowskiego wydawnictwa Biały Kruk, został uhonorowany Nagrodą Krakowska Książka Miesiąca.
Twórczość.
Wydał następujące zbiory poezji:
Dorobek prozatorski Skwarnickiego
Powieści i opowiadania:
Utwory dramatyczne dla dzieci:
Felietony:
Dzienniki:
Wspomnienia:
Publicystyczne książki o Janie Pawle II i jego pontyfikacie:
Utwory o tematyce religijnej:
Skwarnicki jest autorem opublikowanej w 2002 roku książki biograficznej „Jan Paweł II”, której pierwszy egzemplarz przesłał papieżowi. Otrzymał wówczas od niego list, w którym znalazły się m.in. te słowa: „... Bardzo dziękuje Autorowi książki Jan Paweł II za ten ciepły jeszcze egzemplarz, którego niestety nie mógł sam wręczyć osobiście (po ciężkiej operacji Skwarnicki przebywał w szpitalu). Chętnie porozmawiałbym na interesujące nas tematy, np. o poezji...”. Wielką przygodą współpracy poetyckiej Skwarnickiego i Ojca Świętego stała się praca nad wydaniem poezji Jana Pawła II, która ukazała się pt. „Tryptyk Rzymski”. Zaczęła się, kiedy ten pierwszy otrzymał ręcznie napisany list z Watykanu z datą 30 września 2002 r., do którego papież dołączył tekst swoich poezji. W liście czytamy m.in.: „Drogi Panie Marku! Niech Pan będzie łaskaw rzucić okiem na teksty, które mu zostaną przekazane. Nie wiem czy ma to coś wspólnego z poezją, od której właściwie odszedłem, ale która od czasu do czasu wciąż mnie kusi”. Marek Skwarnicki został zaproszony do Rzymu, gdzie znalazł się 19 listopada 2002. roku. Wcześniej przesłał coś w rodzaju recenzji o tekstach poetyckich przesłanych przez papieża. W Watykanie sześć razy rozmawiali o poezji, przeważnie przy posiłkach, a spotkania te nie trwały krótko. W czasie pierwszego spotkania Skwarnicki otrzymał nieznane mu wcześniej „Posłowie” z dramatycznymi słowami skierowanymi do kardynałów przyszłego konklawe, które się zbierze w Kaplicy Sykstyńskiej na tle Sądu Ostatecznego, „... wizji, którą Michał Anioł pozostawił. Tak było w sierpniu, a potem w październiku pamiętnego roku dwóch konklawe, i tak będzie znów, gdy zajdzie potrzeba, po mojej śmierci. Trzeba, by przemawiała do nich wizja Michała Anioła”. To wspaniałe dzieło malarskie musiało wywrzeć na papieżu wielkie wrażenie, skoro powołał się na nie w apelu do kardynałów. Podczas następnego spotkania padło pytanie pod adresem gościa z Polski: „No i co dalej robimy?”. „Drukujemy” – odpowiedział stanowczym tonem Marek Skwarnicki, co go samego zdziwiło. Później Papież dodał jeszcze fragment tekstu łacińskiego znad bramy wadowickiego gimnazjum. Na koniec uzgodniono pełny tytuł, a dodatek rzymski to propozycja Skwarnickiego, by odróżnić poezje poprzednie, głównie tworzone w Polsce, od Tryptyku powstałego w Rzymie. Skwarnicki zastrzega, że był tylko redaktorem tekstu papieża.
Z okazji 30-lecia powstania PRL został odznaczony w 1974 roku. Pośmiertnie w marcu 2013 r. "za wybitne zasługi dla polskiej kultury, za osiągnięcia poetyckie i prozatorskie, za wieloletnią pracę dziennikarską w „Tygodniku Powszechnym” i „Znaku” oraz krzewienie wartości chrześcijańskich związanych z myślą i nauczaniem Jana Pawła II" został postanowieniem prezydenta Bronisława Komorowskiego odznaczony Krzyżem Oficerskim Orderu Odrodzenia Polski

</doc>
<doc id="728553" url="https://pl.wikipedia.org/wiki?curid=728553" title="Kwas mykofenolowy">
Kwas mykofenolowy

Kwas mykofenolowy i mykofenolan mofetylu – organiczne związki chemiczne stosowane jako leki immunosupresyjne i cytostatyczne w zapobieganiu ostrego odrzucania przeszczepu. Mykofenolan mofetylu (MMF) jest estrem 2-morfolinoetylowym kwasu mykofenolowego (MPA).
Lek uzyskiwany jest z grzyba "Penicillium stoloniferum".
Historia.
MMF został zatwierdzony do użytku przez amerykańską Agencję Żywności i Leków w 1995 roku. Od tego czasu jego użycie systematycznie wzrastało, stopniowo wypierając lek poprzedniej generacji – azatioprynę. Leczenie oparte na MMF otrzymuje około 79% biorców nerki, 75% biorców serca oraz 48% biorców wątroby. Dodatkowo MMF stosowany jest w leczeniu schorzeń o podłożu autoimmunizacyjnym, jak toczeń rumieniowaty układowy, miastenia lub nieswoiste zapalenie jelit.
Mechanizm działania.
Aktywnym metabolitem MMF jest kwas mykofenolowy (MPA), który silnie, selektywnie, odwracalnie i niekompetycyjnie hamuje działanie dehydrogenazy inozynomonofosforanu (IMPDH). Enzym ten katalizuje transformację inozynomonofosforanu (IMP) do ksantozynomonofosforanu (XMP) – kluczową reakcję szlaku syntezy "de novo" nukleotydów guaninowych. Wyczerpanie wewnątrzkomórkowej puli nukleotydów guaninowych na skutek inhibicji IMPDH prowadzi do zatrzymania syntezy DNA w fazie S cyklu komórkowego. W efekcie obserwuje się zahamowanie proliferacji komórek i indukcję ich różnicowania. MPA nie wpływa na reakcje alternatywnego szlaku syntezy nukleotydów guaninowych, tzw. szlaku ratunkowego, w którym guanina uzyskana z degradacji kwasów nukleinowych jest konwertowana do monofosforanu guanozyny (GMP). W przeciwieństwie do większości komórek ludzkich zdolnych do utrzymywania odpowiedniego poziomu GMP w oparciu o szlak ratunkowy, limfocyty T i B są niemal całkowicie uzależnione od aktywności IMPDH. Umożliwia to selektywne hamowanie syntezy nukleotydów guaninowych przez MPA właśnie w tych komórkach. Ponadto, spośród dwóch zidentyfikowanych u człowieka izoform IMPDH, MPA jest pięciokrotnie bardziej wydajnym inhibitorem drugiej izoformy IMPDH, której ekspresja jest indukowana w aktywowanych limfocytach, niż izoformy pierwszej podlegającej konstytutywnej ekspresji w większości komórek. MPA wywiera zatem silniejsze działanie cytostatyczne na limfocyty niż na inne komórki organizmu, przez co osiągany jest zamierzony efekt immunosupresyjny. MPA nie tylko blokuje proliferację limfocytów, ale również ogranicza odpowiedź humoralną, hamując produkcję przeciwciał. Dodatkowo obserwuje się indukcję apoptozy w limfocytach T stymulowanych antygenem. MPA nie wpływa na syntezę cytokin. Zmniejsza liczbę limfocytów i monocytów w ognisku zapalnym. Nie wpływa na aktywność neutrofili.
Farmakokinetyka.
Po podaniu doustnym, MMF jest hydrolizowany przez esterazy jelitowe do aktywnego MPA, który ulega absorpcji do wnętrza enterocytów. Tam zapoczątkowywana jest druga faza biotransformacji, która zachodzi w oparciu o aktywność enzymów z rodziny glukuronylotransferaz difosforanów urydyny (UGT). Zlokalizowane w enterocytach UGT-azy katalizują reakcję przyłączania kwasu 5’-difosforoglukuronowego (UDPGA) do MPA, w wyniku której powstaje nieaktywny farmakologicznie 7-"O"-glukuronid kwasu mykofenolowego (MPAG). W komórkach nabłonka jelita cienkiego powstaje również niewielka ilość acylowanego glukuronidu MPA (AcMPAG), który zachowuje jednak zdolność do inhibicji IMPDH. Znajdująca się w błonie komórkowej glikoproteina P (P-gp) może usuwać MPA i jego metabolity z enterocytów zmniejszając poziom absorpcji leku. MPA po przekroczeniu ściany jelita transportowany jest żyłą wrotną i dociera do sinusoid wątrobowych. Hepatocyty wchłaniają MPA dzięki polipeptydom transportującym aniony organiczne (OATP). W komórkach wątroby MPA przechodzi podobny metabolizm do tego w jelicie – jest przekształcany do MPAG i AcMPAG. Część MPA i MPAG powraca do krążenia obwodowego. Stężenie MPA w osoczu wzrasta gwałtownie, osiągając maksimum w ciągu godziny od podania leku. Znajdujący się we krwi MPA działa immunosupresyjne hamując aktywność IMPDH w limfocytach T i B.
W wątrobie metabolity MPA są wydalane do żółci, a następnie podlegają krążeniu wątrobowo-jelitowemu. MPAG i AcMPAG są usuwane z hepatocytów dzięki aktywności transporterów błonowych takich jak P-gp i białko drugie związane z opornością wielolekową – MRP2, (z ang. "multidrug resistance-associated protein 2"), które zlokalizowane są po wierzchołkowej stronie komórek wątroby. MPAG oraz AcMPAG są z powrotem przekształcane do MPA przez glukuronidazy bakterii jelitowych. W jelicie część dostępnej puli MPA jest reabsorbowana i dociera ponownie do wątroby, reszta zaś przechodzi drugą fazę biotransformacji i jest usuwana z moczem. Wynikiem krążenia wątrobowo-jelitowego jest kolejny wzrost stężenia MPA we krwi, który następuje od około 6 do 12 godzin po podaniu leku.
Wskazania.
Mykofenolan mofetylu:
Kwas mykofenolowy:
Przeciwwskazania.
Ostrożnie:
Stosowanie leku zwiększa możliwość wystąpienia nowotworów (chłoniaki, nowotwory skóry).
Dawkowanie.
Według zaleceń lekarza

</doc>
<doc id="728555" url="https://pl.wikipedia.org/wiki?curid=728555" title="Mykofenolan mofetylu">
Mykofenolan mofetylu

Mykofenolan mofetylu – organiczny związek chemiczny, lek immunosupresyjny, będący prolekiem. W organizmie ulega przekształceniu do postaci czynnej – kwasu mykofenolowego.
Preparaty.
"CellCept", "Limfocept", "Mofimutral", "Myclausen", "Mycofenolat mofetil Actavis", "Mycofenor", "Mycophenolate Arrow", "Mycophenolate mofetil Accord", "Mycophenolate mfetil Alkem", "Mycophenolate mofetil Apotex", "Mycophenolate mofetil Astron", "Mycophenolate mofetil Farmacon", "Mycophenolate mofetil Ranbaxy", "Mycophenolate mofetil Sandoz 250", "Mycophenolate mofetil Sandoz 500", "Mycophenolate mofetil Stada", "Mycophenolate mofetil Teva", "Myfenax", "Myfortic 180 mg", "Myfortic 360 mg", "Mykofenolat mofetil Actavis", "Nolfemic", "Trixin".

</doc>
<doc id="728557" url="https://pl.wikipedia.org/wiki?curid=728557" title="Lord Salisbury">
Lord Salisbury



</doc>
<doc id="728558" url="https://pl.wikipedia.org/wiki?curid=728558" title="CellCept">
CellCept



</doc>
<doc id="728559" url="https://pl.wikipedia.org/wiki?curid=728559" title="Reprezentacja Czech w piłce siatkowej mężczyzn">
Reprezentacja Czech w piłce siatkowej mężczyzn

Reprezentacja Czech w piłce siatkowej mężczyzn – zespół siatkarski, biorący udział w imieniu Czech w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo czeskie. Za jego funkcjonowanie odpowiedzialny jest Czeski Związek Piłki Siatkowej.
Obecna reprezentacja powstała po rozpadzie Czechosłowacji w 1993 roku. Od tego czasu trzykrotnie grała w mistrzostwach świata i sześciokrotnie w mistrzostwach Europy. Nigdy nie awansowała do turnieju olimpijskiego. W 2003 roku została zaproszona przez FIVB do uczestnictwa w Lidze Światowej. Ostatecznie zajęła w niej czwarte miejsce. Brała udział w trzech edycjach Ligi Europejskiej (w 2004 roku odniosła zwycięstwo).
Czeska drużyna jest spadkobiercą czechosłowackiej reprezentacji, która szczególnie w latach 50., 60. i 70. zdobywała wiele laurów.
Rozgrywki międzynarodowe.
Mistrzostwa Świata:
Mistrzostwa Europy:
Liga Światowa:
Liga Europejska:

</doc>
<doc id="728560" url="https://pl.wikipedia.org/wiki?curid=728560" title="Anenii Noi">
Anenii Noi

Anenii Noi – miasto w południowo-wschodniej Mołdawii, siedziba rejonu Anenii Noi. W 2014 roku liczyło 10 872 mieszkańców.

</doc>
<doc id="728563" url="https://pl.wikipedia.org/wiki?curid=728563" title="Myfortic">
Myfortic



</doc>
<doc id="728568" url="https://pl.wikipedia.org/wiki?curid=728568" title="Hadarauti">
Hadarauti



</doc>
<doc id="728569" url="https://pl.wikipedia.org/wiki?curid=728569" title="Mistrzostwa Świata w piłce siatkowej mężczyzn 2006">
Mistrzostwa Świata w piłce siatkowej mężczyzn 2006



</doc>
<doc id="728570" url="https://pl.wikipedia.org/wiki?curid=728570" title="A Real Dead One">
A Real Dead One

A Real Dead One – album koncertowy brytyjskiej grupy heavymetalowej Iron Maiden. Zawiera nagrania z koncertów zespołu w Europie granych w latach 1992/93. Na "A Real Dead One" znajdują się jedynie piosenki sprzed 1984, czyli z albumu "Powerslave" i wcześniejszych.
Okładka przedstawiająca maskotkę Iron Maiden – Eddiego – jako DJ-a w piekle została wykonana przez Dereka Riggsa.
Lista utworów.
Pod nazwami utworów podano miejsce i datę ich nagrania.

</doc>
<doc id="728572" url="https://pl.wikipedia.org/wiki?curid=728572" title="Mistrzostwa świata w piłce siatkowej mężczyzn 2006">
Mistrzostwa świata w piłce siatkowej mężczyzn 2006



</doc>
<doc id="728573" url="https://pl.wikipedia.org/wiki?curid=728573" title="Riscani">
Riscani



</doc>
<doc id="728575" url="https://pl.wikipedia.org/wiki?curid=728575" title="Mistrzostwa świata w piłce siatkowej kobiet 2006">
Mistrzostwa świata w piłce siatkowej kobiet 2006



</doc>
<doc id="728577" url="https://pl.wikipedia.org/wiki?curid=728577" title="CAMAC">
CAMAC

CAMAC, czyli Computer Automated Measurement And Control - popularny standard modułowej aparatury elektronicznej, wykorzystywany głównie w systemach akwizycji danych. Współcześnie stosowany do zbierania danych i sterowania w eksperymentach naukowych (z fizyki cząstek elementarnych oraz jądrowej), czasem używany w przemyśle i elektronicznych systemach medycznych. 
Standard CAMAC został po raz pierwszy zdefiniowany w sposób kompletny w roku 1982 (standardem IEEE nr 583). Jednak prace nad nim trwały już dużo wcześniej. Standard CAMAC powstał jako odpowiedź na ograniczenia standardu NIM (opracowanego w latach 1968-1969), z których zdano sobie sprawę przy próbach połączenia układów pomiarowych z komputerami.
Wszystkie liczące się ośrodki naukowe na świecie przez lata zgromadziły w swoich laboratoriach tysiące modułów zgodnych ze standardem CAMAC, dzięki czemu standard ten jest wciąż szeroko stosowany (na przejście na nowoczesne standardy stać jedynie najbogatsze instytucje naukowe). Możliwości standardu CAMAC są w dodatku często wciąż wystarczające, pomimo wielu jego niedogodności, do zastosowań w małych i średnich rozmiarów eksperymentach.
CAMAC został zastąpiony przez nowsze standardy, takie jak np. VMEBus (opracowany w roku 1981) i FastBus.
W Polsce opracowano normy: 

</doc>
<doc id="728583" url="https://pl.wikipedia.org/wiki?curid=728583" title="Kubryk (ujednoznacznienie)">
Kubryk (ujednoznacznienie)



</doc>
<doc id="728585" url="https://pl.wikipedia.org/wiki?curid=728585" title="Nikołaj Sargsjan">
Nikołaj Sargsjan

Nikołaj Sargsjan (orm. Նիկոլայ Սարգսյան; ur. 5 maja 1981 w Erywaniu, Armeńska SRR) – ormiański piłkarz, grający na pozycji bramkarza.
Kariera piłkarska.
Kariera klubowa.
Karierę zaczynał w zespole Pjunik Erywań, z którym w roku 2004 wywalczył mistrzostwo Armenii. Wraz z Pjunikiem walczył w turnieju klubowym Wspólnoty Niepodległych Państw. W 2005 przeszedł do zespołu Esteghlal-Kotajk Abowian, z którym zdobył 4. miejsce w lidze. W następnym sezonie odszedł do klubu Gandzasar Kapan. Od 2007 występował w zespole Ararat Erywań. W 2009 został wypożyczony do Bananca Erywań. W 2010 powrócił do Gandzasaru Kapan.
Sukcesy i statystyki.
Kariera reprezentacyjna.
W latach 1999-2002 występował w młodzieżowej reprezentacji Armenii.

</doc>
<doc id="728587" url="https://pl.wikipedia.org/wiki?curid=728587" title="Organizmy kopalne">
Organizmy kopalne

Organizmy kopalne – wymarłe organizmy poznane dzięki skamieniałościom. Są to najczęściej szczątki organizmów żyjących miliony lat temu. Takie świadectwa kopalne (paleontologiczne) są bezpośrednimi dowodami ewolucji biologicznej. Ich analiza pozwala na rekonstrukcję (odtworzenie) wyglądu wymarłych organizmów. Ponadto umożliwia spekulacje na temat ich trybu życia, migracji czy powiązań ekologicznych. Najwięcej czasu badacze poświęcają analizie szczątków „brakujących ogniw”, które są formami przejściowymi między gatunkami dzisiejszymi i prehistorycznymi.
Sposoby zachowania szczątków:

</doc>
<doc id="728591" url="https://pl.wikipedia.org/wiki?curid=728591" title="Saltacjonizm">
Saltacjonizm

Saltacjonizm – koncepcja w biologii ewolucyjnej zakładająca, że zmiany mutacyjne genów prowadzą do skokowych zmian fenotypowych, wykształcania się nowych planów budowy nawet z pokolenia na pokolenie.
Z braku mechanizmów genetycznych ją wspierających wyparty obecnie przez alternatywne stanowiska gradualizmu i punktualizmu.
Saltacjonizmem była teoria makromutacyjna tzw. "obiecujących potworków" (ang. Hopeful Monsters) Richarda Goldschmidta, opublikowana w roku 1940.

</doc>
<doc id="728594" url="https://pl.wikipedia.org/wiki?curid=728594" title="Wywiadowca (stopień harcerski)">
Wywiadowca (stopień harcerski)



</doc>
<doc id="728596" url="https://pl.wikipedia.org/wiki?curid=728596" title="Andreas Kloden">
Andreas Kloden



</doc>
<doc id="728597" url="https://pl.wikipedia.org/wiki?curid=728597" title="Andriej Kaszeczkin">
Andriej Kaszeczkin

Andriej Kaszeczkin (Андрей Кашечкин, ur. 21 marca 1980 w Kyzyłordzie) – kazachski kolarz szosowy.
Życiorys.
Gdy był dzieckiem fascynowała go piłka nożna, a także pływanie. Swoją pierwszą zawodową ekipę znalazł w Belgii, w 2001 roku jeździł w Domo-Farm Frites.
W 2003 przeniósł się do innej belgijskiej ekipy, jednak należącej już do ProTour - Quick Step-Innergetic. Po całkiem niezłym sezonie w 2004 roku startował w igrzyskach olimpijskich, przeniósł się do francuskiego Credit Agricole. W barwach tej ekipy wygrał Saschen Tour. W 2005 zajął drugie miejsce w klasyfikacji U25 Tour de France. Wtedy to Kazach pokazał jak silny jest podczas górskich etapów, na których dzielnie wspierał lidera drużyny, Christophe'a Moreau. W tym samym roku Kaszeczkin ożenił się z Nadją.
W 2006 Andriej startował już w barwach Astany, u boku swojego rodaka Aleksandra Winokurowa. W tymże sezonie Kaszeczkin wygrał etap Paryż-Nicea i zajął trzecie miejsce w hiszpańskim wyścigu Vuelta a España, przegrywając tylko ze swoim kolegą z drużyny Aleksandrem Winokurowem i Alejandro Valverde. 1 września 2007 został wydalony w trybie natychmiastowym z grupy Astana pod zarzutem stosowania dopingu krwi. 
W lipcu 2010 roku zespół Lampre NGC (w następnym sezonie będzie startował pod nazwą Lampre-ISD) ogłosił, że Kaszeczkin w przyszłym sezonie będzie reprezentował jego barwy. Jednak w połowie sezonu 2011 kolarz przeszedł z powrotem do grupy Astana, by wystartować w jej barwach w Vuelta a España.

</doc>
<doc id="728603" url="https://pl.wikipedia.org/wiki?curid=728603" title="Egipcjanka">
Egipcjanka

Egipcjanka – potoczna nazwa antykwy linearnej szeryfowej, charakteryzującej się prostymi formami wykorzystującymi prawidła geometrii (prostokąt, kwadrat, trójkąt, koło, owal) i pionową lub prawie pionową osią liter okrągłych (cechy wspólne z groteskiem), obecnością wyraźnych, prostokątnych (belkowych) szeryfów (cecha odróżniająca od grotesku) i silną konstrukcją znaków.
Historia.
Pierwsze kroje tego pisma powstały w Anglii na początku XIX w., tj. w okresie panującej egiptomanii, czyli zapoczątkowanej wyprawami Napoleona mody na wszystko, co związane ze starożytnym Egiptem; moda ta powróciła w XX w. po kolejnych słynnych odkryciach archeologicznych (m.in. odkryciu w 1922 r. grobowca faraona Tutanchamona). Marketingowym chwytem stało się nadawanie nowym krojom pisma nazw w rodzaju: Pharaon, Karnak, Scarab (od skarabeusza), Glypha (od hieroglifów), Memphis, Cairo, Osiris; kroje te, określane wspólną nazwą „egipcjanki”, służyły zwłaszcza rozwijającej się reklamie (plakaty).
Zastosowanie.
Egipcjanki wykorzystuje się w typografii zdecydowanie rzadziej niż groteski lub pozostałe antykwy. Nadają się przede wszystkim do krótkich tekstów (tytuły, druki akcydensowe, logo), choć niektóre kroje, np. Candida, której polskim odpowiednikiem była Wisła, sprawdzają się równie dobrze w składach dziełowych (np. w podręcznikach).
Przykłady.
Inne znane kroje określane mianem egipcjanek: Bitstream Vera Serif, Boton, Computer Concrete Roman, Corporate, Clarendon, Egyptienne, Rockwell, Beton, City, Lubalin Graph, Stymie, Lino Letter, Caecilia, Lucida Serif, Egizio, Serifa.

</doc>
<doc id="728605" url="https://pl.wikipedia.org/wiki?curid=728605" title="Andrey Kashechkin">
Andrey Kashechkin



</doc>
<doc id="728611" url="https://pl.wikipedia.org/wiki?curid=728611" title="Bezpiecznik (ujednoznacznienie)">
Bezpiecznik (ujednoznacznienie)



</doc>
<doc id="728613" url="https://pl.wikipedia.org/wiki?curid=728613" title="Stingray">
Stingray

Stingray – amerykański czołg lekki zbudowany dla lekkich jednostek US Army, opracowany przez firmę Cadillac Gage Textron (obecnie Textron Marine &amp; Land Systems) na przełomie lat siedemdziesiątych i osiemdziesiątych. Nieprzyjęty do uzbrojenia US Armed Forces, ale produkowany na eksport dla odbiorców którzy ze względów doktrynalnych lub finansowych, nie przewidywali zakupu czołgów podstawowych najnowszego pokolenia.
Historia.
Na początku lat 80. w USA utworzono Rapid Deployment Forces (Siły Szybkiego Reagowania). W ich skład włączono jednostki powietrznodesantowe przystosowane do przerzutu droga lotniczą i wydzielone jednostki US Marine Corps przeznaczone do wykonywanie desantów morskich. Według założeń najbardziej prawdopodobnymi przeciwnikami jednostek wchodzących w skład RDF miały być siły zbrojne krajów trzeciego świata.
Wraz z utworzeniem nowych sił rozpoczęto konkurs na czołg przeznaczony dla jednostek powietrznodesantowych. Miał on mieć masę mniejszą niż właśnie wprowadzany do uzbrojenia czołg podstawowy M1 Abrams i być przystosowany do przewozu droga lotniczą. Do konkursu przystąpiło kilka firma amerykańskich. Ostatecznie badaniom poddano prototypy czołgów CCVL, DFSV, RDF/LT (w wersji bezwieżowej i klasycznej) oraz Stingray. W wyniku długich testów za zwycięzcę uznano w 1988 roku czołg Stingray, ale ostatecznie nie zdecydowano się na zakup. Jedynym nabywcą zostały siły zbrojne Tajlandii, które pod koniec lat 80. zakupiły około 110 czołgów Stingray. W następnych latach powstał prototyp czołgu Stingray II wyposażonego w grubszy pancerz, ale z uwagi na brak nabywców nie był on produkowany.
Opis konstrukcji.
Stingray jest czołgiem lekkim przeznaczonym dla wojsk aeromobilnych.
Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży. Czołg ma przedział kierowania z przodu (właz kierwocy znajduje się w przedniej-górnej płycie pancerza), bojowy - w środkowej części kadłuba, a napędowy - z tyłu kadłuba. Kadłub Stingraya jest wykonany ze spawanych płyt pancernych (stop CADLOY). Pancerz czołowy chroni przed pociskami przeciwpancernymi wielkokalibrowych karabinów maszynowych, boczny i tylny tylko przed pociskami karabinowymi kalibru 7,62 mm. Na zewnątrz wozu przewidziano możliwość zamontowania dodatkowych ekranów pancernych.
Wieża pancerna podobnie jak kadłub jest spawana z walcowanych płyt pancernych. Po jej prawej stronie znajduje się stanowisko działonowego i dowódcy, po lewej ładowniczego. Wieża ta jest przystosowana do instalowania także w innych pojazdach, np. Sheridan M551, M41, M47, M48 i V-600.
Stingray wyposażono w komputerowy system kierowania ogniem DFCS (firmy Marconi), pasywne dzienno-nocne i termowizyjne przyrządy obserwacyjno-celownicze ze stabilizowanym polem widzenia oraz dalmierz laserowy. Dowódca obserwuje teren przy pomocy dzienno-nocnego przyrządu obserwacyjnego oraz celownika NV-5Z. Działonowy dysponuje dzienno-nocnym celownikiem M36E1.
W wieży znajduje się zasadnicze uzbrojenie wozu: 105 mm armata LRF z bruzdowanym przewodem lufy (przekonstruowana wersja armaty L7A3 brytyjskich zakładów Royal Ordnance Factories), wyposażona w osłonę termiczną, przedmuciwacz i hamulec wylotowy. Armata jest stabilizowana w dwóch płaszczyznach i naprowadzania na cel za pomocą układów elektrohydraulicznych. Armata LRF jest ładowana przez ładowniczego. Zapas amunicji zmagazynowanej w wieży to 3 naboje przygotowane do natychmiastowego użycia oraz kolejne 5 które znajdują się w pionowym wieszaku z lewej strony armaty. Większość nabojów armatnich (28 szt.) umieszczono w kadłubie czołgu, po obu stronach kierowcy.
Armata jest sprzężona z czołgowym karabinem maszynowym M240C. Dodatkowo na wieży zamocowany jest przeciwlotniczy wkm M2HB i osiem wyrzutni (2x4) granatów dymnych.
Napęd czołgu stanowi 8-cylindrowy, wysokoprężny silnik Detroit Diesel-Allison "8V-92 TA". Jest on zbudowany w układzie "V" z turbodoładowaniem, osiągający moc około 400 kW przy 2300 obr./min. Hydromechaniczny układ przeniesienia mocy Allison "XTG-411-2A" wykonano w postaci zintegrowanego bloku, zawierającego przekładnię hydrokinetyczną ze sprzęgłem blokującym, automatyczną skrzynię biegów i mechanizmy skrętu (hamulec i sprzęgło). Czołg osiąga prędkość 32 km/h w czasie 7 s.
Stingray posiada zawieszenie niezależne na wałkach skrętnych (2x6). Każde z 12 kół jezdnych jest połączone za pomocą wahacza z wałkiem skrętnym. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi, z zewnętrznymi bandażami gumowymi. Wahacze pierwszej, drugiej i ostatniej pary kół współpracują z hydraulicznymi amortyzatorami. Każda gąsienica jest podtrzymywana przez trzy rolki. Gąsienice maja szerokość 380 mm.
Stingray wyposażono m.in. w układ ochrony przed skutkami użycia broni masowego rażenia, system przeciwpożarowy oraz termiczną aparaturę dymotwórczą. 

</doc>
<doc id="728616" url="https://pl.wikipedia.org/wiki?curid=728616" title="Wid Out Ya">
Wid Out Ya

Wid Out Ya – trzeci singel polskiego zespołu Blog 27, wydany w kwietniu 2006 roku, promujący album "&lt;LOL&gt;".
Tekst piosenki napisał David Jasmine pod pseudonimem Do-Jo, a muzykę skomponowali Marek Kościkiewicz i Filip Siejka. Piosenka cieszyła się popularnością w Polsce i weszła na radiowe oraz internetowe listy przebojów. Singel został wydany również w krajach niemieckojęzycznych 23 czerwca 2006 roku, gdzie cieszył się niewielką popularnością. Teledysk do piosenki miał swoją premierę w maju 2006.

</doc>
<doc id="728621" url="https://pl.wikipedia.org/wiki?curid=728621" title="Włókniarz Radom">
Włókniarz Radom



</doc>
<doc id="728622" url="https://pl.wikipedia.org/wiki?curid=728622" title="Antoniowiec">
Antoniowiec

Antoniowiec ("Antoniów", niem. "Antonienhof") – dawny dworski folwark, część osiedla Maciejkowice. 
W Antoniowcu znajdował się kamieniołom dolomitu, a w latach 1945–1978 istniało tu państwowe gospodarstwo rolne, obecnie funkcjonuje Rolnicza Spółdzielnia Produkcyjna. Na początku XXI wieku teren zamieszkiwało kilka rodzin. W pobliżu znajduje się zespół przyrodniczo-krajobrazowy „Żabie Doły”.
Lokalna społeczność nadal posługuje się tą nazwą, utrwaloną także jako nazwa ulicy.

</doc>
<doc id="728627" url="https://pl.wikipedia.org/wiki?curid=728627" title="Kępki żółte">
Kępki żółte

Kępki żółte, in. żółtaki () – żółtawe zmiany grudkowe umiejscowione najczęściej w okolicach powiek ("xanthelasma"), związane z odkładaniem cholesterolu w skórze.
Występują między innymi w pierwotnej marskości żółciowej wątroby i w stanach hipercholesterolemii rodzinnej.
Mnogie kępki żółte określa się jako żółtakowatość (ksantomatozę).

</doc>
<doc id="728628" url="https://pl.wikipedia.org/wiki?curid=728628" title="Żółtaki">
Żółtaki



</doc>
<doc id="728629" url="https://pl.wikipedia.org/wiki?curid=728629" title="Xanthelasma">
Xanthelasma



</doc>
<doc id="728630" url="https://pl.wikipedia.org/wiki?curid=728630" title="Rock'n'Roll (miesięcznik)">
Rock'n'Roll (miesięcznik)

Rock'n'Roll – wydawany w Warszawie przez Agorę miesięcznik muzyczny. Od stycznia 1990 do sierpnia 1991 ukazało się 20 numerów pisma.
Pierwszym i – jak się później okazało - jedynym redaktorem naczelnym był Zbigniew Hołdys, który jednak bardzo szybko odszedł z redakcji. Pismo kierowane było odtąd zespołowo przez redaktorów: Krzysztofa Wacławiaka, Wojciecha Soporka (odszedł wiosną 1991), Filipa Łobodzińskiego, Jana Skaradzińskiego i Wojciecha Staszewskiego (wszyscy ci dziennikarze pracowali poprzednio w miesięczniku muzycznym „Non Stop”). Za szatę graficzną odpowiadali: Jacek Królak (dziś jeden z głównych grafików tygodnika „Polityka”) i Konrad Klee, który odszedł po półrocznym okresie współpracy. 
Stałymi współpracownikami pisma byli: Piotr Bratkowski (do jesieni 1990) oraz Sławomir Wierzcholski, Piotr R. Frankowski, Grzegorz Brzozowicz i Robert Kilen. Przez kilka miesięcy na łamach „Rock'n'rolla” pisywali także: Andrzej Gontarz (na przełomie 90/91) i Maciej Majchrzak (ostatni okres pisma).
Duża swoboda twórcza i opiniotwórcza pisma szła w parze z dobrą szatą graficzną. Mniej tam było szalonego eksperymentatorstwa niż w „Non Stopie”, ale merytorycznie „RnR” był prostą kontynuacją „NS”. Niektóre numery do dziś są bezskutecznie poszukiwane przez ówczesnych czytelników.
Bibliografia.
Archiwalne numery „Rock'n'Rolla”

</doc>
<doc id="728633" url="https://pl.wikipedia.org/wiki?curid=728633" title="PDŻ">
PDŻ



</doc>
<doc id="728635" url="https://pl.wikipedia.org/wiki?curid=728635" title="Obrovac (Chorwacja)">
Obrovac (Chorwacja)

Obrovac () – miasto w Chorwacji, w żupanii zadarskiej, siedziba miasta Obrovac. Leży 45 km na wschód od Zadaru. W 2011 roku liczył 996 mieszkańców.
Jest położony w kanionie rzeki Zrmanji. W mieście zlokalizowane są: zamek książąt krbawskich z XIII wieku oraz ruiny kilku kościołów z XI-XIII stulecia i klasztoru templariuszy.

</doc>
<doc id="728636" url="https://pl.wikipedia.org/wiki?curid=728636" title="Voroneţ">
Voroneţ



</doc>
<doc id="728638" url="https://pl.wikipedia.org/wiki?curid=728638" title="Langenburg (Niemcy)">
Langenburg (Niemcy)

Langenburg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Gerabronn. Leży nad rzeką Jagst, ok. 18 km na północny wschód od Schwäbisch Hall.

</doc>
<doc id="728640" url="https://pl.wikipedia.org/wiki?curid=728640" title="Baszta Rybacka">
Baszta Rybacka

Baszta Rybacka () – jeden z najbardziej znanych zabytków budapeszteńskich. Znajduje się w dzielnicy Várkerület w okolicach zamku budańskiego.
Zbudowana w stylu neoromańskim w latach 1895–1902 według planów Frigyesa Schuleka w miejsce dawnych murów zamkowych. Swą nazwę zawdzięcza średniowiecznemu cechowi rybaków, który bronił tej części murów.
Z wież i tarasów Baszty Rybackiej rozciąga się widok na Dunaj, Wyspę Małgorzaty, stronę peszteńską oraz Górę Gellerta.

</doc>
<doc id="728644" url="https://pl.wikipedia.org/wiki?curid=728644" title="Fränk Schleck">
Fränk Schleck

Fränk Schleck (ur. 15 kwietnia 1980) – luksemburski kolarz szosowy. Jest starszym bratem Andy’ego Schlecka. Ich ojciec, Johnny Schleck również był kolarzem, jeździł w latach 1965-1974.
Kariera.
Fränk Schleck rozpoczynał karierę w amatorskich drużynach, najpierw było to ACC Cotern, a następnie w roku 2000 De Nardi-Pasta Montegrappa. Następnie był w Festinie, Chateauroux i CSC-Tiscali. W 2003 podpisał profesjonalny kontrakt z Team CSC. Przed sezonem 2005 ściągnął do swojego zespołu brata Andy’ego. Podczas mistrzostw swojego kraju Andy wygrał czasówkę, a Fränk cały wyścig.
Fränk pokazał swoje możliwości już podczas igrzysk olimpijskich w Sydney, gdzie zajął 16. miejsce. Następnie pokazał się z dobrej strony podczas Mistrzostw Zurychu, gdzie uległ Paolo Bettiniemu. Z dobrej strony pokazał się również podczas Giro dell’Emilia, jak i Giro di Lombardia. W tym samym sezonie zajął 13. miejsce w klasyfikacji Pro Touru.
W 2006 Schleck był piąty w Paryż-Nicea. Podczas wyścigu Vuelta al País Vasco miał upadek, ale powrócił w wielkim stylu na Amstel Gold Race, który wygrał. W Walońskiej Strzale zajął 4. miejsce, a w Liège-Bastogne-Liège był 7. Podczas Tour de France wygrał jeden z górskich etapów. Był to najbardziej prestiżowy etap, który wiódł pod L’Alpe d’Huez, gdzie odjechał od Damiano Cunego na 1,5 km do mety. Sezon 2006 zakończył na trzeciej pozycji w klasyfikacji generalnej UCI ProTour. Wyprzedzili go tylko dwaj Hiszpanie: Alejandro Valverde i Samuel Sánchez.
Na 3. etapie Tour de France 2010, prowadzącym z Wanze do Arenberg Porte du Hainaut i wiodącym po bruku, na 26 kilometrów przed metą uczestniczył w kraksie, w której złamał obojczyk. Niestety musiał wycofać się z dalszej jazdy w Tour de France.
Podczas Tour de France 2012 kontrola dopingowa wykazała obecność w pobranej 14 lipca próbce zakazanego środka farmakologicznego – ksypamidu. Jest to związek z grupy diuretyków, znajdujący się na liście zakazanych środków. Kilkanaście minut po ogłoszeniu przez UCI wyniku badania grupa kolarza wycofała go z wyścigu. W styczniu 2013 luksemburska agencja antydopingowa zawiesiła Schlecka na rok, począwszy od dnia wykrycia w jego krwi ksypamidu, czyli do 13 lipca 2013. Pod koniec okresu zawieszenia, 4 lipca 2013 grupa RadioShack-Leopard poinformowała, że nie odnowi kontraktu z Fränkiem Schleckiem, pozostawiając go tym samym bez drużyny.

</doc>
<doc id="728646" url="https://pl.wikipedia.org/wiki?curid=728646" title="Schrozberg">
Schrozberg

Schrozberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall. Leży nad rzeką Vorbach, ok. 33 km na północny wschód od Schwäbisch Hall, przy linii kolejowej Crailsheim–Lauda-Königshofen.

</doc>
<doc id="728652" url="https://pl.wikipedia.org/wiki?curid=728652" title="Unia dynastyczna">
Unia dynastyczna

Unia dynastyczna to związek dwóch lub więcej państw, w których panują przedstawiciele tej samej dynastii. Nie dotyczy to jednak państw posiadających wspólnego monarchy (tzw. unii personalnej). 
Przykład.
Współczesność.
Współcześnie unia dynastyczna istnieje między następującymi państwami:

</doc>
<doc id="728654" url="https://pl.wikipedia.org/wiki?curid=728654" title="Fosa (kryptonim)">
Fosa (kryptonim)

Fosa – nazwa mówionego kodu używanego przez Służbę Bezpieczeństwa (a dokładniej tzw. wydział obserwacji „B”) w komunikacji radiowej towarzyszącej operacjom inwigilowania opozycji politycznej w czasach PRL.
„Fosa” była specyficzną, podstawową „fortyfikacją” obronną SB, na którą składała się kombinacja trzech podstawowych elementów:
Język środowiskowy SB był dosyć intuicyjny i silnie kontekstowy – niektóre słowa zmieniały znaczenie w zależności od sytuacji, a słownictwo nie było zamknięte i było często adaptowane ad hoc do lokalnych potrzeb.
Pierwotnym zadaniem „fosy” było przeciwdziałanie operacjom kontrwywiadowczym państw zachodnich, jednak wprowadzenie stanu wojennego i zmiana proporcji w zainteresowaniach wydziału obserwacyjnego „B” spowodowały, że głównym obiektem śledzenia stali się rodzimi działacze opozycji, a nie obcokrajowcy lub zachodni korespondenci i dyplomaci. Szyfr ten był stosunkowo łatwy do złamania dla Polaków po dłuższym okresie nasłuchów. Ze względu na szczególne skojarzenia i wieloznaczność słów, od których pochodził, był jednak trudny dla obcokrajowców, dla których język polski był językiem obcym, wyuczonym. Niektóre z wyrażeń „fosy” są w użyciu przez Policję do dziś.
Szyfry „fosy” zostały złamane przez Kontrwywiad Solidarności Walczącej, co stało się jednym z fundamentów funkcjonowania kontrwywiadu tej organizacji i sposobem zapewnienia bezpieczeństwa działaczom różnych antykomunistycznych organizacji podziemnych w Polsce lat osiemdziesiątych XX wieku.

</doc>
<doc id="728664" url="https://pl.wikipedia.org/wiki?curid=728664" title="Schwäbisch Hall">
Schwäbisch Hall

Schwäbisch Hall – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, siedziba powiatu Schwäbisch Hall, oraz wspólnoty administracyjnej Schwäbisch Hall. Leży nad rzeką Kocher, ok. 55 km na północny wschód od Stuttgartu, przy drogach krajowych B14, B19 i linii kolejowej Crailsheim–Heilbronn), częściowo w Lesie Szwabsko-Frankońskim.
Współpraca.
Miejscowości partnerskie:

</doc>
<doc id="728665" url="https://pl.wikipedia.org/wiki?curid=728665" title="Schwabisch Hall">
Schwabisch Hall



</doc>
<doc id="728666" url="https://pl.wikipedia.org/wiki?curid=728666" title="Schwaebisch Hall">
Schwaebisch Hall



</doc>
<doc id="728673" url="https://pl.wikipedia.org/wiki?curid=728673" title="Vellberg">
Vellberg

Vellberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Ilshofen-Vellberg. Leży nad rzeką Bühler, ok. 10 km na wschód od Schwäbisch Hall.

</doc>
<doc id="728712" url="https://pl.wikipedia.org/wiki?curid=728712" title="Florian Liegl">
Florian Liegl

Florian Liegl (ur. 1 lutego 1983 w Innsbrucku) – austriacki skoczek narciarski, trener, czterokrotny medalista mistrzostw świata juniorów, medalista mistrzostw Austrii.
Przebieg kariery.
Przez kilka lat skakał w kadrze juniorów Austrii. W 2002 trener Hannu Lepistö wprowadził go do kadry A. Największym sukcesem w juniorskiej karierze Liegla było zdobycie indywidualnego brązowego medalu mistrzostw świata juniorów, które odbywały się w Karpaczu.
W zawodach Pucharu Świata zadebiutował 3 stycznia 2000 w Innsbrucku, ale stałe miejsce w kadrze wywalczył dopiero w sezonie 2002/2003. Do drugiej serii po raz pierwszy awansował w Trondheim, gdzie zajął 6. miejsce. Dwa razy stawał na podium zawodów w Zakopanem. Na mamuciej skoczni w Tauplitz wygrał jedyne zawody PŚ w karierze. Miało to miejsce 1 lutego 2003, w jego 20. urodziny. W Turnieju Czterech Skoczni był ósmy. Podczas mistrzostw świata w Predazzo zajął 8. miejsce na dużej skoczni. W klasyfikacji generalnej PŚ w sezonie 2002/2003 zajął 5. miejsce. 23 marca 2003 roku w Planicy ustanowił też swój rekord życiowy 214,5 m.
W następnych latach ani razu nie stanął na podium w żadnych zawodach. W 2005 ogłosił zakończenie kariery, zniechęcony coraz słabszymi wynikami oraz odnawiającą się kontuzją kolana. W sezonie 2006/2007 powrócił na skocznie, jednak nie osiągnął zadowalających go rezultatów (tylko raz zdobył pucharowe punkty, za 29. miejsce w Bischofshofen) i pod koniec kwietnia 2007 definitywnie zrezygnował ze skakania.
W kolejnych latach został jednym z trenerów austriackiego klubu narciarskiego z Innsbrucka, oraz trenerem drugiej grupy treningowej w reprezentacji Austrii.

</doc>
<doc id="728716" url="https://pl.wikipedia.org/wiki?curid=728716" title="Power of the Dragonflame">
Power of the Dragonflame

Power of the Dragonflame (pl. "Moc Smoczego Płomienia") – czwarty album studyjny wydany przez Rhaspody w 23 kwietnia 2002 roku. Jest to ostatni album opowiadający historię Algalordu i "Emerald Sword Saga" (pl. "Saga Szmaragdowego Miecza").

</doc>
<doc id="728718" url="https://pl.wikipedia.org/wiki?curid=728718" title="Polska Agencja Rozwoju Przedsiębiorczości">
Polska Agencja Rozwoju Przedsiębiorczości

Polska Agencja Rozwoju Przedsiębiorczości (PARP) – państwowa osoba prawna (agencja wykonawcza) podległa ministrowi właściwemu do spraw rozwoju regionalnego. Zarządza funduszami pochodzącymi z budżetu państwa i Unii Europejskiej, przeznaczonymi na wspieranie małych i średnich przedsiębiorstw oraz rozwój zasobów ludzkich.
Opis.
PARP działa na mocy ustawy z dnia 9 listopada 2000 r. o utworzeniu PARP, która określa zakres zadań, organy nadzoru, zasady tworzenia rocznych planów działania oraz sprawozdawczości z ich realizacji.
Prezesa PARP powołuje i odwołuje minister właściwy do spraw rozwoju regionalnego.
Agencja m.in. organizuje konkurs „Polski Produkt Przyszłości” promujący nowe, innowacyjne rozwiązania technologiczne oraz odpowiada za rozwój systemu sektorowych rad do spraw kompetencji.
Struktura organizacyjna.
Organami PARP są prezes oraz zarząd. PARP składa się z 20 komórek organizacyjnych:
Działania.
Do działań PARP należą

</doc>
<doc id="728722" url="https://pl.wikipedia.org/wiki?curid=728722" title="Ichcuina">
Ichcuina



</doc>
<doc id="728729" url="https://pl.wikipedia.org/wiki?curid=728729" title="Oddziaływania nieantagonistyczne">
Oddziaływania nieantagonistyczne

Oddziaływania nieantagonistyczne, interakcje nieantagonistyczne – rodzaj zależności międzygatunkowych polegających na tym, że żadna ze stron (populacji) nie ponosi szkody na skutek wzajemnych oddziaływań. Wyróżnia się następujące oddziaływania nieantagonistyczne:

</doc>
<doc id="728731" url="https://pl.wikipedia.org/wiki?curid=728731" title="Ogniowe przygotowanie ataku">
Ogniowe przygotowanie ataku

Ogniowe przygotowanie ataku (OPA) – okres działalności ogniowej artylerii i innych rodzajów wojsk, który poprzedza zwykle przejście wojsk do ataku.
Ogniowe przygotowanie ataku prowadzi się w końcowej części etapu podejścia i rozwinięcia wojsk do natarcia. Z chwilą osiągnięcia przez wojska linii ataku kończy sie OPA a rozpoczyna się ogniowe wsparcie natarcia
Charakterystyka.
Celem działalności ogniowej w tym okresie jest przede wszystkim skuteczne obezwładnienie obrony przeciwnika na kierunku przejścia do działań zaczepnych, obezwładnienie (zniszczenie) środków ogniowych (szczególnie środków przeciwpancernych) oraz wywalczenie niezbędnej przewagi ogniowej, a pośrednim celem jest także osłona wojsk własnych przed ogniem przeciwnika podczas rozwijania do ataku.
Osiąga się to przez obezwładnienie sił żywych i środków ogniowych przeciwnika na rubieżach obrony (w punktach oporu), artylerii, moździerzy, stanowisk dowodzenia i środków rozpoznania oraz zniszczenie środków przeciwpancernych i innych ważnych celów pojedynczych. Szerokość rejonu obezwładnienia przeciwnika w OPA zależy od szerokości rubieży wejścia do walki oddziałów pierwszego rzutu. 
Punkt ciężkości ognia skupia się na porażeniu obrony batalionów pierwszego rzutu. OPA może być wykonane w formie jednej, dwóch, a niekiedy trzech nawał ogniowych artylerii z za krytych stanowisk ogniowych z jednoczesnym wykonaniem ognia na wprost artylerii i wydzielonych środków ogólnowojskowych oraz uderzeniem śmigłowców bojowych. Czas trwania OPA zależy od możliwości ogniowych, potrzeb obezwładnienia przeciwnika i zapewnienia oddziałom pierwszego rzutu warunków rozwinięcia do ataku. Głównym kryterium taktycznym, decydującym o minimalnym czasie trwania OPA, będzie zapewnienie pododdziałom pierwszego rzutu osłony przed ogniem środków przeciwpancernych przeciwnika. Można to osiągnąć w wyniku ustalenia odpowiedniego momentu otwarcia ognia na wprost do tych środków i rozpoczęcia nawały ogniowej artylerii z zakrytych stanowisk ogniowych do przeciwnika rozmieszczonego na przednim skraju. Stopień rażenia poszczególnych celów w OPA zależał będzie od zakładanego stopnia rażenia zgrupowania przeciwnika, możliwości ogniowych angażowanej artylerii oraz stopnia wykrycia celów do momentu rozpoczęcia ognia.
Planowanie i wykonanie OPA powinno być realizowane na szczeblu związku taktycznego z uwagi na konieczność zespolenia w nim zadań wsparcia ogólnego i bezpośredniego. Do OPA przechodzi się na sygnał dowódcy związku taktycznego (oddziału) po zakończeniu ogniowej osłony podejścia wojsk i prowadzi się do rozpoczęcia ogniowego wsparcia ataku, czyli do czasu wyznaczonego na wyjście wojsk na linię ataku.
Z chwilą zakończenia ogniowego przygotowania ataku niezwłocznie przechodzi się do wykonania zadań ogniowego wsparcia ataku, którego głębokość zależy od charakteru, stopnia przygotowania i struktury obrony oraz ugrupowania przeciwnika.

</doc>
<doc id="728732" url="https://pl.wikipedia.org/wiki?curid=728732" title="NKPz">
NKPz

Neue Kampfpanzer (NKPz) – szwajcarski prototyp czołgu podstawowego. Czołg nieprodukowany seryjnie.
Historia.
Pod koniec lat 70. w Szwajcarii rozpoczęto prace nad następcą eksploatowanych czołgów Pz. 68. Według planów czołg miał być zbudowany w nietypowym dla czołgów układzie z silnikiem umieszczonym z przodu. Kadłub i wieża miały być spawane z płyt pancernych. Załoga miała być trójosobowa, ładowniczego miał zastąpić automat ładowania.
Uzbrojeniem głównym miała być dostosowana do współpracy z automatem ładującym niemiecka armata Rh120/L44. Amunicja do armaty (44 naboje) miała znajdować się częściowo w wieży, a w większości w magazynie z tyłu kadłuba. Planowano wyposażenie czołgu w nowoczesne przyrządy obserwacyjno-celownicze z termowizorem i system kierowania ogniem produkcji zakładów Contraves A.G.. Dzięki zastosowaniu automatu ładującego i nowoczesnej elektronice zamierzano skrócić czas pomiędzy wykryciem celu a strzałem skrócić do 6 s. Kolejny strzał mógł być oddany po 3–5 s. Maksymalna szybkostrzelność armaty miała sięgać 19 strz./min (dla armat ładowanych ręcznie 9 strz./min). Uzbrojeniem dodatkowym były dwa karabiny maszynowe Mg. 51 (sprzężony i przeciwlotniczy).
Silnik do czołgu projektowała firma Saurer. Miał on powstać przez powiększenie już produkowanego silnika 8 cylindrowego (planowano dodanie 4 cylindrów) i osiągać moc 1000 kW. Moc z silnika miała być przenoszona przez hydrokinetyczny układ firmy SLM (4 biegi do przodu, 4 biegi do tyłu). Podczas prowadzenia ognia z postoju elektronika miała być zasilana przez generator prądotwórczy napędzany dodatkowym silnikiem spalinowym (zaadaptowanym z samochodu Volkswagen Golf). Zawieszenie czołgu miało być oparte na siłownikach hydropneumatycznych.
Bezpieczeństwo załogi miało zwiększać umieszczenie większości amunicji i paliwa w tylnej części czołgu i oddzielenie jej od przedziału bojowego przegrodą pancerną. Dodatkowo czołg miał być wyposażony w układ przeciwpożarowy i przeciwwybuchowy.
Na przełomie lat 70. i 80. po analizie ekonomicznej, która wykazała, że zakup niemieckich czołgów Leopard 2 będzie tańszy niż produkcja NKPz, zdecydowano się na zakończenie prac nad tą konstrukcją i zakup czołgów niemieckich. Wprowadzono je do uzbrojenia pod oznaczeniem Pz. 87 Leo.

</doc>
<doc id="728735" url="https://pl.wikipedia.org/wiki?curid=728735" title="Działo elektronowe">
Działo elektronowe

Działo elektronowe – element urządzeń wytwarzający odpowiednio skierowany strumień elektronów o odpowiedniej energii. Działo elektronowe jest elementem kineskopów, mikroskopów elektronowych, źródłem elektronów w akceleratorach cząstek.
Ogólne informacje.
Działo elektronowe składa się z następujących elementów:
Istnieją dwa główne typy dział elektronowych wykorzystujących zjawisko termoemisji lub emisję polową. Najprostsze działo elektronowe to wolframowe włókno (katoda). Jest ono nagrzewane w próżni do temperatury około 2800 K. Elektrony uzyskują energię, która pozwala, aby opuściły katodę. Emitowane elektrony są kolimowane i ogniskowane przy pomocy cylindra Wehnelta (pole elektrostatyczne). Wiązka pierwotna ma wtedy średnicę około 50 μm. Potencjał przyłożony do anody wynosi od 1 do 20 kV. Przyspieszenie elektronów następuje w wyniku dużej różnicy potencjałów pomiędzy katodą a anodą (rys. 1).
Głównym parametrem charakteryzującym działo elektronowe jest jasność źródła wiązki formula_1 Definiuje się ją jako gęstość prądu odniesioną do jednostkowego kąta bryłowego:
gdzie:
Zwiększona jasność β pozwala wykorzystać większy prąd I, dzięki czemu uzyskuje się lepszą rozdzielczość. W przypadku wykorzystania katody LaB6 uzyskuje się lepszą jasność związaną z niższą pracą wyjścia elektronów oraz mniejszym rozmiarem źródła (ok. 10 μm). Działa FEG charakteryzują się najmniejszym rozmiarem źródła (maks. 30 nm). Zarówno katoda heksaborku lantanu i działa z emisją polową dodatkowo wyróżniają się dłuższym czasem eksploatacji, niż standardowe włókna wolframowe. Emitują elektrony o mniejszym odchyleniu energetycznym, co umożliwia poprawę rozdzielczości poprzez zmniejszanie wpływu aberracji chromatycznej.
Napięcie przyspieszające formula_6 jest to napięcie przyłożone pomiędzy katodą a anodą. Można rozpatrzyć dwa przypadki dla przyspieszającego elektronu. Gdy jego prędkość jest mała (dużo niższa od prędkości światła w próżni) można wyznaczyć długość fali formula_7 w zależności od zastosowanego napięcia przyspieszającego:
gdzie:
Gdy napięcie przyspieszające jest większe od 6 kV elektrony osiągają tak dużą prędkość, że należy uwzględnić efekty relatywistyczne. Masa elektronu wzrasta ze zwiększaniem się prędkości. Długość fali formula_7 można wyznaczyć z relacji:
gdzie:
W skaningowej mikroskopii elektronowej stosuje się najczęściej napięcie przyspieszające z zakresu 10–20 kV, a transmisyjna mikroskopia elektronowa wykorzystuje napięcia 100–400 kV. Stosowanie większych napięć przyspieszających pozwala otrzymywać informację z większych głębokości próbki. Dodatkowo można uzyskać widmo charakterystycznego promieniowania rentgenowskiego cięższych pierwiastków, których energia wzbudzenia jest duża. Niskie napięcie przyspieszające ułatwia detekcję lekkich pierwiastków o niskiej zawartości w próbce. Przy wzroście wielkości napięcia przyspieszającego ponad 400–500 kV nie pojawia się znaczące skrócenie długości fali, niż by to wynikało ze strat energetycznych i opłacalności danych obserwacji. Duże wartości napięcia przyspieszającego powodują mocniejszą eksploatację katody, silnie skracając jej żywotność.

</doc>
<doc id="728736" url="https://pl.wikipedia.org/wiki?curid=728736" title="Aldhelm">
Aldhelm

Aldhelm — imię męskie pochodzenia germańskiego, złożone z elementów "ald" — „stary” i "helm" — „hełm, ochrona”.
Patronem tego imienia jest św. Aldhelm, biskup w Sherborne (zm. w 709 roku). Alhelm imieniny obchodzi 25 maja. 

</doc>
<doc id="728745" url="https://pl.wikipedia.org/wiki?curid=728745" title="HotBot">
HotBot

HotBot – gruntownie odświeżona, jedna z najstarszych wyszukiwarek internetowych. Żądanych informacji szuka w katalogach wyszukiwarek Yahoo!, MSN i lyGO – ich połączone zasoby liczą w sumie ponad 6 miliardów stron.
Serwis pozbawiony jest jakichkolwiek reklam – jego operatorzy zamierzają czerpać dochody z tzw. sponsorowanych wyników wyszukiwania (reklamy będą pojawiały się w wynikach wyszukiwania, tak jak np. w Google.com). Zasada działania nowego serwisu jest prosta – użytkownik wpisuje szukane słowo lub frazę i zaznacza, w którym katalogu ma być przeprowadzone wyszukiwanie (Yahoo!, MSN, lyGO). Możliwe jest również skorzystanie z zaawansowanych opcji wyszukiwania oraz najróżniejszych filtrów.

</doc>
<doc id="728747" url="https://pl.wikipedia.org/wiki?curid=728747" title="Fagatogo">
Fagatogo

Fagatogo – wieś położona jest na wyspie Tutuila nad zatoką Pago Pago.
W Fagatogo znajdują się nadbrzeża i doki, lecz głównym portem jest sąsiednie Pago Pago. 
Zgodnie z zapisami konstytucji Samoa Amerykańskiego jest siedzibą rządu – w miejscowości znajdują się zabudowania parlamentu, jednak budynki rządowe znajdują się w sąsiedniej miejscowości Utulei.

</doc>
<doc id="728751" url="https://pl.wikipedia.org/wiki?curid=728751" title="Stefan Bryła">
Stefan Bryła

Stefan Władysław Bryła ps. "Osiński", "Władysław Zakrzewski" (ur. 17 sierpnia 1886 w Krakowie, zm. 3 grudnia 1943 w Warszawie) – polski inżynier budowlany, pionier praktycznego zastosowania spawalnictwa oraz konstrukcji spawanych, polityk lwowskiej chadecji i poseł na Sejm II RP, dyrektor Departamentu Robót Publicznych i Odbudowy Delegatury Rządu na Kraj.
Życiorys.
Kariera zawodowa.
Syn Pawła, polonisty, nauczyciela, późniejszego dyrektora gimnazjum w Stanisławowie i Eligii Marii z Chrzanowskich, publicystki i działaczki społecznej. Brat Stanisława, prawnika i działacza społecznego. Absolwent szkoły realnej w Stanisławowie. Ukończył studia na Wydziale Inżynierii Szkoły Politechnicznej we Lwowie (1908; obecnie Politechnika Lwowska). Wykładowca w tej szkole od roku 1907. W 1909, rok po uzyskaniu dyplomu, obronił doktorat. W 1910 uzyskał stopień naukowy doktora habilitowanego. Kontynuował naukę na uczelniach zagranicznych – w latach 1910–1912 pogłębiał wiedzę na politechnice w Charlottenburgu koło Berlina, École nationale des ponts et chaussees w Paryżu oraz na University of London. Pracował na budowach w Niemczech, Francji, Anglii, Kanadzie, USA. W latach 1915–1917 wykładowca Polskiego Kolegium Uniwersyteckiego w Kijowie.
W 1918 uczestniczył w walkach o Lwów, a w latach 1919–1920 brał udział w obronie Warszawy.
Od 1921 wykładał budowę mostów na Politechnice Lwowskiej, a od 1934 budownictwo na Politechnice Warszawskiej, gdzie w latach 1938–1939 był dziekanem Wydziału Architektury.
W 1928 roku opracował dla Ministerstwa Robót Publicznych pierwsze na świecie przepisy spawania konstrukcji stalowych w budownictwie. Stały się one wzorem dla podobnych przepisów w innych krajach. Autor lub konsultant wielu konstrukcji w tej technologii, m.in. pierwszego na świecie drogowego mostu na rzece Słudwi w Maurzycach pod Łowiczem (oddany do użytku 12 sierpnia 1929 r., przyjeżdżali wówczas oglądać go inżynierowie m.in. z Francji i Niemiec) i wieżowca „Prudential” w Warszawie (1933). W 1929 został powołany na członka Stałej Międzynarodowej Komisji Mostów i Konstrukcji Inżynierskich. Był także członkiem Akademii Nauk Technicznych i współzałożycielem Polskiego Związku Inżynierów Budowlanych. Napisał ok. 250 prac naukowych, podręczników i artykułów. Był cenionym inżynierem oraz teoretykiem spawalnictwa o międzynarodowym uznaniu; współpracował m.in. przy budowie wieżowców w USA – np. Woolworth Building w Nowym Jorku (wówczas najwyższego budynku na świecie).
Działalność polityczna.
Stefan Bryła zajmował się również polityką. W latach 1923–1926 szefował lwowskiemu oddziałowi chrześcijańskiej demokracji. Piastował mandat posła na sejm I, II i III kadencji (1926–1935) z okręgu Lwów. Był zwolennikiem porozumienia się z sanacją, w 1934 roku dokonał rozłamu w ChD powołując propiłsudczykowskie Zjednoczenie Chrześcijańsko-Społeczne.
Działalność w czasie okupacji.
Od 1939 roku, w czasie okupacji niemieckiej pełnił funkcję dziekana tajnego Wydziału Architektury Politechniki Warszawskiej. W strukturach podziemnego państwa polskiego w Biurze Delegata Rządu na Kraj był szefem komórki Robót Publicznych i Odbudowy. Opracował w nim m.in. 10-letni plan powojennej odbudowy Polski ze zniszczeń wojennych oraz instrukcję dla Kedywu (AK): "Jak niszczyć stalowe mosty". Za organizowanie tajnego nauczania został wraz z całą rodziną aresztowany przez Niemców (16 listopada 1943). Przebywał na Pawiaku. Rozstrzelany 3 grudnia 1943 w ulicznej egzekucji w rejonie zajezdni tramwajowej przy ul. Puławskiej 13. Jego symboliczny grób znajduje się na „Starych Powązkach” (kw. 57-IV-27).
Konstrukcje Stefana Bryły.
Źródło:.
Publikacje (wybór).
Wydana przez PAN monografia obejmująca wykaz jego publikacji zawiera 265 pozycji.
Stefan Bryła opublikował także książki o tematyce podróżniczej:
oraz wydawnictwa publicystyczne np. "Rola polityków katolickich"; Warszawa 1937.
Źródło: Katalog Biblioteki Narodowej.
Stefan Bryła był również encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego, gdzie napisał hasła o tematyce technicznej.
Upamiętnienie.
Polski Związek Inżynierów i Techników Budownictwa ustanowił w roku 1964 nagrodę PZITB im. Stefana Bryły, która jest przyznawana corocznie, indywidualnie i jednorazowo za osiągnięcia naukowo-badawcze lub naukowo-techniczne w dziedzinie konstrukcji budowlanych. Nagroda ta cieszy się wysokim prestiżem w środowisku inżyniersko-budowlanym.
W 1995 American Welding Society uhonorowało dorobek Stefana Bryły nagrodą „Historic Welded Structure Award” za spawany most na Słudwi.
W roku 1994 Rada Wydziału Architektury Politechniki Warszawskiej nadała jednej z sal Gmachu Architektury przy ul. Koszykowej 55 imię profesora Stefana Bryły – dziekana od 1938 do śmierci w 1943. Jego imieniem nazwano także ulice na warszawskim Ksawerowie oraz w Pruszkowie. Ponadto imię Stefana Bryły nosi Zespół Szkół Budowlano-Geodezyjnych w Białymstoku oraz Zespół Szkół nr 24 w Warszawie.

</doc>
<doc id="728752" url="https://pl.wikipedia.org/wiki?curid=728752" title="Mięśnie obręczy górnej">
Mięśnie obręczy górnej



</doc>
<doc id="728754" url="https://pl.wikipedia.org/wiki?curid=728754" title="Umundurowanie polskiej Policji">
Umundurowanie polskiej Policji

Umundurowanie polskiej Policji – mundury przeznaczone dla funkcjonariuszy polskiej Policji oraz wcześniejszych polskich formacji policyjnych.
Mundur funkcjonuje jako:
W Polsce po II wojnie światowej wielokrotnie projektowany i zmieniany. Mundur milicyjny galowy z lat 80. XX z nieznaczącymi modyfikacjami obowiązuje do dziś (11.03.2019), choć w 1992 r. były próby jego zastąpienia. Środki budżetowe miały pochodzić z obniżenia uposażeń emerytalnych funkcjonariuszy UB i SB, stosowną ustawę zawetował jednak prezydent RP Lech Wałęsa. 
W latach 2018–2021 następuje stopniowa wymiana mundurów ćwiczebnych policji. Kolor czarny munduru zostaje zastąpiony granatowym: nawiązanie do Policji Państwowej w II RP oraz standardowego koloru munduru policji stosowanego w większości krajów świata. Czapka z daszkiem (tzw. bejsbolówka) wprowadzona do umundurowania w latach 90. XX wieku, zostaje zastąpiona furażerką.
Kwestie prawne w Polsce.
Ustawa z dnia 6 kwietnia 1990 r. o Policji określa policję jako formację umundurowaną i uzbrojoną (art. 1). Zgodnie z art. 60 tej ustawy policjant w czasie służby jest obowiązany do noszenia przepisowego munduru (przypadki, kiedy policjant w czasie służby nie musi nosić munduru określa Komendant Główny Policji).
Opis i kolorystykę polskiego munduru policyjnego, zasady i sposób noszenia umundurowania oraz wzory ubiorów zawiera rozporządzenie z dnia 20 maja 2009 r. w sprawie umundurowania policjantów. Określa ono, że umundurowanie policyjne dzieli się na ubiór: służbowy, wyjściowy, galowy i ćwiczebny.
Mundur policyjny w Polsce jest chroniony prawnie na podstawie ustawy z dnia 21 grudnia 1978 r. o odznakach i mundurach. Według tej ustawy (art. 10): „Mundurem jest ubiór lub jego części służące oznaczeniu przynależności do określonej jednostki organizacyjnej lub wykonywania określonych funkcji albo służby”. W Polsce co do zasady zabronione jest noszenie munduru policyjnego przez osoby niebędące policjantami.
Mundur policyjny w Polsce mogą nosić osoby, które nie są policjantami wyłącznie w dwóch przypadkach:

</doc>
<doc id="728755" url="https://pl.wikipedia.org/wiki?curid=728755" title="Świadek koronny (ujednoznacznienie)">
Świadek koronny (ujednoznacznienie)



</doc>
<doc id="728764" url="https://pl.wikipedia.org/wiki?curid=728764" title="Tysiąclecie">
Tysiąclecie

Tysiąclecie (także milenium, millennium, z łac. "mille annum" – tysiąc lat) – pozaukładowa jednostka miary czasu obejmująca 1000 lat.
Tysiąclecia kalendarzowe (w kalendarzu gregoriańskim i większości innych) liczone są od roku kończącego się cyframi „001” do najbliższego roku kończącego się trzema zerami, a więc II tysiąclecie trwało od roku 1001 do 2000, a wraz z rokiem 2001 rozpoczęło się III tysiąclecie.
Natomiast w przypadku stosowania kalendarza zawierającego rok zerowy (np. opartego na standardzie ISO 8601) uzasadnione jest liczenie tysiącleci od roku kończącego się trzema zerami do najbliższego roku kończącego się trzema dziewiątkami.

</doc>
<doc id="728768" url="https://pl.wikipedia.org/wiki?curid=728768" title="Cypriot First Division">
Cypriot First Division



</doc>
<doc id="728770" url="https://pl.wikipedia.org/wiki?curid=728770" title="Jakow Trachtenberg">
Jakow Trachtenberg

Jakow Trachtenberg (ur. 17 czerwca 1888 w Odessie, zm. 1953) – matematyk żydowskiego pochodzenia, twórca metody pamięciowego wykonywania podstawowych operacji arytmetycznych, znanej jako metoda lub system Trachtenberga.
Urodził się w Odessie, należącej wówczas do carskiej Rosji. Z zawodu był inżynierem. Zagorzały pacyfista.
W czasie I wojny światowej zorganizował Towarzystwo Dobrych Samarytan, które szkoliło rosyjskich studentów w udzielaniu pomocy rannym. Jego praca zyskała uznanie samego cara.
Gdy wybuchła rewolucja październikowa, życie Trachtenberga stało się zagrożone z powodu jego poglądów politycznych i współpracy z caratem. Inżynier opuścił ojczyznę i udał się do Niemiec. Tam rozpoczął nowe życie, nawiązał wiele przyjaźni oraz ożenił się z arystokratką.
Trachtenberg był przeciwnikiem nazistów i wypowiadał się przeciwko ich planom. Wkrótce opuścił III Rzeszę i przeniósł się do Austrii. Tam znów rozpoczął nowe życie – zajął się wydawaniem czasopisma naukowego. Tam też stworzył "Das Friedenministerium" ("Ministerstwo Pokoju"), które przyniosło mu uznanie Roosevelta, Masaryka i van Zeelanda, wielkich mężów stanu tamtych czasów.
W 1938 roku naziści wkroczyli do Austrii i Trachtenberg trafił do obozu koncentracyjnego. By zachować zdrowie psychiczne, zajął się matematyką, a konkretnie podstawowymi operacjami arytmetycznymi. Tam właśnie powstał jego system pamięciowego mnożenia.
Po 7 latach został uratowany przez żonę, która przekupiła biżuterią strażników obozu. Po wojnie zamieszkał w Szwajcarii, gdzie w r. 1950 założył Instytut Matematyczny w Zurychu.

</doc>
<doc id="728783" url="https://pl.wikipedia.org/wiki?curid=728783" title="Marian Dudziak">
Marian Dudziak

Marian Andrzej Dudziak (ur. 2 lutego 1941 w Wielichowie) – polski naukowiec, specjalista konstrukcji maszyn, lekkoatleta, srebrny medalista olimpijski.
Życiorys.
Urodził się 2 lutego 1941 roku w Wielichowie koło Grodziska Wielkopolskiego w rodzinie Bronisława i Gertrudy z domu Kaczmarek. Maturę zdał w 1959 w Liceum Ogólnokształcącym w Wolsztynie. Podjął studia na Politechnice Poznańskiej. Ukończył tam Wydział Mechanizacji Rolnictwa w 1964 uzyskując tytuł zawodowy magistra inżyniera mechanika. Doktorat w 1974, a habilitację uzyskał w 1990. W 1997 otrzymał tytuł naukowy profesora nauk technicznych. W latach 1991-2011 był kierownikiem Katedry (wcześniej Zakładu) Podstaw Konstrukcji Maszyn.
Przebieg pracy zawodowej i naukowej.
Po ukończeniu studiów, w latach 1965-1968 pracował w przemyśle na stanowisku inżyniera w Wojewódzkiej Stacji Napraw Samochodów oraz Teletra na stanowisku technologa opracowań procesów i technologa warsztatowego. Od 1 lutego 1968 r. podjął pracę w Zakładzie Podstaw Konstrukcji Maszyn Politechniki Poznańskiej na stanowisku asystenta. Nauczyciel akademicki w latach 1991-2003 był kierownikiem Zakładu Podstaw Konstrukcji Maszyn a od 1 grudnia 2003 roku kierownikiem Katedry Podstaw Konstrukcji Maszyn, którą to funkcję pełnił do 2011 roku.
Swoje zainteresowanie oraz działalność naukową skupił wokół problematyki:
Główne osiągnięcia naukowe i zawodowe w dyscyplinie.
Profesor inżynier Dudziak jest autorem ponad 300 publikacji wydanych w znanych wydawnictwach:
Profesor inżynier jest także autorem (lub współautorem) monografii i podręczników:
Jest on autorem lub współautorem 28 patentów krajowych oraz ponad 100 wdrożonych rozwiązań konstrukcyjnych i technologicznych. Kilka nagrodzonych konstrukcji to:
Za wdrożenie tych prac w Fabryce Urządzeń Mechanicznych w Ostrzeszowie zespół prof. inż. Dudziaka otrzymał w 1987 roku Nagrodę Ministra Przemysłu Maszynowego i Ciężkiego.
Nagrody i wyróżnienia.
Profesor inżynier Marian Dudziak jest trzykrotnym laureatem Nagrody Indywidualnej Ministra MEN III stopnia "za wybitne osiągnięcia naukowe". Otrzymał Nagrodę NOT I stopnia "za wybitne osiągnięcia w dziedzinie techniki"; Nagrodę Zespołową Ministra Przemysłu Maszynowego "za wybitne osiągnięcia w dziedzinie techniki"; Nagrodę Wojewódzką "za wybitne osiągnięcia w dziedzinie techniki i przemyśle"; I miejsce w VI etapie, a X miejsce w końcowej klasyfikacji Ogólnopolskiego Konkursu Wynalazczego. Uczestniczył we wszystkich Sympozjonów PKM, począwszy od VII w Uniejowie w 1975 r. Podczas sympozjonów wygłosił 6 plenarnych referatów. W 1981 roku był organizatorem XVI-tego Sympozjonu w Kiekrzu k/Poznania. W lutym 2020 został uhonorowany przez kapitułę Poznańskiej Gali Sportu tytułem "Superseniora Poznańskiego Sportu". W 2021 został odznaczony Krzyżem Kawalerskim Orderu Odrodzenia Polski.
Dorobek wychowawczy.
Wychował 10 doktorów oraz 2 habilitantów oraz n-dyplomantów.
Kariera sportowa.
Był sprinterem. Dwukrotnie brał udział w olimpiadach. W Tokio w 1964 zdobył srebrny medal w sztafecie 4 × 100 metrów (wraz z Andrzejem Zielińskim, Wiesławem Maniakiem i Marianem Foikiem), a w biegu na 100 metrów odpadł w ćwierćfinale. W Meksyku w 1968 był ósmy w sztafecie 4 × 100 metrów (z Maniakiem, Nowoszem i Romanowskim) a w biegu na 100 metrów ponownie odpadł w ćwierćfinale, zajmując w nim 5. miejsce z wynikiem 10,32 s. (wiatr +4,2 m/s).
Dwa razy wystąpił w mistrzostwach Europy, za każdym razem zdobywając medal. W Budapeszcie w 1966 został wicemistrzem Europy w biegu na 200 metrów, a sztafeta 4 × 100 metrów z jego udziałem odpadła w eliminacjach. W Helsinkach w 1971 zdobył srebrny medal w sztafecie 4 × 100 metrów (z Gerardem Gramse, Tadeuszem Cuchem i Nowoszem).
Trzykrotnie wziął udział w europejskich igrzyskach halowych (poprzedniku halowych mistrzostw Europy): w Pradze w 1967 zajął 5. miejsce w biegu na 50 m. W Madrycie w 1968 zdobył srebrny medal w sztafecie 1+2+3+4 okrążenia (z Waldemarem Koryckim, Andrzejem Badeńskim i Edmundem Borowskim), a na 50 metrów odpadł w półfinale. W Belgradzie w 1969 odpadł w eliminacjach na tym dystansie.
Zwyciężył na 100 metrów w finale Pucharu Europy w 1965 w Stuttgarcie.
Dwa razy był mistrzem Polski: na 100 m w 1968 i na 200 m w 1966. Był także wicemistrzem na 200 m w 1970 i w sztafecie 4 × 100 metrów w 1968, a brązowym medalistą na 200 m w 1971 i w sztafecie 4 × 100 metrów w 1963.
Zajął 10. miejsce w Plebiscycie "Przeglądu Sportowego" 1965.
Był zawodnikiem poznańskich klubów: Orkan i Olimpia.

</doc>
<doc id="728784" url="https://pl.wikipedia.org/wiki?curid=728784" title="Ogniowa osłona podejścia">
Ogniowa osłona podejścia

Ogniowa osłona podejścia wojsk – okres działalności ogniowej artylerii i innych rodzajów wojsk w natarciu.
Charakterystyka.
Ogniową osłonę podejścia wojsk organizuje się podczas natarcia z marszu z zadaniem osłony podchodzących pododdziałów (oddziałów, związków taktycznych) przed ogniem środków wsparcia ogniowego przeciwnika. 
Okres ten rozpoczyna się w momencie wyjścia oddziałów pierwszego rzutu z rejonów wyjściowych i prowadzi do czasu rozpoczęcia ogniowego przygotowania ataku. 
Powyższe zadanie artyleria realizuje poprzez wykonanie określonych zadań ogniowych: obezwładnienie (zniszczenie) aktywnych baterii artylerii przeciwnika oraz obezwładnienie (zniszczenie) punktów kierowania ogniem i środków rozpoznania przeciwnika lub zdezorganizowanie ich pracy. Najbardziej racjonalnym sposobem realizacji ogniowej osłony podejścia jest wydzielenie odpowiednich sił i środków i zachowanie ich gotowości do obezwładnienia artylerii, środków dowodzenia i rozpoznania w miarę wykrycia i ujawnienia ich działalności. 
W tym celu część artylerii związku taktycznego (oddziału) wyposażona w odpowiednie środki rozpoznania powinna osiągnąć gotowość do otwarcia ognia w momencie, gdy oddziały pierwszego rzutu opuszczą rejony wyjściowe. Sposób wykonania zadań ogniowych i intensywność ognia nie powinny zdradzać własnego zamiaru działań zaczepnych, dlatego wykonuje się je z zasady kolejno, przez wyznaczone siły i środki. Gdy w ogniowej osłonie podejścia wojsk bierze udział lotnictwo, to ponadto do grupy rażonych obiektów zalicza się także środki przeciwlotnicze przeciwnika na kierunku przewidywanego działania lotnictwa.
Wykonanie zadań ogniowej osłony podejścia jest niecelowe, gdy zasadniczym warunkiem powodzenia działań będzie uzyskanie zaskoczenia.

</doc>
<doc id="728787" url="https://pl.wikipedia.org/wiki?curid=728787" title="Pałac elizejski">
Pałac elizejski



</doc>
<doc id="728788" url="https://pl.wikipedia.org/wiki?curid=728788" title="Trstená">
Trstená



</doc>
<doc id="728790" url="https://pl.wikipedia.org/wiki?curid=728790" title="2,2-Dimetylobutan">
2,2-Dimetylobutan

2,2-Dimetylobutan, neoheksan – organiczny związek chemiczny z grupy alkanów. Jeden z izomerów heksanu.

</doc>
<doc id="728792" url="https://pl.wikipedia.org/wiki?curid=728792" title="Powiat Twardoszyn">
Powiat Twardoszyn

Powiat Twardoszyn "(okres Tvrdošín)" – słowacka jednostka podziału administracyjnego znajdująca się w kraju żylińskim. Powiat Twardoszyn znajduje się na terenie krainy historycznej Orawy. Miasta: powiatowy Twardoszyn i Trzciana.
Demografia.
Narodowości:
Religie:

</doc>
<doc id="728800" url="https://pl.wikipedia.org/wiki?curid=728800" title="Mistrzostwa Europy w Curlingu 2006">
Mistrzostwa Europy w Curlingu 2006

Mistrzostwa Europy w curlingu zostały rozegrane w dniach 9–16 grudnia w Bazylei (Szwajcaria). Rozgrywana była tradycyjnie konkurencja kobieca i męska, tytułów mistrzowskich broniły Szwedki i Norwegowie, lecz w innych drużynach niż na poprzednich mistrzostwach. W zawodach udział brało 52 drużyny z 30 krajów całej Europy.
Ostatecznie rozgrywki kobiet wygrały Rosjanki przed Włoszkami i Szwajcarkami, w turnieju mężczyzn pierwsze miejsce zajęli Szwajcarzy przed Szkotami i Szwedami.
Grupa A.
Pierwszą fazą mistrzostw jest Round Robin (rozgrywki każdy z każdym). Po 9 spotkaniach, według bilansu wygranych i przegranych meczów wyłania się 4 najlepsze drużyny, w przypadku takiego samego wyniku rozgrywany jest Tie-Breaker (dogrywka). Następnym etapem jest runda Play-off gdzie 1. drużyna Round Robin gra z 2. a 3. z 4. Wygrany z pojedynku 1/2 przechodzi do finału a przegrany do małego finału, gra tam z wygranym z meczu 3/4 (pokonany zajmuje ostatecznie 4. miejsce). Wygrany ze spotkania małego finału będzie rywalizował o złoty medal w finale, przegrany zdobędzie brązowy medal. Zespoły z pozycji 9. i 10. degradują do grupy B.
Mistrzostwa Europy są jednocześnie eliminacjami do Mistrzostw Świata, awansują do nich drużyny 1-7 z grupy A. Drużyna 8. z grupy A rywalizuje o miejsce w MŚ z 1. grupy B rozgrywając trzy mecze.,
Kobiety.
Wyniki.
Tie-breaker.
Przed Tie-breaker rozegrano Tie-shots w wyniku, których Szkocja rozegrała mecz ze Szwecją a wygrany z Niemcami.
Klasyfikacja do MŚ 2007.
Do Mistrzostw Świata zakwalifikowały się: Rosja, Włochy, Szwajcaria, Szkocja, Niemcy, Szwecja oraz Dania. Czechy rozgrywały spotkania barażowe z Austrią.
Mężczyźni.
Wyniki.
Tie-breaker.
Tak jak w przypadku kobiet trzeba było rozgrywać Tie-shot w wyniku, których Finlandia gała z Norwegią a wygrany z tego spotkania ze Szwecją. O 7 miejsce walczyły Irlandia z Francją, a następnie wygrany z Danią.
Kwalifikacje do MŚ 2007.
Do Mistrzostw Świata zakwalifikowały się: Szwajcaria, Szkocja, Szwecja, Niemcy, Norwegia, Finlandia oraz Francja. Dania rozgrywała spotkania barażowe z pierwszą drużyną grupy B – Czechami.

</doc>
<doc id="728801" url="https://pl.wikipedia.org/wiki?curid=728801" title="Piotr Łojek">
Piotr Łojek

Piotr Łojek (ur. 22 grudnia 1961 w Warszawie) – polski muzyk; gitarzysta, gitarzysta basowy i klawiszowiec. Piotr Łojek ukończył studia geologiczne na Uniwersytecie Warszawskim.
Od czasów liceum muzykował z Kubą Sienkiewiczem w zespołach "SPIARDL" i "Zuch Kozioł". Był współzałożycielem grupy Elektryczne Gitary. W 1989 roku z Rafałem Kwaśniewskim przekonywał Kubę Sienkiewicza do założenia zespołu. W grupie na początku grał na gitarze basowej, a po dołączeniu Tomasza Grochowalskiego, na instrumentach klawiszowych i gitarach. Kompozytor muzyki, autor wielu tekstów (Elektryczne Gitary, Beauty Free). Współtwórca niszowego zespołu Dziady Żoliborskie. Producent płyty "Moons" (1993) zespołu Immanuel, w latach 2005–2006 także jego muzyk. Basista w grupie Zuch Kazik (z Mirosławem Jędrasem (Zacierem), Kazikiem, Izzim i DJ Mrufką).
Mąż prawniczki Anny Zawidzkiej-Łojek. Jego stryjem był historyk i opozycjonista Jerzy Łojek.

</doc>
<doc id="728802" url="https://pl.wikipedia.org/wiki?curid=728802" title="Mistrzostwa Europy w Curlingu 2006/Grupa B">
Mistrzostwa Europy w Curlingu 2006/Grupa B

Pierwszą fazą mistrzostw dla grupy B jest round robin (rozgrywki każdy z każdym). Po wszystkich spotkaniach, według bilansu wygranych i przegranych meczów wyłania się 2 najlepsze drużyny w poszczególnych podgrupach, w przypadku takiego samego wyniku rozgrywany jest tie-breaker (dogrywka). Następnym etapem jest runda play-off gdzie pomiędzy sobą grają pierwsze i drugie drużyny, Wygrany z pojedynku 1/1 przechodzi do finału a przegrany do małego finału, gra tam z wygranym z meczu 2/2 (pokonany zajmuje ostatecznie 4. miejsce). Wygrany ze spotkania małego finału będzie rywalizował o złoty medal w finale, przegrany zdobędzie brązowy medal. Zespoły z pozycji 1. i 2. awansują do grupy B.
Mistrzostwa Europy są jednocześnie eliminacjami do mistrzostw świata, awansują do nich drużyny 1-7 z grupy A. Drużyna 8. z grupy A rywalizuje o miejsce w MŚ z 1. grupy B rozgrywając trzy mecze.

</doc>
<doc id="728803" url="https://pl.wikipedia.org/wiki?curid=728803" title="2,3-Dimetylobutan">
2,3-Dimetylobutan

2,3-dimetylobutan, biizopropyl – organiczny związek chemiczny z grupy alkanów. Jeden z izomerów heksanu.

</doc>
<doc id="728805" url="https://pl.wikipedia.org/wiki?curid=728805" title="Mistrzostwa świata w curlingu">
Mistrzostwa świata w curlingu



</doc>
<doc id="728806" url="https://pl.wikipedia.org/wiki?curid=728806" title="Radiowo-Telewizyjne Centrum Nadawcze">
Radiowo-Telewizyjne Centrum Nadawcze

Radiowo-Telewizyjne Centrum Nadawcze – stacja nadawcza fal radiowych i telewizyjnych o mocy przekraczającej 2 kW. Nazwy tej używa się najczęściej w skrócie RTCN dodając nazwę najbliższej większej miejscowości np. RTCN Łosice, która jest przy wiosce Chotycze. Maksymalna moc emisji telewizyjnej (pasmo IV i V UHF), przyznawana w Polsce to 1000kW (1MW), w przypadku DVB-T 200 kW, zaś radiowej (UKF-FM) – 120kW. Niektóre RTCN-y, jak np. RTCN Łódź/Zygry, wbrew nazwie nadają wyłącznie programy telewizyjne.
Obiekty typu RTCN w Polsce.
Poniższa lista zawiera spis wszystkich Radiowo-Telewizyjnych Centrów Nadawczych w kraju, a także obiektów nadawczych o znacznych mocach emisji i dużym zasięgiem, które nie mają oficjalnego statusu RTCN – oznaczone symbolem (*).
Podano także rodzaj konstrukcji wysokościowej, która służyć ma do umieszczenia anten nadawczych w danym centrum nadawczym.
województwo dolnośląskie
województwo kujawsko-pomorskie
województwo lubelskie
województwo lubuskie
województwo łódzkie
województwo małopolskie
województwo mazowieckie
województwo opolskie
województwo podkarpackie
województwo podlaskie
województwo pomorskie
województwo śląskie
województwo świętokrzyskie
województwo warmińsko-mazurskie
województwo wielkopolskie
województwo zachodniopomorskie

</doc>
<doc id="728807" url="https://pl.wikipedia.org/wiki?curid=728807" title="System Trachtenberga">
System Trachtenberga

System Trachtenberga – metoda szybkiego liczenia w pamięci iloczynów, wymyślona przez żydowskiego matematyka Jakowa Trachtenberga w czasie, gdy przebywał on w niemieckim obozie koncentracyjnym.
Mnożenie przez 12.
Rozwiązanie:
Wynik odczytujemy, zaczynając od dołu. 85404. 
Mnożenie przez 11.
Rozwiązanie:
Wynik odczytujemy, zaczynając od dołu. 25795. 
Mnożenie przez 9.
Rozwiązanie:
Wynik odczytujemy, zaczynając od dołu. 311103. 
Mnożenie przez 8.
Rozwiązanie:
Wynik odczytujemy, zaczynając od dołu. 365424. 
Mnożenie przez 7.
Rozwiązanie:
Wynik odczytujemy, zaczynając od dołu. 397523. 
Mnożenie przez 6.
Rozwiązanie:
Wynik odczytujemy, zaczynając od dołu. 407340. 
Mnożenie przez 5.
Rozwiązanie:
Wynik odczytujemy, zaczynając od dołu. 456860.
Mnożenie przez 4.
Rozwiązanie:
Wynik odczytujemy, zaczynając od dołu. 34484. 
Mnożenie przez 3.
Rozwiązanie:
Wynik odczytujemy, zaczynając od dołu. 15249.
Mnożenie przez 2.
Rozwiązanie:
Wynik odczytujemy, zaczynając od dołu. 19740.

</doc>
<doc id="728809" url="https://pl.wikipedia.org/wiki?curid=728809" title="Nowe Miasto (Praga)">
Nowe Miasto (Praga)

Nowe Miasto (czes. "Nové Město", niem. "Neustadt") – dzielnica Pragi, położona na prawym brzegu Wełtawy, na południe i wschód od Starego Miasta, do 1784 samodzielny organizm miejski, obecnie główna dzielnica handlowa Pragi.
Mimo swej nazwy historia Nowego Miasta sięga XIV wieku - założył je w 1348 król czeski Karol IV Luksemburski na południe od Starego Miasta. Miało połączyć obwarowaną siedzibę królewską - Wyszehrad ze Starym Miastem i Hradczanami. W obrębie ówczesnych murów otaczających praskie miasta Nowe Miasto zajmowało trzecią część, natomiast od 1378 liczba mieszkańców praskich miast podwoiła się.
Miasto zostało zaprojektowane w sposób wyprzedzający swoją epokę - szerokie ulice i wielkie place handlowe miały być godne swojej roli - stolicy Świętego Cesarstwa Rzymskiego Narodu Niemieckiego. Przyczynić się do tego miała również fundacja najstarszego w tej części Europy uniwersytetu, do której doszło w tym samym roku co lokacja Nowego Miasta.
Świetność Nowego Miasta nie trwała jednak długo - wkrótce stało się jednym z najbiedniejszych rejonów Pragi, miejscem, gdzie rodziły się radykalne ruchy społeczne i religijne. Mieszkańcy gorąco popierali husytów w okresie walk religijnych (z nowomiejskiego ratusza wyrzucono katolickich rajców podczas pierwszej defenestracji).
W 1784 Nowe Miasto straciło samodzielność i weszło, wraz z innymi historycznymi miastami, w skład zjednoczonej Pragi jako jedna z dzielnic.
Większość istniejących dzisiaj budynków pochodzi z drugiej połowy XIX wieku, kiedy władze miejskie rozpoczęły likwidację slumsów i całkowicie przebudowały dzielnicę (podobnie jak Josefov). Ze starszej zabudowy pozostała średniowieczna siatka ulic, kościoły i nieliczne, najbardziej wartościowe obiekty, a ich miejsca zajęły reprezentacyjne kamienice bogatych przedsiębiorców oraz gmachy użyteczności publicznej w różnych stylach architektonicznych (najbardziej widoczna jest secesja).
Obecnie Nowe Miasto jest rzadziej odwiedzane przez turystów niż inne centralne dzielnice miasta; posiada jednak wiele interesujących miejsc oraz sprzyjających odpoczynkowi parków.

</doc>
<doc id="728819" url="https://pl.wikipedia.org/wiki?curid=728819" title="AVIVO">
AVIVO

AVIVO – platforma wideo wprowadzona przez firmę ATI w procesorach graficznych opartych na rdzeniu R520. Platforma ta została zaprojektowana w celu rozszerzenia jakości i elastyczności aktualnie prezentowanych przez procesory graficzne ATI możliwości. Zaimplementowanymi w niej cechami są kodowanie i dekodowanie wideo (włącznie z kodekiem H.264, czyli standardem High Definition) wraz z dołączeniem odpowiedniego zestawu narzędzi. Dekoder wideo zastosowany w AVIVO automatycznie przerzuca obsługiwany format wideo i niezbędne kodeki do procesora graficznego, by odciążyć główny procesor komputera. Technologia kodowania wideo zaimplementowana w AVIVO nadal korzysta z zasobów CPU, jednak istnieją plany przerzucenia i tych funkcji do GPU. ATI udostępniło również oprogramowanie transkodujące „ATI AVIVO Video Converter”, obsługujące wiele formatów i gęstości bitowych (bitrate) materiału. Oprogramowanie silnie bazuje na mocy obliczeniowej CPU, lecz można go używać wyłącznie z kartami graficznymi opartymi na procesorach serii X1000. Modyfikacje powyższego programu udostępniły go użytkownikom innych rozwiązań sprzętowych. Technologia ATI AVIVO jest w fazie ciągłego rozwoju i w tej postaci będzie stale ulepszana w sterownikach ATI Catalyst.

</doc>
<doc id="728820" url="https://pl.wikipedia.org/wiki?curid=728820" title="Neil Postman">
Neil Postman

Neil Postman (ur. 8 marca 1931 w Nowym Jorku, zm. 5 października 2003 tamże) – amerykański filozof, medioznawca, krytyk kultury, profesor w Katedrze Kultury i Komunikacji Społecznej na Uniwersytecie Nowojorskim.
Życiorys.
Urodził się i wychował w Nowym Jorku. Jego kariera naukowa rozpoczęła się na Uniwersytecie Stanowym Nowego Jorku w małym miasteczku Fredonia, w stanie Nowy Jork. Jednak studia magisterskie i doktoranckie ukończył na Uniwersytecie Columbia w Nowym Jorku. Studia ukończył w 1955, tytuł doktora uzyskał w 1958, oba w Kolegium Nauczycielskim Uniwersytetu Columbia. Zaraz po studiach doktoranckich rozpoczął pracę na New York University. Był współzałożycielem Katedry Ekologii Medialnej, której działalność została zainicjowana w 1971 roku, na stanowiącej część Steinhardt School of Education. Tytuł profesora został nadany mu w 1993 roku, zaś do 2002 roku pełnił on funkcję rektora Wydziału Kultury i Komunikacji Społecznej Uniwersytetu Nowojorskiego.
Poglądy i koncepcje.
Postman napisał 18 książek i ponad 200 artykułów do magazynów i gazet (między innymi dla The New York Times Magazine, The Atlantic Monthly, Harper’s, Time Magazine, The Saturday Review, The Harvard Education Review, The Washington Post, Los Angeles Times, Stern, and Le Monde). W latach 1976–1986 Był redaktorem kwartalnika ETC.; Przegląd ogólnej semantyki (założony przez S.I. Hayakawa w 1943 roku). Był także członkiem redakcji The Nation.
Najbardziej znana praca Postmana, "Zabawić się na śmierć" (przetłumaczona na osiem języków i sprzedana w ponad 200 tys. egzemplarzy na całym świecie) przedstawia zarys historyczny mediów i ubolewa nad upadkiem mediów komunikacji, jaki jego zdaniem nastąpił gdy obrazowość telewizji zastąpiła słowo pisane.
Postman bazuje na teoriach Marshalla McLuhana, z którym łączy go przekonanie o determinizmie technologicznym, czyli pogląd, że postęp techniczny determinuje kierunek rozwoju cywilizacji i kultury. Jednak w odróżnieniu od McLuhana Postman jest technopesymistą.
I tak idąc za MacLuhanem Postman argumentuje, że różne media są odpowiednie dla różnych rodzajów wiedzy i opisuje jak kultury oparte na mowie, piśmie i telewizji przekazują informacje w inny sposób. Stwierdza, że XIX-wieczna Ameryka była szczytem jeśli chodzi o racjonalność – była Wiekiem Rozumu, w którym dominującą rolę odgrywało słowo pisane. W tym okresie złożone argumenty mogły być przekazywane bez nadmiernych uproszczeń. Wynalezienie telegrafu i fotografii zapoczątkowało schyłek tej epoki a telewizja doprowadziła ostatecznie do jej końca. Innymi słowy, nawiązując do teorii Marshalla McLuhana, można powiedzieć nastąpiło przejście od „galaktyki Gutenberga” do „galaktyki Marconiego”.
W przypadku telewizji przekaz dokonywany za pomocą obrazu apeluje nie do rozumu, ale do emocji. Postman argumentuje, że telewizja miesza poważne sprawy z rozrywką, umniejsza znaczenie politycznego dyskursu i podważa go. W znacznej mierze staje się on określony poprzez obrazy telewizyjne, a nie poprzez idee. Zdaniem Postmana telewizja nie jest efektywna w edukowaniu, gdyż transfer zachodzi tylko w jednym kierunku – z góry na dół. Brak jest interaktywności, która jest konieczna by uczenie się dawało najlepsze wyniki.
Postman przywołuje często w tej pracy Aldousa Huxleya, którego wizja przedstawiona w "Nowym wspaniałym świecie" jest swoistą odmianą wizji pozbawienia ludzi ich autonomii i pełni osobowości ukazanej w "Roku 1984" przez George’a Orwella. O ile Orwell bał się przemiany kultury w koszmarną kulturę niewolników o tyle Huxley lękał się duchowego spustoszenia, wszechogarniającej infantylizacji i bezmyślności jaki przyniesie kultura banału i trywializacji. Zdaniem Postmana to właśnie kultura telewizji prowadzi do skutków jakich obawiał się Huxley. Choć nie ma zakazu wydawania książek, którego bał się Orwell to i tak prawie nikt ich już nie czyta. Choć nikt nie jest pozbawiany prawa dostępu do informacji jak w wizjach Orwella to zalew nadmiarem informacji powoduje zagubienie i trudność w dotarciu do tych, które mają istotne znaczenie. Wraz z ciągle wzrastającą ilością dostępnych informacji, jak dowodzi Postman, stały się one formą śmieci, które nie tylko nie są w stanie odpowiedzieć na zasadnicze pytania człowieka, ale są prawie bezużyteczne jeśli chodzi o wskazywanie spójnego kierunku ku rozwiązaniom nawet najbardziej przyziemnych problemów.
Tytułem publikacji "Technopol" Postman definiuje społeczeństwo, które wierzy, że zasadniczym, o ile nie jedynym celem ludzkiej pracy i myśli jest wydajność a standardowe procedury, techniczne wyliczenia, testy i mierniki statystyczne są pod każdym względem lepsze od oceny ludzkiej, oraz że najlepiej jeśli sprawami obywateli kierują eksperci. To, czego nie można zmierzyć, albo nie istnieje, albo nie ma wartości. Reguły te przeniknęły z zakładów produkcji do innych sfer życia. Świat przeobrażony w technopol stał się ahistoryczny i pozbawiony kulturowego kontekstu a dotychczasowe wielkie symbole upadły. Zdaniem Postmana to technika teraz „myśli” za ludzi i triumfuje nad kulturą.
Technopol pojawił się w dziejach cywilizacji i kultury zachodniej w wyniku ewolucji środków technicznych i ich wzrastającej roli w społeczeństwie. Zanim jednak do tego doszło kultura zachodnia przeszła przez fazy wcześniejsze. Bardzo długo trwała w epoce narzędzi, które nie naruszały tradycji, porządku i symboliki kultury. Nowe wynalazki takie jak prasa drukarska, teleskop czy zegar stały się znakiem nowej epoki – w XVI wieku nauka matematyczno-przyrodnicza zaczęła być traktowana utylitarnie jako źródło siły i postępu. Ostatecznie, jak wskazuje Postman gdzieś około 1911 roku, gdy ukazała się praca "Zasady naukowego zarządzania" Fredericka W. Taylora, cywilizacja zachodu wkroczyła w erę technopolu.
Taki trójpodział historii zachodu zasadzający się na ewolucji techniki przypomina nieco ujęcie zaprezentowane o dekadę wcześniej przez Alvina Tofflera w publikacji "Trzecia fala". Po epoce przemysłowej zdominowanej przez standaryzację, specjalizację, maksymalizację i centralizację Toffler wskazywał na pojawienie się trzeciej fali charakteryzującej się wzrostem sektora usług i wzrastającą rolą nowych mediów elektronicznych. Jednak w odróżnieniu od Tofflera Postman dostrzega we współczesnym rozwoju techniki nie szanse na lepszą przyszłość, ale jedynie ciemne strony i zagrożenia.
Postman argumentuje, że Stany Zjednoczone są jedynym krajem, który rozwinął się do postaci technopolu. Twierdzi, że USA opanowała fala technofili, którzy nie dostrzegają ciemnej strony technologii. Jest to groźne, gdyż technofile chcą więcej technologii, a co za tym idzie więcej informacji. Jednakże według Postmana nie jest możliwe, by technologiczna innowacja miała tylko jednostronny efekt.
W wywiadzie udzielonym 17 stycznia 1996 roku Postman jeszcze raz podkreślił, że właściwym podejściem do technopolu jest nauczanie o historii, społecznych skutkach i psychologicznych odchyleniach do jakich prowadzi technologia. Dzięki temu studenci staną się dorosłymi, którzy raczej korzystają z technologii niż są przez nią wykorzystywani.
W publikacji "W stronę XVIII wieku" zachęca społeczeństwo do brania przykładu z filozofii Oświecenia, zwłaszcza jeśli chodzi o panujący wtedy twórczy optymizm i utylitaryzm. Tym samym Postman krytykuje filozofów współczesnych, którzy jego zdaniem (zwł. Jacques Derrida) osłabiają zdolności współczesnej nauki, wątpiąc w możliwość porozumienia się między ludźmi. Postman stwierdza, że choć podobne wątpliwości nachodziły także filozofów Oświecenia (Immanuel Kant, Joseph Addison, David Hume), to twierdzili oni jednak, że język jest wystarczająco jasnym medium przekazywania informacji. Dzięki temu do dziś społeczeństwo czerpie z dorobku Oświecenia.
Znamienne, że choć krytyka mediów i techniki Postmana wtóruje głosom wielu filozofów postmodernizmu (na przykład Jeana Baudrillarda), to sam Postman zdecydowanie odcina się zarówno od samego postmodernizmu, leżącego na jego zapleczu marksizmu, jak i od innych radykalnych nurtów. Choć Postman sam kreśli wizję technopesymizmu to jednocześnie krytykuje pesymistyczną postawę postmodernizmu. Postman odwołuje się jedynie do determinizmu technicznego i zupełnie pomija kwestie determinizmu polityczno-ekonomicznego, z którym wiąże się między innymi mitologia konsumpcjonizmu czy krytyka ślepej pogoni za zyskiem. Analizy ograniczające się wyłącznie do techniki współczesnej cywilizacji odnaleźć można też w pracy polskiego profesora inżynierii Juliusza Łukasiewicza.
Krytyka.
Przedstawiona przez Postmana krytyka telewizji może służyć jako znakomity punkt odniesienia do krytycznej analizy różnych praktyk nadawczych oraz wpływu mediów na dyskurs publiczny. Krytyka ta ma jednak swoje ograniczenia. Po pierwsze taki obraz współczesnych mediów opiera się na znacznej redukcji. Postman pomija zupełnie kino, a z radiem „nie daje sobie rady”. Z uwagi na czas w jakim została napisana książka nie uwzględnia w ogóle ekspansji Internetu, który w znacznej mierze przywraca rangę słowu pisanemu. Po drugie jego spostrzeżenia odnoszą się zasadniczo do amerykańskiej telewizji komercyjnej podporządkowanej interesom show-businessu. Nie uwzględniają, mocno ugruntowanej w Europie, idei telewizji publicznej, która ma pełnić misję społeczną, kłaść większy nacisk na treści edukacyjne i wspierać demokrację.
W książce "Technopol" Postman milczeniem pominął ważne dla kształtowania się technopolu procesy związane z odczarowaniem rzeczywistości, racjonalizacji, tworzenia się swoistej inżynierii społecznej i biurokracji, które opisał Max Weber.
Zdaniem krytyków przedstawiany w pracach Postmana obraz Oświecenia trąci znacznym wyidealizowaniem, wizja upadku współczesnej kultury jest przejaskrawiona a pomysł jej uleczenia ideami i metodami z XVIII stulecia może budzić sporo wątpliwości.
Choć Postman krytykuje nie tyle samą technikę co stechnicyzowaną mentalność współczesnego człowieka i mimo swej konkluzji zawartej w książce "Zabawić się na śmierć", że nie można dać się zwieść absurdalnym myślom, które stały się na przykład podstawą dla stanowiska ludytów, Postman sam został jednak przez krytyków uznany za ludytę.

</doc>
<doc id="728824" url="https://pl.wikipedia.org/wiki?curid=728824" title="Tvrdošín">
Tvrdošín



</doc>
<doc id="728825" url="https://pl.wikipedia.org/wiki?curid=728825" title="Live After Death">
Live After Death

Live After Death album koncertowy brytyjskiego zespołu Iron Maiden, wydany 14 października 1985 roku, nagrany podczas trasy koncertowej World Slavery Tour.
Pierwsze 13 utworów (wstęp i 12 utworów) zostało nagrane 14-17 marca 1985 r. w Long Beach Arena w Long Beach, USA. Ostatnie 5 utworów zostało nagrane wcześniej na tej samej trasie koncertowej, 8-10 i 12 października 1984 r. w Hammersmith Odeon (znanym obecnie jako Hammersmith Apollo) w Londynie, Anglia. Na oryginalnym podwójnym wydaniu winylowym, utwory z Long Beach Arena były na pierwszy trzech stronach, a utwory nagrane w Hammersmith Odeon zostały zamieszczone na czwartej stronie.
Oryginalne wydanie CD (wydane w grudniu 1985 r.) tego albumu zawierało wszystkie utwory z pierwszych trzech stron wydania winylowego. Czwarta strona nie została zawarta na oryginalnym wydaniu z powodu problemów z pojemnością płyty CD. Również utwór Running Free z wersji winylowej trwającej 8:43 został skrócony do zaledwie 3:16, usuwając z utworu część w której bierze udział publiczność. Zremasterowana edycja albumu z 1998 r. zawiera nieskróconą wersję utworu oraz drugą płytę CD z utworami oryginalnie pominiętymi. Warte uwagi jest to, że reedycja z 1995 r. zawiera również dodatkową płytę CD, ale na niej są zawarte jedynie trzy utwory ze stron-B obu singli (Running Free i Run to the Hills) z tego albumu. Ta reedycja nie została zremasterowana.
W Polsce album został wydany (jako podwójna płyta winylowa) w 1985 roku przez Tonpress
Okładka.
Okładka została, jak zazwyczaj w tamtym czasie, stworzona przez Dereka Riggsa, i prezentuje maskotkę zespołu, Eddiego, powstającego z grobu. Na tym grobie znajduje się nagrobek z cytatem z powieści H.P. Lovecrafta, "The Nameless City":
ang. "„That is not dead which can eternal lie"
"Yet with strange aeons even death may die.”"
pl. "„Nie jest umarłym ten który spoczywa wiekami"
"Nawet śmierć może umrzeć już z dziwnymi eonami.”"
W tym cytacie, na początku drugiej linijki, właściwie powinno być "„And with strange...”" ("wraz z dziwnymi...") zamiast "„Yet with strange...”" ("już z dziwnymi..."). Zobacz również: Necronomicon.
Okładka przedstawia Eddiego tak jak na okładkach przed albumem "Piece of Mind" (z długimi włosami), ale jest również lekko upodobniony do Eddiego przedstawionego na okładkach albumów "Piece of Mind" (kajdany) i "Powerslave" (fale elektryczne).
Tylna okładka ukazuje również śmierć wśród chmur nad zniszczonym miastem. Jest to druga okładka gdzie można zobaczyć jej postać. Pierwszy raz została zamieszczona na okładce singla The Trooper, później grana była przez Eddiego na okładkach albumów "Dance of Death" i "Death on the Road".
Wstęp.
Wstęp przed 'Aces High' jest częścią przemówienia Winstona Churchilla wygłoszonego w Brytyjskiej Izbie Gmin, 4 czerwca 1940 roku; dzień przed bitwą o Anglię:
ang. "”...We shall go on to the end, we shall fight in France, we shall fight on the seas and oceans, we shall fight with growing confidence and growing strength in the air, we shall defend our Island, whatever the cost may be, we shall fight on the beaches, we shall fight on the landing grounds, we shall fight in the fields and in the streets, we shall fight in the hills; we shall never surrender...”"
pl. "”...Będziemy dążyli naprzód do końca, będziemy walczyć we Francji, będziemy walczyć na morzach i oceanach, będziemy walczyć z narastającą wiarą i narastającą siłą w powietrzu, obronimy naszą Wyspę, bez względu na cenę, będziemy walczyć na plażach, będziemy walczyć na lądowiskach, będziemy walczyć na polach i na ulicach, będziemy walczyć na wzgórzach; nigdy się nie poddamy...”"
Film.
Live After Death jest również nazwą filmu koncertowego Iron Maiden, nagranego również podczas trasy koncertowej World Slavery Tour, i również w Long Beach Arena, ale innej nocy. Zawiera cały koncert, razem ze wstępem i bisem, i kończy się utworem Sanctuary, który nie został zamieszczony oryginalnie na wydaniu winylowym i oryginalnym wydaniu CD wyżej opisanego albumu.
Ten film był oryginalnie transmitowany w stacji MTV.

</doc>
<doc id="728826" url="https://pl.wikipedia.org/wiki?curid=728826" title="Xcode">
Xcode

Xcode – zintegrowane środowisko programistyczne (IDE) firmy Apple Inc., służące do tworzenia aplikacji i innego oprogramowania na system macOS (dawniej znany jako OS X i Mac OS X). Pozwala programować we wszystkich głównych warstwach programistycznych OS X takich jak Carbon, Cocoa i Java. Umożliwia edytowanie projektu, wyszukiwanie i nawigację, edycję plików, budowanie projektu i debugowanie wszystkich typów projektów programistycznych OS X, włączając w to aplikacje, narzędzia, schematy, biblioteki, pakiety pluginowe, rozszerzenia jądra i sterowniki urządzeń. 
Dostępny jest darmowo razem z systemem OS X. Obecny jest w systemie od wersji 10.3 i zastąpił on stosowany w poprzednich wersjach systemu ProjectBuilder odziedziczony z systemu NeXTStep. XCode może kompilować kody źródłowe języków: C, C++, Objective C++, Java i Objective C, w różnych modelach programowania, takich jak Cocoa, Carbon i Java. Dostępne są otwartoźródłowe rozszerzenia GNU Pascal, Free Pascal i Ada. Wbudowana w nim jest także możliwość dystrybucji procesu budowania kodu poprzez sieć lokalną na sąsiednie komputery. W wersji 2.1 umożliwia budowanie aplikacji OS X działających na procesorach o architekturze tak PowerPC jak i Intel x86. Zawiera w sobie m.in. kompilator GCC.
Towarzyszy mu Interface Builder, który jest graficznym edytorem do projektowania komponentów interfejsu użytkownika (zarówno dla aplikacji Carbon jak i Cocoa). Interface Builder umożliwia łatwiejsze tworzenie interfejsu użytkownika dla aplikacji przez możliwość używania go do zarządzania każdym aspektem tworzenia interfejsu użytkownika, odpowiadającego wyznacznikom Aqua.

</doc>
<doc id="728827" url="https://pl.wikipedia.org/wiki?curid=728827" title="Uni Arge">
Uni Arge

Uni Jógvansson Arge (ur. 21 stycznia 1971 w Thorshavn, na wyspie Streymoy) – farerski dziennikarz, muzyk i piłkarz, grający w czasie kariery na pozycji napastnika.
Kariera klubowa.
Uni Arge rozpoczynał swą piłkarską karierę w klubie HB Tórshavn, pochodzącym ze stolicy archipelagu, gdzie też urodził się ów zawodnik. Początkowo rozgrywał tam spotkania w sekcji juniorów, skąd podczas rozgrywek w 1988 przeszedł do pierwszego składu w wieku siedemnastu lat. Jego klub zdołał wówczas zdobyć mistrzostwo Wysp Owczych oraz puchar tego kraju, w czym niewątpliwie swą zasługę miał Uni Arge, który zdobył trzy bramki w ośmiu rozegranych przez siebie spotkaniach.
Jego występ w tamtym sezonie musiał zostać zaliczony do udanych, gdyż już podczas mistrzostw w 1989 był już głównym zawodnikiem, rozgrywając coraz więcej meczów w coraz większej liczbie spotkań. Choć jego drużyna nie wywalczyła wtedy sobie mistrzostwa archipelagu, zdobyła po raz kolejny Puchar Wysp Owczych. Podczas kolejnego sezonu nadeszły kolejne sukcesy – osiem zdobytych przez Arge bramek pomogło jego zespołowi osiągnąć pierwsze miejsce w tabeli. Po małym przestoju kolejne sukcesy zaczęły się 2 lata później. W 1992 roku Arge z 11 golami był najskuteczniejszym graczem zespołu, a ze stołecznym zespołem wywalczył swój trzeci w karierze wyspiarski puchar. Niewątpliwym sukcesem indywidualnym Uniego było zdobycie tytułu króla strzelców podczas rozgrywek w 1993, kiedy zdobył 11 bramek.
Do roku 1997 Arge rozgrywał mecze w drużynie HB Tórshavn. Swój pierwszy, najdłuższy epizod z tą drużyną zakończył z 137 występami, w których zdobył 96 bramek. Jego drużyna wywalczyła w okresie jego gry cztery Puchary Wysp Owczych (1988, 1989, 1992 i 1995), dwa tytuły mistrzowskie w lidze (1988 i 1990) oraz pięć wicemistrzowskich (1989, 1993, 1994, 1995 i 1997). Uni Arge raz zdobył tytuł króla strzelców, w 1993.
Sukcesy tego zawodnika w lidze farerskiej spowodowały, że zaczęły się nim interesować zagraniczne kluby. Jednym z nich był islandzki Leiftur Olafsfjördur, który grał wtedy w Úrvalsdeild (dziś "Landsbankadelid"), czyli pierwszej lidze Islandii. Klub ten zajął wtedy piąte miejsce w tabeli i dostał awans do rozgrywek Pucharu Intertoto UEFA, ale Arge w nich nie uczestniczył, gdyż odszedł z klubu na końcu sezonu. Rozegrał tam 28 spotkań, strzelając 13 bramek. Jednym z ostatnich spotkań tego zawodnika był finał Pucharu Islandii, gdzie jego zespół uległ 2-0 drużynie Vestmannaeyja.
Tylko chwilę w 1999 grał dla swego rodzimego HB Tórshavn, zdobywając aż sześć goli w dwóch meczach. Latem przeniósł się bowiem do Aarhus Fremad, grającego w Viasat Sport Division, czyli drugiej lidze Danii. Okres ten nie przysporzył dodatkowych sukcesów, a jego zespół ledwo utrzymał się w lidze, znajdując się na dwunastym miejscu, ostatnim, które nie jest degradowane do niższej ligi.
W roku 2000 Arge zaczął ponownie grać w pierwszej lidze Islandii, gdzie jego klub Akraness zajął na koniec sezonu piąte miejsce w tabeli, udało mu się także zdobyć wtedy Puchar Islandii, wygrywając w finale 2-1 z ÍB Vestmannaeyja, można więc powiedzieć, że Arge zrewanżował się za przegraną w 1998. Choć napastnik ten nie zdobył wtedy żadnego wyróżnienia, rozegrał dwanaście spotkań i strzelił tylko jedną bramkę, to ten gol był jednym z najważniejszych w tamtym sezonie dla klubu z Akranes. Farerczyk zdobył go bowiem w dziewięćdziesiątej minucie półfinału Pucharu Islandii, rozgrywanym przeciwko Hafnarfjarðar. Do tamtego czasu rywale wygrywali 0-1, ale dzięki bramce Uniego Arge doszło do rzutów karnych, które ÍA Akranes wygrał 5-3.
Ostatecznie jednak na koniec swej kariery Uni Arge powrócił na pięć sezonów do swego pierwszego klubu HB Tórshavn. Wywalczył z nim trzy kolejne tytuły mistrzowskie (2002, 2003 i 2004) oraz jeden puchar (2004). W roku 2005 Uni Arge zakończył swą karierę piłkarską.
Kariera reprezentacyjna.
W reprezentacji Wysp Owczych Arge zadebiutował 5 sierpnia 1992 roku, podczas zakończonego remisem 1:1, towarzyskiego spotkania z reprezentacją Izraela – miał wówczas 21 lat. W reprezentacji na ogół grał w podstawowym składzie, ale mimo to przez 10 lat rozegrał tylko 37 meczów. Z 8 golami plasuje się na trzecim miejscu wśród strzelców w historii reprezentacji Wysp Owczych, za Todim Jónssonem, który strzelił ich 9 oraz Rógvim Jacobsenem, który ma ich na koncie 10. Swojego ostatniego gola Arge zdobył 13 lutego 2002 w wygranym 1:0 sparingu z Liechtensteinem. W tym samym roku zagrał także swój ostatni mecz w kadrze.
Kariera muzyczna i życie prywatne.
Uni Arge zaczął grać na gitarze w wieku jedenastu lat. Od tamtej pory jego marzeniem było wydać album muzyczny. Dzięki licznym znajomościom w farerskiej branży muzycznej jego marzenie spełniło się. 29 października 2007 roku wydał on swój pierwszy album muzyczny zatytułowany "Mitt í Sjónum", co z farerska oznacza "Na Środku Oceanu". Autor, na swym profilu Myspace tłumaczy, że ten tytuł, jak i cały album, jest odniesieniem do jego własnych przeżyć. Starał się on opisać w swych utworach otaczającą go rzeczywistość – „"miłość, niepewność, determinację, deszczowe dni, skrzyżowania na ścieżce życia, wyspiarzach o ograniczonych horyzontach i wszystkiemu innemu, co przyjdzie mu do głowy"”. Uni Arge podaje także liczne źródła swej inspiracji. Spośród zagranicznych zespołów wymienia The Beatles, The Rolling Stones, Pink Floyd, Queen, Electric Light Orchestra i wiele innych, a z farerskich między innymi: Eivør Pálsdóttir, Teitur, czy Budam.
Przy tworzeniu pierwszego albumu udział wzięło jeszcze kilku muzyków, których Arge wymienia na swej stronie w MySpace. Byli to: Niclas Johannesen, Jákup Zachariassen, Jóhannus á Rógvu Joensen, James Olsen, Finnur Hansen oraz Ólavur Olsen.
Życie prywatne i wykształcenie.
Uni jest synem Jógvana Arge, znanego na Wyspach Owczych reportera radiowego, pisarza i polityka. Jego dziadek, Niels Juel Arge był dyrektorem farerskich farerskiej rozgłośni radiowej, a wuj Magni Arge zarządza liniami lotniczymi Atlantic Airways od 1995. Uni Arge Ukończył studia na kierunku dziennikarstwo. Pracował dla kilku gazet, a obecnie jest prowadzącym programu sportowego w telewizji farerskiej Kringvarp Føroya. W roku 2004 Uni Arge wydał swoją pierwszą książkę, zatytułowaną „"Komin er nú onnur øld"”.

</doc>
<doc id="728828" url="https://pl.wikipedia.org/wiki?curid=728828" title="Grünes Gewölbe">
Grünes Gewölbe

Grünes Gewölbe (pol. "Zielone Sklepienie") – muzeum jubilerstwa i złotnictwa założone w 1721 roku jako skarbiec elektorów saksońskich przez Augusta II Mocnego. Stanowi dział Staatliche Kunstsammlungen Dresden. Uważane za najbogatszą kolekcję klejnotów w Europie.
Galeria mieści się w salach zamku w Dreźnie. Nazwa pochodzi od malowanych w kolorze zieleni malachitowej ścian sali, które obecnie pokryte są taflami luster. Zbiory eksponowane są w dwóch zespołach pomieszczeń: „historycznym” i „nowym Zielonym Sklepieniu”, obydwu mieszczących się w zachodnim skrzydle zamku.
Historia.
Pomieszczenia nazwane Zielonym Sklepieniem istniały już w XVI wieku jako skarbiec niedostępny dla zwiedzających. Uważano, że grube mury ochronią skarbiec przed pożarem.
W latach 1723-1729 elektor saski i król Polski August II Mocny urządził zajmującą dziewięć pomieszczeń „izbę cudów" (Wunderkammer) o barokowym wystroju wnętrz, umożliwiającą zwiedzanie nagromadzonych skarbów. Później po przebiciu ścian dołączono jeszcze osiem dalszych pomieszczeń. Projekt architektury sporządził Matthäus Daniel Pöppelmann, architekt drezdeńskiego Zwingeru i wschodniej fasady Zamku Królewskiego w Warszawie.
Podczas nalotu na Drezno 13 lutego 1945 trzy z dziewięciu pomieszczeń uległy uszkodzeniu. Same skarby zostały wcześniej ukryte w twierdzy Königstein. W końcu wojny zostały wywiezione do Związku Radzieckiego i w roku 1958 przekazane władzom NRD.
W latach 1959-2004 skarbiec był eksponowany w salach Albertinum. 7 września 2004 otwarto dziesięć pomieszczeń „nowego Zielonego Sklepienia” na piętrze zachodniego skrzydła Zamku Rezydencyjnego. 1 września 2006 otwarto odbudowane na podstawie inwentaryzacji z roku 1733 „historyczne Zielone Sklepienie” na parterze zachodniego skrzydła zamku (2000 m²).
25 listopada 2019 około godziny 5, doszło do włamania, w wyniku którego z terenu muzeum skradziono wiele kosztowności. Złodzieje weszli przez okno, po uprzednim podpaleniu skrzynki transformatorowej (elektroenergetycznej), które spowodowało przerwanie dopływu prądu i wyłączenie alarmu.
Eksponaty (wybór).
Kolekcja królów i elektorów saskich obejmuje ponad 4000 dzieł sztuki, z tego 1100 w Nowym Zielonym Sklepieniu, a 3000 w Historycznym. Ze względu na ograniczoną przestrzeń wystawową eksponuje się tylko najcenniejsze dzieła sztuki jubilerskiej.
Dodatkową atrakcją sal historycznych jest barokowy wystrój wnętrz.
Twórcą znacznej części klejnotów był nadworny złotnik Johann Melchior Dinglinger oraz jego synowie.
Sale wystawowe: Parter.
1. "Przedsionek" z eksponatami ze średniowiecza i wczesnego renesansu.
2. "Gabinet bursztynowy" z bogatą kolekcją wyrobów z bursztynu, autorstwa m.in. Schreibera, Heisego i Redlina.
3. "Sala kości słoniowej" z kolekcją wyrobów rzeźbionych w tym materiale.
4. "Sala białych sreber" z figurami z białego srebra.
5. "Sala pozłacanych sreber" z wyrobami jubilerskimi z XVI-XVII stulecia.
6. "Sala precjozów (kosztowności)" o ścianach wyłożonych lustrami.
7. "Sala herbowa" z zegarami astronomicznymi
8. "Sala klejnotów" z rzeźbą Murzyna ze szmaragdami
9. "Sala brązów" z kolekcją rzeźb w brązie
10. "Sala brązów renesansowych" z kolekcją rzeźb z tej epoki.
Sale wystawowe: Piętro.
1. "Sala dzieł sztuki"
2. "Gabinet kryształowy" z bogatą kolekcją kryształów
3. "Pierwsze pomieszczenie książąt elektorów"
4. "Drugie pomieszczenie książąt elektorów"
5. "Pomieszczenie precjozów królewskich"
6. "Sala Dinglingera"
7. "Pomieszczenie precjozów podróżnych"
8. "Pomieszczenie rodziny Neuber"
9. "Pomieszczenie rodziny Sponsel"
10. "Gabinet Walzdorfów"

</doc>
<doc id="728834" url="https://pl.wikipedia.org/wiki?curid=728834" title="Radiowo-Telewizyjny Ośrodek Nadawczy">
Radiowo-Telewizyjny Ośrodek Nadawczy

Radiowo-Telewizyjny Ośrodek Nadawczy – stacja nadawcza fal radiowych i telewizyjnych o mocy nie przekraczającej 2 kW. Nazwy tej używa się najczęściej w skrócie RTON, dodając nazwę najbliższej miejscowości np. RTON Żórawina.
Obiekty nadawcze klasy RTON z reguły cechują się zasięgiem lokalnym, obejmującym dane miasto i najbliższe okolice w promieniu do ok. 20-30 km, np. RTON Baranówka. Jest jednak spora część Radiowo-Telewizyjnych Ośrodków Nadawczych (położonych głównie na terenach górzystych), których zasięgi są znacznie większe, jak w przypadkach RTON Gubałówka, RTON Skrzyczne czy RTON Góra Jawor. Moce emisji (ERP) programów radiowych z tych obiektów sięgają 30 kW, zaś telewizyjnych - aż do 100 kW, a zasięgi w niektórych kierunkach przekraczają 50 km, a nawet 80 km.
Radiowo-Telewizyjnym Ośrodkiem Nadawczym o największej mocy wykonawczej (ERP) jest RTON Nowa Karczma, gdzie ERP czterech stacji radiowych sięga aż 60 kW, podczas gdy maksymalna przydzielana w Polsce moc dla emisji radiowej UKF-FM wynosi 120 kW i dostępna jest tylko w obiektach typu RTCN.

</doc>
<doc id="728838" url="https://pl.wikipedia.org/wiki?curid=728838" title="RTON">
RTON



</doc>
<doc id="728839" url="https://pl.wikipedia.org/wiki?curid=728839" title="Andrzejówka (polana)">
Andrzejówka (polana)

Andrzejówka – polana w masywie Jarmuty w Małych Pieninach. Jest to polana podwierzchołkowa, rozciągająca się po zachodniej i północnej stronie góry od ok. 700 m n.p.m. aż do szczytu Jarmuty (794 m). Na szczycie znajduje się przekaźnik TV. Polana wykorzystywana jest przez paralotniarzy do startu. Doskonale nadaje się do tego celu. Miejsca jest sporo, a stromizna stoku ułatwia start. Zamontowany na maszcie przekaźnika rękaw pomaga ustalić kierunek wiatru, a „buczenie” masztu wskazuje, że wiatr jest za silny do lotu. Jedynym mankamentem jest konieczność wejścia na szczyt pieszo.
Z polany rozciąga się rozległa panorama. Północna strona zdominowana jest przez pasmo Radziejowej, w dole na wschód widoczny jest dolina Grajcarka oraz skały Wąwozu Homole i Białej Wody. W kierunku południowym widać grzbiet główny Małych Pienin ze szczytami Wysoką i Durbaszką. Na południowym zachodzie Pieniny Właściwe z białymi urwiskami Trzech Koron i łańcuchem Tatr zajmującym znaczną część horyzontu. Na zachodzie odległe Pasmo Lubania i Beskid Wyspowy.
Polana znajduje się w granicach Szczawnicy w powiecie nowotarskim, w województwie małopolskim.

</doc>
<doc id="728851" url="https://pl.wikipedia.org/wiki?curid=728851" title="Rüstkammer">
Rüstkammer

Rüstkammer (pol. "Zbrojownia", wcześniej "Königliches Historisches Museum, Historisches Museum") – muzeum założone w 1932 roku w Dreźnie, część Staatliche Kunstsammlungen Dresden.
Rüstkammer jest ekspozycją zbiorów militariów i insygniów władzy elektorów saskich z dawnej zbrojowni książęcej. Do września 2012 r. znajdowała się w Zwingerze w salach gmachu Sempergalerie, obecnie jest prezentowana w Zamku Rezydencjonalnym.

</doc>
<doc id="728858" url="https://pl.wikipedia.org/wiki?curid=728858" title="Pasterniok">
Pasterniok

Pasterniok – las w Orzeszu pomiędzy dzielnicami: Jaśkowice, Centrum i Zawada. Na początku II wojny światowej Niemcy rozstrzelali tam tych mieszkańców Orzesza, których uznali za niebezpiecznych. W lesie znajduje się zbiorowy grób zamordowanych. Dla uczczenia zabitych podczas egzekucji, Zespół Szkół w Orzeszu nazwano imieniem "Poległych na Pasternioku".

</doc>
<doc id="728860" url="https://pl.wikipedia.org/wiki?curid=728860" title="Zinowij Rożestwienskij">
Zinowij Rożestwienskij



</doc>
<doc id="728865" url="https://pl.wikipedia.org/wiki?curid=728865" title="Zależności międzygatunkowe">
Zależności międzygatunkowe

Zależności międzygatunkowe (oddziaływania, interakcje, koakcje międzygatunkowe) – oddziaływania między osobnikami należącymi do różnych gatunków lub różnymi populacjami, wspólnie żyjącymi w określonym środowisku. Rodzaje i siła oddziaływań między populacjami biocenozy (ożywionej części ekosystemu) są przedmiotem badań ekologicznych.
Warunki życia każdego organizmu są zależne od zespołu cech jego przyrodniczego środowiska, w tym od nieożywionych składników przyrody (czynniki abiotyczne, m.in. klimat, rzeźba terenu, profil glebowy) i od innych organizmów, zajmujących to samo siedlisko. W warunkach ekologicznej równowagi liczba osobników, należących do każdego z gatunków (liczebność populacji), jest w przybliżeniu stała. Względna liczebność różnych populacji i ich rozmieszczenie zależą od rodzaju i siły międzygatunkowych oddziaływań.
Wyróżnia się zależności:
Brak wzajemnych oddziaływań – neutralizm – jest stwierdzany rzadko. Bardzo silne oddziaływania antagonistyczne mają charakter eksploatacji populacji. Do tej grupy oddziaływań międzygatunkowych zalicza się eksploatację przyrody przez człowieka.

</doc>
<doc id="728866" url="https://pl.wikipedia.org/wiki?curid=728866" title="Krwawa Opera">
Krwawa Opera

Krwawa Opera (ang. "The Blood Opera Sequence") – trylogia napisana przez Tanith Lee, angielską autorkę powieści grozy. Opowiada historię rodziny wampirów, Scarabae. Trylogia została wydana w Polsce w roku 1995 przez wydawnictwo Amber.

</doc>
<doc id="728873" url="https://pl.wikipedia.org/wiki?curid=728873" title="Radiofoniczny Ośrodek Nadawczy">
Radiofoniczny Ośrodek Nadawczy

Radiofoniczny Ośrodek Nadawczy – stacja nadawcza programów radiowych, nienadająca programów telewizyjnych. Nazwa jest często używana jako skrót "RON", gdzie wraz z nazwą miejscowości tworzy nazwę ośrodka, np. RON Leszczynka.

</doc>
<doc id="728874" url="https://pl.wikipedia.org/wiki?curid=728874" title="Frank Morley">
Frank Morley

Frank Morley (ur. 9 września 1860, zm. 17 października 1937) – angielski matematyk, znany głównie z badań z algebry i geometrii. Wśród jego dokonań było odkrycie twierdzenia trysekcji Morleya w geometrii euklidesowej.
Życiorys.
Morley urodził się w miasteczku Woodbridge w Suffolk w Anglii. Jego rodzice Elizabeth Muskett i Joseph Roberts Morley byli kwakrami prowadzącymi sklep z chińską porcelaną. Morley otrzymał tytuł doktorski Uniwersytetu Cambridge i przeniósł się do Pensylwanii w 1887 r. Uczył w Haverford College do 1900 r., kiedy został kierownikiem działu matematyki w Johns Hopkins University. Był przewodniczącym Amerykańskiego Towarzystwa Matematycznego od 1919 r. do 1920 r. oraz edytorem American Journal of Mathematics od 1900 r. do 1921 roku.
Był dobrym szachistą, wśród jego pokonanych byli m.in. mistrz świata Emanuel Lasker oraz Henry Bird.
Zmarł w Baltimore w Maryland w Stanach Zjednoczonych.
Jego synowie to: powieściopisarz Christopher Morley, zwycięzca nagrody Pulitzera, Felix Morley oraz matematyk Frank Vigor Morley.

</doc>
<doc id="728878" url="https://pl.wikipedia.org/wiki?curid=728878" title="Untermünkheim">
Untermünkheim

Untermünkheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Braunsbach-Untermünkheim. Leży nad rzeką Kocher, ok. 5 km na północ od Schwäbisch Hall, przy drogach krajowych B14 i B19.

</doc>
<doc id="728879" url="https://pl.wikipedia.org/wiki?curid=728879" title="Untermunkheim">
Untermunkheim



</doc>
<doc id="728882" url="https://pl.wikipedia.org/wiki?curid=728882" title="Untermuenkheim">
Untermuenkheim



</doc>
<doc id="728883" url="https://pl.wikipedia.org/wiki?curid=728883" title="Jean Baptiste Carpeaux">
Jean Baptiste Carpeaux



</doc>
<doc id="728884" url="https://pl.wikipedia.org/wiki?curid=728884" title="Postal (gra komputerowa)">
Postal (gra komputerowa)

Postal – komputerowa gra akcji wyprodukowana przez Running with Scissors, a wydana przez Ripcord Games w roku 1997. Gra z gatunku strzelanek, przygodę gracz obserwuje w rzucie izometrycznym. Gra została zakazana w wielu krajach. Tytuł doczekał się adaptacji filmowej o tym samym tytule, a został wyreżyserowany przez Uwe Bolla.
Pochodzenie nazwy.
Nazwa serii gier Postal nawiązuje do angielskiego wyrażenia "going postal", oznaczającego sytuację, w której pracownik dokonuje jakiegoś aktu przemocy w miejscu pracy, z zabójstwem włącznie. Określenie pochodzi od serii zajść mających miejsce w biurach United States Postal Service (poczty amerykańskiej), gdzie w latach 1983-1997 w dwudziestu incydentach pracownicy poczty zastrzelili ponad czterdzieści osób. Od tego czasu idiom ten używany jest do określenia wszystkich rodzajów aktów przemocy w miejscach pracy, a samo "postal" – na określenie stanu ekstremalnej wściekłości. Wyrażenie "going postal" po raz pierwszy pojawiło się w prasie 27 grudnia 1993 w dzienniku „St. Petersburg Times”.
Fabuła.
W grze wcielamy się w tajemniczego Kolesia (Postal Dude), który bez żadnych zahamowań likwiduje wszystkie żywe istoty, np. saksofonistów z orkiestry dętej, mieszkańców wiejskich terenów, obżartych pączkami stróżów prawa itp., wykonując też dziwne zadania przez kolejne dni tygodnia.
Rozgrywka.
Gracz bezpośrednio kieruje Kolesiem, ma do dyspozycji 12 różnych broni (w tym granaty, napalm, czy koktajle Mołotowa), zaś jego zadaniem jest zabicie odpowiedniej ilości ludzi obecnych na planszy. Przeciwnicy są uzbrojeni – na przykład policjanci, osobnicy z wyrzutniami rakiet czy rednecki ze strzelbami, poza nimi na mapie są również bezbronni ludzie.
Dodatki.
W roku 1998 wydano dodatek do gry zatytułowany "Special Delivery" (ang. przesyłka specjalna), dający możliwość gry w czterech nowych otoczeniach (dom handlowy, dzielnica nędzarzy, strefa trzęsienia ziemi i ośrodek turystyczny dla nudystów), udostępniający nowe postacie, dźwięki i tryby rozgrywki (kooperacja i odświeżony tryb deathmatch). Pierwotna wersja gry została wraz z dodatkiem wydana w roku 2001 pod tytułem "Postal Plus". Gra zawierała również edytor, umożliwiający tworzenie własnych plansz.
Wymagania sprzętowe.
Poniższe wymagania sprzętowe podawane są za oficjalnym plikiem pomocy gry "Postal Plus".
Minimalne
Zalecane

</doc>
<doc id="728889" url="https://pl.wikipedia.org/wiki?curid=728889" title="Braunsbach (Badenia-Wirtembergia)">
Braunsbach (Badenia-Wirtembergia)

Braunsbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Braunsbach-Untermünkheim. Leży nad rzeką Kocher, ok. 10 km na północ od Schwäbisch Hall, przy autostradzie A6.
Współpraca.
Miejscowości partnerskie:

</doc>
<doc id="728893" url="https://pl.wikipedia.org/wiki?curid=728893" title="Marcin Adamski">
Marcin Adamski

Marcin Adamski (ur. 20 sierpnia 1975 w Świnoujściu) – polski piłkarz, grający na pozycji obrońcy; wychowanek Floty Świnoujście (1995), następnie gracz Warty Poznań (1996–1997), Zagłębia Lubin (1997–2001), Rapidu Wiedeń (2002–2004, 2006), francuskiego Angers SCO (2005), niemieckiego FC Erzgebirge Aue (2006–2007). Od lutego 2008 zawodnik ŁKS-u Łódź.
Jest również ekspertem Polsatu Sport w sprawach futbolu i był też ekspertem Polsatu na Euro 2008.
Sukcesy.
Mistrz Austrii z Rapidem Wiedeń; trzykrotny reprezentant Polski (reprezentant nr 768).

</doc>
<doc id="728894" url="https://pl.wikipedia.org/wiki?curid=728894" title="Rajd Wielkiej Brytanii 2006">
Rajd Wielkiej Brytanii 2006

Rezultaty Rajdu Wielkiej Brytanii, eliminacji Rajdowych Mistrzostw Świata, w 2006 roku, który odbył się w dniach 1-3 grudnia:
Klasyfikacja końcowa sezonu 2006.
Tabele przedstawiają tylko pięć pierwszych miejsc.

</doc>
<doc id="728895" url="https://pl.wikipedia.org/wiki?curid=728895" title="Bernard Gates">
Bernard Gates

Bernard Gates (ur. 23 kwietnia 1686 w Hadze, zm. 15 listopada 1773 w North Aston) – brytyjski śpiewak i dyrygent chóru chłopięcego w londyńskiej kaplicy królewskiej (Master of the Children of the chapel Royal). Uczestniczył wraz ze swym chórem w wielu wykonaniach oratoriów Haendla.

</doc>
<doc id="728897" url="https://pl.wikipedia.org/wiki?curid=728897" title="Paweł Janik (duchowny)">
Paweł Janik (duchowny)

Paweł Janik (ur. 28 czerwca 1895 w Haci koło Raciborza, zm. 7 sierpnia 1978 w Panewnikach), polski duchowny katolicki, esperantysta.
Życiorys.
Szkołę średnią ukończył w Chorzowie, w latach 1915-1920 (z przerwą na służbę wojskową w czasie I wojny światowej) uczęszczał do Wyższego Seminarium Duchownego we Wrocławiu. 20 lipca 1920 we Wrocławiu otrzymał święcenia kapłańskie z rąk miejscowego metropolity kardynała Adolfa Bertrama. Pracował jako wikariusz w Łagiewnikach, Tarnowskich Górach i Starym Chorzowie. 16 lipca 1929 został mianowany proboszczem nowej parafii w Świerklanach. Na tym stanowisku zajmował się budową kościoła (później także plebanii) oraz działalnością społeczną, przyczynił się do powstania czterech oddziałów Akcji Katolickiej. Okres wojenny nadszarpnął jego zdrowie; po wojnie zajmował się odbudową kościoła, ale ostatecznie w 1947 został przeniesiony na mniejszą parafię w Gierałtowicach. W 1962 przeszedł w stan spoczynku, ostatnie kilkanaście lat życia spędził w Panewnikach.
Ks. Janik, razem z bratem Maksymilianem (również duchownym), należał do czołowych esperantystów polskich na Śląsku. Pod koniec lat 20. założył Dział Propagandy Polskiej Katolickiej Unii Esperanckiej, będący filią Międzynarodowej Katolickiej Unii Esperanckiej. Prace nad powołaniem samodzielnej polskiej organizacji zrzeszającej katolików-esperantystów przerwała Janikowi na kilka lat absorbująca działalność w parafii w Świerklanach; ostatecznie w 1938 powstała pod jego kierunkiem Polska Katolicka Liga Esperancka z siedzibą w Świerklanach. Organizacja cieszyła się poparciem prymasa Hlonda, a ze środowiska zbliżonego do Ligi pochodził m.in. esperantysta ks. Henryk Paruzel.
W 1970 obchodził jubileusz 50-lecia święceń kapłańskich. Jednym z mówców na uroczystościach jubileuszowych był administrator apostolski Bolesław Kominek (przyszły arcybiskup wrocławski i kardynał), który współpracował z ks. Janikiem jeszcze w czasie jego pracy w Świerklanach. Ks. Kominek powiedział m.in.: "Przemierzyłem prawie wszystkie kraje Europy i mogę śmiało stwierdzić, że wśród duchowieństwa najpracowitsi są kapłani w Polsce, a wśród polskich kapłanów do najgorliwszych zaliczają się śląscy, zaś do czołówki tych ostatnich należał niewątpliwie ksiądz proboszcz Paweł Janik." 
Zmarł w wieku 83 lat w Katowicach-Panewnikach, pochowany został na cmentarzu parafialnym w Świerklanach. Był odznaczony przez Piusa XI złotym krzyżem orderu papieskiego Pro Ecclesia et Pontifice. Jego imię nosi jedna z ulic Zabrza.

</doc>
<doc id="728898" url="https://pl.wikipedia.org/wiki?curid=728898" title="Powstanie wrześniowe 1923">
Powstanie wrześniowe 1923

Powstanie wrześniowe 1923 – powstanie w Bułgarii w dniach 23–29 września 1923 roku, zainicjowane przez Bułgarską Partię Komunistyczną w odpowiedzi na prawicowy wojskowy zamach stanu.
Okoliczności wybuchu powstania.
Sytuacja polityczna Bułgarii.
Największą partią ówczesnej Bułgarii był Bułgarski Ludowy Związek Chłopski (zemedelcy), założony w 1899. Na czele ugrupowania stał Aleksandyr Stambolijski. Ugrupowanie skupiało głównie chłopów – drobnych rolników oraz średnich posiadaczy.
W okresie istnienia Cesarstwa Bułgarskiego, partię spotykały represje ze strony rządzącego reżimu. Stambolijski został aresztowany za krytykę rządu, więzienie opuścił po klęsce Bułgarii w I wojnie światowej po której abdykował car Ferdynand I, a nowym monarchą został jego syn Borys. W październiku 1918 roku ludowcy weszli do rządu koalicyjnego Aleksandra Malinowa wywodzącego się z Partii Demokratycznej. Ludowcy zwiększyli liczbę mandatów po wyborach z 1919 roku a po wyborach z 1920 roku utworzyli samodzielny rząd. Ludowcy rządzili twardą ręką, ogłosili agraryzm oficjalną ideologią kraju. W nowym systemie najbardziej uprzywilejowaną klasą miało być chłopstwo. Rząd wprowadził radykalną reformą rolną zakładającą nacjonalizację dóbr kościelnych i opodatkowanie największych posiadaczy. Na wsi budowano nowe ośrodki kulturalne i zwalczano analfabetyzm.
Duże kontrowersje wzbudził pomysł Stambolijskiego, aby wprowadzić akcje czynu społecznego, w którym uczestniczyć będą wszyscy niezależnie od wykształcenia. Rząd i ideologia BLZCh zaczęły być określane nawet jako „zielony bolszewizm”.
22 kwietnia 1923 roku zieloni wygrali wybory do Zgromadzenia Narodowego Bułgarii, uzyskując 52,7% głosów. Drugie miejsce zajęła Bułgarska Partia Komunistyczna, uzyskując 18,9%. Związek Chłopski uzyskał tym samym 212 mandatów, komuniści – 16; liczba reprezentantów innych ugrupowań ograniczała się do kilku posłów. Ciesząca się niewielkim poparciem opozycja zrezygnowała z legislacyjnych środków i w 1923 roku organizacje prawicowe zorganizowały zamach stanu.
Zamach stanu 9 czerwca 1923.
Na czele rządu zemedelców stanął Aleksandyr Stambolijski, który za głównego konkurenta politycznego swojej partii uznał BPK. 
Car Borys III wyraził zgodę na zorganizowanie wojskowego zamachu stanu, na czele którego stanęli generałowie Iwan Wyłkow oraz Welizar Łazarow. Zamach stanu zorganizowany miał zostać przez Ligę Wojskową - organizację złożoną z wysoko postawionych oficerów armii. W nocy z 8 na 9 czerwca 1923 oddziały garnizonu sofijskiego oraz junkrzy ze Szkoły Wojskowej dokonali aresztowań ministrów rządu Stambolijskiego; on sam, pojmany pod Pazardżikiem po próbie organizacji oporu wobec zamachu na prowincji, został zamordowany przez terrorystów z Wewnętrznej Macedońskiej Organizacji Rewolucyjnej w Sławowicy 14 czerwca. 9 czerwca zwycięscy organizatorzy zamachu ogłosili powstanie nowego rządu kierowanego przez Aleksandra Cankowa.
10 sierpnia 1923 rząd Cankowa został przeformowany. Nowy gabinet podjął działania na rzecz delegalizacji BPK i zlikwidował niektóre uprawnienia pracowników nadane im przez rządy zemedelców. Doprowadziło to do wzrostu niezadowolenia społecznego.
Stanowisko Bułgarskiej Partii Komunistycznej.
Początkowo rząd nie rozpętał fali białego terroru, a partie chłopska i komunistyczna dalej legalnie działały. Jeszcze w czerwcu komuniści zachowali neutralność i uznali zamach stanu za walkę burżuazji miejskiej z wiejską.
Po delegalizacji partii Komitet Centralny Bułgarskiej Partii Komunistycznej nadal głosił zasadę neutralności wobec polityki Cankowa; została ona odwołana dopiero pod naciskiem Kominternu - zdaniem III Międzynarodówki w obliczu zamachu stanu celem bułgarskich komunistów powinno być wywołanie rewolucji. Według taktyki opracowanej przez organizację partia powinna pozyskać przychylność lewicowego skrzydła ludowców i wspólnie obalić rząd wojskowy. Partia, choć głosiła hasła rewolucyjne i działa według zasad leninizmu, nie była przychylnie nastawiona do walki na drodze zbrojnej rewolucji.
Do Bułgarii przybył delegat III Międzynarodówki Wasyl Kołarow, który został na miesiąc aresztowany przez władze bułgarskie. Po jego uwolnieniu Komitet Centralny na posiedzeniu na początku sierpnia 1923 przystał na jego apel o sformowanie szerokiego frontu antyfaszystowskiego, wymierzonego w rząd. Koncepcję tę spopularyzował w artykułach publikowanych przez "Wiadomości Robotnicze" Georgi Dymitrow. Jedynym we władzach partyjnych przeciwnikiem tej koncepcji był sekretarz organizacyjny KC Todor Łukanow. Ostatecznie na apel komunistów o formowanie wspólnego frontu odpowiedział pozytywnie jedynie Bułgarski Ludowy Związek Chłopski oraz Macedońska Narodowo-Rewolucyjna Organizacja.
Zdając sobie sprawę z działań podejmowanych przez BPK, rząd Cankowa 12 września zamknął lokale partii i zdelegalizował jej wydawnictwa. Aresztowanych zostało 2 tys. działaczy komunistycznych, w tym sekretarz polityczny KC Christo Kabakczyjew. Pozostali na wolności członkowie KC nie byli zgodni co do dalszej taktyki. 14 września Wasyl Kołarow i Georgi Dymitrow wezwali robotników do strajku, który następnie odwołał Łukanow. Dopiero 20 września Komitet Centralny zdecydował się na wystąpienie zbrojne, które miało rozpocząć się w nocy z 22 na 23 września i postawić jako cel sformowanie rządu robotniczo-chłopskiego we współpracy z zemedelcami. Na czele powstańców stanął komitet wojskowo-rewolucyjny z Dymitrowem, Kołarowem i Gawriłem Genowem.
Przebieg walk.
Za datę wybuchu powstania przyjmuje się 23 września. Walki toczyły się jednak już od początku miesiąca.
W planach komunistów centrum powstania miał być okręg wraczański, jednak walki wybuchły spontanicznie, jeszcze przed oficjalnym wezwaniem do wystąpienia i przed zaplanowanym terminem: już 13 września pierwszy oddział powstańczy zaatakował siły rządowe we wsi Mygliż. W nocy z 19 na 20 września walki przybrały masowy charakter w okręgu starozagorskim. Największym osiągnięciem powstańców było zdobycie Nowej Zagory (szturm na Starą Zagorę, Kazanłyk i Czirpan zakończył się klęską). W Nowej Zagorze powstańcy uwolnili grupę więźniów i utworzyli rząd robotniczo-chłopski. Na czele zbuntowanych oddziałów stanął uwolniony z więzienia Petko Enew, jednak jeszcze 20 września siły wojskowe, sprowadzone z Jambołu, Sliwenu i Harmanli, stłumiły wystąpienie i rozpoczęły represje wobec komunistów.
Całkowicie nie powiodła się próba podjęcia walki w stolicy, gdyż działacze wyznaczeni na jej przywódców zostali zatrzymani przez policję. Na niewielką skalę wystąpienie wybuchło również w regionie tyrnowskim, okolicach Popowa i Grudowa.
Dzień przed wybuchem powstania rząd ogłosił wprowadzenie stanu wojennego, a w regiony walk posłano wojsko. W nocy z 22 na 23 września rozpoczęło się powstanie w Bułgarii północno-zachodniej, które w okręgach wraczańskim i widyńskim miało charakter masowy. Liderem tajnego komitetu rewolucyjnego został Dymitrow. Pod jego dowództwem znaleźli się komuniści, ludowcy z Gwardii Pomarańczowej oraz anarchiści. Do walki przeciwko powstańcom rząd wysłał oddziały z Szumenu.
Głównym ośrodkiem walk stało się miasto Ferdynand, które kilkakrotnie przechodziło z rąk do rąk, stało się również siedzibą centralnego dowództwa powstania. Buntownicy zajęli szereg wsi w okolicach miasta. W okręgu widyńskim opanowali miasto Łom. Starcia ze zmiennym szczęściem toczyły się pod Kriwodołem, gdzie oddziały wojskowe, idące z Szumenu na Ferdynand, rozbiły siły powstańców pod dowództwem Władymira Minczewa, lecz zostały pokonane przez kolejną grupę buntowników. Powstańcy zdobyli kilka karabinów maszynowych i działo. Z kolei oddział Kiriła Mitewa i Andreja Iwanowa, wyposażony w zdobyte działo, miał wesprzeć powstańców w Łomie. 26 września posiłki sprowadzone przez rząd rozbiły to zgrupowanie. Następnego dnia padł Ferdynand. W ostatnich dniach września część sił powstańczych przekroczyła granicę jugosłowiańską.
Represje.
Po klęsce powstania doszło do masowych aresztowań komunistów, zemedelców i ich sympatyków. Szczególnie ucierpieli robotnicy z regionu Łomu. 3 tys. z nich zostało uwięzionych na statkach zakotwiczonych na Dunaju, a następnie rozstrzelanych na podstawie wyroków wydanych po przyspieszonym postępowaniu. Ok. tysiąc osób zginęło w innych miejscowościach w podobnych okolicznościach, co daje łączną liczbę 4 tys. straconych. Wielu komunistów, w tym główni przywódcy walk, udało się na emigrację. Georgi Dymitrow, analizując przyczyny klęski powstania, uznał ją za efekt nieskoordynowania wystąpień w różnych ośrodkach, nieudanej próby prowadzenia agitacji lewicowej wśród żołnierzy oraz zbyt późne opowiedzenie się BPK przeciwko rządowi Cankowa.
Mimo klęski powstanie zyskało rangę symbolu. Do legendy przeszedł dowódca oddziałów z Łomu, ksiądz Andrej Iwanow zwany „czerwonym popem”, który po upadku miasta został powieszony ma słupie telegraficznym przez żołnierzy wiernych rządowi.
Ekspresjonistyczny obraz powstania i następujących po nim represji zawiera poemat lewicowego poety bułgarskiego Geo Milewa "Wrzesień", rok po wydaniu poematu Milew został zakatowany przez policjantów.

</doc>
<doc id="728906" url="https://pl.wikipedia.org/wiki?curid=728906" title="Zieleńce (wieś)">
Zieleńce (wieś)

Zieleńce (, "Zełenci") – wieś na Ukrainie, w obwodzie chmielnickim (do 2020 r, w rejonie starokonstantynowskim).
Geografia.
Leżą na południe od Zasławia, Szepetówki i Hrycowa i na wschód od drogi krajowej N25 (dawna R05).
Historia.
Po II rozbiorze (1793) Zieleńce znalazły się w granicach Imperium Rosyjskiego. 
W XIX w. leżały w w powiecie zasławskim guberni wołyńskiej. 
Po traktacie ryskim (1921) miejscowość znalazła się w granicach ZSRR. Od czerwca 1941 r. do 1944 r. zajęta przez hitlerowskie Niemcy. Od 1991 r. w granicach niepodległej Ukrainy.

</doc>
<doc id="728910" url="https://pl.wikipedia.org/wiki?curid=728910" title="Edmund Gibson">
Edmund Gibson

Edmund Gibson (ur. 1669 w Bampton, zm. 6 września 1748 w Londynie) – biskup Londynu od roku 1720 do 1748. Ze względu na swe poparcie dla rządu Roberta Walpole'a nazywano go "papieżem Walpole'a" ("Walpole's Pope"). Przyczynił się do wykorzenienia jakobinizmu wśród wyższego duchowieństwa anglikańskiego. Wypowiadał się przeciwko maskaradom Heideggera, za którymi szalał wówczas cały Londyn. Był przeciwnikiem świeckich zabaw, za to zwolennikiem biblijnych oratoriów.

</doc>
<doc id="728912" url="https://pl.wikipedia.org/wiki?curid=728912" title="Turyzm">
Turyzm



</doc>
<doc id="728913" url="https://pl.wikipedia.org/wiki?curid=728913" title="Slobodan Santrač">
Slobodan Santrač

Slobodan Santrač (ur. 1 lipca 1946 w Koceljevie, zm. 13 lutego 2016 w Belgradzie) – serbski piłkarz oraz trener. Dwa razy sięgał po koronę króla strzelców, dwa razy dzielił się nią z innymi piłkarzami, cztery razy był drugi w tej klasyfikacji.
Kariera piłkarska.
Santrač stawiał swoje pierwsze piłkarskie kroki w klubie Takovo z Gornjego Milanovaca. Szybko zwrócili na niego uwagę działacze Metalaca Valjevo i od tamtej pory Slobodan stał się zawodnikiem tego klubu. W roku 1965, w wieku 19 lat zawodnik przeniósł się do OFK Beograd.
Santrač był zawodnikiem niezwykle szybkim. Na 100 metrów uzyskiwał czas 11,3 sekundy. Natomiast w sezonie 1970/1971, zdobył, w barwach OFK, 33 bramkami, czym zapewnił sobie Brązowy But za trzecie miejsce w europejskiej klasyfikacji najlepszych napastników. W 1974 roku opuścił Belgrad, by na dwa lata przenieść się do szwajcarskiego Grasshoppers. Następnie zdecydował się powrócić na Omladinski Stadium. Kolejne dwa lata spędził na grze w OFK, by następnie przenieść się do lokalnego rywala – FK Partizan. Spędził tam ostatnie dni w Prva liga Jugoslavije.
Mimo niewątpliwego talentu, Santrač zaledwie 8 razy zakładał niebieski trykot reprezentacji Jugosławii.
Kariera trenerska.
W 1988 roku powrócił do piłki jako trener, rozpoczynając pracę w FK Zemunie, gdzie pracował wraz z Vladimirem Pejoviciem. W ciągu dwóch sezonów przeniósł klub z trzeciej do pierwszej ligi. 15 lutego 1991 roku został mianowany asystentem szkoleniowca reprezentacji Jugosławii – Ivicy Osima oraz Ivana Cabrinovicia. 15 lipca 1995 roku rozpoczął pracę jako selekcjoner. Doprowadził reprezentację do finałów MŚ 1998 rozgrywanych we Francji, gdzie po porażce 1:2 z Holandią, Jugosławia została wyeliminowana. Niezadowolony z wyników swojej pracy, Santrač zrezygnował, aby następnie szkolić reprezentacji Arabii Saudyjskiej, a później Macedonii. Trenował również kluby chińskie.

</doc>
<doc id="728918" url="https://pl.wikipedia.org/wiki?curid=728918" title="Pieter Pourbus">
Pieter Pourbus

Pieter Pourbus (ur. ok. 1523 w miejscowości Gouda, zm. 1584 w Brugii) – malarz niderlandzki
Ożenił się z córką flamandzkiego malarza Lanceloota Blondeela – w religijnych obrazach Pourbusa widać wpływ stylu obrazów jego teścia.
Ojciec Fransa I (1545–1581), dziadek Fransa II (1569–1622) – również malarzy.

</doc>
<doc id="728919" url="https://pl.wikipedia.org/wiki?curid=728919" title="Skaryfikacja (medycyna)">
Skaryfikacja (medycyna)

Skaryfikacja, metoda zadraśnięcia naskórka – zadraśnięcie naskórka skaryfikatorem bez wywołania krwawienia i wprowadzenie szczepionki. Zależnie od celu skaryfikacji wprowadza się szczepionki profilaktyczne lub diagnostyczne (przede wszystkim w alergologii i dermatologii).

</doc>
<doc id="728920" url="https://pl.wikipedia.org/wiki?curid=728920" title="Mixcoatl">
Mixcoatl

Mixcoatl („Chmurny Wąż”) – w mitologii azteckiej bóg gwiazd, Gwiazdy Polarnej i łowów.
Mixcoatl wraz z Tlalokiem sprawował władzę nad wschodnią strefą Wszechświata. Najczęściej czczony był pod postacią jelenia i kojarzono go z Drogą Mleczną oraz z błyskawicami. Bardzo często przybierał różne formy, najczęściej ukazywał się jako chmura pędząca na wietrze lub olbrzym o ciele w pasy, długich czarnych włosach i obliczu jelenia lub królika. Boga tego znano w wielu plemionach, m.in. u Cziczimeków, Pipilów i Otomi, gdzie nazywano go Iztacmixcoatl („Biały Wąż Chmur”).

</doc>
<doc id="728921" url="https://pl.wikipedia.org/wiki?curid=728921" title="August Borsig">
August Borsig

Johann Friedrich August Borsig (ur. 23 czerwca 1804 we Wrocławiu, zm. 6 lipca 1854 r. w Berlinie) – niemiecki fabrykant, twórca koncernu przemysłowego Borsigwerke założonego w połowie XIX w. w Berlinie (produkcja parowozów). W Zabrzu-Biskupicach rozpoczął inwestycję w kopalnie i hutę.
W przedwojennym Wrocławiu uhonorowano go nazwą ulicy (dziś Smoluchowskiego), a w 1998 r. wykonano jego popiersie umieszczone w galerii "Wielcy Wrocławianie" w muzeum w ratuszu wrocławskim.
Popiersie Borsiga zdobi fasadę Gmachu Głównego Politechniki Gdańskiej.

</doc>
<doc id="728922" url="https://pl.wikipedia.org/wiki?curid=728922" title="Skaryfikacja (ogrodnictwo)">
Skaryfikacja (ogrodnictwo)

Skaryfikacja – zabieg wykonywany w celu przyspieszenia kiełkowania nasion, polegający na sztucznym uszkadzaniu okryw nasiennych lub owoców np. orzecha w celu ułatwienia wnikania wody i gazów do wnętrza i przyśpieszenia kiełkowania. Okrywę nasienną uszkadza się poprzez nakłuwanie, przecieranie ostrym piaskiem, nacinanie, a także chemicznie poprzez zwęglanie okrywy w stężonych kwasach. Zabieg musi być wykonany wyjątkowo ostrożnie, aby nie uszkodzić zarodka. Skaryfikację wykonuje się w celu przyspieszenia kiełkowania nasion wielu drzew np. grabu, cisa.
Skaryfikacja umożliwia wyjście nasion ze spoczynku bezwzględnego spowodowanego właściwościami strukturalnymi. Gruba łupina nasienna uniemożliwia imbibicję oraz spowalnia oddychanie nasienia poprzez ograniczenie dostępu tlenu do tkanek. W warunkach naturalnych gruba łupina nasienna zapobiega przedwczesnemu kiełkowaniu nasion. Kiełkowanie nasion o takiej łupinie jest możliwe po przynajmniej częściowym rozłożeniu łupiny przez mikroorganizmy glebowe.

</doc>
<doc id="728923" url="https://pl.wikipedia.org/wiki?curid=728923" title="Mosty Wielkie">
Mosty Wielkie

Mosty Wielkie (dawniej "Augustów", "Mostki", "Mosty", ukr. "Великі Мо́сти" – Wełyki Mosty, hebr. "מוסט רבתי", niem. "Groß-Mosty") – miasto na Ukrainie, w obwodzie lwowskim, w rejonie czerwonogrodzkim. 6256 mieszkańców (2020), dla porównania w 2001 było ich 5924.
Miasto królewskie Mosty lokowane w 1549 roku położone było w XVI wieku w województwie bełskim. Wchodziło w skład starostwa mostowskiego w XVIII wieku.
Do 1945 w Polsce, w województwie lwowskim, w powiecie żółkiewskim, siedziba gminy Mosty Wielkie.
Mosty Wielkie leżą około 45 km od granicy z Polską.
Historia.
Miasto należało do dóbr koronnych, dzierżawy królewskie, w powiecie i województwie bełskim tworzącym starostwo. Początkowo była to wieś założona na prawie wołoskim w 1472, położona w województwie bełskim. Następnie zniszczona przez Tatarów. W 1497 przez wieś przeszedł oddział 400 zbrojnych, wielkiego mistrza Jana Tiefena wezwanego przez króla Jana Olbrachta na wyprawę wojenną. 9 lipca 1497 sekretarz wielkiego mistrza Naker, odnotował „"in eyn wurste dorff genent zcur Brucke und das flies dabey Rotha"”. Przywilej miejski otrzymały "Mosty" w dniu 23 lipca 1549. Pierwszym wójtem miasta założonym na prawie magdeburskim król Zygmunt August uczynił Andrzeja Rokickiego. Na uposażenia wójta w "Mostach" składało się wówczas 3 łany ziemi, rzeźnia, słodownia, browar, wyszynk gorzałki, 3 miara z młyna. Targ raz w tygodniu obowiązywał w środę, jarmarki na Boże Ciało i Wszystkich Świętych. Oprócz podatku czopowego, miasto zostało zwolnione na 10 lat od szosu, ceł, myt, podatku targowego. Przywilejami objęto również przybyłych do Mostów Żydów. Kolejne przywileje z 1550, 1553, 1566, przywileje Stefana Batorego z 1576, kolejnych królów z 1583, 1604. Do 1772 siedziba starostwa. 19 lutego 1796 dawniejsze przywileje miejskie potwierdził cesarz Franciszek I. W 1846 właściciel Mostów Józef Udrycki wybudował na terenie miasta nowe koszary wojskowe. W okolicy Mostów znajdują się liczne stanowiska archeologiczne z okresu epoki brązu.
W 1880 miasto liczyło 3809 mieszkańców, parafia łacińska w miejscu, dekanat bełski, diecezja lwowska, kościół parafialny założony przez króla Zygmunta Augusta w 1549. Kościół murowany, konsekrowany w 1837, cerkiew drewniana wystawiona w 1712.
W okresie II Rzeczypospolitej w Mostach Wielkich znajdowała się Centralna Szkoła Policji Państwowej, której komendantem od 1936 był insp. Jan Schuch. Pod koniec lat 30. XX wieku właścicielem majątku Mosty Wielkie był Eustachy Horoch. W listopadzie 1937 w miejscowości poświęcono remizę i wspinalnię ochotniczej straży pożarnej.
Po ataku Niemiec i agresji ZSRR na Polskę, kadeci szkoły, wraz z ostatnim dowódcą szkoły insp. Witoldem Dunin-Wąsowiczem, zostali wymordowani przez NKWD ogniem z karabinów maszynowych po zgromadzeniu się na placu apelowym szkoły na wezwanie okupanta.
Według innych źródeł Informacja o wymordowaniu kadetów jest nieprawdziwaponieważ na początku września nastąpiła ewakuacja Szkoły Policyjnej, a w koszarach pozostała tylko służba  wartownicza. Gdy około 16 września 1939 r. Niemcy wkroczyli do Mostów Wielkich szkoła była opuszczona. Na mocy porozumienia niemiecko-rosyjskiego o przebiegu granicy, Niemcy opuścili Mosty Wielkie około 23 września. Rosjanie zjawili się w Mostach Wielkich około 25 lub 26 września w nocy. Plotka o rozstrzelaniu kadetów mogła być związana z faktem rozstrzelania kilku dezerterów rosyjskich. Szczegółowe dochodzenie nie potwierdziło rozstrzelania kadetów szkoły policyjnej.
27 czerwca 1941 zajęte przez Wehrmacht. W dniach 6-8 lipca 1941 w mieście odbyły się pogromy, 19 Żydów spalono w synagodze. 22 lipca 1941 Niemcy przy udziale ukraińskich policjantów rozstrzelali 100 przedstawicieli żydowskiej inteligencji. Utworzono otwarte getto, z którego w październiku i listopadzie 1942 przesiedlono dużą część Żydów do Sokala i Żółkwi. W Mostach Wielkich pozostało niespełna 4 tys. Żydów, funkcjonował obóz pracy. Likwidacja getta nastąpiła 10 lutego 1943, gdy niemieccy i ukraińscy policjanci rozstrzelali 1150-2000 Żydów w lesie w pobliżu miasta. Obóz pracy zlikwidowano w maju 1943 rozstrzeliwując większość więźniów a 300-400 osób przenosząc do Rawy Ruskiej (gdzie miesiąc później zostali poddani eksterminacji).
W nocy z 27 na 28 stycznia 1944 Ukraińcy zabili w Mostach Wielkich 17 Polaków (leśniczych z rodzinami). Łącznie w latach 1943-1944 z rąk ukraińskich nacjonalistów zginęło 73 mieszkańców miejscowości. W 1996 na cmentarzu w Mostach Wielkich odsłonięto pomnik ofiar.
Pomnik powstał dzięki działalności Społecznego Komitetu Budowy Pomnika, któremu przewodniczył mgr inż. Czesław Filipowski urodzony w Wolicy, gmina Mosty Wielkie. Uroczystego odsłonięcia dokonał dnia 12 października 1996 r. konsul generalny ze Lwowa, Marek Tomasz Leoniuk, natomiast uroczystego poświęcenia dokonał ksiądz kanonik Władysław Szeremet urodzony w Stanisłówce w parafii Mosty Wielkie. Na pomniku zamontowano siedem tablic inskrypcyjnych z imionami i nazwiskami 252 ofiar mordów banderowskich w tej parafii.
Część mieszkańców była przeciwna postawieniu tego pomnika, dlatego warto wspomnieć, że pierwsze kwiaty przy pomniku postawiła Ukrainka, mieszkanka Mostów Wielkich Luba Seniuk z domu Rogowska. Konserwatorem i opiekunem pomnika od chwili wzniesienia jest Polak mieszkający w Mostach Wielkich – Marian Franciszek Kładny.
Za zgodą władz administracyjnych i duchownych w 2010 r. rozpoczęto obok pomnika budowę lapidarium z rozpadających się na cmentarzu polskich nagrobków. Zebrano około 75 nagrobków. Widniejące daty na inskrypcjach z XVIII i XIX wieku świadczą o polskości tych ziem. 
17 września 1991 r. zarejestrowano parafię rzymskokatolicką w Mostach Wielkich. Nazwa parafii wg statutów to „Religijne zgromadzenie rzymsko-katolickiej cerkwi, parafia Najświętszej Marii Panny i św. Antoniego" .
14 stycznia 2001 r. Rada Miasta podjęła uchwałę o oddaniu parafii nieruchomości z zrujnowanym kościołem i budynkiem plebanii.
W 2004 r. przystąpiono do odbudowy kościoła.
15 sierpnia 2006 r. została odprawiona msza św. z udziałem byłych parafian przybyłych z Polski.
27 grudnia 2009 r. doszło do pierwszej wizyty arcybiskupa Mieczysława Mokrzyckiego metropolity diecezji lwowskiej.
Wizyta kanoniczna Leona Małego miała miejsce 2011 r. 
Uroczystej konsekracji kościoła, dokonał dnia 13 czerwca 2017 r. arcybiskup diecezji lwowskiej Mieczysław Mokrzycki
W Mostach Wielkich działa oddział Towarzystwa Kultury Polskiej Ziemi Lwowskiej.

</doc>
<doc id="728924" url="https://pl.wikipedia.org/wiki?curid=728924" title="William F. Ludwig">
William F. Ludwig

William F. Ludwig (ur. 15 lipca 1879 w Nenderoth, Niemcy, zm. 8 lipca 1973 w Chicago, USA) – amerykański perkusista i wytwórca perkusji niemieckiego pochodzenia, współzałożyciel firmy Ludwig&amp;Ludwig, przekształconej później w Ludwig-Musser.
Życiorys.
Zaczął grać na bębnach, kiedy przeprowadził się wraz z rodziną w 1887 roku do Chicago. Brał udział w bardzo wielu przedsięwzięciach muzycznych, np. koncertach, operach czy przedstawieniach cyrkowych. Występował z "Pittsburgh Symphony", "Arthur Pryor’s Band", "Chicago Grand Opera", "Chicago Civic Grand Opera" i "Chicago Symphony".
Wiele eksperymentował z instrumentami, m.in. skonstruował pedał do bębna basowego. W 1910 roku założył wraz z bratem Theobaldem firmę Ludwig&amp;Ludwig, która istnieje do dzisiaj (pod nazwą Ludwig-Musser) i jest jednym z największych producentów instrumentów perkusyjnych. Napisał wiele podręczników do nauki gry na perkusji. Do końca życia grał w amatorskich zespołach, uczył grać i był sędzią w konkursach perkusyjnych. W roku 1972 został wprowadzony do Percussive Hall of Fame.

</doc>
<doc id="728926" url="https://pl.wikipedia.org/wiki?curid=728926" title="Andrzej Kościelecki">
Andrzej Kościelecki



</doc>
<doc id="728928" url="https://pl.wikipedia.org/wiki?curid=728928" title="Horatio Gates">
Horatio Gates

Horatio Gates (ur. 26 lipca 1727 w Maldon, zm. 10 kwietnia 1806 na Manhattanie) – amerykański generał w czasie rewolucji roku 1776. 
Życiorys.
W latach 1749–1750 walczył przeciw Francuzom w Kanadzie. Do rewolucji przyłączył się w 1775 roku, mimo że wcześniej w 1765 wycofał się z armii, by zamieszkać w Wirginii.
Znane były jego kłótnie (1777 rok) jako dowódcy z innym generałem (Philip Schuyler), dowódcą Północnego Departamentu Armii Kontynentalnej. Po klęsce tego ostatniego pod fortem Ticonderoga (1777) przejął dowództwo nad armią kolegi. Gates wraz z Benedictem Arnoldem dowodzili wojskami amerykańskimi w czasie zwycięskiej bitwy pod Saratogą nad brytyjskim wojskami dowodzonymi przez Johnem Burgoyne.

</doc>
<doc id="728931" url="https://pl.wikipedia.org/wiki?curid=728931" title="Piękna i szalona">
Piękna i szalona

Piękna i szalona (ang. "Crazy/Beautiful") – amerykański dramat obyczajowy z 2001 roku w reżyserii Johna Stockwella. W rolach głównych występują Kirsten Dunst i Jay Hernandez.
Film opowiada historię miłości między siedemnastoletnią, niegrzeczną Nicole i spokojnym Latynosem Carlosem. Uczęszczają do jednej szkoły. Carlos chce uczyć się w "Annapolis" i zostać pilotem. Jest to możliwe dzięki wpływom ojca Nicole.

</doc>
<doc id="728933" url="https://pl.wikipedia.org/wiki?curid=728933" title="Skaryfikacja (modyfikacja ciała)">
Skaryfikacja (modyfikacja ciała)

Skaryfikacja (łac. "scarificare" – drapać; ang. "scar" – blizna) – odmiana sztuki zdobienia ciała poprzez nacinanie, zadrapywanie lub wypalanie skóry tak, że w danym miejscu tworzy się jasna tkanka bliznowata. Przez umiejętne uszkadzanie skóry otrzymuje się wzory i desenie.
Skaryfikacja od najdawniejszych czasów znana była wśród wielu plemion i ludów pierwotnych. Antropolodzy nie są zgodni co do pochodzenia i znaczenia tej praktyki. Uważa się, że miała charakter estetyczny, społeczny lub obrzędowy, np. związany z kultem zmarłych. Biblia zabraniała skaryfikacji ("Ks. Kapłańska" 19,28; "Powtórzonego Prawa" 14,1), dlatego praktyka ta była nieobecna w judaizmie i chrześcijaństwie, a także w islamie. 
Obecnie stała się popularna również w kulturze zachodniej, obok artystycznego tatuażu i piercingu. Skaryfikacje wykonuje się między innymi poprzez wypalanie, odmrażanie, a także wycinanie i usuwanie skóry. 

</doc>
<doc id="728935" url="https://pl.wikipedia.org/wiki?curid=728935" title="Raymond Kalla">
Raymond Kalla

Raymond Kalla N’Kongo (ur. 22 kwietnia 1975 w Duali) – kameruński piłkarz grający na pozycji obrońcy.
Życiorys.
Swoją karierę zaczynał w Canon Jaunde. Później przeniósł się do Grecji i od sezonu 1995/1996 został piłkarzem Panachaiki GE. Kalla był wyróżniającym się solidnym obrońcą i oczywiste było, że z Grecji szybko wyjedzie. W sezonie 1998/1999 został graczem hiszpańskiej CF Extremadura, a do transferu przyczyniły się również udane występy podczas Mistrzostwa Świata w 1998 roku. Grał tam przez cztery pełne sezony, aż wreszcie zdecydował się po niego sięgnąć ówczesny beniaminek Bundesligi – VfL Bochum i był podstawowym zawodnikiem, rewelacyjnie spisującej się ekipy trenera Petera Neururera, która zajęła 5. miejsce w sezonie 2002/2003. W Bundeslidze debiutował 10 sierpnia 2002, podczas meczu z 1. FC Nürnberg. Pierwszego gola w niebieskich barwach strzelił 11 listopada 2003, w 45. minucie z główki na 3:0, a Bochum w ostatecznym rozrachunku pokonało 1. FC Köln 4:0. Grał w drużynie z Zagłębia Ruhry przez trzy sezony, a po jej spadku zdecydował się zmienić barwy na Sivasspor. Po jednym sezonie gry w tym klubie powrócił do ojczyzny, do Unionu Duala.
W reprezentacji debiutował 1 października 1994 roku w meczu towarzyskim, zremisowanym 2:2 z Koreą Południową. Łącznie zaliczył 85 występów w kadrze „Nieposkromionych Lwów”, a także 3 Mundiale (1994, 1998 i 2002). W 1998 Raymond ujrzał czerwoną kartkę, za faul na Luigim Di Biagio, a w 1994 i 2002, żółte. Był zawsze w jedenastce meczowej, nie licząc spotkania, w którym musiał pauzować za wspomnianą wcześniej kartkę.
Swoją żonę poznał w 1994 w kawiarni, ma z nią dwójkę dzieci. Córkę, Evelyne i syna, Goya Oliviera. Pierwsze słowa Kalli, których nauczył się w języku niemieckim brzmią: Rechts, Links i Du bist nicht allein, co po polsku znaczy odpowiednio: prawo, lewo i nie jesteś sam.

</doc>
<doc id="728937" url="https://pl.wikipedia.org/wiki?curid=728937" title="Isaac Gervaise">
Isaac Gervaise

Isaac Gervaise (ur. przed 1680, zm. w 1739) – angielski kupiec, duchowny protestancki i ekonomista pochodzenia francuskiego. Autor jednego z pierwszych dzieł poświęconych ekonomii politycznej.
Życiorys.
Isaac Gervaise urodził się w drugiej połowie XVII wieku, najprawdopodobniej w Paryżu, w rodzinie hugenotów, która w latach 1681–1688 wyemigrowała do Anglii. W latach 1688–1720 pracował wraz z ojcem, Louisem (zm. ok. 1722), w Royal Lustring Company, manufakturze włókienniczej, do której wnieśli swój kapitał. Naturalizowany 20 kwietnia 1698 roku, w roku następnym został duchownym przełożonym wspólnoty hugenockiej przy Church of Leicester Fields ("L'Eglise de Leicester Fields", obecnie Orange Street Congregational Church przy Leicester Square w Londynie). Przyjmuje się, że zmarł w Londynie w 1739 roku.
W 1720 roku opublikował traktat ekonomiczny "The System or Theory of the Trade of the World", jedno z pierwszych dzieł poświęconych zagadnieniom z zakresu ekonomii politycznej. Była to zwięzła (jedynie 34 stronice) praca traktująca o naturze równowagi w handlu międzynarodowym. W odróżnieniu od innych prekursorów idei wolnego rynku, sformułowanej przez Adama Smitha, kładł główny nacisk na rolę dochodu, a nie cen produktów. Punktem wyjścia do jego rozważań było założenie, że dla każdego kraju stosunki pomiędzy produkcją a konsumpcją oraz eksportem a importem mają naturalną tendencję do dążenia do stanu równowagi. Jeżeli równowaga ta zostanie zakłócona przez nadmiar wolnego kruszcu na rynku, spowoduje to wzrost importu i odpływ kruszcu za granicę, co przywróci równowagę na rynku wewnętrznym. Konkluzją myśli Gervaise'a było stwierdzenie, że dla handlu najlepsza jest sytuacja, gdy jest swobodny i wolny. Był przeciwnikiem stosowania przywilejów i ograniczeń dla przedsiębiorców prowadzących handel międzynarodowy.
Pracę Gervaise'a odkrył ponownie profesor Jacob Viner z Princeton University, określając ją w swoim dziele "Studies in the Theory of International Trade" z 1937 roku jako bliskie rzeczywistości ukazanie natury równowagi oraz samoregulujących mechanizmów właściwej dystrybucji dóbr w handlu międzynarodowym. Reprint "The System or Theory of the Trade of the World", ze słowem wstępnym Jacoba Vinera oraz wprowadzeniem J.M. Letiche'a, został opublikowany w 1954 roku nakładem Johns Hopkins Press.

</doc>
<doc id="728938" url="https://pl.wikipedia.org/wiki?curid=728938" title="Nanahuatzin">
Nanahuatzin



</doc>
<doc id="728940" url="https://pl.wikipedia.org/wiki?curid=728940" title="Trysekcja Morleya">
Trysekcja Morleya

Trysekcja Morleya – twierdzenie mówiące, że w dowolnym trójkącie trzy punkty, powstałe przez przecięcie prostych dzielących kąty trójkąta na trzy równe części, tworzą trójkąt równoboczny, zwany ”trójkątem Morleya”. Twierdzenie zostało odkryte w 1899 r. przez anglo-amerykańskiego matematyka Franka Morleya, opublikowane jednak dopiero w 1924. Twierdzenie ma różne uogólnienia m.in.: jeżeli wszystkie linie dzielące kąty trójkąta na trzy równe części przecinają się, otrzymuje się 4 nowe trójkąty równoboczne.
Istnieje kilka dowodów twierdzenia Morleya, niektóre dość głębokie. Większość obiera jako punkt wyjścia trójkąt równoboczny sprowadza się do wykazania, że można zbudować wokół niego trójkąt, który po skalowaniu jest przystający do wybranego trójkąta. Są dostępne bardziej bezpośrednie dowody.

</doc>
<doc id="728942" url="https://pl.wikipedia.org/wiki?curid=728942" title="Trisekcja Morleya">
Trisekcja Morleya



</doc>
<doc id="728947" url="https://pl.wikipedia.org/wiki?curid=728947" title="Trójsekcja Morleya">
Trójsekcja Morleya



</doc>
<doc id="728948" url="https://pl.wikipedia.org/wiki?curid=728948" title="Michael Rogers">
Michael Rogers

Michael Rogers (ur. 20 grudnia 1979 w Barham) – australijski kolarz szosowy i torowy, brązowy medalista olimpijski i trzykrotny mistrz świata na szosie, zawodnik profesjonalnej grupy Tinkoff.
Kariera.
Trening kolarstwa torowego rozpoczął pod okiem szkoleniowca Charliego Walsha. Następnie „Dodger” przerzucił się na kolarstwo szosowe, a swoją profesjonalną karierę rozpoczął w 2001 w drużynie Mapei-Quick Step.
Rogers wyróżnia się w peletonie umiejętnością jazdy na czas, co potwierdził zdobywając złote medale w tej konkurencji na mistrzostwach świata w Hamilton (2003), mistrzostwach świata w Weronie (2004) i mistrzostwach świata w Madrycie (2005). W 2003 roku tęczową koszulkę otrzymał po dyskwalifikacji Brytyjczyka Davida Millara.
Mocną stroną Rogersa jest również umiejętność w jeździe po górach.
W 2004 roku wystąpił na igrzyskach olimpijskich w Atenach, zajmując czwarte miejsce w jeździe na czas. Wyścig wygrał Amerykanin Tyler Hamilton, jednak w 2012 roku potwierdzono, że stosował on doping i odebrano mu medal. Dzięki temu Rogers otrzymał brązowy medal.
W lutym 2016 roku Australijczyk ogłosił zakończenie kariery z powodu nasilającej się arytmii serca.

</doc>
<doc id="728949" url="https://pl.wikipedia.org/wiki?curid=728949" title="Heliothis armigera">
Heliothis armigera



</doc>
<doc id="728953" url="https://pl.wikipedia.org/wiki?curid=728953" title="Twierdzenie Morleya">
Twierdzenie Morleya



</doc>
<doc id="728954" url="https://pl.wikipedia.org/wiki?curid=728954" title="Joseph Gibbs">
Joseph Gibbs

Joseph Gibbs (ur. 23 grudnia 1699, zm. 12 grudnia 1788 w Ipswich) – brytyjski kompozytor epoki późnego baroku.
Był organistą St. Nicholas’s Church w Harwich, następnie około 1744 roku był organistą w Dedham. Od 1748 roku pełnił obowiązki organisty w kościele St Mary-le-Tower w Ipswich. Był członkiem Ipswich Musical Society.
Skomponował 8 sonat skrzypcowych (wyd. ok. 1746) i 6 kwartetów smyczkowych (wyd. ok. 1777), pisał też utwory organowe. W sonatach skrzypcowych Gibbsa widoczny jest wpływ twórczości Francesco Geminianiego, Francesco Marii Veraciniego i Michaela Christiana Festinga. Jego kwartety smyczkowe są utworami o budowie 3- lub 4-częściowej, z wykorzystaniem techniki fugowej w częściach szybkich.

</doc>
<doc id="728957" url="https://pl.wikipedia.org/wiki?curid=728957" title="Bomba zapalająca">
Bomba zapalająca

Bomba zapalająca – bomba lotnicza mająca na celu po wybuchu spowodować zapalenie się budynków lub sprzętu nieprzyjaciela. Bomby te są wypełniane środkami zapalającymi (głównie białym fosforem lub odmianami napalmu).
Bomby takie były stosowane na dużą skalę podczas niemieckich bombardowań Londynu w czasie II wojny światowej oraz podczas amerykańskich bombardowań Tokio i innych miast Japonii również w tym czasie. Na terenie działań wojennych w Europie tak zbombardowany był Hamburg i Drezno. Powodowały one olbrzymie pożary, (ściślej była to burza ogniowa) które pustoszyły nie tylko bombardowany obszar, ale często niemal całe miasto (tak jak w przypadku Tokio, gdyż przeważała tam zabudowa drewniana). Dziś bomby zapalające są nadal produkowane, ale przez lata zimnej wojny zostały bardzo udoskonalone.

</doc>
<doc id="728965" url="https://pl.wikipedia.org/wiki?curid=728965" title="Stosunki Międzynarodowe (miesięcznik)">
Stosunki Międzynarodowe (miesięcznik)

Stosunki Międzynarodowe – czasopismo w formie miesięcznika ukazujące się od połowy 1999 r. Pismo podejmuje kwestie spraw zagranicznych, stosunków międzynarodowych, polityki zagranicznej i dyplomacji. Założycielem pisma jest Michał Sikorski, obecny Konsul RP w Waszyngtonie.
Deklarowany nakład to 6 tysięcy egzemplarzy, numer liczy ok. 64 kolorowych stron.
Wydawcą pisma jest Instytut Badań nad Stosunkami Międzynarodowymi.
Profil.
Redakcja określa magazyn mianem platformy umożliwiających prezentację zjawisk zachodzących we współczesnym, coraz bardziej zglobalizowanym świecie. Celem magazynu jak i portalu jest przedstawienie w sposób przystępny trudnej problematyki stosunków międzynarodowych. Magazyn cechuje styl zbliżony do naukowego, ale jednocześnie zrozumiały dla każdego czytelnika. „Stosunki Międzynarodowe” to pierwszy i jedyny na polskim rynku prasy i mediów tytuł poświęcony kwestiom polityki zagranicznej i stosunków międzynarodowych.
Poziom merytoryczny jest zapewniany poprzez ścisłą współpracę ze środowiskiem naukowym i organizacjami pozarządowymi (zob. autorzy). Pismo dociera do czterech podstawowych grup odbiorców: dyplomatów i urzędników administracji państwowej, kadry zarządzającej, środowiska akademickiego i naukowego, czytelników ogólnych.
Autorzy.
"Stosunki Międzynarodowe opierają się na ekspertach zarówno polskich jak i zagranicznych. Na łamach magazynu publikują cywile, wojskowi, studenci, doktoranci i kadra naukowa, eksperci ośrodków badawczych, politycy. Do wybranych autorów (w 2010 roku) zaliczyć można:

</doc>
<doc id="728966" url="https://pl.wikipedia.org/wiki?curid=728966" title="Otłoczynek">
Otłoczynek

Otłoczynek (niem. "Ottlotschinek", "Otloczynek", łac. "Otlucinek") – osada wsi Białe Błota w Polsce, położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
Osada położona jest nad rzeką Tążyną w lasach otłoczyńskich, pomiędzy drogą krajową nr 91 (dawniej nr 1) a linią kolejową. Pierwsza strefa klimatyczna Niziny Ciechocińskiej, w województwie kujawsko-pomorskim, w powiecie aleksandrowskim, w gminie Aleksandrów Kujawski.
Przez Otłoczynek prowadzi prehistoryczny szlak handlowy zorganizowany przez Celtów a po przejęciu go przez Rzymian nazwany Szlakiem Bursztynowym.
Położenie i przynależność administracyjna.
W latach 1466–1772 przysółek część integralna wsi Otłoczyn administracyjnie należała do województwa inowrocławskiego zwanego też gniewkowskim, powiat Podgórz, metropolia gnieźnieńska, diecezja kujawska, dekanat inowrocławski a od 1615 dekanat gniewkowski, parafia Podgórz.
W latach 1773–1920 wyodrębniona osada wsi Otłoczyn położona wzdłuż niecki rzeki Tążyny, administracyjnie należała do powiatu toruńskiego, metropolia gnieźnieńska – archidiecezja gnieźnieńska, dekanat gniewkowski, parafia Podgórz.
W latach 1920–1939 miejscowość administracyjnie należała do województwa pomorskiego, powiatu toruńskiego, gminy Popioły, metropolia gnieźnieńska - archidiecezja gnieźnieńska, dekanat gniewkowski, parafia Podgórz.
W czasie II wojny światowej mieszkańców Otłoczynka wysiedlono a w ich domach przebywali więźniowie budujący umocnienia Twierdzy Toruń. Po wojnie budynki zburzono a większość właścicieli zamieszkało w Otłoczynie. Na terenie Otłoczynka powstał poligon wojskowy. Pozostała tylko mała grupka budynków znajdująca się poza terenem poligonu. Jeden z budynków, którego teren przydomowy graniczy z miastem Aleksandrów Kujawski należy administracyjnie do wsi Brzoza. Jego mieszkańcy oddaleni są od swojej gminy o 30 kilometrów.
W latach 1945–1975 lewobrzeżna położona nad Tążyną część miejscowości Otłoczynek administracyjnie należała do województwa bydgoskiego, powiatu toruńskiego, gromady Otłoczyn, metropolia gnieźnieńsko-poznańska - archidiecezja gnieźnieńska, dekanat gniewkowski, od 1945 roku kościół filialny parafii Rudak, od 1958 r. samodzielny ośrodek duszpasterski w Otłoczynie. W 1968 roku erygowano nową Parafię pw. Najświętszego Serca Pana Jezusa w Otłoczynie.a prawobrzeżna położona nad Tążyną część miejscowości Otłoczynek administracyjne należała do powiatu aleksanrowskiego, gromady Ośno, diecezja włocławska.
W latach 1975–1998 osada administracyjnie należała do województwa włocławskiego, gminy Raciążek a po jej likwidacji od 1976 r. do gminy Aleksandrów Kujawski, sołectwo Białe Błota, metropolia gnieźnieńsko-poznańska - archidiecezja gnieźnieńska, dekanat gniewkowski, a od 1986 dekanat Podgórz (Toruń). W 1984 roku z części parafii Rudak i parafii Otłoczyn, obejmującą wieś Brzoza, utworzono nową parafię Czerniewice.
Otłoczynek położony na prawy brzegu rzeki Tążyny przemianowano na nazwę Białe Błota tj. nazwę wsi na której terenie powstało miasto Aleksandrów Kujawski.
Od 1992 roku po reformie administracyjnej Kościoła: metropolia gdańska - diecezja toruńska, dekanat Podgórz, parafia Otłoczyn.
Szlaki turystyczne.
 szlak Solny, (11 km) Karczemka - Otłoczyn - Otłoczynek - Odolion - Kuczek

</doc>
<doc id="728967" url="https://pl.wikipedia.org/wiki?curid=728967" title="Grań Małych Pienin">
Grań Małych Pienin



</doc>
<doc id="728968" url="https://pl.wikipedia.org/wiki?curid=728968" title="Analiza systemowa">
Analiza systemowa

Analiza systemowa – podejście badawcze w naukach społecznych, uznające pojęcie systemu i jego analizę za kluczowe dla zrozumienia zjawisk społecznych.
Analiza systemowa jest szczególnie przydatna do złożonych zadań w szybko zmiennym otoczeniu, typowym dla naszych czasów. Jest ona formalnym i jawnym badaniem wspomagającym działanie osób odpowiedzialnych za decyzje lub linię postępowania w określonej (złożonej) sytuacji charakteryzującej się niepewnością. Ma na celu określenie pożądanego działania lub linii postępowania przez rozpoznanie i rozważenie dostępnych wariantów oraz porównanie ich przewidywanych następstw.
Wymaga jasnego określenia granic badanego systemu i jego części składowych. W związku z tym spotyka się z krytyką, że doprowadza do ograniczonego myślenia (przykładowo, myśląc o organizacji jako o systemie, sztucznie tworzymy sobie stereotyp jej otoczenia, co później negatywnie wpływa na naszą zdolność percepcji).
Analiza systemowa (modernistyczna, Szkoła Angielska) – w teorii stosunków międzynarodowych pozwala badać zmiany zachodzące w stosunkach międzynarodowych, zmiany oddziaływań tych stosunków i systemów międzynarodowych w każdym czasie – przeszłym, teraźniejszym i przyszłym – Jej najważniejsza cechą jest to że odnosi badane zjawisko, jak i cały proces do szerokiego kontekstu zdarzeń i procesów, postrzega ją jako złożoną całość. Istotną cechą analizy systemowej jest to że przedstawia obraz zdarzenia poprzez analizę sprzężeń między jego elementami składowymi. Pojęcie systemu utożsamiane jest z "całością" w której elementy składowe są wzajemnie powiązane i zależne między sobą. Najważniejsze badanie w analizie systemowej opiera się na badaniu struktury systemu, jak i badaniu wzajemnych reakcji pomiędzy częściami składowymi systemu.

</doc>
<doc id="728970" url="https://pl.wikipedia.org/wiki?curid=728970" title="Susan Blackmore">
Susan Blackmore

Susan Blackmore, właściwie Susan Jane Blackmore (ur. 29 lipca 1951 w Londynie) – brytyjska psycholog i memetyk, pracownik University of the West of England.
Susan Blackmore wpierw studiowała na Uniwersytecie Oksfordzkim, gdzie uzyskała licencjat z zakresu psychologii i fizjologii. Magisterium z psychologii środowiskowej i doktorat z parapsychologii obroniła na Uniwersytecie w Surrey.
Jest znana głównie z książki "Maszyna memowa" (ang. "The Meme Machine"), w której szeroko opisuje teorię memetyki.
Kariera.
W 1973 r. Susan Blackmore kształciła się prywatnie w Queensmore School, a następnie ukończyła St Hilda's College w Oksfordzie, uzyskując tytuł BA (z wyróżnieniem) w dziedzinie psychologii i fizjologii. W 1974 roku uzyskała tytuł magistra psychologii środowiskowej na Uniwersytecie w Surrey. W 1980 roku uzyskała tytuł doktora parapsychologii na tym samym uniwersytecie; jej praca doktorska nosiła tytuł "Postrzeganie pozazmysłowe jako proces poznawczy". W latach 80. Blackmore przeprowadziła eksperymenty z psychokinezą, aby sprawdzić, czy jej mała córka, Emily, może wpływać na generator liczb losowych. Eksperymenty te zostały wspomniane w książce towarzyszącej serialowi telewizyjnemu "Arthur C. Clarke's World of Strange Powers". Blackmore wykładał na Uniwersytecie Zachodniej Anglii w Bristolu do 2001 roku. Po spędzeniu czasu na badaniach nad parapsychologią i zjawiskami paranormalnymi, jej stosunek do tej dziedziny zmienił się z przekonania na sceptycyzm. W 1987 roku Blackmore napisała, że miała doświadczenie pozacielesne (ang. OOBE) krótko po tym, jak zaczęła prowadzić Oxford University Society for Psychical Research (OUSPR):W ciągu kilku tygodni nie tylko dowiedziałam się wiele o okultyzmie i zjawiskach paranormalnych, ale miałam też doświadczenie, które miało wywrzeć na mnie trwały wpływ - doświadczenie poza ciałem (OBE). Zdarzyło się to, gdy byłam przytomna, siedząc i rozmawiając z przyjaciółmi. Trwało ono około trzech godzin i obejmowało wszystko, od typowej "projekcji astralnej", ze srebrnym sznurem i duplikatem ciała, do swobodnego latania, a w końcu do doświadczenia mistycznego. Było dla mnie jasne, że doktryna projekcji astralnej, z jej ciałami astralnymi unoszącymi się na płaszczyznach astralnych, była intelektualnie niesatysfakcjonująca. Ale odrzucenie tego doświadczenia jako "tylko wyobraźni" byłoby niemożliwe bez bycia nieuczciwym w stosunku do tego, co czułem w tamtym czasie. Było to całkiem realne. Wszystko wyglądało jasno i wyraźnie, a ja byłem w stanie myśleć i mówić całkiem wyraźnie.W artykule w New Scientist z 2000 roku ponownie o tym napisała:To było nieco ponad trzydzieści lat temu, kiedy miałam dramatyczne doświadczenie poza ciałem, które przekonało mnie o realności zjawisk psychicznych i rozpoczęło moją krucjatę, aby pokazać tym zamkniętym w sobie naukowcom, że świadomość może sięgać poza ciało i że śmierć nie jest końcem. Zaledwie kilka lat starannych eksperymentów zmieniło to wszystko. Nie znalazłam żadnych zjawisk psychicznych - tylko myślenie życzeniowe, samooszukiwanie się, błędy eksperymentalne i czasami oszustwa. Stałam się sceptyczką.Jest członkiem Committee for Skeptical Inquiry (dawniej CSICOP), a w 1991 roku otrzymała nagrodę CSICOP Distinguished Skeptic Award.
W artykule dla "The Observer" na temat paraliżu sennego Barbara Rowland napisała, że Blackmore "przeprowadził duże badania w latach 1996-1999 nad 'paranormalnymi' doświadczeniami, z których większość wyraźnie mieściła się w definicji paraliżu sennego".
Memetyka.
Susan Blackmore wiele wniosła do memetyki.
Blackmore traktuje memetykę jako prawdziwy replikator ewolucyjny, drugi, który podobnie jak genetyka podlega darwinowskiemu algorytmowi i podlega ewolucyjnym zmianom. Jej przewidywania dotyczące centralnej roli imitacji jako replikatora kulturowego oraz struktur neuronalnych, które muszą być unikalne dla ludzi, aby je ułatwiać, zostały ostatnio dodatkowo poparte badaniami nad neuronami lustrzanymi i różnicami w zakresie tych struktur między ludźmi a przypuszczalnie najbliższą gałęzią przodków małp człekokształtnych. W lutym 2008 roku podczas konferencji TED.

</doc>
<doc id="728976" url="https://pl.wikipedia.org/wiki?curid=728976" title="Ružomberok">
Ružomberok



</doc>
<doc id="728977" url="https://pl.wikipedia.org/wiki?curid=728977" title="Karma &amp; Effect">
Karma &amp; Effect



</doc>
<doc id="728984" url="https://pl.wikipedia.org/wiki?curid=728984" title="One Cold Night">
One Cold Night

One Cold Night – piąty album wydany przez zespół Seether 16 lipca 2006 roku. Album jest zapisem koncertu jaki dał zespół 22 lutego 2006 roku w Grape Street Club, w Filadelfii.
Piosenka "Immortality" jest coverem utworu zespołu Pearl Jam.

</doc>
<doc id="728990" url="https://pl.wikipedia.org/wiki?curid=728990" title="Primera División Venezolana">
Primera División Venezolana

Primera División Venezolana (inaczej Liga Venezolana) – najwyższego szczebla liga piłki nożnej w Wenezueli. Założona w 1921, przekształcona w ligę zawodową w 1957.
Tytuły według klubów.
12 razy
8 razy
7 razy
6 razy
5 razy
4 razy
3 razy
2 razy
1 raz

</doc>
<doc id="728995" url="https://pl.wikipedia.org/wiki?curid=728995" title="Pierre Ménat">
Pierre Ménat

Pierre Ménat (ur. 12 sierpnia 1950) - francuski prawnik, politolog i dyplomata, w latach 2004-07 ambasador Francji w Polsce. Absolwent ENA. Początki jego służby publicznej wiązały się z pracą w samorządach. Od 1982 w służbie dyplomatycznej. Pełnił wiele różnych funkcji w resorcie spraw zagranicznych, a także kancelariach premiera i prezydenta, pracował również w przedstawicielstwie Francji przy ONZ. W latach 1997 - 2002 ambasador w Rumunii. Od 2004 na obecnym stanowisku. Wśród warszawiaków wsławił się gruntowną przebudową słynnego gmachu ambasady przy ulicy Pięknej, jaka miała miejsce pod jego kierownictwem.

</doc>
<doc id="728998" url="https://pl.wikipedia.org/wiki?curid=728998" title="Jan Dam">
Jan Dam

Jan Christian Dam (ur. 7 września 1968 w Thorshavn na wyspie Streymoy) - piłkarz pochodzący z Wysp Owczych, grający na pozycji obrońcy.
Kariera klubowa.
Dam pochodzi ze stolicy Wysp Owczych, miasta Thorshavn. Tu też zaczynał karierę piłkarską w drużynie HB Tórshavn. 27 kwietnia 1986 zadebiutował w barwach HB w 1. deild w przegranym 0:1 domowym meczu z KÍ Klaksvík. Zagrał wtedy w 9 meczach ligowych. Pierwszy sukces w HB Dam odniósł w 1987 roku, gdy ze swoim klubem wywalczył Puchar Wysp Owczych. W lidze popisał się skutecznością zdobywając 6 bramek (najwięcej w karierze w jednym sezonie). W [988 roku natomiast został pierwszy raz w karierze mistrzem Wysp Owczych (dodatkowo zdobył także kolejny puchar, a rok później kolejny). Sukces ten powtórzył z HB w 1990 roku. W HB Dam grał do roku 1995 i do tego czasu jeszcze dwukrotnie zdobywał kolejne wyspiarskie puchary, ale ani razu drużynie z Thorshavn nie udało się zdobyć mistrzostwa. Następnie odszedł do duńskiego Ølstykke FC, gdzie grał rok.
W 1996 roku Dam grał w drużynie KÍ Klaksvík, z którą został wicemistrzem Wysp Owczych. Po roku wrócił jednak do stolicy i przez kolejne 3 lata znów grał w zespole HB. W 1998 roku dobrą grą w obronie przyczynił się do wywalczenia przez ten klub dubletu. W 2000 roku został piłkarzem B68 Toftir. Z kolei w latach 2002-2004 ponownie grał w HB, w którym zakończył karierę.
Kariera reprezentacyjna.
W reprezentacji Wysp Owczych Jan Dam zadebiutował w 1990 roku. W kadrze grał do 2000 roku i przez te 10 lat zagrał w niej w 39 meczach i zdobył 1 bramkę.

</doc>
<doc id="729002" url="https://pl.wikipedia.org/wiki?curid=729002" title="Slobodan Santrac">
Slobodan Santrac



</doc>
<doc id="729004" url="https://pl.wikipedia.org/wiki?curid=729004" title="Bitwa pod Ujściem (1655)">
Bitwa pod Ujściem (1655)

Bitwa pod Ujściem rozegrała się w dniach 24-25 lipca 1655 roku.
Wstęp.
W 1655 roku Szwecja rozpoczęła wojnę z Rzecząpospolitą, a pretekstem były pretensje Jana Kazimierza do tronu szwedzkiego. Dogodną okolicznością dla Szwedów było prowadzenie w tym czasie przez Rzeczpospolitą na wschodzie kraju obrony przed ofensywą moskiewsko-kozacką podczas IV wojny polsko-rosyjskiej.
Arvid Wittenberg po dokonaniu 5 lipca przeglądu swej armii pod Szczecinem ruszył w kierunku polskich granic. Przed dotarciem do polskiej granicy wysłał do stojących pod Ujściem wojsk trębacza z żądaniem kapitulacji.
21 lipca, pod Siemczynem w pobliżu Czaplinka, armia feldmarszałka Arvida Wittenberga przekroczyła granicę polską. Wittenberg prowadził ok. 17 tys. żołnierzy i 72 działa.
Pod Ujściem nad Notecią zbierało się pospolite ruszenie szlachty wielkopolskiej (ok. 13 tys.) i 1400 żołnierzy piechoty łanowej. Na naczelnego wodza sił wielkopolskich wyznaczony został podskarbi wielki koronny Bogusław Leszczyński. Nie podjął się jednak zadania i, wymówiwszy się chorobą, wyjechał do Wrocławia. Ostatecznie dowództwo sprawowali wojewoda poznański Krzysztof Opaliński i kaliski Andrzej Karol Grudziński. Dowódcą piechoty łanowej był rotmistrz Władysław Michał Skoraszewski. Zadaniem zgromadzonych sił wielkopolskich była obrona przepraw na Noteci, by dać czas na przybycie sił głównych dowodzonych przez króla Jana Kazimierza.
Przeprawa pod Ujściem miała znakomite walory obronne. Północny brzeg Noteci był bagnisty. Mostów na Gwdzie i Noteci bronił trudno dostępny szaniec na kępie.
Opór piechoty łanowej.
24 lipca korpus Wittenberga dotarł do Ujścia. Pierwsze wezwanie Szwedów do kapitulacji Polacy odrzucili, obsadzając przy tym przeprawy przez rzekę i zajmując tym samym dogodną pozycję do obrony, która trochę niwelowała ogromną przewagę armii szwedzkiej w wyszkoleniu i sile ognia. Wittenberg ustawił działa naprzeciw polskich szańców i rozpoczął kanonadę. Piechota łanowa, wspomagana przez ochotników, przez pięć godzin broniła swych pozycji, które osłaniały mosty przez Gwdę i Noteć. Gdy broniącej kępy piechocie łanowej skończyła się amunicja, Grudziński wydał rozkaz ewakuowania załogi z szańców, oddając Szwedom kępę.
Szwedzi zainstalowali tam swoje działa i rozpoczęli ostrzał artyleryjski jazdy polskiej zgromadzonej na przeciwległym brzegu Noteci. W tym czasie, 4 km w górę rzeki, szwedzki oddział jazdy opanował przeprawę pod Dziembowem. Przez most przerzucono regiment gwardii pieszej. Na wieść o rysującym się oskrzydleniu w obozie polskim wybuchł popłoch. Dowództwo okazało skłonność do rokowań.
Kapitulacja.
25 lipca podpisany został akt kapitulacji Wielkopolski, uznający zwierzchnictwo szwedzkiego króla. Ze strony polskiej akt podpisali: wojewoda poznański Krzysztof Opaliński, wojewoda kaliski Andrzej Karol Grudziński, kasztelan międzyrzecki Paweł Gembicki, kasztelan krzywiński Maksymilian Miaskowski oraz Andrzej Słupecki. Po podpisaniu kapitulacji cała szlachta, z której składało się wielkopolskie pospolite ruszenie, zaproszona została na wystawną ucztę mającą uczcić szwedzkie panowanie.
Podpisany dokument przekazywał Karolowi Gustawowi pełną władzę nad województwami poznańskim i kaliskim, całość dóbr państwowych i kościelnych oraz miasta. Szwedzi uzyskali prawo do zaciągania piechoty. Szlachta otrzymała gwarancję swych swobód, a na urzędy powoływać miano tylko Polaków.
Biorąc pod uwagę niski poziom wyszkolenia wielkopolskiego pospolitego ruszenia, utrzymanie linii Noteci, pomimo dogodnej do obrony pozycji, było w oczywisty sposób niemożliwe. Jednak dłuższy i bardziej zacięty opór mógł skłonić Szwedów do poszukania bardziej odległych przepraw, a to z kolei dałoby czas Wielkopolanom na odwrót w kierunku Torunia i połączenie swych sił z pospolitym ruszeniem Prus Królewskich. Wittenberg nie ścigałby ich, gdyż musiał wykonywać rozkazy królewskie, zgodnie z którymi miał maszerować na Poznań, by opanować linię Warty i tam czekać na armię królewską. To mogło wojskom polskim dać czas na zorganizowanie obrony.
Konsekwencje kapitulacji Wielkopolan.
Kapitulacja wojsk wielkopolskich całkowicie zmieniła sytuację, otwierając Szwedom drogę w głąb kraju, który niemal całkowicie pozbawiony był obrony z powodu zaangażowania wojsk koronnych w wojnie z Moskwą i Kozakami. Jednak Wittenberg zgodnie z pierwotnymi planami zajął bez walki 31 lipca Poznań i ruszył w stronę Środy, gdzie założył obóz i czekał na przybycie armii Karola Gustawa.
Zebrane pod Ujściem oddziały polskie rozprzęgły się i w większości rozeszły po kraju. Część, która pozostała, została oddana pod komendę Hieronima Radziejowskiego.
Wiadomość o kapitulacji pod Ujściem dotarła do Warszawy 31 lipca, czyniąc przygnębiające wrażenie, tym bardziej, że wojska moskiewskie podjęły także kolejną ofensywę zajmując Mińsk. Król Jan Kazimierz wysłał do cesarza błagalną prośbę o pomoc, a 2 sierpnia gotów był nawet oddać mu koronę polską.

</doc>
<doc id="729005" url="https://pl.wikipedia.org/wiki?curid=729005" title="Karma and Effect">
Karma and Effect

Karma &amp; Effect – czwarty album wydany przez zespół Seether w 2005 roku. Album otrzymał złotą płytę.

</doc>
<doc id="729009" url="https://pl.wikipedia.org/wiki?curid=729009" title="Powiat Žiar nad Hronom">
Powiat Žiar nad Hronom



</doc>
<doc id="729011" url="https://pl.wikipedia.org/wiki?curid=729011" title="Tacatecutli">
Tacatecutli

Tacatecutli lub Yacatecuhtli – w mitologii azteckiej bóg kupców i podróżników.
Imię Yacatecuhtli znaczy "Pan nosa" lub też "Ten, który idzie na przedzie", "Ten, który prowadzi". Przedstawiano go z długim, zadartym ku górze nosem, laską podróżną, a czasem z ładunkiem niesionym na plecach.

</doc>
<doc id="729013" url="https://pl.wikipedia.org/wiki?curid=729013" title="Powiat Rimavská Sobota">
Powiat Rimavská Sobota



</doc>
<doc id="729014" url="https://pl.wikipedia.org/wiki?curid=729014" title="Modyfikacja ciała">
Modyfikacja ciała

Modyfikacja ciała (od upowszechnionego angielskiego terminu body modification) – ogół niemedycznych praktyk prowadzących do permanentnego lub długotrwałego przekształcenia albo ozdobienia różnych części ludzkiego ciała.
Podłoże socjologiczne.
Modyfikacje ciała mogą mieć podłoże kulturowe (tradycja, religia), subkulturowe (moda) albo wynikające ze specyficznych potrzeb jednostki (np. kreowanie własnej indywidualności).
Formy modyfikacji ciała.
Do najbardziej znanych form modyfikacji ciała należą:
Kontrowersje.
Współcześnie bardziej radykalne lub nietypowe formy modyfikacji ciała spotykają się ze sprzeciwem społecznym (ze względu na brak ich ogólnie zrozumiałej celowości) i krytyką środowiska medycznego (ze względu na potencjalne zagrożenie zdrowia lub życia poddających się takim praktykom, wykonywanym często przez osoby bez przygotowania medycznego).

</doc>
<doc id="729017" url="https://pl.wikipedia.org/wiki?curid=729017" title="Kości pneumatyczne">
Kości pneumatyczne

Kości pneumatyczne () – kości zawierające puste przestrzenie wysłane błoną śluzową, wypełnione powietrzem. U człowieka występują tylko w czaszce (kość klinowa, czołowa, sitowa, skroniowa, szczękowa).
U ptaków wiele kości jest pneumatycznych. Choć brak wypełnienia zmniejsza ich masę, to jednocześnie sama tkanka kostna jest gęstsza niż u ssaków. Większa gęstość daje większą wytrzymałość, ale również zwiększa masę. Kości ptaków są zatem bardziej wytrzymałe, ale mniej więcej tak samo ciężkie jak u ssaków tej samej wielkości.

</doc>
<doc id="729019" url="https://pl.wikipedia.org/wiki?curid=729019" title="Zbigniew Bartosiewicz">
Zbigniew Bartosiewicz



</doc>
<doc id="729020" url="https://pl.wikipedia.org/wiki?curid=729020" title="Eksperyment w warunkach naturalnych">
Eksperyment w warunkach naturalnych

Eksperyment naturalny – eksperyment wykonywany w warunkach naturalnych, poza laboratorium.
W trakcie wykonywania eksperymentu naturalnego badacz kontroluje tylko część warunków, które mają bezpośredni wpływ na wynik eksperymentu. Pozostałe są całkowicie niekontrolowane, jednak dzięki temu, że eksperyment jest wykonywany w środowisku, w którym badane zjawisko zwykle ma miejsce, otrzymane wyniki można uznać za reprezentatywne i możliwe do uogólnienia. Eksperymenty naturalne często sprowadzają się do prostej obserwacji – czasami jednak mogą być celowo aranżowanymi sytuacjami.
Badania, które podejmują problem wnioskowania przyczynowego nie stosując kontrolowanej randomizacji i manipulacji eksperymentalnej nazywa się quasi-eksperymentami; do ich analizy rozwinięto liczne techniki pozwalające w sztuczny i możliwie wiarygodny sposób wyróżnić obserwacyjny odpowiednik grupy kontrolnej i eksperymentalnej.
Eksperyment naturalny ma dużą wartość w naukach społecznych i niektórych biologicznych (np. pedagogice, socjologii, psychologii, zoologii itp.). W naukach tych eksperymenty laboratoryjne tworzą bowiem sztuczne warunki, w których ludzie lub zwierzęta mogą się sztucznie zachowywać, mimo prawidłowego zachowania wszelkich procedur metodologicznych. Badacze są zdania, że sztuczne warunki eksperymentalne bardzo często zawierają tak zwane ukryte wymagania sytuacji eksperymentalnej, czyli wskazówki które podpowiadają, jakich wyników oczekuje badacz (jest to tak zwany wpływ oczekiwań badacza). Badani podporządkowują się tym wskazówkom i zachowują się tak, jak nie zachowaliby się gdyby nie brali udziału w badaniu. W związku z tym eksperymenty mogą w sztuczny sposób potwierdzać oczekiwania badacza.
Przykłady eksperymentów naturalnych
Zobacz też: eksperyment kliniczny

</doc>
<doc id="729021" url="https://pl.wikipedia.org/wiki?curid=729021" title="Andrzej Nowak (gitarzysta)">
Andrzej Nowak (gitarzysta)

Andrzej Janusz Nowak (ur. 9 kwietnia 1959 w Opolu, zm. 4 stycznia 2022) – polski gitarzysta, kompozytor i producent muzyczny, jeden z założycieli zespołu TSA, lider i założyciel rockowej grupy Złe Psy. Znany również ze współpracy z Martyną Jakubowicz i Tadeuszem Nalepą.
Życiorys.
Założyciel zespołu TSA. W latach 80. grał z Tadeuszem Nalepą i Martyną Jakubowicz, współtworzył także sesję "I Ching". W 1999 założył zespół Złe Psy. Od 2001 ponownie grał w zespole TSA.
W 2008 wystąpił w filmie dokumentalnym "Teoria hałasu" (odc. 5) z serii "Historia polskiego rocka" w reżyserii Leszka Gnoińskiego i Wojciecha Słoty. Pojawił się gościnnie na albumie "Test és vér" (2013) węgierskiej grupy Hungarica w utworze „Lengyel, Magyar / Polak, Węgier”, poświęconym przyjaźni polsko-węgierskiej.
Zmarł 4 stycznia 2022. 28 stycznia 2022 urna z jego prochami została pochowana w kolumbarium na Cmentarzu Wojskowym na Powązkach w Warszawie, a uroczystości pogrzebowe miały charakter państwowy i świecki.
Życie prywatne.
Muzyk był uzależniony od alkoholu. Od końca lat 80. hodował psy rasy amerykański pitbulterier. Był również kolekcjonerem motocykli i militariów.
Nagrody i wyróżnienia.
W styczniu 2022 pośmiertnie został odznaczony przez prezydenta RP Andrzeja Dudę Krzyżem Oficerskim Orderu Odrodzenia Polski „za wybitne zasługi dla polskiej kultury muzycznej, za działalność twórczą i artystyczną”.

</doc>
<doc id="729023" url="https://pl.wikipedia.org/wiki?curid=729023" title="Eksperymenty w warunkach naturalnych">
Eksperymenty w warunkach naturalnych



</doc>
<doc id="729025" url="https://pl.wikipedia.org/wiki?curid=729025" title="Eksperyment naturalny">
Eksperyment naturalny



</doc>
<doc id="729028" url="https://pl.wikipedia.org/wiki?curid=729028" title="Zbigniew Bartosiewicz (aktor)">
Zbigniew Bartosiewicz (aktor)

Zbigniew Bartosiewicz ps. "„Barłoga”" (ur. 2 stycznia 1930 w Warszawie, zm. 22 maja 1997 tamże) – polski aktor niezawodowy, wystąpił m.in. jako „Wesoły Romek” z filmu Stanisława Barei "Miś".
Życiorys.
W 1951 ukończył Szkołę Orląt w Dęblinie. Pracował jako pilot, dziennikarz Expressu Wieczornego, akwizytor, przez krótki czas remontował mieszkania. Jako aktor niezawodowy zadebiutował w "Antykach" Krzysztofa Wojciechowskiego w 1977. Najbardziej wyrazistą kreację stworzył w "Misiu" Stanisława Barei. Rolę kultowego dziś "Wesołego Romka" pierwotnie miał zagrać inny niezawodowy aktor Krzysztof Kość, który nie radząc sobie z powierzonym zadaniem zaproponował rolę Bartosiewiczowi.
Zmarł w 1997 w Warszawie na klatce schodowej wskutek padaczki alkoholowej. Pochowany na cmentarzu Bródnowskim (kwatera 35G-3-7).

</doc>
<doc id="729030" url="https://pl.wikipedia.org/wiki?curid=729030" title="Karczemka (powiat aleksandrowski)">
Karczemka (powiat aleksandrowski)

Karczemka (niem. "Karczemkakrug", "Karschau") – nieoficjalna część wsi Otłoczyn w Polsce, w województwie kujawsko-pomorskim, w powiecie aleksandrowskim, w gminie Aleksandrów Kujawski.
Początkowo Karczemką zwano potocznie część miejscowości Otłoczyn, od budynków-karczm obsługujących przeprawiających się podróżnych przez bród na Wiśle.
Od 1 kwietnia 1993 roku prowadzi w Otłoczynie-Karczemce swoją działalność oddział Fundacji im. Brata Alberta założonej przez ks. kanonika Tadeusza Isakowicza-Zaleskiego.
Położenie i przynależność administracyjna.
Od X wieku do XV wieku Karczemka to integralna część miejscowości Otłoczyn, administracyjnie należała do kasztelanii słońskiej, diecezja gnieźnieńska a od XII wieku diecezja kujawska w Kruszwicy, od 1325 dekanat inowrocławski, parafia Słońsko.
W latach 1466 – 1772 miejscowość Otłoczyn administracyjnie należała do województwa inowrocławskiego zwanego też gniewkowskim, powiat Podgórz, metropolia gnieźnieńska, diecezja kujawska, dekanat inowrocławski a od 1615 dekanat gniewkowski, parafia Podgórz.
W latach 1773 – 1920 ta część Otłoczyna około 1815 roku oficjalnie nazwana Karczemka, administracyjnie należała do powiatu toruńskiego, metropolia gnieźnieńska – archidiecezja gnieźnieńska, dekanat gniewkowski, parafia Podgórz.
W latach 1920-1939 miejscowość, część Otłoczyna, administracyjnie należała do województwa pomorskiego, powiatu toruńskiego, gminy Popioły, metropolia gnieźnieńska – archidiecezja gnieźnieńska, dekanat gniewkowski, parafia Podgórz
W latach 1945-1975 miejscowość, część Otłoczyna, administracyjnie należała do województwa bydgoskiego, powiatu toruńskiego, gminy Otłoczyn, metropolia gnieźnieńsko-poznańska – archidiecezja gnieźnieńska, dekanat gniewkowski, od 1945 roku kościół filialny parafii Rudak, od 1958 r. samodzielny ośrodek duszpasterski w Otłoczynie. W 1968 roku erygowano nową parafię pw. Najświętszego Serca Pana Jezusa w Otłoczynie.
W latach 1975–1998 miejscowość administracyjnie należała do województwa włocławskiego, gminy Raciążek a po jej likwidacji od 1976 r. do gminy Aleksandrów Kujawski.
W roku 1978 osada – część Otłoczyna – o nazwie Karczemka została usunięta z wykazu urzędowych nazw miejscowości w Polsce. W 1994 roku Rada Gminy Aleksandrów Kujawski wystąpiła do wojewody włocławskiego o przekazanie na własność majątku skarbu państwa, to jest działkę z budynkiem dawnej powozowni z połowy XIX wieku. Po przejęci go przez gminę mieszkańcy Otłoczyna postanowili podarować powozownię, niegdyś nierozłączną część byłej karczmy, na własność Fundacji im. Brata Alberta, jednocześnie proponując przyjęcie historycznej nazwy osady jako imię własne jednostki fundacji czyli Warsztatu Terapii Zajęciowej. Do dnia dzisiejszego mieszkańcy powszechnie używają nazwy Karczemka dla tej części miejscowości Otłoczyn.
Szlaki turystyczne.
 szlak turystyczny im. S. Noakowskiego, (41 km) Toruń – Rudak – Czerniewice – Karczemka – Otłoczyn – Wołuszewo – Ciechocinek – Raciążek – Nieszawa

</doc>
<doc id="729032" url="https://pl.wikipedia.org/wiki?curid=729032" title="Granat UGŁ-200">
Granat UGŁ-200

UGŁ 200 (Uniwersalny Granat Łzawiący) – polski granat chemiczny elaborowany lakrymatorem.
Granat UGŁ 200 jest chemicznym środkiem obezwładniającym przeznaczonym do wytwarzania krótkotrwałych obłoków dymno-łzawiących celem obezwładnienia siły żywej. Działanie oparte na wykorzystaniu drażniących cząstek chloroacetofenonu na błony śluzowe człowieka. Używany przez Milicję Obywatelską do rozpędzania demonstracji. Z uwagi na kartonową obudowę często tracił swoje właściwości jeszcze przed odpaleniem.
UGŁ 200 może być stosowany jako granat ręczny lub wystrzeliwany z granatników RWGŁ-1, RWGŁ-3 i AWGŁ.

</doc>
<doc id="729042" url="https://pl.wikipedia.org/wiki?curid=729042" title="Yacatecuhtli">
Yacatecuhtli



</doc>
<doc id="729058" url="https://pl.wikipedia.org/wiki?curid=729058" title="Gdy śliczna Panna">
Gdy śliczna Panna

Gdy śliczna Panna – polska kolęda. Autor słów i melodii jest nieznany. Słowa i melodia pochodzą z początku XVIII w. Często zamieszczano ją w XVIII-wiecznych rękopisach, a później w XIX-wiecznych drukach. Pieśń ta była bardzo popularna swego czasu, zwłaszcza w klasztorach żeńskich. Najstarszy zachowany rękopis pochodzący z początku XVIII w. znajduje się w zbiorach Biblioteki Jagiellońskiej.

</doc>
<doc id="729059" url="https://pl.wikipedia.org/wiki?curid=729059" title="Rezystyna">
Rezystyna

Rezystyna – organiczny związek chemiczny, polipeptyd stymulujący śródbłonki do gromadzenia lipidów. Hamuje inhibitor CD40L, wyzwala insulinooporność komórek. Bierze udział w procesach zapalnych. U ludzi rezystyna jest kodowana przez gen RETN znajdujący się na chromosomie 19.

</doc>
<doc id="729060" url="https://pl.wikipedia.org/wiki?curid=729060" title="Sebastianizm">
Sebastianizm

Sebastianizm – jeden z portugalskich mitów, ważna część portugalskiej mitologii i kultury. Oznacza oczekiwanie na bohatera, który ocali Portugalię i poprowadzi ją do "Piątego Imperium", znanym jako "Eu nacional" ("naród samoistny"). Niektórzy doszukują się wspomnienia o nim w jednej z przypowieści Nostradamusa. Do utrwalenia legendy Sebastiana przyczynił się jednak bardziej rodzimy portugalski prorok, szewc António Gonçalves de Bandarra. Pisał o nim także Fernando Pessoa w swoim utworze "Mensagem".
Nazwa "sebastianizm" pochodzi od króla Portugalii Sebastiana (1554 – 1578), który objął tron po swoim zmarłym dziadku w wieku zaledwie 3 lat. Sebastian dorastał pod opieką jezuitów. W późniejszych latach uznał się za kapitana Chrystusa w krucjacie przeciwko afrykańskim muzułmanom.
Narodziny bohatera i mitu.
Zaplanowana przez Sebastiana wielka krucjata przeciwko Marokańczykom rozpoczęła się w roku 1578. 4 lata wcześniej odbyła się pierwsza krucjata, jednak nie przyniosła powodzenia. Wbrew radom swych doradców, król wkroczył w głąb lądu. 4 sierpnia 1578 r. w bitwie pod Alcácer-Quibir wojska portugalskie zostały rozbite, a sam Sebastian zginął.
Jego ciało nie zostało jednak nigdy odnalezione. Spowodowało to wiarę portugalskiego ludu w to, że król nie zginął i pewnego dnia wróci do Portugalii na białym koniu, wyzwalając kraj spod rządów Habsburgów (na rzecz których Portugalia straciła w roku 1580 suwerenność).
W ciągu kilku następnych lat kilku oszustów próbowało się podawać za Sebastiana, jednak nie udało im się objąć władzy. W świadomości Portugalczyków Sebastian pozostał jako wielki patriota i bohater, "O Encoberto" – król w ukryciu, który pomoże krajowi w najczarniejszych godzinach.
Późny sebastianizm.
Jeszcze w XIX wieku brazylijscy chłopi wierzyli, że król Sebastian powróci, aby pomóc im w walce z "bezbożną" Brazylią, szczególnie podczas rebelii w Canudos. Także w samej Portugalii wiele osób nadal wierzyło w powrót króla. Obecnie postać Sebastiana jest często przywoływana przez portugalskich polityków i intelektualistów, krytykujących różne aspekty życia kraju i społeczeństwo w ogólności, które tylko czeka na wybawiciela zamiast rozwiązywać zaistniałe problemy.

</doc>
<doc id="729062" url="https://pl.wikipedia.org/wiki?curid=729062" title="Vivian Loyd">
Vivian Loyd

Vivian Loyd (ur. 1894, zm. 1972) – brytyjski konstruktor broni pancernej.
Vivian Loyd urodził się w rodzinie urzędnika sądowego okręgu Berkshire, pochodzenia walijskiego. Kształcił się w Wellington College w Crowthorne, po czym pracował w banku w Kanadzie. Po wybuchu I wojny światowej powrócił do Wielkiej Brytanii i został powołany do brytyjskiej artylerii. Podczas wojny służył m.in. w Mezopotamii, gdzie nabawił się gruźlicy, będącej powodem jego późniejszych kłopotów ze zdrowiem. Po wojnie Loyd założył w 1922 wraz z A. Lordem niewielką wytwórnię samochodów osobowych własnej konstrukcji, pod marką Loyd-Lord (nawiązując do Rolls-Royce). Zadłużona firma została zlikwidowana w 1924.
Ok. 1922 lub 1923 Loyd poznał konstruktora samouka Johna Cardena, z którym założył małą firmę Carden-Loyd Tractor Company w Chertsey pod Londynem. Razem rozpoczęli prace nad konstrukcją ciągników gąsienicowych, głównie do zastosowań militarnych. Głównym konstruktorem w zespole był Carden, Loyd odpowiadał głównie za kwestie organizacyjne i marketingowe.
Sukces Cardenowi i Loydowi przyniosła konstrukcja tankietek – małych czołgów z załogą jedno- lub dwuosobową, powstałych dla wypełnienia popularnej wówczas idei wyposażenia każdego żołnierza w środek transportu i karabin maszynowy. Pierwsza jednoosobowa wersja tankietki, Carden-Loyd One Man Tankette powstała w 1925. W ciągu następnych kilku lat powstały kolejne modele: jednoosobowe Mark I do III i dwuosobowe Two Man Tankette, Mark IV i Mark V, budowane w małych ilościach. Ponieważ projekty te były obiecujące, firma Carden-Loyd została w marcu 1928 wykupiona przez koncern zbrojeniowy Vickers, a Loyd został zatrudniony w Vickersie. W tym czasie powstała ich najbardziej znana konstrukcja: Vickers Carden Loyd Mark VI, która stała się klasyczną konstrukcją tankietki, wyprodukowaną w ilości kilkuset sztuk i eksportowaną do 16 krajów. Kilka krajów, w tym Polska i ZSRR, zakupiło jej licencję. Stała się ona jednym z najszerzej rozpowszechnionych i najbardziej znanych czołgów lat 30., a późniejsze tankietki budowane w innych krajach były w większości albo rozwinięciem Carden-Loyda Mk VI, albo nim inspirowane (w tym polskie TK-3 i TKS).
Carden i Loyd konstruowali następnie też czołgi lekkie, jak serie eksportowych czołgów Vickers-Armstrongs Commercial Light Tank i czołgów Light Tank używanych przez armię brytyjską, w tym najliczniejszy Light Tank Mk VI, a także pierwszy na świecie czołg pływający Vickers-Carden-Loyd Amphibian Tank. Brali ponadto udział w konstrukcji czołgu Vickers E. Opracowali też kilka lekkich ciągników artyleryjskich i transporterów, w tym VA D50 – prototyp późniejszego transportera Universal Carrier. Loyd pozostawał w cieniu Johna Cardena, a po jego śmierci w katastrofie lotniczej w 1935, stosunki między kierownictwem Vickersa a Loydem pogorszyły się.
We wrześniu 1938 Loyd ostatecznie opuścił koncern Vickers i założył własną firmę Vivian Loyd &amp; Co. W sierpniu 1938 zaprezentował prototyp lekkiego taniego gąsienicowego ciągnika artyleryjskiego Loyd Carrier. Został on zamówiony przez armię brytyjską i podczas wojny zbudowano go ponad 26 tysięcy sztuk, z tego 2790 w zakładach Loyd. Po wojnie Loyd próbował oferować swój ciągnik na rynek cywilny.
Loyd zmarł w 1972 na swojej farmie w Berkshire. Był trzykrotnie żonaty, miał dwóch synów i dwie córki.

</doc>
<doc id="729067" url="https://pl.wikipedia.org/wiki?curid=729067" title="Przeżycie szczytowe">
Przeżycie szczytowe

Przeżycie szczytowe, doznanie mistyczne – naukowy, psychologiczny termin na różnorakie głębokie przeżycia emocjonalne, podobne do tych jakie opisywali mistycy. 
Psychologia humanistyczna.
Termin doznanie szczytowe (ang. "peak experience") wprowadzony został do psychologii humanistycznej przez Abrahama Maslowa. Maslow badał grupę ludzi najbardziej jego zdaniem dojrzałych i zdrowych psychicznie, pozytywnie samorealizujących się, aby ustalić jakie łączą ich cechy. Opisał tych wspólnych obszarów kilkanaście. Jedną z nich była częsta obecność przeżyć szczytowych u ludzi zdrowych, które są "momentami największego szczęścia i spełnienia".
Zdaniem Maslowa (1973, za: Głaz, 2006) każde dobrze przeżyte bytowanie ludzkiej istoty prowadzi do samoaktualizacji. Z procesem tym łączą się często doświadczenia szczytowe inaczej mistyczne. Doświadczeniom tym towarzyszy poczucie zachwytu, uniesienia, olśnienia, a nawet ekstazy. Ludzie przeżywający takie stany doznają "pełni swojego istnienia". Mają one miejsce poza czasem i przestrzenią, są one nieumotywowane, absolutne, wręcz bezwzględne. Są one dobre i pożądane, odgrywają ważną rolę w życiu wewnętrznym człowieka. Podczas takiego doznania jednostka przeżywa stan całkowitego lecz chwilowego uwolnienia się od lęków, niepokojów, kontroli zachowań i obrony. Osoba doznająca takich przeżyć zapomina o otaczającym świecie i traci poczucie przemijania czasu, ujawnia uczucia zdumienia, zdziwienia i pokory, manifestuje uczucie czci, uniesienia i pobożności.
Przeżycia te mogą należeć do różnych kategorii – mogą to być doznania religijne, seksualne, rodzicielskie, głęboka przyjaźń, czy poczucie więzi. Mogą to być przeżycia podczas aktywności twórczej czy wrażenia estetyczne, a nawet kulinarne, stany głębokiego ukojenia np. podczas kontaktu z naturą czy wysiłku fizycznego. W trakcie doznania mistycznego człowiek ma głębokie poczucie kontaktu ze światem, jedności i jednocześnie niezależności, często pełnego zrozumienia natury świata i własnej osoby. 
Przeżycia mistyczne pojawiają się według Maslowa u wszystkich ludzi i pozostawiają niezatarte ślady w pamięci. Pamiętamy te zdarzenia jako coś jednoznacznie dobrego. Przeciętnym osobom zdarzają się one jednak rzadko. Ludziom pozytywnie samorealizującym się bardzo często, lub w ogóle widzą oni świat z perspektywy doznań szczytowych.

</doc>
<doc id="729068" url="https://pl.wikipedia.org/wiki?curid=729068" title="Przeżycie mistyczne">
Przeżycie mistyczne



</doc>
<doc id="729069" url="https://pl.wikipedia.org/wiki?curid=729069" title="Przeżycia mistyczne">
Przeżycia mistyczne



</doc>
<doc id="729071" url="https://pl.wikipedia.org/wiki?curid=729071" title="Przeżycia szczytowe">
Przeżycia szczytowe



</doc>
<doc id="729078" url="https://pl.wikipedia.org/wiki?curid=729078" title="Tlaclitonatio">
Tlaclitonatio

Tlaclitonatio – w mitologii azteckiej bóg świata podziemnego i światła.
Tlaclitonatio reprezentował Ziemię poprzez postać człowieka przedstawianego jako niosącego symbol Słońca na ramieniu i z symbolami ciemności i śmierci pod stopami. Gdy słońce zachodzi, Tlachitonatiuh zapala pochodnię i daje światło umarłym. 

</doc>
<doc id="729082" url="https://pl.wikipedia.org/wiki?curid=729082" title="American Pie (film)">
American Pie (film)

American Pie (ang. "American Pie") – amerykański film komediowy z roku 1999 w reżyserii Paula i Chrisa Weitzów do scenariusza Adama Herza.
Polski tytuł alternatywny: "American Pie, czyli sprawa dowcipna".
Fabuła.
Jest to pierwszy film wyreżyserowany przez braci Weitzów. Opowiada o czterech nastolatkach, którzy zawierają pakt i obiecują sobie, że stracą prawictwo najpóźniej na balu maturalnym. Tytuł nie nawiązuje do znanego utworu Dona McLeana, ale raczej do sceny, w której główny bohater filmu uprawia seks z szarlotką (wcześniej zostało powiedziane, że dotrzeć do „trzeciej bazy” to jak ciepła szarlotka).
Film okazał się komercyjnym sukcesem, doczekał się trzech sequeli: "American Pie 2" (2001), ' (2003) i ' (2012) oraz czterech spin-offów – ' (2005), ' (2006), ' (2007), ' (2009). Ostatnie pięć filmów trafiło bezpośrednio do dystrybucji domowej, tzn. na DVD i video.
W rankingu na sto najzabawniejszych filmów sporządzonym przez telewizję Bravo film znalazł się na 49. miejscu. W rankingu magazynu „Entertainment Weekly” na pięćdziesiąt najlepszych filmów szkolnych zajął 22. miejsce (na pierwszym miejscu znalazł się "Klub winowajców"), a w rankingu magazynu „Total Film” na najśmieszniejszy film w historii zajął 6. miejsce.
Produkcja.
Zdjęcia do filmu kręcono w Los Angeles, Long Beach, Monrovii i Industry (Kalifornia) oraz we wspólnocie Lake Sherwood. Okres zdjęciowy trwał od 21 lipca do 11 września 1998 roku.
Odbiór.
Film "American Pie" spotkał się z mieszaną reakcją krytyków. W serwisie Rotten Tomatoes, 60% ze stu dwudziestu czterech recenzji filmu są mieszane (średnia ocen wyniosła 5,8 na 10). Na portalu Metacritic średnia ocen z 30 recenzji wyniosła 58 punktów na 100.

</doc>
<doc id="729090" url="https://pl.wikipedia.org/wiki?curid=729090" title="Writely">
Writely

Writely to niedziałający już internetowy edytor tekstu. Serwis został napisany w technologii AJAX. Umożliwiał zapis plików w Internecie jak i lokalnie.
Projekt stworzyła firma Upstartle wchłonięta w marcu 2006 roku przez Google. Wkrótce później Writely zostało wykorzystane do budowy serwisu Google Docs &amp; Spreadsheets. Serwis Writely działał pod adresem writely.com.

</doc>
<doc id="729095" url="https://pl.wikipedia.org/wiki?curid=729095" title="11 Lubuska Dywizja Kawalerii Pancernej im. Króla Jana III Sobieskiego">
11 Lubuska Dywizja Kawalerii Pancernej im. Króla Jana III Sobieskiego



</doc>
<doc id="729096" url="https://pl.wikipedia.org/wiki?curid=729096" title="Jan Tarasin">
Jan Tarasin

Jan Tarasin (ur. 11 września 1926 w Kaliszu, zm. 8 sierpnia 2009 w Warszawie) – polski malarz, grafik, rysownik, fotograf, eseista, pedagog, profesor i rektor Akademii Sztuk Pięknych w Warszawie.
Życiorys.
W 1946 ukończył Liceum im. Kazimierza Wielkiego w Olkuszu. Studiował na ASP w Krakowie (1946–1951) w pracowniach malarstwa prof. Zygmunta Rudnickiego, Zbigniewa Pronaszki i Wacława Taranczewskiego oraz w pracowniach grafiki prof. Andrzeja Jurkiewicza i Konrada Srzednickiego. Od 1955 należał do PZPR. W latach 1963–1967 był pedagogiem na Wydziale Architektury Wnętrz tej uczelni.
W 1967 przeniósł się do Warszawy. Mieszkał na Mokotowie przy ulicy Dolnej 4/59. Pracę pedagogiczną podjął ponownie w 1974, obejmując Pracownię Malarstwa warszawskiej ASP. W 1985 mianowany został profesorem nadzwyczajnym. W 1987 objął stanowisko rektora warszawskiej ASP, które sprawował do 1990. Członek „Grupy Krakowskiej” (od 1962). W latach 1974–1982 wydawał autorskie "Zeszyty" z serigrafiami i tekstami. Uprawiał malarstwo, grafikę warsztatową (litografia, serigrafia) i użytkową (plakat) oraz refleksję teoretyczną o sztuce.
Otrzymał liczne nagrody, w tym m.in. za cykl litografii „Dom” na Ogólnopolskiej Wystawie Młodej Plastyki w Arsenale (Warszawa, 1955), I nagrodę na I Biennale Grafiki (Kraków, 1960), nagrodę gazety „Yomiuri” na Międzynarodowej Wystawie Młodych Plastyków (Tokio, 1964), Nagrodę Krytyki im. Cypriana Norwida za najlepszą wystawę indywidualną w Warszawie (1976) i Nagrodę im. Jana Cybisa za 1984 (Warszawa, 1985). Jego prace znajdują się w licznych zbiorach muzealnych w kraju i zagranicą.
Sławę zyskał dzięki plakatowi "Bumelant" (1952), jednak później miejsce tematyki społecznej zajęły w twórczości artysty bardziej awangardowe projekty. Obecnie najbardziej znane jego prace to seria płócien, na których prezentował przedmioty jako znaki i symbole ponadmaterialnych znaczeń.
Był uczestnikiem międzynarodowej akcji „Polscy Artyści Plastycy – Dzieciom” organizowanej przez Fundację Serce – Europejskie Centrum Przyjaźni Dziecięcej w Świdnicy. W 1997 został odznaczony Krzyżem Komandorskim z Gwiazdą Orderu Odrodzenia Polski (1997). W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”.
Został pochowany w Alei Zasłużonych na Cmentarzu Wojskowym na Powązkach w Warszawie (kwatera C29-tuje-9).
W 2010 imię Jana Tarasina nadano Biuru Wystaw Artystycznych w Kaliszu.

</doc>
<doc id="729097" url="https://pl.wikipedia.org/wiki?curid=729097" title="Lankavatara">
Lankavatara

Lankavatara Sutra (skt लंकावतारसूत्र "Lankāvatāra sūtra"; chiń.: (入)楞伽經, "(ru)lengqie jing", pinyin "(rùl)éngqié jīng"; kor. (입)릉가경 "(im)nŭngga kyŏng"; jap. "(nyū)ryōga-kyō"; wiet. "(Nhập) Lăng-già kinh") – jest jedną z najważniejszych sutr buddyzmu mahajany i wadżrajany. Zgodnie z tradycją, zawiera słowa Buddy po jego dotarciu na wyspę Lanka (demonów) (później nazywaną Cejlonem, a obecnie Sri Lanką). Sutra ta rozpowszechniła się w buddyjskich tradycjach Chin, Tybetu i Japonii. Jest filarem chińskiego chanu, koreańskiego sŏnu i japońskiego zenu. Często znana pod skróconą nazwą Lanka.
Budowa.
Sutra ta składa się z 9 rozdziałów. Pierwszy, zatytułowany dwojako "Zaproszenie Rāvany" lub "Rāvana pyta o nauki", jest najważniejszy i dotyczy doświadczenia religijnego, a pozostałe mają formę dyskursywną. Proza przedzielana jest częściami wierszowanymi, a jeden z rozdziałów (dodatkowy) jest cały napisany wierszem. Najpóźniejszym dodatkiem są dwa rozdziały: "O jedzeniu mięsa" i o "Dhāranā". Sutra jest amorficzna, co jest typowe dla sutr Surāngamā. Wyrażenie idei jest bardzo niesystematyczne i czasem nieprecyzyjne. Nawet odpowiedzi Buddy są także czasem nieprecyzyjne i wieloznaczne. Na przykład fraza
może być rozumiana na dwa sposoby:
co można zapisać symbolicznie, gdy T oznacza termin a S to, co jest oznaczane
~T jest S
T jest ~S
co pociąga za sobą dalsze rozważania.
Historia.
Sutra ta była znana w Chinach prawdopodobnie już w I wieku n.e., chociaż nie była jeszcze przetłumaczona. Jednak część badaczy uważa, że została ona zestawiona ostatecznie dopiero w ok. IV wieku, co podważa jej istnienie już w pierwszym wieku. Chociaż może oznaczać, że pewne jej elementy mogły istnieć wcześniej. Przetłumaczenie sutry na język chiński w połowie V wieku świadczy, że sutra w ostatecznej sanskryckiej formie musiała istnieć przynajmniej wiek wcześniej.
Do dziś przetrwały trzy dawne przekłady na język chiński, czwarty zaginął:
W 1932 r. ukazało się tłumaczenie sutry na język angielski dokonane przez D.T. Suzukiego.
Sutra ta szczególnie była ceniona przez Bodhidharmę, gdyż zawierała pewne podstawowe zasady chan; poruszała naturę oświecenia Buddy, urzeczywistnienie najwyższej prawdy (swapratjatmagati, skt. svapratyatmagati), doktrynę "tylko umysł" oraz pojęcia tathagatagarbhy i alajawidżniany (świadomości magazynującej; skt ālayavijñāna).
Tekst tej sutry został przekazany przez Bodhidharmę Drugiemu Patriarsze chan Huikemu.
Popularność tego tekstu nie trwała w Chinach zbyt długo, gdyż był on zbyt hinduski dla chińskiej umysłowości, która była zdecydowanie bardziej praktyczna niż filozoficzna.
Filozofia.
Tekst tej sutry jest dość niesystematycznym i amorficznym ciągiem zapisów dotyczących filozofii o "istocie umysłu". Z tych względów ze sposobu dość zwięzłego wyrażenia idei jest ona bardzo trudna. Ideologicznie sutra ta kontynuuje nauki Sutry Lotosu, chociaż metodologicznie jest zbliżona do Sutry Diamentowej.
Najważniejszą myślą sutry Lankavatara jest prymat świadomości (doktryna ta określana jest często hasłem "tylko umysł"), który oznacza że jedyną absolutną rzeczywistością jest świadomość. Według tych nauk wszystkie zjawiska są manifestacją umysłu, a przeświadczenie o ich niezależnej obiektywnej egzystencji jest iluzją, przyczyną cierpienia i krążenia istot w samsarze.
Dlatego sutra ta związana była ze szkołą "Tylko Umysł" czyli jogaczarą. Nauki te wyrażone są w pierwszym rozdziale sutry i stąd jest on uważany za najważniejszy [Budda wygłasza te nauki Rawanie (skt Rāvana) na górze Malaja (skt Malaya)]. Tathagatagarbha, czyli istota lub natura Buddy jest tu utożsamiony z podstawową, czyli najniższą warstwą świadomości. Równocześnie jednak sutra ta wyprowadza niebezpieczny wniosek, który stał się jednym z elementów pomagających podkopać fundamenty buddyzmu w Indiach. Stwierdza mianowicie, że tak jak ręka może być nazwana "hasta", "kara" czy "pāni", a ciało tanu, dema czy śarīra, tak samo Tathagata (skt Tathāgata) "przychodzi dostępny wysłuchaniu przez ludzi ignorantów (...) pod wieloma imionami liczącymi sto tysięcy razy trzy asamkhyeya", dzięki czemu "oni zwracają się do niego, nie wiedząc, że są to imiona Tathagaty". A więc nawet imiona różnych niebuddyjskich bóstw takich jak Brahma, Wisznu czy Śiwa w równym stopniu jak liczne buddyjskie i niebuddyjskie określenia Rzeczywistości, takie jak nirwana, wieczność, pustka, dharmadhatu, bezkształt itd. – wszystkie oznaczają Tathagatę.
Rozdział drugi sutry rozpoczyna się serią pytań; tradycyjnie uważa się, że jest ich 108, jednak w rzeczywistości jest ich więcej. Dotyczą one 122 tematów, na które odpowiada Budda. W większości tematy te były już dyskutowane w Abhidharma Pitaka lub w bardziej usystematyzowanej formie w pracach Asangi, jednego z głównych przedstawicieli szkoły jogaczary.
Sutra Lankavatara, podkreśla również inną ważną dla buddyzmu mahāyāna naukę na temat trzech stanów buddy (dosłownie "trzech ciał buddy"), poszerzając pojęcie "Buddy", używane we wczesnym buddyzmie jedynie jako określenie historycznego Buddy Siakjamuniego. W rezultacie są to trzy poziomy na których manifestuje się oświecenie:
Sutra ta wprowadziła także hierarchiczny trzystopniowy podział wiedzy:
Chociaż ten trzystopniowy podział pojawia się już w Sutrze Lotosu, to ostatni człon jest tu nieco inaczej zdefiniowany. Wiedza ta jest tworzona przez "sprawdzanie, badanie niewyobrażalności" czy też "bezpostaciowości" "dharm" (skt. nirābhāsa-dharmapravicaya), "postrzeganie niezanikania i niepowstawania" (skt anirodhānutpādadarśana) i "urzeczywistnienia niesubstancjalności na etapie Tathagaty" (skt tathāgatabhūminairātmyādhigama). Dwa terminy: "bezpostaciowość" (nirābhāsa) i "stan, etap Tathagaty" wyróżniają tę sutrę od innych stworzonych do tej pory. Pierwszy termin lokuje Lankę w krańcowej czy też absolutnej formie idealizmu, przez wyeliminowanie każdej formy rozróżniania podmiotu od przedmiotu.
Budda z Lankavatary zauważa, iż to pojęcie może spowodować negatywne poglądy i odpowiada pytającemu bodhisattwie Mahāmatiemu
Znaczyłoby to, że teoria nirābhasy może spowodować, iż dwie natury (skt svabhāva), którymi zajmuje się ta sutra, czyli wyobrażona (skt parikalpita) i względna (skt paratantra) nawzajem siebie niwelują, pozostawiając to całkowicie negatywne odczucie. Jeśli prześledzimy siedem rodzajów pustki, to zobaczymy, że jedna z nich (skt itaretara-śūnyatā) jest pustką względności czy obustronności.
Według Lankawatary jedynym wyjściem z tego negatywizmu jest koncepcja stanu czy etapu Tathagaty (skt tathāgatabhūmi). Jest to stan, w którym istnieje pozytywna treść, która, w tym samym czasie, jest także całkowicie wolna od jakichkolwiek form rozróżniania, konceptualizacji lub procesów myślowych. Jest to stan zaprzestania, zatrzymania czy lepiej wygaśnięcia (skt nirodha-samāpatti), czyli ostatni, najwyższy stan medytacyjny (skt dhyāna). We wczesnym buddyzmie był on określany jako "wygaśnięcie postrzegania i tego, co jest odczuwane" (pali saññāvedayitanirodha). Czyli przeżycie przyjemności czy nawet ekstazy towarzyszące temu stanowi, mogło wydarzyć się dopiero po wyjściu z tego stanu (gdyż likwiduje on wszelkie odczucia). W sutrze stan ten nazwany jest dhjaną Tathagaty (skt tathāgata dhyāna). To, co wczesny buddyzm postrzegał jako pozarozumowy stan uniesienia czy ekstazy, teraz jest stanem Tathagaty lub łonem czy dokładniej – macicą Tathagaty (skt tathāgatagarbha). Jest to etap ostatecznego doświadczenia całkowicie wolnego od rozróżniania (skt nirvikalpa) i bezpostaciowości (skt nirābhāsa) i dlatego jest nazywany nirvikalpaka samādhi. Jest to najwyższy stan dostępny praktykującemu jogaczarinowi (skt yogācārin).
Psychologia.
Odpowiedzialność spowodowana odrzuceniem przez Lankę ważności wszelkich pojęć wymusiła zajęcie się problemem powstawania tych pojęć.
Trzeba tu zacząć od tego, co Lanka uważa, iż trzeba osiągnąć aby praktykujący jogin stał się wielkim joginem (skt mahāyogin):
Trzy pierwsze stopnie prowadzą do urzeczywistnienia wspomnianego w czwartym punkcie. Pierwszy punkt wynika ze stałego buddyjskiego sceptycyzmu odnośnie do zmysłowego doświadczenia, które jest zawsze zniekształcone. Te wątpliwości prowadzą do porównywania go z doświadczeniem snu, z chorobą oczu, z rogiem królika itd. Jedną z przyczyn tego sceptycyzmu wobec postrzegania przedmiotów była jego niestabilność. Nawet najbardziej oświeceni filozofowie przyjmowali, że jeśli coś jest naprawdę rzeczywiste czy prawdziwe, to musi być takie zawsze. Konkluzja, że przedmiot postrzegania jest po prostu doświadczającym umysłem prowadzi do punktu drugiego. Powstawanie, trwanie i zanikanie (ustawanie) są aktami umysłu a nie tworzone przez żadne zewnętrzne zdarzenie. To prowadzi do trzeciej konkluzji, że świat przedmiotowy jest nierzeczywisty. Po przejściu tych trzech stopni jogin jest w skarbnicy najwyższego doświadczenia, które jest kilkakrotnie w sutrze określane jako "urzeczywistnienie szlachetnej mądrości w swoim własnym ja" (skt svapratyātmāryajñānādhigama). I to urzeczywistnie może nastąpić natychmiastowo. Czyli Lanka potwierdza zarówno stopniowy (skt krama) jak i natychmiastowy (skt yugapad) sposób oświecenia.
Ta epistemologiczna podstawa wynika z podkreślenia idealistycznej psychologii. Tradycyjna buddyjska psychologia traktowała umysł (mano) jako pięć tzw. narządów zmysłów (zobacz: ajatana) (skt indriya) z ich przedmiotami i świadomościami (skt vijñāna); szóstą świadomością jest świadomość umysłowa (skt manovijñāna) odpowiadająca za kontakt pomiędzy umysłem a pojęciem (skt dharma). Idealistyczna Lankawatara podnosi mano – umysł – do rangi siódmego elementu i całość uważa za formy świadomości. Ponieważ przez metafizyków były uważane za chwilowe (zobacz: Kśanikawada) konieczna była forma świadomości, która związana byłaby z trwałością. Tym rozwiązaniem stało się pojęcie ālaya, pierwotnie używane przez Buddę, gdy poruszał problem przywiązań. Teraz ta ālaya-vijñāna stała się ósmą formą świadomości.
Według wczesnych buddyjskich spekulacji psychologicznych umysł (mano) gra aktywną rolę w tworzeniu nie tylko pojęcia stałego ego, ale także i zewnętrznych obiektów a świadomość umysłowa (pali manoviññāna) jest tylko tworem umysłu i pojęć. Dlatego usiłowano umysł powściągnąć, pohamować. Jednak z perspektywy Sutry Lankavatary umysł (skt manas) jest odpowiedzialny tylko i wyłącznie za wiarę w ego. Natomiast to świadomość umysłowa (skt mano-vijñāna) spostrzega świat przedmiotów i staje się do niego przywiązana. Przyczyną tego może być to, że idealistyczni twórcy Lanki chcieli podporządkować pięć rodzajów świadomości umysłowej świadomości bez pozwolenia im na jakąkolwiek formę przedmiotowości. Jak wiemy, głównym celem idealistów jest pozbycie się zewnętrznego świata. Dlatego Lanka kładzie olbrzymi nacisk na wyeliminowanie rozróżniającego umysłu i jest to zrównane z nirwaną. Czyli mamy tu nawiązanie do rewolucji kopernikańskiej w buddyzmie jaką było zrównanie przez Nagardżunę samsary z nirwaną.
Świadomość umysłowa (działająca razem z pięcioma formami świadomości) jest także odpowiedzialna za rozróżnianie dobra i zła. I co więcej, tych sześć form świadomości jest w nieustannym ruchu zwanym chwilowością (kśanikawada). Ponieważ znajdują się one razem z umysłem (manas) w świadomości magazynującej (skt ālayavijñāna), to jest ona także chwilowa i to pomimo tego, iż jest "łonem Tathagaty". Chwilowe myśli nie powinny być kojarzone z rozróżnieniami dobra i zła i dlatego idealiści Lanki zmuszeni byli do stworzenia dwu aspektów ālayi: chwilowego (skt kanika), który jest skalany (skt āśrava) i niechwilowego (skt akanika), który jest wolny od wszelkich skalań (anāśrava).
"Łono Tathagaty", synonim dla nieskalanej i niechwilowej świadomości magazynującej, opisywane jest jako jasne i czyste z natury (skt prakriti-prabhāsvara-viśudddha). Ponieważ można zauważyć, iż to doprowadza koncepcję ālayavijñāny niebezpiecznie blisko do teorii o istnieniu ja (skr ātmavāda), czyli teorii heretyckiej, odpowiedź Buddy na pytanie Mahāmatiego odwołuje się do pustki. Dyskusja o tathagacie jest sama w sobie pusta, dyskusja o pustce (skt śūnyatā) także jest pusta, wszystko jest puste – oprócz tathagaty. Nawet w porównaniu do myśli Nagardżuny idealizm Lanki przedstawia absolutną formę pustki, którą przeciwnicy tej sutry, czyli therawadinowie ze Sri Lanki nazwali "teorią wielkiej pustki" (pali mahāsuññatavāda).
Sutra ta dokonała również podziału istot ludzkich na pięć grup: 
Wykorzystywanie sutry we wczesnym chanie.
Danych na temat wykorzystywania tej sutry we wczesnym chanie jest niezwykle mało. W biografii Huike zawartej w "Xu gaoseng zhuan" są do niej trzy odniesienia.
Hu Shi sugeruje, że wzmianki o tej sutrze został dopisane później, być może w tym samym czasie, gdy dodano biografię Fazhonga, który był jej propagatorem, jednym z ostatnich, w VII w.
Nie ma również bezpośredniej ewidencji, że Bodhidharma lub Huike w ogóle używali tej sutry. Z historii buddyzmu w Chinach wynika, że największy wpływ sutra ta miała w okresie studiowania "She lun", a właściwie po tłumaczeniu tego tekstu w 563 r. Zainteresowanie tą sutrą było największe pod koniec VI i na początku VII w. Następnie szybko straciła na popularności. Resztki popularności zabrały jej nowe tłumaczenia tekstów jogaczary przez Xuanzanga.
Wpływ tej sutry na wczesny chan, jak również na późniejszy chan, był więc niewielki.

</doc>
<doc id="729098" url="https://pl.wikipedia.org/wiki?curid=729098" title="Lankavatara Sutra">
Lankavatara Sutra



</doc>
<doc id="729100" url="https://pl.wikipedia.org/wiki?curid=729100" title="Netiwot">
Netiwot

Netiwot (hebr. נתיבות; arab. نتيبوت/نتيفوت) – miasto położone w Dystrykcie Południowym w Izraelu. Leży w północno-zachodniej części pustyni Negew.
Historia.
Miasto zostało założone w 1956, w ramach wielkiego rządowego projektu zasiedlania pustyni Negew. W 2000 Netiwot otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 24,9 tys. mieszkańców, w tym 99,9% Żydzi.
Populacja miasta pod względem wieku:
Edukacja.
W mieście znajduje się 16 szkół podstawowych i 11 szkół średnich, w których uczy się 4,2 tys. uczniów.
Komunikacja.
Przy mieście przebiega droga ekspresowa nr 25 (Nachal Oz-Beer Szewa-Arawa), która krzyżuje się z drogą ekspresową nr 34 (Jad Mordechaj-Netiwot).

</doc>
<doc id="729102" url="https://pl.wikipedia.org/wiki?curid=729102" title="Ofakim">
Ofakim

Ofakim (hebr. נתיבות; arab. نتيبوت/نتيفوت) – miasto położone w Dystrykcie Południowym w Izraelu. Leży na pustyni Negew.
Historia.
Miasto zostało założone w 1955, w ramach wielkiego rządowego projektu zasiedlania pustyni Negew. Osiedlili się tu żydowscy imigranci z Maroka, Tunezji, Egiptu, Iranu i Indii.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 24,4 tys. mieszkańców, w tym 99,7% Żydzi.
Populacja miasta pod względem wieku:
Edukacja.
W mieście znajduje się 13 szkół podstawowych i 8 szkół średnich, w których uczy się 4,7 tys. uczniów.
W okolicy znajdują się liczne ośrodki przystosowawcze dla imigrantów. Pomiędzy nimi a miastem Ofakim regularnie kursują darmowe autobusy. Ośrodki przystosowawcze nie tylko zapewniają dach nad głową, ale starają się pomóc tym, którzy potrzebują przekwalifikować się zawodowo. Osiedla się tutaj szczególnie wielu imigrantów z krajów byłego Związku Radzieckiego.
Sport.
W 1990 otworzono w Ofakim ośrodek tenisa z 6 kortami ziemnymi. Dodatkowo miasto posiada profesjonalny stadion piłkarski.

</doc>
<doc id="729105" url="https://pl.wikipedia.org/wiki?curid=729105" title="Atakapa">
Atakapa

Atakapa, także Attakapa lub Attacapa, zwący się sami "Iszkasami", czyli „ludźmi” – wymarłe plemię Indian Ameryki Północnej należące do suańskiej rodziny językowej. Zamieszkiwali obszary dzisiejszej Luizjany w okolicach miejscowości Middle i Prien Lake. Ich nazwa w języku Czotkawów oznacza „jedzący ludzkie mięso”; prawdopodobnie praktykowali kanibalizm, podobnie jak niektóre inne plemiona Zachodu celebrujące pokonanie walecznego przeciwnika zjadaniem jego ciała.
Byli lojalnymi sprzymierzeńcami Francuzów, a gdy tych ostatnich zastąpili Brytyjczycy, odeszli na północ, gdzie zapewne wtopili się w inne, większe plemiona.

</doc>
<doc id="729106" url="https://pl.wikipedia.org/wiki?curid=729106" title="Banokowie">
Banokowie

Banokowie () – plemię Indian Ameryki Północnej, w przeszłości mówiący jednym z szoszońskich języków z grupy uto-azteckiej, blisko spokrewnione z Pajutami albo odłam tego plemienia.
Banokowie zamieszkiwali południowo-wschodnie tereny Idaho i zachodniego Wyoming nad rzeką Snake. Początkowo nie wchodzili w zatargi z białymi osadnikami i w roku 1869 spokojnie przenieśli się do rezerwatu Fort Hall, gdzie dzielili oddany im obszar z licznymi Szoszonami. W dziewięć lat później, wobec utraty terenów łownych i zmniejszania się stad bizonów, zerwali się do powstania, które przeszło do historii jako "wojna z Banokami". Zdecydowana kampania oddziałów armii pod dowództwem generała O.O. Howarda doprowadziła Banoków do klęski (w roku 1878). Od tamtej pory żyli spokojnie w rezerwacie, gdzie wielu z nich zamieszkuje także współcześnie.
Nazwę „Bannock” nosi rzeka, pasmo górskie i hrabstwo w stanie Idaho.

</doc>
<doc id="729111" url="https://pl.wikipedia.org/wiki?curid=729111" title="Archaea">
Archaea



</doc>
<doc id="729114" url="https://pl.wikipedia.org/wiki?curid=729114" title="Ø">
Ø

Øø – litera alfabetu łacińskiego używana między innymi w ortografii duńskiej, islandzkiej, norweskiej i farerskiej. Była również używana w pisowni dawnej polszczyzny. 
Litera ta reprezentuje zwykle samogłoskę średnią przednią zaokrągloną taką jak [] lub [].
Język polski.
Litera „ø”, oznaczająca samogłoskę nosową, występowała w rękopisach od XII wieku po wiek XV, np. prawdø ‘prawdę’, nademnø ‘nade mną’. W konsekwencji bywa ona używana w druku do dzisiaj do edycji dawnych tekstów polskich. 
Znak ten bywa utożsamiany z tak zwanym „o rogatym” oznaczającym również samogłoskę nosową, które graficznie przybierało różną postać, najczęściej pomiędzy znakiem ϕ a ѻ. Różne warianty o rogatego są od 2020 r. dostępne w foncie JuniusX.

</doc>
<doc id="729115" url="https://pl.wikipedia.org/wiki?curid=729115" title="Kirjat Gat">
Kirjat Gat

Kirjat Gat (hebr. קריית גת; arab. كريات جات/كريات غات) – miasto położone w Dystrykcie Południowym w Izraelu.
Leży w północnej części pustyni Negew, w otoczeniu moszawów Sede Mosze, Lachisz, No’am, Szalwa, Uza, Nir Chen, Szachar, Rewacha, Zawdi’el i Menucha, kibucu Gat, oraz wiosek Ewen Szemu’el i Alumma. Na północny zachód od miasta znajduje się tajna baza Sił Obronnych Izraela "Pluggot Giwati".
Historia.
Pierwotnie znajdowały się tutaj dwie arabskie wioski: w części zachodniej Al-Faludża (arab. الفالوجة) i w części wschodniej Iraq al-Manshija (arab. عراق المنشية). Najdłuższą historię ma al-Faludża. Istniała ona początkowo jako miejscowość Zurayq al-Khandaq. W XIV wieku osiedlił się w niej mistrz sufizmu, Shahab al-Din al-Faluji. Na jego cześć zmieniono nazwę miejscowości na al-Faludża.
Pod brytyjskim panowaniem w Mandacie Palestyny, na północ od wioski al-Faludża wybudowano bazę lotniczą Royal Air Force "Pluggot Giwati", która została zamknięta w 1948.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr. 181". Była to decyzja w sprawie podziału Palestyny na dwa państwa: żydowskie i arabskie. Na mocy tej Rezolucji, obie wioski al-Faludża i Iraq al-Manshija miały znaleźć się w państwie arabskim.
Podczas wojny domowej w Mandacie Palestyny żydowski konwój Hagany jadący z zaopatrzeniem do kibuców Gat i Galon, wjechał 14 marca 1948 do al-Falujy. Gdy konwój został zaatakowany przez mieszkańców wioski, doszło do bitwy w której zginęło 37 Arabów i 7 Żydów, a rannych zostało 20 Arabów i 4 Żydów. Następnego dnia do wioski wszedł oddział saperski Hagany i w ramach akcji odwetowej wysadził w powietrze dziesięć domów.
Podczas wojny o niepodległość w maju 1948 na terytorium byłego Mandatu Palestyny wkroczyły wojska egipskie. Kolumna egipskich wojsk zmechanizowanych została zatrzymana przez Izraelczyków w pobliżu miasta Aszdod, po czym wycofała się ona w kierunku Negewu i zatrzymała się w rejonie wiosek al-Faludża i Iraq al-Manshija.
16 października 1948 izraelskie oddziały w trakcie „operacji Jo’aw” rozpoczęły ataki na egipskie pozycje położone w tym rejonie. W wyniku tej operacji, do 22 października około 4 tys. egipskich żołnierzy zostało otoczonych w tzw. „"worku Faluja"”. 28 grudnia 1948 izraelskie oddziały wykonały kolejny oskrzydlający manewr, zacieśniając pętlę okrążenia.
Zawarte 24 lutego 1949 izraelsko-egipskie zawieszenie broni umożliwiło Egipcjanom wycofanie swoich wojsk z okrążenia, natomiast obszar „"worka Faluja"” miał przejść pod kontrolę izraelską. 26 lutego egipska brygada swobodnie wycofała się w kierunku półwyspu Synaj, a 1 marca obie wioski zostały zajęte przez Izraelczyków. Doszło wówczas do naruszenia warunków zawieszenia broni, ponieważ izraelscy żołnierze zaczęli zmuszać arabską ludność cywilną do opuszczenia wiosek. Obserwator ONZ Ralph Bunche raportował, że zastraszanie cywilów obejmowało przypadki pobicia, kradzieże i usiłowania dokonania gwałtu. Z tego powodu wszyscy mieszkańcy do 22 kwietnia opuścili swoje wioski, a 27 kwietnia Izraelczycy przystąpili do wyburzania domów.
W 1954 utworzono tutaj obóz przejściowy ("ma'abarot") dla żydowskich imigrantów masowo napływających do Izraela. Nową osadę nazwano Kirjat Gat na cześć starożytnego miasta Gat. Początkowo badania archeologiczne błędnie wskazywały właśnie to miejsce jako prawdopodobną lokalizację tego miasta. Później jednak okazało się, że znajdowało się ono na wzgórzu Tel es-Safi, w odległości 13 km na północny wschód od Kirjat Gat.
Współczesna osada została założona we wrześniu 1955 przez 18 rodzin imigrantów z Maroka. Bardzo szybko dołączyli do nich imigranci z Afryki Północnej (głównie z Tunezji).
W 1958 Kirjat Gat otrzymało status samorządu lokalnego, a w grudniu 1972 prawa miejskie. W latach 90. osiedliła się tutaj duża grupa imigrantów z krajów byłego ZSRR, Etiopii i Argentyny.
W styczniu 2009 na miasto spadły rakiety Grad wystrzeliwane przez palestyńską organizację terrorystyczną Hamas ze Strefy Gazy.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 47,9 tys. mieszkańców.
Zgodnie z danymi "Izraelskiego Centrum Danych Statystycznych" w Kirjat Gat w 2000 było 15 257 zatrudnionych pracowników i 1 152 pracujących na własny rachunek. Pracownicy otrzymujący stałe pensje zarabiali w 2000 średnio 4 124 NIS, i otrzymali w ciągu roku podwyżki średnio o 4,9%. Przy czym mężczyźni zarabiali średnio 5 199 NIS (podwyżka o 7,3%), a kobiety zarabiały średnio 2 956 NIS (obniżka o 1,8%). W przypadku osób pracujących na własny rachunek średnie dochody wyniosły 5 494 NIS. W 2000 roku w Kirjat Gat było 1 336 osób otrzymujących zasiłek dla bezrobotnych i 6 487 osób otrzymujących świadczenia gwarantowane.
Populacja miasta pod względem wieku:
Miasto posiada następujące osiedla mieszkaniowe: Malkei Israel, Atarei HaMikra, Tsahal, HaKomemiyut, Sha'ar Hadarom, HaHa'apala, Megadim, Pe Zayin, Hahoresh, Glikson, Benei Israel oraz HaShoftim.
Edukacja.
W mieście jest 18 szkół podstawowych i 13 szkół średnich, w których uczy się 10,7 tys. uczniów. W 2001 54,7% absolwentów szkół średnich podjęło dalszą naukę na studiach. Wśród tutejszych szkół znajdują się między innymi: "Makif Hadash", "Makif Rogozin", "Herzl", "Makif Gross", "Ben Gurion", "Mipi Ofalim", "Ben Tsvi", "HaNevim", "HaRambam", "Haredi", "Yore De'a", "Makif Shlaun", "Rashbi", "Masua", "Yad Shimon", "Menachem Begin", "David Elazar", "Yad Itschak", "Ort Hanichim", "Shprintsak"
Działają tutaj "Instytut Edukacyjny Neve Hanna","Centrum Pedagogiczne" oraz szkoła edukacji specjalnej "Ma'as". Jest tu także centrum edukacji religijnej "Chabad of Kiryat Gat" oraz jesziwa "Tomchei Tmimim".
Sport.
Miejski zespół piłkarski "Maccabi Kiryat Gat" przeżywa od kilku lat kłopoty finansowe, posiada jednak duży stadion położony w północnej części miasta.
W mieście jest kryty basen pływacki "HaShoftim", miejski basen kąpielowy oraz korty tenisowe.
Gospodarka.
W południowo-wschodniej części miasta znajduje się strefa przemysłowa, która jest siedzibą wielu zakładów przemysłowych.
W 1999 rozpoczął swoją działalność zakład Intela, znany jako "Fab 18". Produkuje się tutaj między innymi procesory Pentium 4 oraz pamięci Flash. Zakład korzystał z pomocy finansowej izraelskiego rządu w wysokości 525 mln NIS. Eksperci oceniają, że zakład w Kirjat Gat jest wart około 1,5 mld USD. W lipcu 2008 koncern otworzył w Kirjat Gat nowy zakład "Fab 28". Intel zainwestował w jego budowę ponad 3,5 mld USD. Zakład produkuje mikroprocesory w technologii 0,045 mikrona i jest jednym z trzech najnowocześniejszych zakładów Intela na świecie.
Koncern "Numonyx" produkuje w zakładzie "Fab 1" karty pamięci Flash. Firma "HP Indigo" specjalizuje się w technologicznych rozwiązaniach druku barwnego.
W północnej części miasta znajduje się doświadczalna stacja rolnictwa genetycznego "ha-Zera".
Komunikacja.
Na wschód od miasta przebiega autostrada nr 6, brak jednak możliwości bezpośredniego wjazdu na nią. Wzdłuż północnej granicy miasta przebiega droga ekspresowa nr 35 (Aszkelon–Hebron). Można na nią wjechać dwoma wjazdami z miasta i jednym ze strefy przemysłowej. Natomiast wzdłuż zachodniej granicy miasta przebiega droga ekspresowa nr 40 (Kfar Saba-Ketura). Można na nią wjechać jednym wjazdem z miasta.
W strefie przemysłowej położonej na południowym wschodzie miasta zlokalizowana jest stacja kolejowa Kirjat Gat. Pociągi z Kirjat Gat jadą do Naharijji, Hajfy, Tel Awiwu i Beer Szewy.

</doc>
<doc id="729116" url="https://pl.wikipedia.org/wiki?curid=729116" title="Human Resource Management">
Human Resource Management



</doc>
<doc id="729138" url="https://pl.wikipedia.org/wiki?curid=729138" title="Kodama">
Kodama

Kodama – japoński testowy satelita przekazywania łączności, pierwszy japoński satelita tego rodzaju. Służy jako przekaźnik łączności dla japońskich satelitów krążących po niskich orbitach okołoziemskich.
Satelita znajduje się na orbicie geostacjonarnej, nad południkiem 90,75° E.
Satelita zostanie użyty do przekazywania danych z satelity ALOS i japońskiego modułu Międzynarodowej Stacji Kosmicznej, Kibō. Pierwsza próba przekazywania danych odbyła się 20 lutego 2003, z satelitą ADEOS 2.
Kodama ma możliwość przesyłania danych z prędkością do 240 Mbps, co jest równoważne 11 cyfrowym kanałom telewizyjnym.
Od kwietnia do września oraz w grudniu 2006 posłużył do przeprowadzenia serii eksperymentów łącznościowych, podczas których przekazywał dane z europejskiego satelity środowiskowego Envisat do japońskiej stacji naziemnej w Tsukubie.
28 października 2003 satelita przeszedł w tryb uśpienia pod wpływem dużego rozbłysku słonecznego. Mimo że statek przez niego nie ucierpiał, zdarzenie to rozpoczęło dyskusję o tym, że JAXA nie posiada procedur na takie okoliczności ani nie zabezpiecza satelitów przed aktywnością słoneczną.
Budowa i działanie.
Producentem statku jest Mitsubishi Electric Corp. i NEC Toshiba Space Systems.
Statek posiada anteny pracujące w paśmie S i Ku. Jego dwie główne anteny mają średnicę 3,6 m i 1,8 m. Dwa akumulatory NiH2 (o poj. 50 Ah każdy) ładowane są ogniwami słonecznymi. Kodama posiada własny silnik o ciągu 500 N (z zapasem 500 kg paliwa, zużytym do osiągnięcia orbity geostacjonarnej) oraz silniczki korekcyjne, o ciągu 20 N, do utrzymywania orbity.
Żywotność satelity szacowana była na 7 lat.

</doc>
<doc id="729140" url="https://pl.wikipedia.org/wiki?curid=729140" title="Badania terenowe">
Badania terenowe

Badania terenowe () – rodzaj badań stosowanych w naukach społecznych i przyrodniczych. W naukach przyrodniczych, zwłaszcza ekologii, badania terenowe są jednym z trzech głównych rodzajów badań, obok rozważań teoretycznych i badań laboratoryjnych. W naukach społecznych określa się tak wszelkie badania, w których badacz „rusza zza biurka” i przeprowadza swój projekt w analizowanej społeczności. Badania terenowe powszechnie stosowane są w antropologii i socjologii, a także teorii organizacji. Chociaż teoretycznie mogą obejmować także metody ilościowe, w praktyce są pojęciem używanym przede wszystkim przez naukowców stosujących metody jakościowe. 
Badania terenowe w ekologii.
Przyjmuje się, że badania terenowe, w tym eksperymentalne są podstawowym źródłem wiedzy ekologicznej, służąc do weryfikacji tez wywiedzionych teoretycznie. Jednocześnie między badaniami terenowymi i teoretycznymi zachodzi sprzężenie zwrotne.
W zależności od warunków prowadzenia badań może być wymagane specjalne ubranie (np. wodery w przypadku badań środowiska wodnego nadającego się do brodzenia) lub sprzęt umożliwiający dotarcie do badanych obiektów (np. łódź). Mogą być również określane zasady BHP.
Badania terenowe w demografii ekologicznej.
Metody terenowe są wykorzystywane w badaniach z zakresu demografii – liczebności populacji i jej zagęszczenia. W przypadku niektórych kręgowców, osiadłych bezkręgowców i roślin naczyniowych możliwe jest bezpośrednie policzenie wszystkich osobników lub ich określonej frakcji, np. śpiewających samców ptaków. Częściej stosowane są metody pośrednie, kiedy liczone są wybrane osobniki populacji, a wynik taki pozwala na szacowanie całkowitej liczebności. Jedną z takich metod jest metoda kwadratów, w której liczy się osobniki w reprezentatywnych kwadratach. Inną jest metoda znakowania i ponownych złowień (metoda Petersena, metoda Lincolna) stosowana do zwierząt ruchliwych. W pierwszym etapie łowi się grupę zwierząt, znakuje je i wypuszcza. W drugim etapie ponownie łowi się zwierzęta i, wychodząc z założenia, że proporcja zwierząt znakowanych w tak pobranej próbie odpowiada proporcji w całej populacji, szacuje wielkość populacji. Te dwie metody określa się jako metody szanowania zagęszczenia bezwzględnego, inne metody służą do mniej dokładnych szacunków. Z reguły pozwalają one na porównywanie różnych populacji bez określania ich rzeczywistej liczebności, ale dając obraz, która jest liczniejsza, stąd są określane jako metody szacowania zagęszczenia względnego. Wśród nich są różne metody polegające na odławianiu zwierząt (metoda pułapkowa), w tym w połowach komercyjnych (np. w rybołówstwie czy łowiectwie). Istnieją też metody polegające na liczeniu różnych śladów, zwłaszcza odchodów, zwierząt, metody oparte na ilości zjedzonej przynęty. Do metody kwadratów podobna jest metoda liczenia wzdłuż określonej trasy. Specjalnie zaplanowaną do celów badawczych trasę nazywa się transektem. Nazwa „kwadrat” w tym znaczeniu jest umowna, bo taki obszar może mieć dowolny kształt. W badaniach monitoringowych rozmieszczenie transektów i ich kształt (pas) mogą być szczegółowo określone według metodyki.
Badania terenowe w naukach społecznych.
Badania terenowe są stosunkowo nowym nurtem antropologii i nauk społecznych. Prekursorem zbierania wiedzy w terenie był Bronisław Malinowski, który usystematyzował zasady swojej metody obserwacji uczestniczącej. Początki badań terenowych w socjologii mają miejsce w Szkole Chicago gdzie Robert E. Park i Ernest Burgess – propagatorzy badań terenowych – zainspirowali studentów, by w badaniach życia miejskiego w obszarze Chicago posłużyć się obserwacją jako metodą zbierania danych. W Polsce bardzo ważnym ośrodkiem badań terenowych jest grupa badaczy skupiona wokół czasopisma „Przegląd Socjologii Jakościowej”, gdzie publikowane są artykuły oparte na etnografiach socjologicznych Wcześniej badacze i naukowcy opierali swoje tezy i koncepcje na źródłach już zastanych, a wyjeżdżanie w teren nie było praktykowane. 
Antropolożka Karolina Bielenin-Lenczowska o pracy w terenie pisze tak: "Doświadczenie bycia „tam”, interakcja z rozmówcą i położenie nacisku na dialog z nim, a nie traktowanie go jedynie jako źródła informacji, obserwacji i uczestnictwo w życiu badanej społeczności, a także refleksja nad rolą badacza w tej interakcji".
Teren.
We współczesnej antropologii teren został amplifikowany, przestał oznaczać konkretne fizyczne miejsce. Zostały dodane do tego zagadnienia abstrakcyjne, takie jak: uczucia, relacje, ideologie, rzeczy, zwierzęta. Dzisiaj, pod wpływem współczesnych nurtów antropologii wykształciły się nowe sposoby badań konkretnego terenu, którym może być zarówno grupa społeczna, Internet, autoetnografia, „antropologia u siebie”, gdzie terenem jest miejsce zamieszkania i najbliższe otoczenie badacza. Terenem może być też jeden punkt odniesienia: np. miasto i narracja wokół niego, antropologia rzeczy, animal studies, food studies. 
Metody badawcze.
W badaniach terenowych stosowane są różne metodologie badań i analiz danych empirycznych. Stosowane są: metodologia teorii ugruntowanej, metody analizy wizualnej, etnografia socjologiczna
Metodyka badań terenowych różni się w zależności od zagadnienia jakie badamy, wniosków jakie chcemy uzyskać czy nurtu jakim inspiruje się badacz. 
Dariusz Jemielniak wyróżnił klasyfikację metod badawczych:
Etyka w terenie.
Praca z ludźmi zawsze wiąże się z problemami etycznymi. Badacz może uważać, że dla dobra i autentyczności swoich badań na danym terenie może pozwolić sobie na nieszczerość względem swoich badanych. Sama klasyfikacja obserwacji uczestniczącej sugeruje nieetyczne zachowanie w terenie. Metoda ta wyróżnia cztery rodzaje zachowania badacza w terenie:
„Prawdziwa etnografia zakłada bowiem, że badacz posiada umiejętność wchodzenia w interakcje z członkami społeczności poddawanej obserwacji, bez ingerowania w codzienny bieg ich życia”.

</doc>
<doc id="729142" url="https://pl.wikipedia.org/wiki?curid=729142" title="Antropologia organizacji">
Antropologia organizacji

Antropologia organizacji to podejście z zakresu nauk społecznych, występujące w zarządzaniu, socjologii oraz antropologii kulturowej.
Polega na traktowaniu badanych organizacji jak obcych kultur, z wykorzystaniem klasycznego aparatu pojęciowego antropologii i metod jakościowych.
Niekiedy jest nazywana zamiennie etnografią organizacji, jednak wielu badaczy podkreśla, że etnografia organizacji to efekt przeprowadzonego badania, czyli użycie narzędzia umożliwiającego pozyskiwanie danych empirycznych w postaci tekstu, który antropologia kulturowa analizuje w zależności od podejścia i paradygmatu np. interpretatywnego, funkcjonalistycznego, humanistycznego czy strukturalnego.
Dlatego antropologia organizacji obejmuje zestaw charakterystycznych dla etnografii i badań etnograficznych metod pozyskiwania danych w postaci wywiadu, obserwacji i analizy tekstu. Prekursorem wykorzystania narzędzi etnograficznych do badań antropologicznych był, pomimo pierwotnego projektu dla zastosowań akademickich antropolog Bronisław Malinowski.
Konsolidacja nurtu antropologicznego w „zagospodarowaniu” organizacyjnym ujawnia się w tym, że kultura staje się własnością grupy 
(zarówno konceptualizowanej, jak ograniczonej i jednolitej), która trwa i utrzymuje się w czasie w sensie niezmienności i jest współdzielona w tym sensie, że istnieje w niej konsensus i niedwuznaczność co do wartości, norm, przekonań itp. To skupienie się na konsensusie wydaje się być kluczowym punktem różnic pomiędzy studiami organizacyjnymi, a antropologią.
W badaniach nad organizacją antropologiczny badacz powinien dokonać rozróżnienia i być świadomy dychotomii emic/etic, czyli zdystansowanego obserwatora, czy badacza od wewnątrz (insider research). Kombinacja zdystansowania i głębokiego zbliżenia do świata organizacji jest kluczowa dla metody etnograficznego poznania poprzez obserwację uczestniczącą. W tym wypadku następuje wymuszenie optymalizacji badawczej, czyli połączenia dwóch ról: badacza typu insider i typu outsider, do „bycia zmarginalizowanym tubylcem, niewinnym etnografem, obcym, czy przyjacielem jednocześnie”.
Oderwanie takie jest również konieczne, aby zaobserwować konstrukcję abstrakcyjnej rzeczywistości, na przykład: sieci społecznych relacji, która jest z kolei konstruowana przez aktorów danej społeczności. Taką społeczność najlepiej badać w antropologicznym nastawieniu. W takiej pozycji badacz społeczny powinien widzieć w sposób jasny i czytelny drugiego człowieka i być jednocześnie empatyczny oraz przygotowany na to, że badania terenowe prowadzi się niemal 24 godziny na dobę, bez względu na miejsce.
Barbara Czarniawska, która jest twórcą tego nastawienia słusznie twierdzi, że w odniesieniu do badań naukowych w organizacjach technika obserwacji uczestniczącej oznacza, że badacz przyjmuje rolę członka tej organizacji albo alternatywnie, pracownik staje się badaczem. Ta metoda zaadaptowana została na przykład przez Melville Daltona, który zajmował stanowisko menedżera, przez Michaela Burawoya, który pracował jako operator maszyny, przez Johna Van Maanema, który przeszedł specjalne szkolenie, aby zostać trenerem w policji i w końcu przez Robina Leidnera, który był pracownikiem sieci McDonald’s.
Poza Barbarą Czarniawską na świecie, w Polsce kierunek reprezentowany jest m.in. przez Dariusza Jemielniaka, Monikę Kosterę i Krzysztofa Koneckiego.

</doc>
<doc id="729144" url="https://pl.wikipedia.org/wiki?curid=729144" title="Rychcice">
Rychcice

Rychcice (ukr. Рихтичі) – wieś na terenach obecnej Ukrainy, nad potokiem Bar (dopływ Tyśmienicy), w obwodzie lwowskim, w rejonie drohobyckim, do 17 września 1939 w województwie lwowskim. W II Rzeczypospolitej miejscowość była siedzibą gminy wiejskiej Rychcice.
Wieś położona jest 5 km na północny wschód od miasta Drohobycz. Na północy leżą wsie Dobrowlany, Rolów, na wschodzie Lipowice i Michałowice, na południe Poczajowice i miasto Drohobycz. Znajduje tu się przystanek kolejowy Rychcice, położony na linii Stryj – Sambor.
Historia.
Do roku 1772 ziemia przemyska, województwo ruskie, do roku 1918 powiat drohobycki w austriackiej prowincji Galicja. Parafia łacińska "in loco", dekanat drohobycki, diecezja przemyska. Parafia ufundowana w roku 1434 przez Stanisława Korytkę z Poczajowic oraz Marcina Korytkę z Michałowic. W połowie XVI w. nastąpiła konwersja wyznania, a kościół został zamieniony na zbór kalwiński. Protestanci zwrócili kościół katolikom w roku 1629 na mocy przywileju Mikołaja z Nurowa, podskarbiego koronnego. Zapewne po pożarze starej świątyni katolicy wybudowali nowy kościół, drewniany w roku 1720, konsekrowany w roku 1858. W roku 1909 postawiono murowany kościół pw. Znalezienia Krzyża Świętego. Inspiratorem budowy był ks. kanonik Aleksander Stopczyński urodzony w roku 1843, a zmarły i pochowany obok na cmentarzu katolickim w roku 1923. Kościół konsekrowano w roku 1910. W 1938 obok kościoła i cmentarza postawiono i poświęcono figurę Chrystusa Króla, 3-metrową kopię statuy z Rio De Janeiro. Cerkiew unicka pw. św. Bazylego z roku 1826, parafia w Wacowicach (obecnie Залужани).
W roku 1876 Rychcice liczyły 2005 mieszkańców oraz 401 domów (w tym 1376 katolików, 664 unitów, i 39 wyz. mojżeszowego, narodowości 1438 Polaków, 635 Rusinów i 7 Niemców). Przez wieś przechodziła linia kolejowa wybudowana w okresie austro-węgierskim. Pod koniec XIX w. własność większościowa Juliusza Bielskiego. Częścią wsi były do roku 1939 "Rychcice Polskie ", zamieszkane przez społeczność polską i Rychcice Ruskie, zamieszkane przez społeczność rusińską, parafia unicka Wacowice (obecnie Залужани).
11 września 1939 roku, przy stacji kolejowej Rychcice-Chatki, został zbombardowany przez niemieckie samoloty transport ewakuacyjny Fabryki Wagonów z Sanoka, w którym zginęli tu wówczas pracownicy tego zakładu: kalkulator Julian Gorgoń (kierownik transportu) oraz stolarz Cyryl Dutkiewicz.
W sierpniu 1945 50 polskich rodzin z parafii Rychcice zostało przesiedlonych na tzw. Ziemie Odzyskane, a następnie 9 września 1945 zasiedliła wsie: Drzonów, a w innych terminach inne wsie i miasta: Jutrzenka, Witnica, Nowiny Wielkie, Świerkocin, Strzelin; Szczawin, Nawrocko, Dalsze, Szklary Dolne, Szklary Górne, Obora, Jędrzychów, Nowa Sól, Żabno, Kiełcz, Wleń, Trzcianka, Bytów, Borzytuchom. Miejsce Polaków zajęli w Rychcicach przesiedleńcy z Czerteża pod Sanokiem, Rusini i Ukraińcy.
Obecnie wieś zamieszkuje ok. 3000 osób, dane niepełne ze względu na wysoki odsetek emigracji zarobkowej.

</doc>
<doc id="729157" url="https://pl.wikipedia.org/wiki?curid=729157" title="Podział administracyjny Tanzanii">
Podział administracyjny Tanzanii

Podział administracyjny Tanzanii został opisany w rozdziale I, art. 2.2 Konstytucji. Kraj jest podzielony na 31 regionów (), które są podzielone na prowincje (). Dystrykty dzielą się również na okręgi wyborcze () oraz dystrykty (). Okręgi wyborcze dzieli się na miejskie i wiejskie. Miejskie tworzone dzieli się ulice (), a wiejskie na wioski (). Okręgi wiejskie mogą być również podzielone na osady ().

</doc>
<doc id="729158" url="https://pl.wikipedia.org/wiki?curid=729158" title="Avenged Sevenfold">
Avenged Sevenfold

Avenged Sevenfold (używany skrót: A7X) – amerykański zespół pochodzący z Huntington Beach w Kalifornii. Powstał w 1999 roku. Dwa pierwsze albumy utrzymane są w stylu metalcore, na kolejnych grupa ewoluowała i całkowicie odmieniła swój styl, który trudno jednoznacznie zakwalifikować.
Życiorys.
Zespół został założony w 1999 roku w Huntington Beach w Kalifornii, w skład którego pierwotnie wchodzili M. Shadows, Zacky Vengeance, The Rev i Matt Wendt. M. Shadows dał pomysł na nazwę zespołu, która miałaby nawiązywać do biblijnej historii o Kainie i Ablu, chociaż jak członkowie sami przyznają, nie są zbyt religijni.
Przed wydaniem pierwszego albumu zespół nagrał dwa dema w 1999 i 2000. Debiutancki krążek "Sounding the Seventh Trumpet" był nagrany kiedy członkowie mieli po osiemnaście lat i wciąż chodzili do liceum. Oficjalnie płyta ta była wydana przez wytwórnię Good Life Recordings w 2001, lecz po tym, jak do zespołu pod koniec 1999 dołączył gitarzysta prowadzący Synyster Gates, pierwszy utwór z płyty „To End the Rapture” został nagrany ponownie w wersji metalowej. Następnie album został wydany ponownie przez Hopeless Records w 2002 roku.
Avenged Sevenfold zaczął zyskiwać popularność i grał z takimi zespołami jak Mushroomhead czy Shadows Fall, a także wystąpił na Take Action Tour. Dogadując się z czwartym basistą, Johnnym Christem, wydali "Waking the Fallen" w Hopeless Records w sierpniu 2003. Album był dojrzalszy i lepszy technicznie w porównaniu z pierwszą płytą. Tygodnik Billboard i dziennik The Boston Globe zamieściły obszerne artykuły o zespole, który zagrał na kolejnej edycji Vans Warped Tour. W 2004 Avenged Sevenfold zagrali znów na Vans Warped Tour i nagrali klip do „Unholy Confessions”, który był często emitowany w programie MTV2 Headbangers Ball. Krótko po wydaniu Waking the Fallen, Avenged Sevenfold opuścił Hopeless Records i podpisali umowę z Warner Bros. Records.
"City of Evil", trzeci album zespołu został wydany 7 czerwca 2005 roku. Dzięki sukcesowi pierwszego singla „Bat Country” oraz towarzyszącego mu wideoklipu album sprzedał się bardzo dobrze i zapewnił Avenged Sevenfold status złotej płyty. Na "City of Evil" zespół odszedł od wcześniejszego metalcorowego brzmienia, a wokalista M. Shadows postanowił zrezygnować z krzykliwego wokalu, który pojawił się na dwóch poprzednich albumach. Pomimo potwierdzenia przez Shadowsa informacji na temat tego, że po "Waking the Fallen" doznał uszkodzenia strun głosowych, a następnie musiał przejść operację, która miała pomóc w rozwiązaniu tego problemu, podkreślał on, że zmiana stylu wokalu nie miała z tym nic wspólnego. Na DVD "All Excess", Mudrock, producent drugiego i trzeciego albumu Avenged Sevenfold, powiedział, że jeszcze przed nagraniem "Waking the Fallen" Shadows oznajmił, że chce nagrać płytę, na której wokal będzie na częściowo krzyczany, a następnie płytę, na której w ogóle nie będzie krzyku, co zostało osiągnięte na "City of Evil". Shadows utrzymuje, że dzięki operacji i treningom wokalnym z Ronem Andersonem, który pracował z takimi gwiazdami jak Axl Rose, Kylie Minogue czy Chris Cornell jest w stanie krzyczeć nawet lepiej niż przed operacją.
27 lipca 2010 roku po trzech latach zespół wrócił z nową płytą "Nightmare", która w rankingu Billboard dotarła do pierwszego miejsca najlepiej sprzedających się płyt.
27 sierpnia 2013 roku zespół wydał album szósty studyjny, zatytułowany Hail to the King, który 15 sierpnia tego samego roku zwiastował singiel, zatytułowany właśnie „Hail to the King”.
28 października 2016 roku ukazał się album studyjny zespołu numer siedem – The Stage. Jest to album koncepcyjny, jego tematyka opiera się na problemach sztucznej inteligencji, samozagłady ludzkości i potęgi Wszechświata. Został wydany przez Capitol Records.

</doc>
<doc id="729164" url="https://pl.wikipedia.org/wiki?curid=729164" title="Zimowa wyprawa na Mount Everest 1980">
Zimowa wyprawa na Mount Everest 1980

Zimowa wyprawa na Mount Everest 1979/1980 – przełomowa wyprawa w dziejach światowego himalaizmu – w czasie tej wyprawy zdobyto po raz pierwszy ośmiotysięcznik w zimie, co otworzyło "nowy front" działań himalaistycznych – wyprawy zimowe w najwyższe góry świata.
Reinhold Messner w wywiadzie dla Gazety Wyborczej z sierpnia 2014 r. uznał, że było to „najważniejsze wejście na ośmiotysięcznik w historii alpinizmu”.
Kalendarium.
1977:
1978:
1979:
1980:

</doc>
<doc id="729170" url="https://pl.wikipedia.org/wiki?curid=729170" title="Potatoes For Christmas">
Potatoes For Christmas



</doc>
<doc id="729173" url="https://pl.wikipedia.org/wiki?curid=729173" title="Maryna Ochab">
Maryna Ochab

Maryna Ochab, właśc. Maria Danuta Ochab (ur. 12 maja 1946 w Warszawie) – polska tłumaczka, głównie z francuskiego.
Życiorys.
Jest córką Edwarda Ochaba. Ukończyła VII Liceum Ogólnokształcące im. Juliusza Słowackiego w Warszawie (1963) oraz studia z zakresu filologii romańskiej na Uniwersytecie Warszawskim (1968).
Jako tłumaczka debiutowała w 1974, przetłumaczyła kilkadziesiąt książek z francuskiego i angielskiego, zarówno prace humanistyczne, jak i literaturę piękną. Była także tłumaczem "Zdążyć przed Panem Bogiem" Hanny Krall i "Getto walczy" Marka Edelmana (1983) na język francuski (z Pierre'em Li).
W 1999 otrzymała Nagrodę Polskiego PEN Clubu za przekłady na język polski, w 2005 Nagrodę "Literatury na Świecie" (za powieść "Zazi w metrze" Raymonda Queneau), w 2006 Nagrodę "Zeszytów Literackich" im. Pawła Hertza, w 2015 Nagrodę za Twórczość Translatorską im. T. Boya-Żeleńskiego.

</doc>
<doc id="729182" url="https://pl.wikipedia.org/wiki?curid=729182" title="Poluzjanci">
Poluzjanci

Poluzjanci (wcześniej Polucjanci lub Polücjanci) – polski zespół muzyczny poruszający się w różnych nurtach muzycznych, od funky do jazz-rocka.
Historia.
Zespół został założony w 1995 przez studentów Wydziału Jazzu i Muzyki Rozrywkowej Akademii Muzycznej w Katowicach. W początkowym składzie znaleźli się: Kuba Badach (śpiew), Piotr Żaczek (gitara basowa), Przemysław Maciołek (gitara), Robert Luty (perkusja), Tomek Szymuś (klawisze). W 1997 roku po raz pierwszy zagrali na Festiwalu Polskiej Piosenki w Opolu. Zmuszeni byli wówczas do zmiany nazwy, bo ówczesna wydała się organizatorom zbyt nieprzyzwoita (zobacz: polucja). Wystąpili więc jako "TheFormacja". 
W 2000 zespół poszerzony o klawisze Grzegorza Jabłońskiego oraz talent techniczny i muzyczny Marcina „Małego” Górnego, wydał debiutancką płytę pt. "Tak po prostu" (Sony Music Entertainment Poland). Krążek promowały single: "Na planecie pełnej ludzi", "Nie ma nas", "Tylko ty i ja". Teksty na płytę w większości napisał Janusz Onufrowicz (oprócz utworów "Perfect Guy" – napisanego przez wokalistę Kubę Badacha, "Zocha" – autorstwa Franciszka Piątkowskiego i "Nie ma nas" – autorstwa Jacka Falkiewicza). 
W czerwcu 2002, dzięki staraniom Ewy Sokołowskiej, zespół zagrał koncerty w Avery Fisher Hall w Lincoln Center (Nowy Jork) oraz na Greenwich Village w klubie Baggot Inn.
Przygotowanie drugiej płyty przez długi czas się opóźniało, mimo singli "Tralala300" i "Najpiękniejsi" (w duecie z Kayah) wydanych na Walentynki w 2005. Muzycy jednak w tym czasie współpracowali m.in. z Kayah, Gordonem Haskellem, Sistars, Natalią Kukulską, Edytą Górniak, Moniką Brodką.
W 2006 zespół przygotował piosenkę "Ona, czyli ja", która promowała program na TVN Style pod tym samym tytułem, prowadzonym przez Joannę Brodzik.
Premiera drugiej płyty zespołu – "Druga płyta" – miała miejsce 11 lutego 2010. 
Premiera trzeciej płyty zespołu – "Trzy metry ponad ziemią" – odbyła się 21 października 2011, a pierwszym singlem zwiastującym płytę był utwór pod tym samym tytułem.

</doc>
<doc id="729183" url="https://pl.wikipedia.org/wiki?curid=729183" title="Carlos Checa">
Carlos Checa

Carlos Checa Carrera (ur. 15 października 1972 w Sant Fruitos) – hiszpański motocyklista.
Początki kariery.
Kariera Carlosa na dobrą sprawę rozpoczęła się od Mistrzostw Hiszpanii w klasie 80 cm³. W swoim pierwszym sezonie – 1990 – zajął 7. miejsce, ale rok później zdobył swój pierwszy tytuł. W roku 1992 Checa startował w Mistrzostwach Europy w klasie 125 cm³, gdzie zajął 8. lokatę.
Kariera w Moto GP.
W 1993 roku Carlos Checa zadebiutował w Mistrzostwach Świata. "El Toro" ścigał się w klasie 250 cm³ i sezon zakończył na 23. miejscu. Zdobył też brązowy medal Mistrzostw Hiszpanii.
Carlos występował w Mistrzostwach Świata dzięki dzikim kartom, ale rok 1994 był już inny. To pierwszy pełny sezon w Mistrzostwach Świata klasy 250 cm³, w którym zajął 12. miejsce. W następnym sezonie Checa dostał szansę występu w klasie 500 cm³ w zastępstwie kontuzjowanego Alberto Puiga. Rok później dołączył do drużyny Honda Pons i razem ze swoim kolegą rozpoczęli występy w klasie 500 cm³.
W 1996 roku „El Toro” odniósł swoje pierwsze zwycięstwo w GP Katalonii. Puchar wręczał mu król Hiszpanii, Juan Carlos. Ten i następny sezon zakończył na 8. miejscu. Najlepszym rokiem w karierze był 1998. Wygrana w Madrycie dawała Chece szansę nawet na walkę o tytuł. Fatalny upadek podczas porannego treningu zaprzepaścił tę szansę. Długa rehabilitacja przywróciła Carlosowi możliwość rywalizacji, jednak ostatecznie zajął 4. miejsce w klasyfikacji generalnej.
Przez długi czas kariery był związany z Hondą. W 1999 roku przesiadł się na Yamahę. Zmiana nie wyszła na dobre, gdyż na nowej maszynie nie stanął na najwyższym stopniu podium, choć osiem razy był drugi. Po sześcioletniej współpracy szefowie Yamahy nie zdecydowali się na przedłużenie kontraktu z Checą. Zatrudniła go ekipa Ducati, w barwach której w roku 2005 dwa razy stanął na podium. Sezon zakończył na 9. miejscu. Na sezon 2006 znów powrócił do Yamahy. W klasyfikacji generalnej tego sezonu zajął 15. miejsce. W sezonie 2007 znowu jeździł dla Hondy. Sezon zakończył na 14. miejscu. Po tym sezonie przeniósł się do serii World Superbike. W 2010 znów powrócił do MotoGP na dwa ostatnie wyścigi sezonu, w których zastąpił Mika Kallio.
Kariera w World Superbike.
W sezonie 2008 Checa związał się z zespołem Ten Kate Honda startującym w serii World Superbike, zastępując obecnego mistrza Superbike Jamesa Toselanda, który przeszedł do MotoGP. Sezon zakończył na 4. pozycji, odnosząc dwa zwycięstwa, oba w USA. Sezon 2009 był już gorszy. Carlos nie wygrał żadnego wyścigu, stanął cztery razy na podium, a cały sezon zakończył na 7. miejscu.
W listopadzie 2009 Checa został potwierdzony jako kierowca zespołu Althea Ducati jako partner Shane'a Byrne'a. Checa odniósł pierwsze zwycięstwo dla Althea w drugim wyścigu otwierającym sezon weekendzie na Phillip Island w Australii. Na torze Miller Motorsports Park w USA prowadził w obu wyścigach, ale obu nie ukończył z powodu awarii motocykla. Pod koniec sezonu wygrał oba wyścigi we Włoszech na Imolii, a cały sezon zakończył na 3. pozycji. W sezonie 2011 znów jeździł w Althea Ducati i był to jego najlepszy sezon w dotychczasowej karierze. Rozpoczął od dwóch zwycięstw w Australii i zdominował cały sezon. Wygrał 15 z 26 wyścigów, 21 razy stał na podium i 6 razy wywalczył pierwsze pole startowe. Sezon zakończył zwyciężając w serii Superbike z 505. punktami na koncie. W sezonie 2012 Checa kontynuuje jazdę dla Althea Ducati. Pierwszy nowy sezon otwierał weekend w Australli. Checa miał wypadek w pierwszym wyścigu będąc na prowadzeniu i nie ukończył go. Drugi wyścig wygrał.

</doc>
<doc id="729190" url="https://pl.wikipedia.org/wiki?curid=729190" title="Phoca vitulina">
Phoca vitulina



</doc>
<doc id="729192" url="https://pl.wikipedia.org/wiki?curid=729192" title="Pieninki">
Pieninki

Pieninki – dobrze wyodrębniona część pasma Pienin Środkowych ciągnąca się od Hukowej Skały i Przechodniego Wierchu po Bajków Groń. Od strony południowej są wyraźnie oddzielone od Masywu Trzech Koron głęboką doliną Pienińskiego Potoku o stromo podciętych zboczach. Od wschodu i północy naturalną granicę stanowi Dunajec.
Pieninki tworzą grzbiet górski, w którym w kolejności od wschodu na zachód znajdują się:
Mimo że nie są wysokie, szczyty Pieninek są bardzo atrakcyjne widokowo, mają bardzo stromo podcięte ściany wznoszące się ponad Dunajec 300–345 m. Widok z Sokolicy na Pieniński Przełom Dunajca jest kapitalny. Kilka polanek z interesującą florą roślin pienińskich i endemitycznym gatunkiem motyla niepylakiem apollo: Wymiarki, Istebki, Wyrobek, Pieninki, Kurnikówka, Burzana, Mały Sosnów, Sosnów. Na skałach murawy kserotermiczne i reliktowe sosny. Las tworzy buczyna karpacka z domieszką świerka i jawora, czasami są to bujne zarośla leszczyny. W niektórych urwistych miejscach jest to pierwotny las z wiekowymi drzewami. Prowadzący granią niebieski szlak turystyczny zwany Sokolą Percią jest namiastką tatrzańskiej Orlej Perci. W Pieninkach znajduje się wiele jaskiń, w tym najdłuższa jaskinia polskich Pienin – Jaskinia w Ociemnem. Inne większe jaskinie to: Dziury i Walusiowa Jama.
Nazwa grzbietu pochodzi od polany Pieninki i pojawia się w dokumentach już w 1860. Większość terenu Pieninek została wykupiona od pienińskich chłopów już w 1930 podczas tworzenia Pienińskiego Parku Narodowego.

</doc>
<doc id="729193" url="https://pl.wikipedia.org/wiki?curid=729193" title="Foka siodlasta">
Foka siodlasta



</doc>
<doc id="729195" url="https://pl.wikipedia.org/wiki?curid=729195" title="Sławomir Błaut">
Sławomir Błaut

Sławomir Błaut (ur. 17 grudnia 1930 w Lublinie, zm. 20 maja 2014 w Warszawie) – polski tłumacz z języka niemieckiego.
Ukończył studia na Katolickim Uniwersytecie Lubelskim. Następnie pracował m.in. w Instytucie Wydawniczym PAX (1952–1957), redakcji tygodnika „Za i przeciw” i Telewizji Polskiej. Przełożył większość książek Güntera Grassa, w tym "Blaszany bębenek", a także utwory Christy Wolf, Hermanna Brocha, "Niekończącą się historię" Michaela Ende.
W roku 1985 Stowarzyszenie Autorów ZAiKS wyróżniło go swoją nagrodą literacką dla tłumaczy.

</doc>
<doc id="729201" url="https://pl.wikipedia.org/wiki?curid=729201" title="Addukcja">
Addukcja

Addukcja (przywodzenie) – ruch kończyny w kierunku osi ciała lub jego części. Przykładem może być ruch palców kończyny górnej w czasie zamykania dłoni lub ruch całej kończyny w stronę klatki piersiowej. W kończynie dolnej są to ruchy palców w stronę stopy.
Mięsień odpowiedzialny za ten ruch nazywany jest adduktorem. Przeciwieństwem addukcji jest abdukcja (odwodzenie).

</doc>
<doc id="729204" url="https://pl.wikipedia.org/wiki?curid=729204" title="Ignacy Filipecki">
Ignacy Filipecki

Ignacy Filipecki w zakonie przyjął imię Stanisław (ur. 20 lipca 1742 w Markuszach koło Puław, zm. 20 października 1803 w Warszawie) – polski duchowny katolicki.
Ukończył kolegium jezuitów we Lwowie, a 5 października 1759 roku wraz z bratem Wojciechem wstąpił do kapucynów prowincji polskiej w Lubartowie. 
W 1762 roku studiował filozofię w Olesku. Uchodził za znakomitego kaznodzieję. Był oddany sprawie polskiej, co objawiało się m.in. wygłaszaniem patriotycznych kazań. Przez jedno z nich ks. Stanisław miał nawet pewnie nieprzyjemności ze strony zwolenników Rosji.
Od 1770 przez 7 lat wykładał filozofię i teologię w studiach zakonnych. W 1774 zorganizował czterodniową dysputę teologiczną z udziałem najsławniejszych teologów, ks. Hincza i ks. Zachariasiewicza. Otrzymał wtedy publiczną pochwałę nuncjusza Garampiego.
Można dokładnie prześledzić karierę duchowną ks. Stanisława w czasie jego wieloletniej posługi zakonnej. W latach 1778-1782 i 1786-1788 był gwardianem w Lublinie, następnie w Warszawie w latach 1781-1784 i 1796-1801. Równocześnie był definitorem : drugim w latach 1781-1784 i pierwszym 1784-1787. W końcu został desygnowany kolejno na urząd kustosza (1878-1790 i 1793-1796) i prowincjała prowincji polskiej (1790-1793). Po ostatecznym utraceniu niepodległości przez Polskę otrzymał urząd asystenta w komisariacie generalnym w zaborze pruskim (lata 1797-1802) i komisarza generalnego dla tegoż komisariatu w 1802- 1803.
Będąc gwardianem w Lublinie w 1787 wyremontował kościół zakonny. W prowincji zaprowadził czytanie „Mortuologium”, czyli wspomnień o zmarłych zakonnikach. Starał się uwolnić prowincję od wpływów czeskich i niemieckich zakonników, dlatego wystarał się w Rzymie o zgodę przesyłania korespondencji prowincjałów polskich na ręce sekretarza o. Sabina, który był Francuzem, a nie przez sekretarza niemieckiego. 
Popierał zachowanie karności zakonnej. Zachowały się informacje o wydaleniu przez niego dwóch kleryków, br. Rogacjana Wojewódzkiego i br. Pawła Ganshvida. Fundacje w Chodorkowie ks. Stanisław podniósł do rangi konwentu. W początku jego rządów prowincja składała się z 14 klasztorów i 5 hospicjów. Posiadała też 146 księży, 18 kleryków, 81 braci, razem 245 zakonników. W czasie insurekcji w 1794 r. desygnował na śmierć Józefa Ankwicza, marszałka Rady Nieustającej.

</doc>
<doc id="729205" url="https://pl.wikipedia.org/wiki?curid=729205" title="Alfred Majewski">
Alfred Majewski

Alfred Majewski (ur. 29 maja 1907 w Kozicach koło Lwowa, zm. 26 kwietnia 1998 w Krakowie) – architekt, konserwator zabytków, profesor Politechniki Krakowskiej.
Życiorys.
W 1932 ukończył studia na Wydziale Architektury Politechniki Lwowskiej, w latach 1933–1939 przebywał w Tarnopolu i zajmował się pracami konserwatorskimi na terenie historycznych zamków Wołynia i Galicji Wschodniej (obecnie Ukraina). Po wojnie pracował w latach 1945–1947 na Dolnym Śląsku, od 1947 przy odnowie Zamku Królewskiego na Wawelu i wielu innych polskich historycznych zamków i pałaców (Baranów Sandomierski, Krasiczyn, Niedzica, Pieskowa Skała, Sucha Beskidzka, Wiśnicz, Przecław, od lat 70. zabiegał o odbudowę zamku Krzyżtopór). W latach 1951–1983 pełnił funkcję dyrektora Kierownictwa Odnowienia Zamku Królewskiego na Wawelu.
Od 1955 związał się z Politechniką Krakowską, w latach 1966–1971 był dziekanem Wydziału Architektury, w latach 1970–1977 kierownikiem Zakładu Historii Architektury Powszechnej Politechniki Krakowskiej. Zajmował w latach 1973–1974 stanowisko generalnego konserwatora zabytków. Autor 66 publikacji naukowych i popularnonaukowych między innymi "Zamek w Wiśniczu" z 1956, "Wawel. Dzieje i konserwacja" z 1993.
Odznaczony Krzyżem Oficerskim i Krzyżem Komandorskim Orderu Odrodzenia Polski. W 1982 otrzymał tytuł honorowego obywatelstwa Nowego Wiśnicza.
Został pochowany został na cmentarzu parafialnym w Gdowie.

</doc>
<doc id="729207" url="https://pl.wikipedia.org/wiki?curid=729207" title="Henry Bathurst (3. hrabia Bathurst)">
Henry Bathurst (3. hrabia Bathurst)

Henry Bathurst, 3. hrabia Bathurst KG (ur. 22 maja 1762, zm. 27 lipca 1834 w Londynie) – brytyjski arystokrata i polityk, najstarszy syn Henry’ego Bathursta, 2. hrabiego Bathurst, i Trypheny Scawen, córki Thomasa Scawena.
Zasiadał w Izbie Gmin jako reprezentant okręgu Cirencester w latach 1783–1794, kiedy to po śmierci ojca został 3. hrabią Bathurst i zasiadł w Izbie Lordów. Podczas pobytu w Izbie Gmin pełnił funkcje lorda Admiralicji w latach 1783–1789 i lorda skarbu w latach 1789–1791. Zasiadał również w Radzie Kontroli w latach 1793–1802. Zaprzyjaźnił się również z Williamem Pittem Młodszym. 21 czerwca 1793 r. wszedł w skład Tajnej Rady.
Kiedy w 1804 r. Pitt ponownie został premierem, powierzył Bathurstowi stanowisko zarządcy mennicy, które ten sprawował do śmierci premiera w 1806 r. W latach 1807–1812 r. Bathurst był ponownie zarządcą mennicy oraz przewodniczącym Zarządu Handlu w rządach Portlanda i Percevala. Przez pewien czas w 1809 r. był ministrem spraw zagranicznych. W rządzie lorda Liverpoola był w latach 1812–1827 ministrem wojny i kolonii. Na tym stanowisku przekazał większość swoich uprawnień podsekretarzom stanu. Obecna stolica Gambii, Bandżul, początkowo nazywała się "Bathurst" na cześć ministra. W rządzie Wellingtona był Lordem Przewodniczącym Rady w latach 1828–1830.
Lord Bathurst popierał równouprawnienie katolików, ale był gorącym przeciwnikiem reformy wyborczej lorda Greya z 1832 r., gdyż uważał, że może ona zniszczyć podstawy angielskiego ustroju. Dążył również do polepszenia warunków bytowych niewolników w brytyjskich posiadłościach, ale odnosił się z rezerwą do postulatów zniesienia niewolnictwa. 24 lipca 1817 r. został kawalerem Orderu Podwiązki.
1 kwietnia 1789 r. poślubił Georginę Lennox (6 grudnia 1765 - 20 stycznia 1841), córkę George’a Lennoxa i lady Louisy Kerr, córki 4. markiza Lothian. Henry i Georgina mieli razem trzech synów i córkę:
Hrabia zmarł w 1834 r. na Arlington Street na Hanover Square w Londynie. Został pochowany w Kensal Green Cemetery w Londynie.
We wspomnieniach współczesnych lord Bathurst jest opisany jako człowiek o wielkim poczuciu humoru, lekko sarkastyczny, utalentowany i spokojny. Był dobrym pisarzem, ale kiepskim mówcą. Zdaniem niektórych był również zbyt ostrożnym politykiem.
W telewizyjnym serialu "Zulus Czaka" w postać lorda Bathursta wcielił się Christopher Lee.

</doc>
<doc id="729209" url="https://pl.wikipedia.org/wiki?curid=729209" title="Pagophilus groenlandicus">
Pagophilus groenlandicus



</doc>
<doc id="729210" url="https://pl.wikipedia.org/wiki?curid=729210" title="Józef Potocki (kasztelan lwowski)">
Józef Potocki (kasztelan lwowski)

Józef Potocki herbu Pilawa (ur. ok. 1695, zm. 21 grudnia 1764) – starosta szczerzecki i czorsztyński, kasztelan lwowski, sędzia kapturowy ziemi lwowskiej w 1764 roku.
Życiorys.
Syn Aleksandra Jana, podkomorzego halickiego i Teresy Tarłówny, wnuk Pawła, brat Antoniego Michała, ojciec Franciszka Piotra, Ignacego posła, kanoników Kajetana i Pawła, starosty kaniowskiego Jana. W 1730 roku poślubił Konstancję Morsztyn, później, w 1736 Pelagię Potocką, córkę Jerzego Potockiego, starosty grabowieckiego i tłumackiego. 
Poseł na sejm z limity 1719/1720 roku z ziemi halickiej. Jako poseł na sejm konwokacyjny 1733 roku z województwa sandomierskiego był członkiem konfederacji generalnej zawiązanej 27 kwietnia 1733 roku na tym sejmie. Jako deputat z województwa sandomierskiego podpisał "pacta conventa" Stanisława Leszczyńskiego w 1733 roku. Poseł województwa sandomierskiego na sejm 1744 roku. W 1760 roku został mianowany kasztelanem lwowskim. Był też starostą szczerzeckim i czorsztyńskim.
Został odznaczony Orderem Orła Białego w 1760 roku.
Miał ulubioną siedzibę w Siemianówce.
Dziedzic miasta Monasterzyska, tutaj był fundatorem murowanego kościoła p. w. Wniebowzięcia Najświętszej Marii Panny (obecnie cerkiew autokefalicznego Kościoła Prawosławnego Ukrainy), wybudowanego w miejscu wcześniejszego drewnianego.

</doc>
<doc id="729211" url="https://pl.wikipedia.org/wiki?curid=729211" title="Phoca groenlandica">
Phoca groenlandica



</doc>
<doc id="729213" url="https://pl.wikipedia.org/wiki?curid=729213" title="Hrabia Bathurst">
Hrabia Bathurst

Lista hrabiów Bathurst.
Hrabiowie Bathurst 1. kreacji (parostwo Wielkiej Brytanii)
Następca 8. hrabiego Bathurst: Allen Christopher Bertram Bathurst, lord Apsley
Następca lorda Aspley: Benjamin George Henry Bathurst

</doc>
<doc id="729217" url="https://pl.wikipedia.org/wiki?curid=729217" title="Komunistyczna Partia (rekonstrukcja)">
Komunistyczna Partia (rekonstrukcja)

Komunistyczna Partia Portugalii (Rekonstrukcja) (port. "Partido Comunista Português (reconstruído)", PCP(R)) była portugalską komunistyczną partią polityczną. Została założona na kongresie zjednoczeniowym w grudniu 1975, w wyniku fuzji pomiędzy Portugalską Marksistowsko-Leninowską Organizacją Komunistyczną (OCMLP), Portugalskim Marksistowsko-Leninowskim Komitetem i Organizacją Rekonstrukcji Komunistycznej Partii (Marksistowsko-Leninowskiej).
PCP(R) miało swój drugi kongres w 1977. Po zerwaniu pomiędzy komunistycznymi partiami ChRL i Albanii, partia opowiedziała się po stronie tych drugich. Na PCP(R) silny wpływ wywierała także Komunistyczna Partia Brazylii.
Organem prasowym partii była "Bandeira Vermelha". Młodzieżówka partyjna nosiła nazwę Rewolucyjna Liga Młodych Komunistów (UJCR).
W 1992 PCP(R) zmieniła nazwę na Komuniści dla Demokracji i Postępu ("Comunistas pela Democracia e Progresso", CDP). W 1995 CDP oraz inne partiami lewicowymi utworzyli Ludową Unię Demokratyczną.

</doc>
<doc id="729219" url="https://pl.wikipedia.org/wiki?curid=729219" title="Jan Potocki (1619–1681)">
Jan Potocki (1619–1681)

Jan Potocki herbu Szreniawa (ur. ok. 1619, zm. 1681) – rotmistrz wojsk koronnych, podczaszy chełmski w latach 1658-1668, stolnik bielski w 1658 roku, członek kościoła Braci Polskich, rotmistrz wojska powiatowego województwa krakowskiego w 1671 i 1672 roku.
Życiorys.
Pochodził z rodziny ziemiańskiej braci polskich posługującej się herbem Szreniawa. Syn Adama Potockiego (zm. 1635) i Zofii z Przypkowskich (zm. 1650). Starszy brat podczaszego chełmskiego Jerzego i podczaszego krakowskiego Wacława.
W 1637 r. brał prawdopodobnie udział w walkach z powstaniem Pawluka i rok później w kampanii przeciw Kozakom. Wraz z braćmi w 1651 r. brał udział jako chorąży powiatu bieckiego w kampanii beresteckiej. W bitwie 28–30 czerwca 1651 r. został ciężko ranny – sejmik województwa krakowskiego zalecił go wraz z bratem Jerzym do nagrody za zasługi wojenne i doznane rany. 
W okresie najazdu Szwedów porzucił służbę w kompucie i w połowie października 1655 r. przybył do Krakowa, gdzie uczestniczył w podpisaniu aktu poddania południowych województw Rzeczypospolitej Karolowi X Gustawowi. Po przybyciu Jana II Kazimierza z końcem roku nastąpiło odebranie Potockiemu jako arianinowi i adherentowi szwedzkiemu dóbr Łużna i Staszkówka na rzecz Jana Pieniążka, jednak z racji wcześniejszego przekazania Łużnej przez Jana bratu Wacławowi i solidarności rodzin ariańskich, pozostała ona w dzierżawie Potockich. 
Jeszcze przed ustawami sejmowymi z 1658, gdy bracia polscy zostali zobowiązani do przejścia w ciągu trzech lat na katolicyzm lub opuszczenia kraju Potoccy przeszli na katolicyzm, a Jan powrócił do służby wojskowej. Brał udział w kampanii przeciw Jerzemu II Rakoczemu w 1657 r., za zasługi wojenne został 24 lipca 1658 r. mianowany podczaszym chełmskim. Jako kapitan w regimencie piechoty łanowej woj. krakowskiego, za swój udział w oblężeniu Torunia, mianowany stolnikiem ziemi bielskiej, a hetman polny koronny Jerzy Sebastian Lubomirski przywrócił mu Staszkówkę. 
W 1659 r. na sejmie województwa krakowskiego został wybrany na sędziego skarbowego przy urzędzie grodzkim i ziemskim krakowskim. W okresie rokoszu opowiedział się za „partią” eksmarszałka Jerzego Sebastiana Lubomirskiego. Jako podczaszy chełmski stanął na czele poselstwa szlachty województwa krakowskiego do Jana Kazimierza i w obozie pod Błoniem koło Warszawy wygłosił mowę do króla, prosząc o pokój i wstawiając się w imieniu szlachty województwa za Lubomirskim. 
23 lipca 1668 r. podpisał się w Proszowicach pod konfederacją szlachty woj. krakowskiego przeciwko abdykacji Jana Kazimierza, a także uczestniczył w obradach przedkonwokacyjnych. Został elektorem Michała Korybuta i Jana III z woj. krakowskiego.
Był żonaty z Zofią z Taszyckich (zm.1693), która pomimo konstytucji sejmowych, pozostała arianką do ok. 1688, kiedy formalnie przeszła na katolicyzm. Ich dzieci to:
Córki Potockiego, choć formalnie przeszły na katolicyzm (Anna i Helena) czy kalwinizm (Aleksandra) pozostały ariankami. Córka młodo zmarłej Aleksandry, Zofia była wychowywana przez babkę w arianiźmie. Ta ostatnia zapisała jej cały swój majątek wydziedziczając nawróconych na katolicyzm synów, którzy bezskutecznie próbowali obalić testament matki. Zofia Mierzeńska zmarła w połowie XVIII wieku, była uważana za "ostatnią ariankę na sądeczczyźnie."

</doc>
<doc id="729221" url="https://pl.wikipedia.org/wiki?curid=729221" title="Halichoerus grypus">
Halichoerus grypus



</doc>
<doc id="729223" url="https://pl.wikipedia.org/wiki?curid=729223" title="Ludowa Partia Jedności (Portugalia)">
Ludowa Partia Jedności (Portugalia)

Ludowa Partia Jedności (port. "Partido de Unidade Popular", PUP) – nieistniejąca już komunistyczna portugalska partia polityczna. Została utworzona w grudniu 1974 roku przez jedną z frakcji Komunistycznej Partii Portugalii (marksistowsko-leninowskiej).
Po wyborach w 1975 roku PUP przyjęła nazwę Portugalski Komitet Marksistowsko-Leninowski ("Comité Marxista-Leninista Português"). W 1976 Komitet połączył się z Portugalską Marksistowsko-Leninowską Organizacją Komunistyczną i Organizacją dla Rekonstrukcji Komunistycznej Partii (marksistowsko-leninowskiej), tworząc Portugalską Partię Komunistyczną (Rekonstrukcja).

</doc>
<doc id="729224" url="https://pl.wikipedia.org/wiki?curid=729224" title="Zgromadzenie Poselskie Sejmu RP i Sejmu RL">
Zgromadzenie Poselskie Sejmu RP i Sejmu RL

Zgromadzenie Poselskie Sejmu Rzeczypospolitej Polskiej i Sejmu Republiki Litewskiej – ciało międzyparlamentarne składąjace się z 20 posłów na Sejm RP i 20 posłów na Sejm RL.
Powstało w 1997. Spotyka się co pół roku na przemian w Polsce i na Litwie.

</doc>
<doc id="729227" url="https://pl.wikipedia.org/wiki?curid=729227" title="Rewolucyjna Partia Pracowników">
Rewolucyjna Partia Pracowników

Rewolucyjna Partia Pracowników (port. "Partido Revolucionario dos Trabalhadores", PRT) – trockistowska portugalska partia polityczna. Została założona w lutym 1975 r. Jej organem prasowym była "Combate Socialista".
PRT zbliżona była do (ale nie była członkiem) Czwartej Międzynarodówki.
W 1978 roku połączyła się z Partią Rewolucyjnego Socjalizmu.

</doc>
<doc id="729228" url="https://pl.wikipedia.org/wiki?curid=729228" title="Różniczkowanie">
Różniczkowanie



</doc>
<doc id="729229" url="https://pl.wikipedia.org/wiki?curid=729229" title="Hergé">
Hergé

Hergé [wymowa: erż’e], właśc. Georges Prosper Remi (ur. 22 maja 1907 w Brukseli, zm. 3 marca 1983 tamże) – belgijski rysownik komiksowy zaliczany do najpopularniejszych twórców XX wieku. Seria komiksów Przygody Tintina, których bohaterem jest podróżnik Tintin sprzedana została w ponad 200 mln egzemplarzy i przetłumaczona z języka francuskiego na ponad 91 języków.
W trakcie II wojny światowej należał do kolaboracyjnej belgijskiej organizacji Christus Rex oraz pracował dla kontrolowanej przez niemieckiego okupanta gazety „Le Soir”.
Pseudonim Hergé, którym podpisywał prace, pochodzi od jego inicjałów RG (wymawianych po francusku).

</doc>
<doc id="729230" url="https://pl.wikipedia.org/wiki?curid=729230" title="Jerzy Michał Potocki">
Jerzy Michał Potocki

Jerzy Michał Potocki herbu Pilawa (ur. 8 kwietnia 1753 w Podhajcach – zm. ok. 1801) – starosta tłumacki, poseł, poseł ekstraordynaryjny minister pełnomocny w Sztokholmie.
Syn Eustachego, cześnika koronnego, brat: Jana Nepomucena Eryka, Stanisława Kostki i Ignacego Romana.
Poseł na sejm 1778 roku z ziemi wiskiej. Był posłem na sejm 1786 roku z województwa bracławskiego. Starostą tłumackim został w 1778, później był posłem w Sztokholmie od 1791 roku, członek Zgromadzenia Przyjaciół Konstytucji Rządowej. Był posłem na Sejm Czteroletni 1788-1792 z województwa podolskiego.
Odznaczony Orderem Orła Białego 9 sierpnia 1790 roku.

</doc>
<doc id="729231" url="https://pl.wikipedia.org/wiki?curid=729231" title="Georges Remi">
Georges Remi



</doc>
<doc id="729233" url="https://pl.wikipedia.org/wiki?curid=729233" title="Herge">
Herge



</doc>
<doc id="729234" url="https://pl.wikipedia.org/wiki?curid=729234" title="Abduktor">
Abduktor

Abduktor (łac. "abductor" od "abducere" – odciągać, odwodzić) – nazwa anatomiczna każdego mięśnia odciągającego kończynę (odwodziciela) od osi ciała lub jego części. W obrębie kończyny górnej abduktorami są mięśnie odwodzące palców o linii pośrodkowej dłoni i mięśnie odwodzące kończyny górnej. W obrębie kończyny dolnej są to: mięśnie odwodzące palców.

</doc>
<doc id="729236" url="https://pl.wikipedia.org/wiki?curid=729236" title="Rabies">
Rabies



</doc>
<doc id="729239" url="https://pl.wikipedia.org/wiki?curid=729239" title="Jan Teodoryk Potocki">
Jan Teodoryk Potocki

Jan Teodoryk (Teodor) Potocki herbu Pilawa (ur. ok. 1608 roku – zm. w 1665 roku) – podkomorzy halicki w latach 1632-1664, działacz różnowierczy, tłumacz.
Syn Andrzeja kasztelana kamienieckiego, brat: Krzysztofa i Stanisława Rewery. 
Poślubił Annę Leszczyńską, córkę Wacława Leszczyńskiego, kanclerza wielkiego koronnego. Był właścicielem m.in. Gwoźdzca.
Był członkiem konfederacji generalnej zawiązanej 31 lipca 1648 roku. Wyznaczony komisarzem do rady wojennej w 1648 roku. 
Poseł sejmiku halickiego na sejm 1649/1650 roku, sejm zwyczajny 1652 roku, sejm 1661 roku.

</doc>
<doc id="729241" url="https://pl.wikipedia.org/wiki?curid=729241" title="Dedê">
Dedê

Dedê, właśc. Leonardo de Déus Santos (ur. 18 kwietnia 1978 w Belo Horizonte) - brazylijski piłkarz grający na pozycji obrońcy lub pomocnika. Brat innego piłkarza - Cacá.
Kariera.
Urodzony w przemysłowym mieście brazylijskim Belo Horizonte jako drugi z sześciu braci Dedê rozpoczął karierę piłkarską we wczesnych latach dziecięcych w Atlético Mineiro. Pierwszy profesjonalny kontrakt podpisał w 1996 roku w wieku 18 lat. Już dwa lata później został nagrodzony tytułem "Srebrnych butów" dla drugiego najlepszego bocznego obrońcy w lidze brazylijskiej. W brazylijskiej drużynie udało mu się rozegrać 34 spotkania i strzelić 3 bramki. Dobra forma na ojczystych boiskach spowodowała, że zainteresowała się nim Borussia Dortmund. Dedê od początku stał się podstawowym zawodnikiem drużyny z Westfalii, zdobywając z nią mistrzostwo ligi w roku 2002. W tym samym roku awansował z Borussią do finału Pucharu UEFA, gdzie jednak dortmundczycy musieli uznać wyższość prowadzonego przez Berta van Marwijka Feyenoordu i ulegli Holendrom 2:3. Do czasu odejścia z niemieckiego klubu był najdłużej związanym z tym zespołem zawodnikiem oraz ma na koncie 1 występ w reprezentacji Brazylii, zanotował go w meczu z Węgrami (4-1) w kwietniu 2004 roku. Przed startem sezonu 2011/2012 podpisał dwuletni kontrakt z zespołem Eskişehirsporu.

</doc>
<doc id="729244" url="https://pl.wikipedia.org/wiki?curid=729244" title="Powiat Martin">
Powiat Martin

Powiat Martin (słow. "okres Martin") – słowacka jednostka podziału administracyjnego znajdująca się w kraju żylińskim. Powiat Martin znajduje się na terenie historycznego regionu Turiec. Miasta: powiatowy Martin i Vrútky.

</doc>
<doc id="729245" url="https://pl.wikipedia.org/wiki?curid=729245" title="Jean Alesi">
Jean Alesi

Jean Alesi (właściwie Giovanni Alesi) (ur. 11 czerwca 1964 w Awinionie) – francuski kierowca wyścigowy, były kierowca Formuły 1 oraz DTM. Mieszka w Nyons w Szwajcarii. Żonaty z japońską aktorką i modelką Kumiko Goto, z którą ma trójkę dzieci: Charlotte, Helenę i Giuliano.
Przebieg kariery.
Tyrrell.
Jean Alesi, zanim rozpoczął starty w Formule 1, został mistrzem Francuskiej Formuły 3 w 1988 roku oraz Formuły 3000 rok później. W 1989, zaangażowany przez zespół Tyrrella, zadebiutował w Grand Prix Francji na torze Paul Ricard, gdzie zdobył czwarte miejsce, startując z szesnastego pola. Ponadto zdobył punkty w Grand Prix Włoch oraz Grand Prix Hiszpanii, ostatecznie finiszując na dziewiątym miejscu w klasyfikacji kierowców, przejeździwszy połowę sezonu. Sezon 1990 był dla niego udany. Prowadził w Grand Prix USA przez 25 okrążeń, ostatecznie ulegając jedynie Ayrtonowi Sennie, który po wyścigu przyznał, że Alesi to „materiał” na mistrza świata. Ponadto swoim przeciętnym samochodem zdobył jeszcze drugie miejsce w Grand Prix Monako. Ostatecznie z 13 punktami na koncie sezon ukończył ponownie na dziewiątym miejscu. Mimo że po sezonie spodziewano się, że trafi do zespołu Williams, Alesi niespodziewanie wybrał ofertę Ferrari. Decyzja była tym bardziej zaskakująca, że zespół z Maranello przechodził wtedy kryzys, a jego samochody były awaryjne.
Ferrari.
W zespole Ferrari jeździł przez pięć lat. Na początku jego partnerem był jego rodak, doświadczony Alain Prost, przy którym Alesi mógł wiele się nauczyć. W sezonie 1991 zdobył 21 punktów (m.in. dzięki trzecim miejscom w Grand Prix Monako, Grand Prix Niemiec i Grand Prix Portugalii), co zaowocowało siódmym miejscem w klasyfikacji generalnej. Ponadto w swoim pierwszym wyścigu w Ferrari, Grand Prix USA, zaliczył najszybsze okrążenie. Następny sezon Alesi zakończył również na siódmym miejscu (tym razem uzyskał 17 punktów), dwukrotnie zajmując trzecie miejsca – w Hiszpanii oraz Kanadzie. Po tym sezonie do Ferrari przyszedł Austriak Gerhard Berger, z którym, jak się okazało, Alesi miał spędzić razem w jednym zespole kilka następnych lat. Pierwsza połowa sezonu 1993 była nieudana dla obu kierowców (Alesi zdobył 4 punkty), ale w drugiej, między innymi dzięki drugiemu miejscu w Grand Prix Włoch, było znacznie lepiej, co na koniec sezonu zaowocowało szóstym miejscem Francuza w klasyfikacji kierowców. Sezon 1994 był dla Francuza udanym rozdziałem w swojej karierze w Formule 1. Zdobył on 24 punkty (m.in. drugie miejsce na podium w Grand Prix Wielkiej Brytanii), zaliczając również pierwsze pole position w karierze – było to przed wyścigiem o Grand Prix Włoch, co przy drugim miejscu startowym jego partnera z zespołu spowodowało wielkie zadowolenie włoskich kibiców. Podczas wyścigu było już znacznie gorzej, Alesi do mety nie dojechał, a Berger ukończył wyścig na drugim miejscu. Kolejny sezon to ponownie piąte miejsce (na koniec sezonu zdobył 42 punkty), ale również pierwsze i jedyne zwycięstwo – odniesione w Grand Prix Kanady, oraz czterokrotnie drugie miejsce. Jednakże po sezonie wraz z Bergerem zmuszony był odejść z zespołu. Na ich miejsce zatrudniono Eddiego Irvine’a i Michaela Schumachera.
Benetton.
Nowym pracodawcą Francuza i Austriaka na sezon 1996 okazał się zespół Benetton, który marzył o powtórzeniu wyników z sezonu 1994 (mistrzostwo kierowców) oraz 1995 (mistrzostwo kierowców i konstruktorów). Szef zespołu, Flavio Briatore, wiedział jednak, że będzie to zadanie niezwykle trudne, i dlatego bardziej niż zwycięstw oczekiwał od swoich kierowców regularności. Alesi i Berger wywiązali się z tego zadania znakomicie. Francuz czterokrotnie zdobył drugie miejsca, a dwa razy zaliczył najszybsze okrążenie. Jego osiągnięcia zaowocowały czwartym miejscem; uległ on w klasyfikacji generalnej jedynie Damonowi Hillowi, Jacques’owi Villeneuve’owi oraz Michaelowi Schumacherowi. W kolejnym sezonie, mimo mniejszej ilości punktów, było jeszcze lepiej. Ponownie cztery razy zdobył drugie miejsce, jedno pole position (przed Grand Prix Włoch) i w końcowej klasyfikacji, po dyskwalifikacji Michaela Schumachera, osiągnął trzecie miejsce, ustępując jedynie kierowcom Williamsa – Jacques’owi Villeneuve’owi oraz Heinzowi-Haraldowi Frentzenowi. Jednakże po sezonie odszedł z Benettona i przyjął ofertę jazdy dla zespołu Sauber.
Sauber, Prost i Jordan.
W zespole środka stawki trudno było liczyć na sukcesy, a celem Jeana Alesiego oraz jego partnera ze szwajcarskiej ekipy, Johnny’ego Herberta, było w miarę możliwości zdobywanie punktów. Sezon 1998 nie należał do najbardziej udanych mimo trzeciego miejsca wywalczonego w deszczowym Grand Prix Belgii. Ostatecznie Alesi zdobył 9 punktów (pokonując swojego kolegę z zespołu, który wywalczył 1 punkt), co zaowocowało jedenastym miejscem w tabeli. Kolejny sezon był jeszcze gorszy. Francuz zdobył dwa punkty i wywalczył piętnaste miejsce na koniec sezonu, przegrywając również wewnętrzny pojedynek z nowym partnerem w zespole, Pedro Dinizem. Po sezonie Alesi zadecydował o przejściu do ekipy Prost Grand Prix należącej do Alaina Prosta.
Pierwszy sezon w nowym zespole był najgorszym w karierze Francuza w Formule 1. Ani on, ani jego kolega z zespołu, Nick Heidfeld, jadąc w słabym samochodzie z zawodnymi silnikami Peugeota, nie potrafili wywalczyć żadnego punktu. Sezon 2001 Alesi zaczynał również w Proście, zdobywając w 12 wyścigach cztery punkty. Po Grand Prix Niemiec, w którym wywalczył punkt za szóste miejsce, przeszedł do zespołu Jordan w miejsce zwolnione przez Heinza-Haralda Frentzena. W tym zespole wywalczył jeszcze punkt w Grand Prix Belgii, a po ostatnim wyścigu sezonu, Grand Prix Japonii, postanowił zakończyć karierę w Formule 1 i spróbować swych sił w niemieckiej serii wyścigowej DTM.
DTM.
W serii DTM Alesi jeździł dla ekipy Mercedesa i w swoim pierwszym sezonie wywalczył jedno zwycięstwo, ostatecznie kończąc sezon na piątym miejscu. Sezon 2003 także zakończył na piątym miejscu, tym razem wygrywając dwukrotnie. Dwa kolejne sezony ukończył na siódmym miejscu (w roku 2005 raz wygrał). W sezonie 2006 został sklasyfikowany na dziewiątym miejscu, po czym postanowił zakończyć karierę w tej serii wyścigowej.

</doc>
<doc id="729249" url="https://pl.wikipedia.org/wiki?curid=729249" title="Jan Nepomucen Eryk Potocki">
Jan Nepomucen Eryk Potocki

Jan Nepomucen Eryk Potocki herbu Pilawa (zm. po 1815) – hrabia, poseł, brygadier i komendant 4 Brygady Kawalerii Narodowej w latach 1789-1792, starosta brzostowski. Był posłem na sejm 1786 roku z ziemi wiskiej.
Syn Eustachego cześnika koronnego, brat: Jerzego Michała, Stanisława Kostki i Ignacego Romana.
Od 1786 r. właściciel Biłgoraja (jego żona, Marianna otrzymała miasto w spadku po matce Wiktorii Kątskiej z.d. Szczuka). Aktywne angażowanie się w sprawy kraju pogorszyło stan jego majątku i był zmuszony część swojej fortuny sprzedać lub oddać w ręce wierzycieli. Aby uchronić przed tym losem Biłgoraj, w 1786 podarował go bratu Stanisławowi.

</doc>
<doc id="729250" url="https://pl.wikipedia.org/wiki?curid=729250" title="Karol Orlandi">
Karol Orlandi

Karol Orlandi właściwie Carlo Maria Orlandi (ur. 1 czerwca 1820 w Città della Pieve, Umbria, zm. 15 grudnia 1895 w Rzymie) – włoski ksiądz katolicki, wikariusz generalny pallotynów w latach 1889–1890.
Święcenia kapłańskie przyjął w 1843. Jest pochowany na Campo Verano.

</doc>
<doc id="729257" url="https://pl.wikipedia.org/wiki?curid=729257" title="Etnografia organizacji">
Etnografia organizacji



</doc>
<doc id="729260" url="https://pl.wikipedia.org/wiki?curid=729260" title="Henry Bathurst (4. hrabia Bathurst)">
Henry Bathurst (4. hrabia Bathurst)

Henry George Bathurst (24 lutego 1790 - 25 maja 1866 w Cirencester w Gloucestershire) – brytyjski arystokrata i polityk, najstarszy syn Henry'ego Bathursta, 3. hrabiego Bathurst i Georginy Lennox, córki generała George'a Lennoxa. W latach 1794-1834 tytułowany lordem Aspley.
Wykształcenie odebrał w Eton College. 21 października 1808 r. rozpoczął naukę w Chirst Church w Oksfordzie. Naukę w tej szkole ukończył w 1811 r. z tytułem bakałarza sztuk pięknych. W tym samym roku rozpoczął karierę polityczną, zasiadając w Radzie Indii. Zasiadał tam do 1818 r. W styczniu 1812 r. wygrał wybory do Izby Gmin w okręgu Webley, ale już we wrześniu tego samego roku zmienił okręg na Cirencester. W Izbie Gmin zasiadał do 1834 r., kiedy to zmarł jego ojciec i Henry został 4. hrabią Bathurst. Zasiadł wtedy w Izbie Lordów. W polityce związany był z partią torysów.
Równolegle do kariery politycznej kontynuował swoją edukację. W 1814 r. został magistrem sztuk pięknych Uniwersytetu w Oksfordzie. 14 czerwca 1820 r. został doktorem prawa cywilnego tego samego uniwersytetu.
Nigdy się nie ożenił i nie pozostawił potomstwa. Zmarł w wieku 76 lat i wszystkie jego tytuły przypadły jego młodszemu bratu. Pogrzeb hrabiego odbył się 1 czerwca 1866 r. w katedrze w Cirencester.

</doc>
<doc id="729263" url="https://pl.wikipedia.org/wiki?curid=729263" title="Henry George Bathurst, 4. hrabia Bathurst">
Henry George Bathurst, 4. hrabia Bathurst



</doc>
<doc id="729265" url="https://pl.wikipedia.org/wiki?curid=729265" title="Anioł pasterzom mówił">
Anioł pasterzom mówił

Anioł pasterzom mówił – jedna ze znanych kolęd polskich. Słowa pochodzą z XVI wieku, są przekładem fragmentu łacińskiego utworu średniowiecznego na Boże Narodzenie "Dies est laetitiae" ("Angelus pastoribus"). W "Rękopisie kórnickim" (1551–1555) znajduje się siedem zwrotek bez zapisu melodii.
Melodia zachowała się w tabulaturze organowej z II połowy XVII wieku. Dokładny zapis nutowy zamieścił dopiero Mioduszewski w swoim zbiorze "Śpiewnik kościelny, czyli pieśni nabożne z melodiami w Kościele katolickim używane" z 1838 roku.

</doc>
<doc id="729266" url="https://pl.wikipedia.org/wiki?curid=729266" title="Powiat Namiestów">
Powiat Namiestów

Powiat Namiestów (słow. "okres Námestovo") – słowacka jednostka podziału administracyjnego znajdująca się na obszarze historycznego regionu Orawa w kraju żylińskim. Obecny powiat Namiestów został utworzony po reformie administracyjnej w 1996 r. z północno-zachodniej części powiatu Dolný Kubín. Na terenie powiatu znajduje się miejscowość Orawska Półgóra, będąca najbardziej na północ wysuniętą miejscowością Słowacji. Powiat Namiestów zamieszkiwany jest przez 56 043 obywateli (w roku 2001), zajmuje obszar 691 km². Średnia gęstość zaludnienia wynosi 81,10 osób na km².
Demografia.
Narodowości:
Religie:

</doc>
<doc id="729267" url="https://pl.wikipedia.org/wiki?curid=729267" title="SIMextra">
SIMextra

SIMextra – dodatkowa usługa dostępna w wielu sieciach telefonii komórkowej bez względu na używany model telefonu. SIMextra jest wbudowane w karty SIM większości sieci komórkowych. Operator oznacza wszystkie karty SIM symbolem "@" dla kart 32k lub "#" dla 64k na końcu numeru seryjnego. Już w 2022 roku większość funkcji w SIMextra została usunięta. 
Dostęp do usług.
Aby otrzymać żądaną informację z serwisu SIMextra należy przejść krok po kroku przez kolejne poziomy menu SIMextra, a następnie wybrać interesujący nas serwis. Informacja zwrotna jest przesyłana do użytkownika w postaci specjalnie sformatowanych wiadomości SMS.
Podczas oczekiwania na informację zwrotną w zależności od wersji karty SIM wyświetlany jest komunikat: "Poczekaj. Trwa przesyłanie informacji". Nadesłana informacja zwrotna jest wyświetlana na telefonie użytkownika.
Na terenie Polski poruszanie się po menu SIMextra jest bezpłatne. Płatne jest natomiast otrzymanie odpowiedzi z zamówionymi informacjami lub wysłanie e-maila.
Oferta usług.
Dzięki menu SIMextra, użytkownik ma do dyspozycji wiele różnorodnych, łatwo dostępnych serwisów:

</doc>
<doc id="729271" url="https://pl.wikipedia.org/wiki?curid=729271" title="Sokownik">
Sokownik

Sokownik – urządzenie służące do wytwarzania soków z owoców lub warzyw poprzez poddawanie owoców działaniu gorącej pary wodnej. Sokownik może służyć również do gotowania na parze np. ziemniaków, a pozostałości owoców po uzyskaniu soku mogą zostać wykorzystane do przyrządzenia dżemu. Sokownik składa się z trzech naczyń, nakładanych jedno na drugie, od dołu są to: pojemnik na wodę, zbiornik na sok, pojemnik na owoce oraz pokrywki. Podgrzana woda paruje, poprzez pionową rurkę przechodzi do jego wnętrza, a poprzez otwory w dnie naczynia na owoce dostaje się do niego i ogrzewa owoce. Pod wpływem gorącej pary z owoców wydziela się sok, który spływa do środkowego naczynia. Naczynie na sok ma często rurkę do odprowadzenia soku.

</doc>
<doc id="729278" url="https://pl.wikipedia.org/wiki?curid=729278" title="Polanica-Zdrój (stacja kolejowa)">
Polanica-Zdrój (stacja kolejowa)

Polanica-Zdrój – stacja kolejowa w Polanicy-Zdroju, w Polsce, w województwie dolnośląskim, w powiecie kłodzkim. Według klasyfikacji PKP ma kategorię dworca lokalnego.
W roku 2017 stacja obsługiwała 150–199 pasażerów na dobę.
Lokalizacja.
Stacja kolejowa położona na linii kolejowej z Kłodzka do Kudowy-Zdroju. Znajduje się na niezelektryfikowanej trasie o znaczeniu lokalnym, w pewnym oddaleniu od centrum Polanicy-Zdroju, dawniej na terenie wsi Sokołówka (), wchodzącej do 1952 w skład gminy wiejskiej Polanica Zdrój, a w tej części w 1954 włączonej do Polanicy (całą wieś włączono do tego miasta w 1973, wraz z Nowym Wielisławiem).
Historia.
W latach 80. XIX w. postanowiono połączyć Kłodzko, stolicę regionu z uzdrowiskami, położonymi na zachodzie powiatu kłodzkiego. Do realizacji tego przedsięwzięcia przystąpiono w drugiej połowie tej dekady. Pierwszy fragment linii do Szczytnej wybudowano w latach 1886–1890.
W tym czasie zbudowano przystanek osobowy dla obsługi podróżnych i niewielkiego ruchu towarowego. Do tego celu służył dworzec z poczekalnią i małym magazynem. 15 listopada 1890 wjechał tu pierwszy pociąg. Liczba podróżnych, którzy odwiedzali uzdrowisko w Polanicy Zdroju zwiększała się z roku na rok, dlatego postanowiono przebudować stację w latach 1914–1918. W tym czasie wybudowano część towarową stacji, m.in.: wagę, rampę ładunkową i plac ładunkowy, dobudowano 3. tor dla zwiększenia możliwości mijania się pociągów oraz wydłużono perony z 50 do 250 m.
Po II wojnie światowej i przejęciu ziemi kłodzkiej przez Polskę w maju 1945 przemianowano stację na "Wrześniów" (miastu nadano nazwę "Puszczyków Zdrój"). W maju 1946 r. Komisja Ustalania Nazw Miejscowości ustaliła nazwę Polanica-Zdrój.
Obecnie w budynku dworca funkcjonuje poczekalnia dla podróżnych w dawnym holu kasowym. Kasa jest nieczynna. Stacja nie spełnia już funkcji towarowych, a wjazd na teren części towarowej jest zablokowany urządzeniami technicznymi. Ruch jest kierowany przez dyżurnego ruchu.
W 2013 przeprowadzono remont stacji, który obejmował wymianę torowiska, przebudowę peronu z dostosowaniem dla niepełnosprawnych oraz odnowienie wiaty. Remont zakończono 9 czerwca 2013. Stację w Polanicy obsługują szynobusy Kolei Dolnośląskich.
Na stacji znajdują się coraz rzadziej spotykane semafory kształtowe. Stacja zagrała dworzec w Lutyniu w filmie "Wielki Szu".

</doc>
<doc id="729281" url="https://pl.wikipedia.org/wiki?curid=729281" title="Alberto Demicheli">
Alberto Demicheli

Alberto Demicheli (ur. 7 sierpnia 1896 w Rocha, zm. 12 października 1980 w Montevideo) – urugwajski prawnik i polityk z Partii Colorado.
Demicheli urodził się jako syn Pedro Geronimo Demicheli Mussio i Balbina Lizazo Ballarena. Ożenił się z Sofía Álvarez Vignoli de Demicheli, z którą miał dwójkę dzieci.
Demicheli był znanym prawnikiem i ekonomistą, pełnił funkcję ministra spraw wewnętrznych w rządzie Gabriel Terra. Od 12 czerwca 1976 do 1 września 1976 był tymczasowym prezydentem Urugwaju.

</doc>
<doc id="729282" url="https://pl.wikipedia.org/wiki?curid=729282" title="Elżbieta Jaraczewska">
Elżbieta Jaraczewska

Elżbieta z Krasińskich Jaraczewska (ur. 10 stycznia 1791, zm. 30 września 1832) – polska powieściopisarka, autorka romansów i umoralniających książek dla dzieci.
Życiorys.
Elżbieta Krasińska urodziła się 10 stycznia 1791 w Warszawie. Jej rodzice pochodzili z najsłynniejszych rodów polskich. Ojciec – Kazimierz Krasiński (oboźny wielki koronny), był synem kasztelana zakroczymskiego Antoniego Krasińskiego herbu Ślepowron (1693–1762). Ożenił się z Anną Ossolińską, miecznikówną litewską, córką Aleksandra Macieja. Z tego małżeństwa, zawartego w roku 1782 przyszło na świat dwoje dzieci: Józef Maciej Wawrzyniec Onufry, urodzony w roku 1783 i Elżbieta Marianna Józefa Anna. Familię Krasińskich zaliczano do najlepszych w kraju, jej członkom przysługiwał tytuł hrabiowski, zaś brat Jaraczewskiej – Józef – należał do grupy najbogatszych ludzi w Polsce. Najwcześniejsze dzieciństwo spędziła w majątku rodzinnym Zegrze, później trafiła do Galicji, a w roku 1802 zamieszkała w Radziejowicach pod Warszawą. W młodości otrzymała bardzo staranne wykształcenie.
Wyszła za mąż w 1815 r. za Adama Jaraczewskiego, urodzonego 17 lutego 1785 r. w Lubini Małej koło Jarocina. Zaraz po ślubie, prawdopodobnie pod koniec roku 1815, Jaraczewscy przenieśli się do Borowicy (około 30 km od Lublina).
W latach 1815–1830 przebywała głównie we własnym majątku (w Borowicy i Żulinie) i tam prawdopodobnie powstały wszystkie jej powieści.
Jednym z ciekawszych epizodów w życiu Jaraczewskiej było zawarcie w 1818 r. znajomości z Johannem Wolfgangiem Goethem w czasie pobytu w Karlsbadzie.
Jaraczewscy mieszkali w Borowicy do wybuchu powstania listopadowego, do którego Adam Jaraczewski przystąpił w stopniu pułkownika, organizując 1 pułk jazdy lubelskiej (późniejszy 10 pułk, którym dowodził). Jaraczewska zmuszona była opuścić majątek i przenieść się do Krakowa. Nigdy do Borowicy nie powróciła, podobnie jak jej mąż, który zmarł 22 lipca 1831 r. w Płocku i został pochowany w rodowym majątku – Jaraczewie.
Elżbieta Jaraczewska zmarła rok później, 30 września 1832 r. w Krakowie. Przyczyną śmierci był najprawdopodobniej nowotwór, choć pisano również o chorobie nerwowej, na którą miała zapaść pod wpływem wieści o zgonie męża. Jej dobroczynne przedsięwzięcia zakończyły swe trwanie wraz ze śmiercią założycielki, majątek powrócił do Józefa Krasińskiego.
Twórczość.
Ważniejsze utwory.
Jedynie debiut powieściowy Jaraczewskiej doczekał się swej reedycji po II wojnie światowej (1957).

</doc>
<doc id="729283" url="https://pl.wikipedia.org/wiki?curid=729283" title="Grupa kontrolna">
Grupa kontrolna

Grupa kontrolna – grupa obiektów, która w ramach wykonywanego eksperymentu nie jest poddawana żadnym manipulacjom eksperymentalnym (pozostaje w stanie naturalnym lub jest poddawana działaniom standardowym).
Wyniki uzyskane w grupie kontrolnej służą porównaniu z wynikami z grupy eksperymentalnej, dzięki czemu można uzyskać statystyczną pewność, że manipulacje wykonane na grupie eksperymentalnej rzeczywiście przyniosły oczekiwany skutek.
W czasie eksperymentów klinicznych pacjentów-uczestników włącza się do grup eksperymentalnej i kontrolnej (preferowana jest randomizacja). Członkowie grupy eksperymentalnej są poddawani ocenianej nowej procedurze medycznej, a członkowie grupy kontrolnej – interwencji alternatywnej (np. standardowej) lub pozorowanej (np. podawanie placebo lub brak działania). Analogiczne metody są również stosowane poza medycyną, w różnych obszarach badań naukowych, np. w psychologii, pedagogice i innych naukach społecznych.

</doc>
<doc id="729284" url="https://pl.wikipedia.org/wiki?curid=729284" title="William Bathurst (hrabia)">
William Bathurst (hrabia)

William Lennox Bathurst, 5 hrabia Bathurtst (ur. 14 lutego 1791, zm. 24 lutego 1878 w Londynie) – brytyjski arystokrata i polityk, młodszy syn Henry’ego Bathursta, 3. hrabiego Bathurst i Georginy Lennox, córki generała George’a Lennoksa. Jego starszym bratem był Henry Bathurst, 4. hrabia Bathurst.
William odbywał naukę razem ze swoim starszym bratem. Uczęszczali oni najpierw do Eton College, zaś od 21 października 1808 r. do oksfordzkiego Chirst Church. Henry ukończył naukę w 1811 r., William rok później, z tytułem bakałarza sztuk pięknych. W 1817 r. uzyskał tytuł magistra w tej dziedzinie. W 1821 r. rozpoczął pracę adwokata w Lincoln's Inn. 21 czerwca 1870 r. został doktorem prawa cywilnego Uniwersytetu w Oksfordzie.
Karierę polityczną rozpoczął w 1812 r., kiedy to wygrał wybory do Izby Gmin w okręgu Webley jako kandydat torysów. W Izbie Gmin zasiadał do 1816 r. W latach 1816-1830 pracował jako kasjer w Skarbie Jego Królewskiej Mości. W latach 1825-1829 był komisarzem ds. aprowizacji Royal Navy. W latach 1830-1847 był sekretarzem Zarządu Handlu. Był członkiem Tajnej Rady, a od 1830 do 1860 r. jej sekretarzem. Po śmierci brata w 1866 r. odziedziczył tytuł hrabiego Bathurst i zasiadł w Izbie Lordów.
Lord Bathurst zmarł w 1878 r. w domu przy Half Moon Street w Londynie. Miał 87 lat. Nigdy się nie ożenił i nie pozostawił potomstwa. Tytuł hrabiowski z przynależnymi mu tytułami przypadł bratankowi hrabiego, Allenowi, synowi młodszego brata 4. i 5. hrabiego, Thomasa Seymoura Bathursta.
Hrabia pozostawił po sobie dziennik z lat 1861-1877, przechowywany obecnie w British Library, Manuscript Collections. Był bliskim przyjacielem 5. księcia Richmond. Zachowało się jego 13 listów do księcia z lat 1834-1853. Obecnie znajdują się one w West Sussex Record Office.

</doc>
<doc id="729286" url="https://pl.wikipedia.org/wiki?curid=729286" title="William Lennox Bathurst, 5. hrabia Bathurst">
William Lennox Bathurst, 5. hrabia Bathurst



</doc>
<doc id="729289" url="https://pl.wikipedia.org/wiki?curid=729289" title="Pir Mohammad">
Pir Mohammad

Pir Mohammad (ur. około 1374, zm. w 1407) – wnuk Timura, wyznaczony przez niego na jego następcę.
Był on synem Dżahangira, najstarszego i ulubionego syna Timura, który zmarł w roku 1376 lub 1377. W r. 1391/1392 Pir Mohammad otrzymał namiestnictwo Kabulu, a w roku 1398 prowadził awangardę armii Timura maszerującej na Indie, która zdobyła Multan. Po kampanii indyjskiej terytorium zarządzane przez Pir Mohammada poszerzyło się o nowe nabytki jego dziada na subkontynencie. Przed swoją śmiercią Timur wyznaczył go na swojego następcę, jednak zanim Pir Mohammad ze swojej oddalonej od centrum państwa prowincji dotarł do Samarkandy zajął ją Chalil Soltan (1405-1409), inny wnuk Timura, który przekonał do siebie dużą część armii zimującej w Taszkencie. Pir Mohammad mógł przeprowadzić atak na Chalil Soltana jedynie z terytorium swojego wuja, Szahrocha (1405-1447), który rządził znaczną częścią wschodniego Iranu z Heratu. Pod koniec 1405 roku Pir Mohammad przybył do Balchu i zażądał pomocy od Szahrocha, który przysłał mu armię na czele z jego emirem Szahmalikiem i synem Ulugh Begiem. W lutym 1406 roku połączone siły obu wojsk poniosły porażkę w walce z armią Chalil Soltana pod Karszi w dzisiejszym Uzbekistanie. Przyczyną porażki była ucieczka z pola bitwy żołnierzy z plemienia Süldüs, do którego należał najpotężniejszy z emirów Pir Mohammada, Pir Ali Taz Suldus. Po bitwie Pir Mohammadowi udało się jednak na powrót zebrać armię i z inicjatywy Pir Alego zająć fortecę Hesar-e Szadman nad Amu-Darią, będącą siedzibą głównej gałęzi Süldüsów, co można odczytywać jako próbę zdobycia przez Pir Alego dominujących wpływów w swoim plemieniu. Wkrótce udało mu się zgromadzić wokół siebie większość emirów z otoczenia Pir Mohammada i w lutym 1407 r. doprowadzić do jego morderstwa. Pir Mohammad pozostawił po sobie syna, Ghajdu, który później rządził w imieniu Szahrocha w Kabulu, zanim nie zbuntował się i ostatecznie nie został przez niego uwięziony w roku 1418.

</doc>
<doc id="729291" url="https://pl.wikipedia.org/wiki?curid=729291" title="Wojewodowie bełscy">
Wojewodowie bełscy

Wojewodowie województwa bełskiego I Rzeczypospolitej.
Daty są datami życia tych osób:

</doc>
<doc id="729294" url="https://pl.wikipedia.org/wiki?curid=729294" title="I liga argentyńska w piłce nożnej (1979)">
I liga argentyńska w piłce nożnej (1979)

W sezonie 1979 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1979 został River Plate, a wicemistrzem Argentyny Metropolitano został klub CA Vélez Sarsfield.
Mistrzem Argentyny Nacional w sezonie 1979 został klub River Plate, natomiast wicemistrzem Argentyny Nacional – Unión Santa Fe.
Do Copa Libertadores 1980 zakwalifikowały się dwa kluby:
Campeonato Metropolitano 1979.
Mistrzem Argentyny Metropolitano w sezonie 1979 został klub River Plate, natomiast wicemistrzem Argentyny Metropolitano – CA Vélez Sarsfield. Do drugiej ligi spadły trzy najgorsze kluby w spadkowym turnieju barażowym (Torneo por el Descenso de Primera Categoría) – Gimnasia y Esgrima La Plata, Chacarita Juniors i Atlanta Buenos Aires. Na ich miejsce awansowały 2 kluby: CA Tigre i Talleres Córdoba. W ten sposób pierwsza liga została zmniejszona z 20 do 19 klubów.
Kolejka 1.
Grupa A
Grupa B
Kolejka 2.
Grupa A
Grupa B
Kolejka 3.
Grupa A
Grupa B
Kolejka 4.
Grupa A
Grupa B
Kolejka 5.
Grupa A
Grupa B
Kolejka 6.
Grupa A
Grupa B
Kolejka 7.
Grupa A
Grupa B
Kolejka 8.
Grupa A
Grupa B
Kolejka 9.
Grupa A
Grupa B
Kolejka 10.
Grupa A
Grupa B
Kolejka 11.
Grupa A
Grupa B
Kolejka 12.
Grupa A
Grupa B
Kolejka 13.
Grupa A
Grupa B
Kolejka 14.
Grupa A
Grupa B
Kolejka 15.
Grupa A
Grupa B
Kolejka 16.
Grupa A
Grupa B
Kolejka 17.
Grupa A
Grupa B
Kolejka 18.
Grupa A
Grupa B
Tabele.
Grupa A
Z powodu jednakowej liczby punktów rozegrano baraż o awans do półfinału
Grupa B
Finał.
Mistrz Campeonato Metropolitano 1979 River Plate zapewnił sobie udział w Copa Libertadores 1980.
Torneo por el Descenso de Primera Categoría.
Turniej barażowy o utrzymanie się w lidze – tylko zwycięzca nie spadł do drugiej ligi.
Campeonato Nacional 1979.
W Campeonato Nacional wzięło udział 28 klubów – 16 klubów biorących udział w mistrzostwach Metropolitano oraz 12 klubów z prowincji. Prowincjonalna dwunastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1978. W sezonie 1979 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Boca Juniors, CA Colón, Estudiantes La Plata, Ferro Carril Oeste, CA Huracán, Independiente, Newell’s Old Boys, CA Argentino de Quilmes, Racing Club de Avellaneda,
River Plate, Rosario Central, San Lorenzo de Almagro, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1979 zakwalifikowały się następujące kluby z prowincji:
Alianza Juventud Pringles San Luis, Altos Hornos Zapla Palpalá, Atlético Ledesma Pueblo Ledesma, Atlético Tucumán, Chaco For Ever Resistencia, Cipolletti, Gimnasia y Tiro Salta, Independiente Rivadavia Mendoza, Instituto Córdoba, Kimberley Mar del Plata, San Martín Tucumán, Talleres Córdoba
W fazie grupowej 28 uczestników podzielono na 4 grupy po 7 klubów. Ponieważ liczba klubów w każdej grupie była nieparzysta, więc zawsze któryś z klubów musiałby pauzować. By tego uniknąć, w każdej z kolejek "wolne kluby" z grup A, B, C i D grały ze sobą według schematu: "wolny klub" z grupy A z "wolnym klubem" z grupy C oraz "wolny klub" z grupy B z "wolnym klubem" z grupy D.
Kolejka 1.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 2.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 3.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 4.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 5.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 6.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 7.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 8.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 9.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 10.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 11.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 12.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 13.
Grupa A
Grupa B
Grupa C
Grupa D
Mecze międzygrupowe A-C, B-D
Kolejka 14.
Grupa A
Grupa B
Grupa C
Grupa D
Mecze międzygrupowe A-C, B-D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1979 został klub River Plate. Ponieważ ten sam klub zdobył zarówno mistrzostwo Metropolitano, jak i mistrzostwo Nacional, konieczne było wyłonienie drugiego klubu, który będzie reprezentował Argentynę w Copa Libertadores 1980. W tym celu doszło do pojedynku wicemistrza Metropolitano CA Vélez Sarsfield z wicemistrzem Nacional Unión Santa Fe.
Do turnieju Copa Libertadores 1980 zakwalifikował się wicemistrz Argentyny Metropolitano CA Vélez Sarsfield.

</doc>
<doc id="729295" url="https://pl.wikipedia.org/wiki?curid=729295" title="Disclaimer II">
Disclaimer II

Disclaimer II – trzeci album zespołu Seether, w nagraniach gościnnie wystąpiła Amy Lee z Evanescence, udzielając swojego głosu w piosence „Broken”. Album otrzymał platynową płytę.

</doc>
<doc id="729296" url="https://pl.wikipedia.org/wiki?curid=729296" title="Disclaimer (album)">
Disclaimer (album)

Disclaimer – drugi album wydany przez Seether. Rozwinięciem tego albumu jest Disclaimer II wydany w 2004 roku. Była to pierwsza płyta zespołu o zasięgu międzynarodowym. Album otrzymał złotą płytę.

</doc>
<doc id="729305" url="https://pl.wikipedia.org/wiki?curid=729305" title="Ogniowe wsparcie ataku">
Ogniowe wsparcie ataku

Ogniowe wsparcie ataku – okres działalności ogniowej artylerii i innych rodzajów wojsk w natarciu. 
Charakterystyka.
Ogniowe wsparcie ataku jest bezpośrednią kontynuacją ogniowego przygotowania ataku. Podstawowym celem działalności ogniowej artylerii w tym okresie jest utrzymanie skutków OPA poprzez wzbronienie przeciwnikowi odtworzenia systemu ognia oraz podwyższenia skutków ogniowego przygotowania ataku, a przez to umożliwienie uzyskania wysokiego tempa atakującym wojskom i zachowanie ciągłości ataku przy minimalnych stratach własnych.
Osiąga się to przez kolejne, uzupełniające obezwładnienie obiektów ataku, głównie środków ogniowych przeciwnika oraz innych środków walki działających na korzyść obrony.
Wynika z tego, że w czasie OWA obiekty ataku i część innych celów będzie rażona powtórnie. Ponadto powinny być rażone te obiekty (cele), które nie zostały wykryte do czasu rozpoczęcia OPA. Bezpośrednie wsparcie ataku jest realizowane na szczeblu oddziału, ale artyleria związku taktycznego może brać w nim udział, wykonując wzmocnienie ogniem. Równolegle z bezpośrednim wsparciem atakujących pododdziałów, artyleria związku taktycznego prowadzi wsparcie ogólne. W czasie OWA polega ono na zwalczaniu artylerii, środków dowodzenia i rozpoznania przeciwnika, a także pododdziałów przeciwnika rozmieszczonych na skrzydłach, w celu osłony atakujących pododdziałów przed oddziaływaniem ogniowym z kierunków nie atakowanych. 
W zależności od stopnia rozbudowy obrony przeciwnika, stopnia jej rozpoznania i możliwości własnych środków ogniowych — ogniowe wsparcie ataku może być realizowane metodą: kolejnych ogni ześrodkowanych (pojedynczych lub podwójnych) lub ognia ześrodkowanego i ogniem do celów pojedynczych.

</doc>
<doc id="729307" url="https://pl.wikipedia.org/wiki?curid=729307" title="Temisto">
Temisto



</doc>
<doc id="729308" url="https://pl.wikipedia.org/wiki?curid=729308" title="GelreDome">
GelreDome

GelreDome – stadion piłkarski w Holandii, w Arnhem należący do klubu SBV Vitesse. Został wybudowany w 1998 roku; może pomieścić 32 500 widzów. Był jedną z aren Euro 2000.
GelreDome zastąpił stadion Nieuw Monnikenhuize, na którym klub SBV Vitesse rozgrywał swoje mecze w latach 1950-1997.
Odbywają się na nim również liczne koncerty, takich artystów jak:

</doc>
<doc id="729315" url="https://pl.wikipedia.org/wiki?curid=729315" title="Dar es Salaam (region)">
Dar es Salaam (region)

Dar es Salaam jeden z 26 regionów (jednostka podziału administracyjnego) Tanzanii o powierzchni 1 393 km². Stolicą jest miasto Dar es Salaam.
Region podzielony jest na 3 dystrykty:

</doc>
<doc id="729317" url="https://pl.wikipedia.org/wiki?curid=729317" title="Justyniszki">
Justyniszki

Justyniszki (lit. "Justiniškių seniūnija", "Justiniškės") – prawobrzeżna dzielnica administracyjna Wilna, powstała w latach 1980. na terenach pomiędzy przedwojennymi wsiami Zbrodno, Wierszuliszki, Smolnica i Bujwidziszki. Czasami dzielnicę nazywa się błędnie Justynówka od przedwojennego folwarku o tej samej nazwie, jednak folwark ten leżał bardziej na wschód od terytorium dzisiejszej dzielnicy Justyniszki, na terenie współczesnej dzielnicy Szeszkinie.

</doc>
<doc id="729318" url="https://pl.wikipedia.org/wiki?curid=729318" title="Skradanka">
Skradanka

Skradanka – gatunek gier komputerowych, które nagradzają gracza za ukrywanie się i używanie podstępu w celu ominięcia bądź pokonania przeciwników. Produkcje z tego gatunku zazwyczaj pozwalają graczowi na pozostanie niewykrytym poprzez skradanie się, używanie przebrań i/lub unikanie wywoływania hałasu. Niektóre gry pozwalają graczowi wybrać pomiędzy skradankowym podejściem a bezpośrednim zaatakowaniem wrogów, mogąc nagradzać za niewykrywalne wykonanie misji. Najczęściej wykorzystywanymi motywami są działania szpiegowskie, antyterrorystyczne, złodziejskie lub skrytobójcze, a głównymi bohaterami są agenci sił specjalnych, szpiedzy, złodzieje, zabójcy lub wojownicy ninja. Niektóre produkcje łączą elementy gier skradankowych z elementami innych gatunków, na przykład first-person shooterów lub platformówek.
Jednymi z najstarszych gier zawierających skradanie się były "005", "Castle Wolfenstein" (1981), "Metal Gear" (1987) oraz ' (1990). Gatunek ten stał się popularny w 1998 roku, kiedy to sukces odniosły takie tytuły jak "Metal Gear Solid", ' i "". "Tenchu" była pierwszą grą trójwymiarową w gatunku, a wydany kilka miesięcy później "Metal Gear Solid" rozsławił stosunkowo nieznaną serię "Metal Gear", która stała się uznaną i dochodową marką z wieloma sequelami, "Thief" natomiast był pierwszą trójwymiarową skradanką na komputery osobiste. Następnie pojawiły się inne gry, które zapoczątkowały takie serie jak "Hitman" i "Splinter Cell". Późniejsze tytuły pozwalały często graczowi wybrać lub połączyć podejście skradankowe oraz bezpośrednią konfrontację.
Historia.
Pierwszą grą zawierającą cechy elementów skradanki był "Castle Wolfenstein" wydany w 1981 przez Muse Software. Elementy skradanek zawarto również w grze "Metal Gear" autorstwa Hideo Kojimy, która została wydana w 1987 przez Konami dla MSX 2 i w wąskim zakresie dla Nintendo Entertainment System. Gra odniosła sukces, szczególnie w Północnej Ameryce, gdzie sprzedano ponad milion jej sztuk.
"Metal Gear" otrzymało dwa sequele, wyprodukowane niezależnie od siebie, oba w 1990 roku:
Podczas, gdy "Snake’s Revenge" oferowało tylko drobne udoskonalenia pomysłu, "Metal Gear 2: Solid Snake" znacząco rozszerzyło tę kategorię, wprowadzając ulepszoną AI wrogów, z równym naciskiem na tajemniczość.
Podczas gdy wczesne gry "Metal Gear" osiągnęły już mierny sukces, pomysł nie był rozwijany ponad tych kilka gier przez prawie dekadę.
Podczas tworzenia "Wolfenstein 3D", konstruktor id Software eksperymentował z kilkoma cechami skradania, takimi jak ukrywanie przed strażnikami lub przebieranie się za wrogów, ale żadnej z tych cech nie wprowadzono w ostatecznej wersji tej gry. Kategoria ta nie rozszerzyła się aż do pojawienia się "GoldenEye 007" dla Nintendo 64 w 1997, gdzie było możliwe używanie przemocy lub podstępne skradanie się, przy czym skradanie często było bezpieczniejsze. Innym razem skradanie się było istotą przeżycia – praktyczne podczas ucieczki. Następnie nadszedł ' (luty), bacznie podążający za "Metal Gear Solid" (wrzesień), oba powstały dla PlayStation, oraz ' (listopad) dla PC, wszystkie powstały w 1998. "Thief" był pierwszą skradanką oferującą ukrywanie się w cieniach (potem pojawiające się również w "Tom Clancy’s Splinter Cell") "System Shock 2" także skłaniano gracza do stosowania ukrywania się, poprzez użycie w grze odnawiających się wrogów, drastyczne ograniczenie amunicji i broni, która zużywała się w ciągłych strzelaninach.
Skradanki nie posiadły ogromnej popularności aż do opublikowania "Metal Gear Solid". A następnie były kontynuowane przez sequel ' i prequel '. Powstały również inne gry tego gatunku: "Tom Clancy’s Splinter Cell", "Syphon Filter", "Manhunt" i "Hitman". Inne gry zbliżone do skradanek to m.in. "Deus Ex", "" i "Oni". Wiele gier akcji, takich jak "Medal of Honor" zawiera kilka etapów na bazie skradanki. Kilka gier typu survival horror (np. "Siren") zawiera cechy tego gatunku, podobnie jak gry platformowe np. "Sly Cooper".
W ostatnim czasie skradanki osiągnęły porównywalną popularność, niczym dominujące do tej pory gry typu first-person shooter, zawierające elementy skradania i szpiegowania podczas gry. Bliska kategoria łącząca elementy gry first-person shooter i skradanki to podkategoria first-person shooter – tactical shooters, w tym tytuł: "Tom Clancy’s Rainbow Six". "Far Cry" również rozszerzyło tę dziedzinę poprzez rozległe otoczenie zewnętrzne (gracz może ukrywać się za głazami, drzewami lub krzakami).

</doc>
<doc id="729319" url="https://pl.wikipedia.org/wiki?curid=729319" title="Ogniowe wsparcie natarcia wojsk w głębi obrony przeciwnika">
Ogniowe wsparcie natarcia wojsk w głębi obrony przeciwnika

Ogniowe wsparcie natarcia wojsk w głębi obrony przeciwnika – okres działalności ogniowej artylerii i innych rodzajów wojsk. 
Charakterystyka.
Ogniowe wsparcie natarcia wojsk w głębi obrony przeciwnika rozpoczyna się najczęściej po pokonaniu obrony batalionów pierwszego rzutu przeciwnika, a kończy po wykonaniu zadania przez związek taktyczny. Prowadzi się je w celu zapewnienia wysokiego tempa działań, utrzymania ich ciągłości oraz osłony wojsk przed ogniem przeciwnika.
Gdy przeciwnik rozpoczyna wycofanie, nacierające oddziały przechodzą od ciągłego, nieprzerwanego ataku do pościgu, którego treścią będą kolejno po sobie następujące przemieszczania, manewry i uderzenia na przeciwnika pośpiesznie organizującego obronę. Manewrowe elementy działań będą wymagały wsparcia ogólnego, a uderzenia na obiekty ataku, wsparcia bezpośredniego. W tym okresie będą rażone również te obiekty, które nie zostały porażone wcześniej lub były rażone w zbyt niskim stopniu. Zadania wsparcia ogólnego i bezpośredniego nie muszą być wzajemnie, ściśle powiązane. Jednak w działaniach wojsk w tym okresie można wyodrębnić pewne momenty, w których konieczne będzie silne wsparcie ogniowe i koordynacja zadań wsparcia ogólnego i bezpośredniego.
Zadaniami taktycznymi wsparcia natarcia w głębi obrony przeciwnika będzie wsparcie wprowadzania do walki odwodów, forsowania przeszkód wodnych oraz pokonywania kolejnych rubieży obronnych. W takich sytuacjach może być konieczne wykonanie ogniowego przygotowania i wsparcia ataku, ale w mniejszym zakresie niż przed rozpoczęciem natarcia. Wówczas ogniowe przygotowanie i wsparcie ataku ogniem artylerii będzie wykonywane najczęściej w formie jednej nawały ogniowej. Czas jej trwania do obiektów ataku, będzie zależał głównie od czasu potrzebnego pododdziałom na pokonanie strefy ognia przeciwpancernego przeciwnika aż do rubieży bezpiecznego oddalenia od wybuchów pocisków własnej artylerii. Wykonanie zadań wsparcia ogólnego będzie również podporządkowane potrzebom osłony wojsk przed ogniem środków wsparcia ogniowego przeciwnika (artylerii) i może wyprzedzać rażenie obiektów ataku lub może być prowadzone równolegle. Podczas wsparcia natarcia w głębi obrony przeciwnika, może również wystąpić zadanie wsparcia desantów taktycznych oraz oddziałów rajdowych i wydzielonych. Ponadto, podczas odpierania kontrataków i przeciwuderzeń, artyleria będzie wykonywała zadania podobnie jak w działaniach obronnych.

</doc>
<doc id="729324" url="https://pl.wikipedia.org/wiki?curid=729324" title="Rak trzustki">
Rak trzustki

Rak trzustki (łac. "carcinoma pancreatis") – pierwotny nowotwór złośliwy trzustki pochodzenia nabłonkowego, różnicujący się w kierunku zewnątrzwydzielniczej części trzustki. Histopatologicznie zdecydowaną większość raków trzustki u ludzi stanowi gruczolakorak przewodowy. Objawy choroby zależą od lokalizacji i wielkości guza. Ze względu na niespecyficzne (czyli niejednoznaczne) objawy wczesnego raka i częsty bezobjawowy początkowy przebieg, choroba jest rozpoznawana w zaawansowanym stadium. Do wczesnych objawów należą dolegliwości bólowe lub uczucie dyskomfortu brzucha, często o narastającym charakterze, wzdęcie, brak łaknienia, spadek masy ciała, biegunka i nudności. W późniejszym etapie choroby pojawia się żółtaczka, świąd skóry, ból w górnej części brzucha lub pleców, wymioty oraz (dalszy) spadek masy ciała. Objawem raka trzustki może być również nagłe pojawienie się cukrzycy lub nieprawidłowej tolerancji glukozy. Rozpoznanie choroby nowotworowej może być także poprzedzone ostrym zapaleniem trzustki. Przy zaawansowanej chorobie w badaniu fizykalnym często stwierdzany jest guz w nadbrzuszu, objaw Courvoisiera, powiększenie wątroby, wodobrzusze, próg Blumera i powiększenie niektórych węzłów chłonnych. Chorobie mogą towarzyszyć zakrzepica żył głębokich i wędrujące zakrzepowe zapalenie żył, zwane objawem Trousseau. W raku trzustki często występują depresja i zaburzenia lękowe.
Do najważniejszych czynników zagrożenia chorobą należą palenie tytoniu, nadwaga i otyłość, cukrzyca typu 2 oraz występowanie raka trzustki wśród najbliższych krewnych. Najistotniejszym z wymienionych jest palenie tytoniu. Ryzyko zachorowania rośnie z wiekiem: blisko połowa chorych ma ponad 75 lat, a tylko 13% jest poniżej 60. roku życia. Zapadalność na świecie jest bardzo zróżnicowana, największa w krajach wysokorozwiniętych. W Europie i Stanach Zjednoczonych rak trzustki stanowi czwartą z kolei przyczynę zgonów z powodu nowotworu złośliwego.
Kliniczne rozpoznanie stawia się na podstawie badań obrazowych, przede wszystkim tomografii komputerowej. Mają one na celu zakwalifikowanie choroby do jednej z trzech kategorii: choroby operacyjnej, choroby o granicznej operacyjności i choroby nieoperacyjnej. Rozpoznanie histopatologiczne jest stawiane na podstawie badania preparatu pooperacyjnego lub bioptatu z wykonanej biopsji.
Jedyną metodą pozwalającą na całkowite wyleczenie jest wykonanie radykalnej onkologicznie operacji. Rodzaj operacji zależy od lokalizacji choroby. W raku głowy trzustki wykonuje się pankreatoduodenektomię sposobem Kauscha-Whipple’a lub w modyfikacji Traverso-Longmire’a z odpowiednio szerokim wycięciem węzłów chłonnych. Leczenie operacyjne uzupełnia się chemioterapią adiuwantową z zastosowaniem gemcytabiny lub 5-fluorouracylu albo kapecytabiny. U części chorych operację poprzedza leczenie neoadiuwantowe. Leczenie choroby z przerzutami jest oparte o chemioterapię. U chorych w dobrym stanie ogólnym preferuje się program FOLFIRINOX, polegający na podawaniu 5-fluorouracylu, irynotekanu i oksaliplatyny albo gemcytabiny z nab-paklitakselem. Chorych w złym stanie ogólnym leczy się monoterapeutycznie gemcytabiną. Chorobę miejscowo zaawansowaną leczy się podobnie jak chorobę z przerzutami.
Objawy.
Prezentowane objawy choroby zależą od lokalizacji guza, jego wielkości, naciekania lub ucisku sąsiednich narządów lub innych struktur. Wczesny rak trzustki przebiega bezobjawowo lub objawy są niecharakterystyczne, dlatego choroba zwykle jest rozpoznawana w stadium zaawansowanym.
Do wczesnych, niecharakterystycznych objawów raka trzustki należą ból brzucha lub dyskomfort w jamie brzusznej, wzdęcie, brak łaknienia, spadek masy ciała, biegunka i nudności. Bardziej swoiste objawy są zazwyczaj związane z zaawansowaniem choroby nowotworowej. Do typowych objawów raka trzustki zalicza się żółtaczkę, świąd skóry, ból w nadbrzuszu lub plecach oraz wymioty. U większości chorych w momencie rozpoznania stwierdza się ból brzucha, żółtaczkę i spadek masy ciała.
Ból jest zlokalizowany w nadbrzuszu – jednak może pojawić się w każdym kwadrancie brzucha – niekiedy promieniuje do pleców, rzadziej dotyka wyłącznie pleców. Opisywany jest jako kłucie lub uczucie ucisku, może pogarszać się podczas leżenia na wznak, po posiłku lub w nocy. Często ma charakter podstępny ze stopniowym narastaniem jego nasilenia, niejednokrotnie w przeciągu kilku miesięcy. Może być efektem zamknięcia przewodu trzustkowego lub dróg żółciowych, nacieczenia albo ucisku nerwów, sąsiednich narządów, czy innych struktur. Jest najczęstszym objawem stwierdzanym w raku trzustki.
Spadek masy ciała w momencie rozpoznania jest stwierdzany u 90% chorych. Chudnięcie wynika z utraty apetytu, nudności, wymiotów, zaburzeń trawienia i wchłaniania, szczególnie tłuszczów.
Żółtaczka zaporowa pojawia się u 50% chorych na raka trzustki, a w lokalizacji guza w głowie trzustki u 80% chorych. Żółtaczka jest bezbólowa i nie towarzyszy jej kolka żółciowa, a pojawia się różnego stopnia świąd skóry. Jest spowodowana zablokowaniem przepływu żółci przez drogi żółciowe. W raku głowy trzustki może być objawem wczesnym, ponieważ zablokowanie przewodu żółciowego wspólnego może występować nawet przy małych guzach. W guzach położonych w trzonie lub ogonie trzustki żółtaczka jest jednak efektem pojawienia się licznych przerzutów do wątroby i niewydolności niezniszczonego miąższu wątroby lub skutkiem przerzutów do węzłów chłonnych więzadła wątrobowo-dwunastniczego i ucisku przez nie na drogi żółciowe. Zablokowanie dróg żółciowych może przejawiać się objawem Courvoisiera, który polega na współwystępowaniu żółtaczki i bezbólowym powiększeniu pęcherzyka żółciowego, który może być wybadany palpacyjnie. Objaw pojawia się u mniej niż 25% chorych.
U 20–60% chorych rozpoznanie raka trzustki poprzedza nagłe pojawienie się cukrzycy lub nieprawidłowej tolerancji glukozy. Z kolei u 13% chorych rozpoznanie raka poprzedza ostre zapalenie trzustki. Zaawansowanej chorobie towarzyszą wymioty, niedrożność dwunastnicy, krwawienie z przewodu pokarmowego, powiększenie śledziony, osłabienie i kacheksja.
W zaawansowanej chorobie w badaniu fizykalnym bywają stwierdzalne guz w nadbrzuszu, powiększenie wątroby, wodobrzusze, próg Blumera, guzek siostry Mary Joseph (powiększony węzeł chłonny w okolicy pępka) i powiększenie węzłów chłonnych nadobojczykowych (węzeł Virchowa). Rakowi trzustki może towarzyszyć zakrzepica żył głębokich i wędrujące zakrzepowe zapalenie żył (objaw Trousseau).
Często u chorych z rakiem trzustki występują zaburzenia depresyjne i zaburzenia lękowe. Zaburzenia te występują znacznie częściej niż w innych chorobach nowotworowych jamy brzusznej, w tym w przypadku raka żołądka. Niektóre badania sugerują brak różnicy częstości występowania zaburzeń depresyjnych pomiędzy chorymi świadomymi choroby nowotworowej i niewiedzącymi o niej. W patogenezie zaburzeń depresyjnych u chorych na raka trzustki postuluje się udział cytokin prozapalnych: IL-6, IL-18 i TNF-α lub wytwarzanie przeciwciał przeciwko serotoninie.
Zespoły paraneoplastyczne są objawami towarzyszącymi nowotworom, ale powstającymi niezależnie od ich miejscowego wzrostu lub występowania przerzutów.
Rakowi trzustki mogą towarzyszyć zespoły paraneoplastyczne:
Czynniki ryzyka.
Do czynników ryzyka zachorowania na raka trzustki należą:
Palenie tytoniu.
Palenie tytoniu jest najsilniejszym i najważniejszym środowiskowym czynnikiem ryzyka zachorowania na raka trzustki. Wiąże się aż z 25–30% przypadków raka trzustki, stanowi więc najczęstszy czynnik etiologiczny choroby. W analizie badań na łącznie 13 000 chorych na raka trzustki wykazano, że palenie aż 2,2-krotnie zwiększa ryzyko zachorowania. Ryzyko zwiększa się proporcjonalnie wraz z ilością wypalonych papierosów. Po zaprzestaniu palenia ryzyko powoli ulega zmniejszeniu, a po 10–20 latach niepalenia ryzyko zachorowania na raka trzustki spada do poziomu ryzyka populacyjnego. Bierne palenie tytoniu prawdopodobnie w niewielkim stopniu zwiększa ryzyko zachorowania.
Otyłość.
Nadwaga i otyłość są ważnymi i modyfikowalnymi czynnikami zagrożenia rozwojem raka trzustki. Ryzyko zachorowania przy nadwadze (BMI 25–30 kg/m²) wzrasta 1,3-krotnie, a przy otyłości (BMI ≥30 kg/m²) 1,7-krotnie. Szacuje się, że w niektórych populacjach do 25% przypadków raka trzustki jest spowodowana nadwagą i otyłością. Otyłość jest również związana ze zwiększonym ryzykiem zgonu w przypadku wystąpienia raka trzustki.
Cukrzyca typu 2.
Cukrzyca typu 2 jest istotnym czynnikiem ryzyka zachorowania na raka trzustki. Wykazano, że chorowanie na cukrzycę 1,5–2-krotnie zwiększa ryzyko zachorowania na raka trzustki. Stanowi ona trzeci modyfikowalny czynnik ryzyka zachorowania obok palenia tytoniu i otyłości.
Cukrzyca lub nieprawidłowa tolerancja glukozy jest obserwowana nawet u 75% chorych z rakiem trzustki – znacząco częściej, niż w innych nowotworach złośliwych (30%) i populacji ogólnej, gdzie cukrzyca dotyka około 7% populacji. Zależność jest dwukierunkowa, ponieważ wczesnym objawem raka trzustki jest cukrzyca lub stany przedcukrzycowe, a jednocześnie cukrzyca jest czynnikiem predysponującym do rozwoju raka.
Wykazano, że metformina (zalecany lek pierwszego rzutu w leczeniu cukrzycy typu 2) zmniejsza ryzyko zachorowania na raka trzustki u chorych z cukrzycą. W retrospektywnym badaniu kohortowym na niemal 63 000 chorych na raka trzustki wykazano, że metformina znacząco zmniejsza ryzyko zachorowania w porównaniu do leczenia insuliną lub innymi lekami przeciwcukrzycowymi, szczególnie pochodnych sulfonylomocznika. Również inne badania potwierdzają ten trend. Prawdopodobnie pochodne sulfonylomocznika zwiększają ryzyko zachorowania na raka trzustki.
Przewlekłe zapalenie trzustki.
Przewlekłe zapalenie trzustki jest postępującą chorobą zapalną prowadzącą do zwłóknienia narządu i w konsekwencji do niewydolności zewnątrzwydzielniczej, objawiającej się przewlekłym, silnym bólem brzucha, przewlekłą biegunką i niedożywieniem, oraz niewydolności wewnątrzwydzielniczej, prowadzącej do wtórnej cukrzycy. Główną przyczyną przewlekłego zapalenia trzustki jest nadmierne spożywanie alkoholu, przyczyniają się do niego również palenie tytoniu i nawracające ostre zapalenie trzustki.
Przewlekłe zapalenie trzustki 13-krotnie zwiększa ryzyko zachorowania na raka trzustki. Rak rozwija się po 10–20-letnim okresie występowania przewlekłego zapalenia trzustki. Przewlekłe zapalenie trzustki jest stosunkowo rzadką przyczyną raka trzustki, dotyczy od 5% do 10% chorych na tę chorobę. Do zwiększonego ryzyka zachorowania prowadzą zarówno etiologia alkoholowa przewlekłego zapalenia trzustki, jak i przyczyny niealkoholowe. Znacząco wyższe ryzyko zachorowania dotyczy dziedzicznego zapalenia trzustki i prawdopodobnie tropikalnego zapalenia trzustki.
Dziedziczne zapalenie trzustki jest chorobą uwarunkowaną genetycznie dziedziczoną autosomalnie dominująco. Najczęstszą mutacją stwierdzaną w tej chorobie jest mutacja genu PRSS1. Choroba charakteryzuje się licznymi nawracającymi napadami ostrego zapalenia trzustki, które pojawiają się już w dzieciństwie lub młodości. Prowadzi to do przewlekłego zapalenia trzustki już w okresie dojrzewania lub wczesnej dorosłości i zwiększonego ryzyka raka trzustki. Rak zwykle rozwija się w piątej dekadzie życia i pojawia się u 25–40% chorych.
Jest to typ przewlekłego zapalenia trzustki występujący głównie w krajach tropikalnych o nieznanej etiologii. U 20–50% chorych wykrywa się mutację genu SPINK1. Choroba zwykle pojawia się w młodym wieku i prowadzi do przewlekłego bólu brzucha i wtórnej cukrzycy. Ryzyko pojawienia się raka jest trudne do oszacowania. W badaniach prowadzonych pod kierownictwem H. Ramesha, w ciągu ośmioletniej obserwacji, u 8,3% chorych na tropikalne zapalenie trzustki rozwinął się rak trzustki.
Alkohol.
Alkohol jest głównym czynnikiem wywołującym przewlekłe zapalenie trzustki, będące istotnym czynnikiem ryzyka zachorowania na raka. Jednak rola spożywania alkoholu etylowego w patogenezie raka trzustki nie jest do końca jasna. Wiadomo, że niskie i umiarkowane spożycie alkoholu nie zwiększa ryzyka zachorowania na raka trzustki. Prawdopodobnie tylko u osób przewlekle spożywających duże ilości alkoholu (&gt;30–40 g czystego etanolu dziennie) odgrywa on rolę w powstawaniu tej choroby. Nadmierne spożycie alkoholu jest zwykle związane z paleniem tytoniu i możliwe, że etanol jest kokarcynogenem wzmacniającym rakotwórczość palenia tytoniu.
Dieta i aktywność fizyczna.
Dieta jest bezpośrednio związana z ryzykiem zachorowania na raka trzustki. Nadmierna ilość kalorii sprzyja pojawieniu się otyłości i cukrzycy typu 2, a więc czynników ryzyka raka trzustki. Nadmierne spożywanie tłuszczów, szczególnie nasyconych, i czerwonego mięsa sprzyja powstawaniu raka trzustki.
Ochronne działanie wykazują warzywa i owoce, a także błonnik.
Umiarkowana aktywność fizyczna również zmniejsza ryzyko zachorowania. Prawdopodobnie jest to związane ze zmniejszeniem insulinooporności.
Czynniki infekcyjne.
Zakażenie "Helicobacter pylori" może być czynnikiem ryzyka rozwoju raka trzustki. Wyniki badań oceniających związek zakażenia "Helicobacter pylori" z rakiem trzustki są niespójne. Kilka badań, w tym metaanaliz, wskazuje na wzrost ryzyka rozwoju raka trzustki, szczególnie w przypadku obecności cytotoksyny cagA, choć część badań wskazuje na brak istotnego statystycznie związku pomiędzy cagA a rakiem trzustki. Z kolei inne badania wskazują na brak związku zakażenia z rakiem lub wręcz jego niższe ryzyko w populacjach azjatyckich.
Grupa krwi w układzie ABO.
Grupa krwi A wiąże się z większym ryzykiem rozwinięcia raka trzustki. Grupa 0 jest związana z mniejszym ryzykiem raka trzustki w porównaniu do innych grup krwi z układu ABO.
Występowanie rodzinne i czynniki genetyczne.
Jak każdy nowotwór złośliwy rak trzustki może występować pod postacią sporadyczną i rodzinną. W postaci sporadycznej choroba jest efektem kombinacji narażenia na niekorzystne czynniki środowiskowe i przypadkowych zmian genetycznych i epigenetycznych. W postaci rodzinnej występuje genetycznie uwarunkowane w równym stopniu zwiększone ryzyko zachorowania. Postacie rodzinne stanowią około 10% przypadków raka trzustki.
Rodzinny rak trzustki jest definiowany jako występowanie dwóch lub więcej przypadków raka trzustki u krewnych pierwszego stopnia, przy czym takie rodziny nie spełniają kryteriów innych zespołów predyspozycji genetycznej do nowotworów. U 5–10% chorych stwierdza się występowanie raka trzustki u krewnych. Pojawienie się raka trzustki u dwóch krewnych pierwszego stopnia 18-krotnie zwiększa ryzyko zachorowania na tę chorobę, a gdy rak pojawił się u trzech krewnych pierwszego stopnia, zagrożenie jest zwiększone aż 57-krotnie.
BRCA1 i BRCA2 są genami supresorowymi, których mutacja jest związana z bardzo wysokim ryzykiem rozwoju raka sutka i jajnika. Mutacja BRCA2 również zwiększa ryzyko raka dróg żółciowych, raka pęcherzyka żółciowego, raka prostaty, raka żołądka i raka trzustki. Wykazano, że w mutacji BRCA2 względne ryzyko zachorowania na raka trzustki wynosi 3,51. Ryzyko wystąpienia innego nowotworu niż rak piersi lub jajnika w mutacji BRCA1 jest niewielkie, choć obserwuje się zwiększone ryzyko zachorowania na raka trzustki.
Zespół Lyncha jest zespołem predyspozycji do nowotworów, związanym przede wszystkim ze zwiększonym zagrożeniem rakiem jelita grubego oraz trzonu macicy, a także rakiem trzustki. Prawdopodobnie zespół Lyncha siedmiokrotnie zwiększa ryzyko zachorowania na raka trzustki.
Zespół znamion dysplastycznych (zespół znamion atypowych) jest zespołem charakteryzującym się występowaniem bardzo licznych znamion atypowych (&gt; 50–100) i zwiększoną predyspozycją do zachorowania na czerniaka. Zespół jest spowodowany mutacją genu supresorowego CDKN2A (p16) zlokalizowanego na chromosomie 9 (p21). Zespół wiąże się z 2–28-krotnie zwiększonym ryzykiem czerniaka u chorych bez występowania tego nowotworu w rodzinie i 150-krotnie zwiększonym ryzykiem u chorych, u których czerniak występował w rodzinie.
Rak trzustki jest drugim najczęściej występującym nowotworem w zespole znamion dysplastycznych. Ryzyko zachorowania w zespole jest 13–22-krotnie większe niż ryzyko populacyjne. Szacuje się, że prawdopodobieństwo zachorowania na czerniaka do 80. roku życia wynosi 60–80%, a na raka trzustki do 75. roku życia około 20%. Istnieją doniesienia o innych nowotworach współwystępujących z zespołem, ale ich korelacja z zespołem nie jest jasna.
Zespół Peutza-Jeghersa jest zespołem zwiększonej predyspozycji genetycznej do nowotworów złośliwych charakteryzującym się obecnością hamartomicznych polipów w przewodzie pokarmowym, melanozą skóry i błony śluzowej (głównie warg ust, jamy ustnej oraz odbytu), a także zwiększonym ryzykiem zachorowania na raka żołądka, jelita cienkiego, jelita grubego, trzustki, przełyku, sutka, szyjki macicy, trzonu macicy, jajnika, płuca i jądra.
Zespół jest dziedziczony autosomalnie dominująco i jest uwarunkowany mutacją genu supresorowego LKB1 (STK11). Ryzyko zachorowania na raka trzustki jest 76-krotnie zwiększone i ryzyko zachorowania do 70. roku życia wynosi 26%.
Rodzinna polipowatość gruczolakowata jest zespołem predyspozycji do nowotworów uwarunkowanym mutacją w genie APC. W zespole występują liczne gruczolaki na całej długości jelita grubego i cienkiego, a także w żołądku, co predysponuje do wystąpienia raka jelita grubego, którego ryzyko wynosi niemal 100%. Polipy występują u 50% chorych w wieku 15 lat i 95% chorych w wieku 35 lat. Rak jelita grubego pojawia się średnio około 35. roku życia, rzadko przed 20. rokiem życia.
Rodzinnej polipowatości gruczolakowatej towarzyszą również inne nowotwory złośliwe i łagodne, w tym rak tarczycy, gruczolakorak jelita cienkiego, wątrobiak zarodkowy, rak trzustki, żołądka i nadnercza, gruczolak nadnercza, guzy mózgu, przede wszystkim rdzeniak. Ryzyko raka trzustki jest 4,5-krotnie zwiększone.
Narażenie zawodowe.
Zaobserwowano zwiększone ryzyko zachorowania na raka trzustki w wyniku narażenia zawodowego na chloropochodne węglowodorów, pestycydy (szczególnie insektycydy polichlorowe), aldehyd mrówkowy, rozpuszczalniki organiczne, wielopierścieniowe węglowodory aromatyczne, związki chromu i pył krzemionkowy.
Ich wkład w pojawienie się raka trzustki jest jednak stosunkowo niewielki, prawdopodobnie odpowiadają za około 5% przypadków. Dodatkowo bardzo trudno oddzielić ich wpływ od efektów palenia tytoniu, który jest pospolitszym czynnikiem ryzyka.
Zapobieganie.
Zapobieganie rakowi trzustki jest oparte o walkę z modyfikowalnymi czynnikami ryzyka.
Profilaktyka pierwotna obejmuje zwalczanie czynników ryzyka choroby. Jest oparta na wpływie na modyfikowalne czynniki ryzyka, szczególnie przez zwalczanie palenia tytoniu, otyłości i zapobieganie cukrzycy. Palenie tytoniu jest najważniejszym czynnikiem ryzyka, a ryzyko jest proporcjonalne do ilości wypalonych papierosów lub innych wyrobów tytoniowych, dlatego ważne w zapobieganiu rakowi trzustki jest rzucenie palenia u palaczy oraz niezaczynanie palenia tytoniu u niepalących. Programy zdrowia publicznego powinny zniechęcać do palenia, które jest czynnikiem ryzyka nie tylko raka trzustki, ale również chorób układu krążenia łącznie z zawałem mięśnia sercowego i innych nowotworów złośliwych, w tym raka płuca, sutka, pęcherza moczowego i nowotworów głowy i szyi. Kolejnym modyfikowalnym czynnikiem ryzyka jest nadwaga lub otyłość i powiązane z nimi nieprawidłowa, nadmiernie kaloryczna dieta, insulinooporność i cukrzyca typu 2. Kontrola właściwej masy ciała pomaga zapobiegać cukrzycy i rakowi trzustki. Dieta powinna zawierać zbilansowaną ilość kalorii, co pomaga walczyć z otyłością i cukrzycą, należy także ograniczać ilość spożywanego czerwonego mięsa i tłuszczów. Produkty bogate w błonnik oraz świeże warzywa i owoce wykazują działanie ochronne przed rakiem trzustki, ponadto pomagają ograniczać wagę. Aktywność fizyczna wspiera w utrzymaniu prawidłowej wagi i również wykazuje działanie ochronne w raku trzustki. Nie zaleca się nadmiernego spożywania alkoholu, który sprzyja powstawaniu przewlekłego zapalenia trzustki, będącego czynnikiem ryzyka zachorowania na raka.
Profilaktyka wtórna obejmuje wczesne rozpoznawanie zmian przednowotworowych na podstawie badań przesiewowych. Jednak niestety nie istnieją skuteczne badania przesiewowe, dzięki którym można by rozpoznać wczesnego raka trzustki.
W sytuacji obciążającego wywiadu rodzinnego w kierunku raka trzustki lub występowaniu pewnych rzadkich uwarunkowanych genetycznie zespołów predyspozycji do nowotworów stosuje się badania przesiewowe za pomocą badań obrazowych.
Do takich badań kwalifikuje się chorych:
Epidemiologia.
W 2012 roku na świecie rozpoznano 338 000 nowych przypadków raka trzustki i 330 000 zgonów z powodu tego nowotworu. Pod względem zapadalności na świecie stanowi jedenasty nowotwór u kobiet i dwunasty u mężczyzn. Na świecie zajmuje 5 lub 6 miejsce pod względem umieralności.
Obserwuje się znaczne różnice zapadalności, które różnią się nawet siedmiokrotnie w różnych krajach. Rak trzustki najczęściej dotyczy krajów wysokorozwiniętych. W Europie i Stanach Zjednoczonych rak trzustki stanowi 4 przyczynę zgonów z powodu nowotworu złośliwego u mężczyzn po raku płuc, jelita grubego, prostaty i u kobiet po raku piersi, raku płuc oraz raku jelita grubego.
Obserwuje się systematyczny wzrost zapadalności i umieralności, co jest związane z epidemią otyłości, starzeniem się populacji i innych nieznanych jeszcze przyczyn. W 2009 roku w Europie odnotowano 75 439 zgonów z powodu raka trzustki, a w 2014 już 82 300 zgonów.
Ryzyko zachorowania wzrasta z wiekiem. Większość zachorowań dotyczy osób starszych. 90% chorych jest po 50. roku życia, tylko 13% chorych w momencie rozpoznania jest poniżej 60. roku życia, a ponad 50% ma powyżej 75 lat. Ryzyko zachorowania poniżej 50-55. roku życia jest niskie – 10,4/100 000 – i gwałtownie wzrasta do 73,5/100 000 w wieku 75–79 lat. We wczesnym wieku zachorowania często stwierdza się rodzinne występowanie choroby. Ryzyko zachorowania jest większe u mężczyzn (13,5/100 000) niż u kobiet (10,8/100 000), co prawdopodobnie wiąże się z większym rozpowszechnieniem czynników ryzyka u mężczyzn.
Polska jest krajem o niższej zapadalności niż średnia europejska, choć również w Polsce obserwuje się rosnącą zapadalność na ten nowotwór. Zapadalność na raka trzustki wynosi 5,8/100 000 u mężczyzn i 4/100 000 u kobiet. W Polsce w 2011 roku zarejestrowano około 1700 nowych przypadków choroby u mężczyzn i 1700 nowych przypadków choroby u kobiet, zarejestrowano również około 2200 zgonów mężczyzn i 2250 zgonów u kobiet. Pod względem zachorowalności rak trzustki zajmuje 10 miejsce u mężczyzn i 12 miejsce u kobiet, a pod względem umieralności 6 miejsce u mężczyzn i 7 miejsce u kobiet. Stanowi on 2,3% wszystkich nowotworów rozpoznawanych w Polsce.
Histopatologia.
Podział nabłonkowych nowotworów złośliwych zewnątrzwydzielniczej części trzustki w klasyfikacji WHO z 2010 roku:
Określenie "rak trzustki" jest odnoszone do nowotworów złośliwych pochodzenia nabłonkowego wywodzących się z części zewnątrzwydzielniczej. Nowotwory złośliwe, a także łagodne, części wewnątrzwydzielniczej klasyfikuje się jako guzy neuroendokrynne trzustki; stanowią one od 1% do 2% nowotworów trzustki.
Chociaż komórki tworzące pęcherzyki stanowią większość komórek tkanki trzustki, to wywodzące się z nich nowotwory są rzadkie. Zdecydowana większość nowotworów złośliwych pochodzi z komórek tworzących przewody wyprowadzające.
Rak gruczołowy przewodowy stanowi 80–85% wszystkich nowotworów trzustki. 60–70% guzów jest zlokalizowana w głowie trzustki, 5–10% w trzonie trzustki i 15–20% w ogonie trzustki, a w 20% przypadków nowotwór zajmuje cały narząd. Guzy mogą rzadko dotyczyć ektopowej tkanki trzustki (obecność tkanki trzustki poza trzustką). Mikroskopowo nie stwierdza się różnic pomiędzy rakami trzustki wywodzącymi się z różnych części tego narządu.
Rak gruczołowy przewodowy.
Rak gruczołowy przewodowy stanowi 80–85% wszystkich przypadków nowotworów złośliwych trzustki. Najczęściej jest zlokalizowany w głowie trzustki, rzadziej w trzonie i ogonie. Makroskopowo są to twarde, słabo odgraniczone guzy, na przekroju koloru żółtego lub białego. Obszary martwicy lub krwotoków nie są częste, mogą być widoczne mikrotorbiele.
Gruczolakoraki przewodowe są to zwykle nowotwory dobrze lub średnio zróżnicowane (niski i pośredni stopień złośliwości histologicznej). Mikroskopowo charakteryzują się występowaniem dość dobrze rozwiniętych struktur gruczołowych, przypominających struktury prawidłowego utkania trzustki. W obrębie guza mogą występować różnice zróżnicowania, ale rzadko są obecne ogniska raka o niskim zróżnicowaniu w obrębie raka o wysokim zróżnicowaniu.
W wysoko zróżnicowanym raku występują duże struktury przypominające przewody w połączeniu ze średniej wielkości nowotworowymi gruczołami. Typowo występuje cewkowy lub sitowy wzór gruczołów. Gruczoły nowotworowe są niecałkowicie uformowane lub przerwane. Zrąb jest desmoplastyczny, a duża zawartość włókien stanowi przyczynę twardej konsystencji. Pomiędzy nowotworowymi gruczołami mogą występować wyspy prawidłowego utkania tkanki trzustki, zawierające nienowotworowe, prawidłowe gruczoły, pęcherzyki trzustkowe i wysepki trzustkowe. Możliwe jest tak wysokie zróżnicowanie nowotworu, że pod mikroskopem bardzo trudno rozróżnić go od prawidłowej tkanki. Atypowe komórki są walcowatego kształtu, zwykle większe od prawidłowych komórek; zawierają eozynofilną lub bladą cytoplazmę, zawierają duże okrągłe lub owalne jądro komórkowe o zróżnicowanej wielkości. Zwykle wytwarzają mucyny. Mimo występowania jądra komórkowego przy podstawie komórki obserwuje się utratę polaryzacji komórki. Aktywność mitotyczna jest niska.
W umiarkowanie zróżnicowanym gruczolakoraku przewodowym obserwuje się mieszaninę średniej wielkości struktur przypominających przewody lub cewki osadzone w desmoplastycznym zrębie. Częste jest niecałkowite uformowanie gruczołów. Komórki wykazują większe zróżnicowanie wielkości jądra komórkowego i są widoczne jąderka w porównaniu do raka wysoko zróżnicowanego. Często widoczne są figury mitotyczne. Cytoplazma komórek jest eozynofilna lub blada, produkcja mucyn jest mniejsza niż w gruczolakoraku wysoko zróżnicowanym. Mogą występować ogniska niskiego lub nieregularnego zróżnicowania, szczególnie w obrębie brzegów nowotworu naciekającego tkanki okołotrzustkowe.
Gruczolakoraki nisko zróżnicowane są rzadkie. Są zbudowane z licznych, ściśle upakowanych, nieregularnych gruczołów, ale mogą również występować jako lite guzy zbudowane z warstw lub gniazd atypowych komórek. Komórki mogą być płaskie lub wrzecionowate, wykazują znaczny pleomorfizm i nie produkują mucyn. Występuje znaczna aktywność mitotyczna. Mogą występować ogniska anaplastyczne, które z definicji nowotworu nigdy nie przekraczają 20% guza. Może być obecny naciek z komórek zapalnych. W obrębie brzegu nowotworu okoliczne tkanki są nacieczone przez osobne gniazda komórek nowotworowych.
Warianty histopatologiczne gruczolakoraka przewodowego:
Jest to rzadki wariant gruczolakoraka przewodowego, stanowi tylko 1–3% wszystkich przypadków raka trzustki. Guzy raka śluzowego mogą osiągać duże rozmiary, zwykle są dobrze odgraniczone. Rak śluzowy charakteryzuje się znaczną zawartością mucyn, przekraczającą 50%. Mikroskopowo złożony jest z dużych pól mucyn częściowo pokrytych przez dobrze zróżnicowane sześcienne komórki, występują też sznury lub grudki komórek nowotworowych. Składowa inwazyjna wewnątrzprzewodowego brodawkowatego nowotworu śluzowego (IPMN) może przypominać raka śluzowego.
Jest to niezwykle rzadki wariant gruczolakoraka przewodowego. Składa się z komórek wypełnionych mucynami.
Jest to rzadki wariant gruczolakoraka przewodowego, stanowi tylko 3–4% wszystkich przypadków raka trzustki. Zawiera w różnych proporcjach elementy gruczołowe produkujące mucyny i elementy płaskonabłonkowe. Komponenta nabłonkowa musi stanowić przynajmniej 30% tkanki guza. Bardzo rzadko występuje wyłącznie rak płaskonabłonkowy.
Stanowi od 2 do 7% przypadków raka trzustki. Guzy są zbudowane z dużych pleomorficznych eozynofilnych komórek lub owalnych do wrzecionowatych komórek tworzących spoiste formacje z ubogim włóknistym zrębem. Nowotwór często zawiera małe ogniska nowotworowych gruczołów. W raku niezróżnicowanym obserwuje się wysoki indeks mitotyczny oraz wysoki stopień inwazji naczyń limfatycznych, krwionośnych i nerwów.
Jest to rzadki nowotwór. Jest złożony z komórek pleomorficznych lub wrzecionowatych z rozproszonymi nienowotworowymi dużymi komórkami przypominającymi osteoklasty, zawierających ponad 20 jąder komórkowych. Komórki podobne do osteoklastów często są położone w pobliżu miejsca krwawienia, mogą zawierać hemosyderynę i okazjonalnie sfagocytowane komórki jednojądrzaste. Obecna bywa osseina.
Składa się z jednorodnej mieszaniny komórek przewodowych i endokrynnych stanowiących przynajmniej 33% tkanki guza. Komórki endokrynne charakteryzują się obecnością markerów neuroendokrynnych lub obecnością wytwarzanych hormonów.
Gruczolakotorbielakorak surowiczy.
Jest to złośliwy nowotwór gruczolakotorbielowaty złożony z komórek bogatych w glikogen. Jest wyjątkowo rzadkim guzem, do tej pory opisano tylko jego pojedyncze przypadki. Makroskopowo cechują się gąbczastym wyglądem. Mikroskopowo jest podobny do gruczolakotorbielaka surowiczego.
Nowotwory śluzowe torbielowate.
Nowotwory śluzowe torbielowate (MCM) stanowią od 2% do 5% wszystkich nowotworów zewnątrzwydzielniczej części trzustki. Nowotwory śluzowe torbielowate są dzielone na gruczolakotorbielaki, nowotwory o granicznej złośliwości oraz raki nieinwazyjne i inwazyjne.
Większość z tych nowotworów jest zlokalizowana w trzonie trzustki, głowa jest rzadko zajęta, częściej występują tam raki śluzowe torbielowate. Objawy nowotworu zależą od wystąpienia objawów uciskowych sąsiednich struktur. We krwi mogą być obecne markery: CEA, CA 19-9, a w płynie w torbieli CEA, CA 19-9, CA 72-4 (TAG-72), CA 15-3 lub MCA (ang. "mucin-like carcinoma-associated antigen").
Nowotwory śluzowe torbielowate makroskopowo są widoczne jako guzy o gładkiej powierzchni otoczone włóknistą pseudotorebką. Guz może być jednokomorowy lub wielokomorowy, a torbiele wykazują wielkość od kilku milimetrów do kilku centymetrów i mogą zawierać mucyny lub materiał krwotoczno-martwiczy. Złośliwe nowotwory śluzowe torbielowate zwykle posiadają brodawkowate „wypustki”, guzki śródścienne i są wielokomorowe. Najczęściej nie mają łączności z przewodem trzustkowym.
Mikroskopowo, łagodne nowotwory śluzowe torbielowate wykazują tylko niewielkie zwiększenie wielkości jądra komórkowego, które jest położone u podstawy komórki. Mitozy są niewidoczne. Nowotwory śluzowe torbielowate o granicznej złośliwości wykazują obecność nieznacznie powiększonego jądra komórkowego, obecność mitoz, mogą posiadać brodawkowate „wypustki” i pseudowielorzędowość komórek. Raki śluzowe torbielowate mogą być nieinwazyjne lub inwazyjne. Komórki często tworzą nieregularnie rozgałęzione brodawki z pączkowaniem, występuje znaczna atypia i liczne mitozy. Raki inwazyjne cechują się obecnością inwazji atypowych komórek do zrębu, a komponent inwazyjny przypomina gruczolakorak przewodowy.
Rak wewnątrzprzewodowy śluzowy brodawkowaty.
Wewnątrzprzewodowe brodawkowate nowotwory śluzowe (IPMN) są to nowotwory występujące głównie w przewodzie trzustkowym i jego dużych odgałęzieniach. Szacuje się, że stanowią od 1% do 3% nowotworów zewnątrzwydzielniczej części trzustki.
Nowotwory te cechują się zmienną inwazyjnością, nabłonkowym komponentem brodawkowatym i zdolnością do produkcji mucyn. Wewnątrzprzewodowe brodawkowate nowotwory śluzowe są dzielone na nowotwory łagodne, nowotwory o granicznej złośliwości oraz raki nieinwazyjne i inwazyjne.
Klinicznie może występować ból w nadbrzuszu, zapalenie trzustki, żółtaczka, spadek masy ciała i cukrzyca, ale u części chorych nowotwór jest całkowicie bezobjawowy i jest przypadkowo wykrywany podczas diagnostyki obrazowej wykonanej z innego powodu niż podejrzenie choroby nowotworowej.
Guzy są różnej wielkości w zależności od stopnia poszerzenia przewodu trzustkowego i tworząc torbiel trzustki mogą osiągać od 1 do 8 cm. W sytuacji gdy nowotwór zajmuje kilka odgałęzień, guz może być wielotorbielowaty. Wnętrze torbieli może być gładkie, ale może zawierać wypełniające ją brodawkowate masy. Otaczający guz miąższ trzustki może charakteryzować się zmianami typowymi dla przewlekłego obturacyjnego zapalenia trzustki.
Mikroskopowo guz jest utworzony przez nabłonek walcowaty, wytwarzający mucyny wyścielający poszerzone przewody lub torbiele. Nabłonek tworzy brodawkowate lub pseudobrodawkowate struktury, ale część guza może być wyłożona nabłonkiem nietworzącym brodawek. Ilość wytwarzanej mucyny jest zmienna. Gruczolak wewnątrzprzewodowy śluzowy brodawkowaty jest zbudowany z komórek wykazujących niewielką dysplazję lub nie wykazujących jej. Nowotwór o granicznej złośliwości jest utworzony przez komórki o umiarkowanej dysplazji. Obserwuje się umiarkowaną utratę polarności komórek, umiarkowane powiększenie jąder komórkowych, hiperchromazję jąder (nadbarwliwość) i pseudowielorzędowość. Mogą być obecne pseudobrodawkowate struktury. Rak wewnątrzprzewodowy śluzowy brodawkowaty tworzy brodawki lub mikrobrodawki. Komórki cechują się znaczną dysplazją z utratą polarności komórek, powiększeniem jądra komórkowego, pleomorfizmem komórkowym, pleomorfizmem i powiększeniem jąder komórkowych, zmniejszoną zawartością mucyn i licznymi mitozami.
Szacuje się, że 15–40% przypadków wewnątrzprzewodowych brodawkowatych nowotworów śluzowych zawiera komponent inwazyjny. Komponent inwazyjny IPMN może przypominać gruczolakoraka przewodowego lub raka śluzowego.
Rak z komórek zrazikowych.
Nowotwór złożony z dość jednolitych komórek ułożonych we wzór zrazika, produkujących enzymy trzustkowe. Stanowi od 1% do 2% wszystkich nowotworów zewnątrzwydzielniczych trzustki.
Makroskopowo guzy są dobrze odgraniczone i mogą być wieloguzkowe. Zmiana jest koloru od żółtego do brązowego, mogą występować obszary martwicy i zwyrodnienia torbielowatego.
Mikroskopowo guz jest zbudowany z guzków oddzielonych ubogokomórkowymi włóknistymi pasmami, ale zwykle nie obserwuje się desmoplastycznego zrębu typowego dla wewnątrzprzewodowych brodawkowatych nowotworów śluzowych. Często jest obecna martwica guza. W utkaniu guza występuje kilka wzorców architektonicznych. Najczęstszym z nich jest wzorzec zrazikowy, w którym komórki nowotworowe są zorganizowane w niewielkie nieprawidłowe gruczoły i obecne w nim małe prześwity w obrębie licznych nowotworowych gruczołów dają wygląd sita. Rzadziej tworzone przez gruczoły prześwity są poszerzone dając wzór gruczołowy. Drugim pod względem częstości jest wzór lity, w którym lite gniazda komórek bez światła są pooddzielane drobnymi naczyniami krwionośnymi. Atypowe komórki zawierają niewielką ilość cytoplazmy, która może być amfofilna do eozynofilnej z charakterystycznymi ziarnistościami, co odzwierciedla obecność zymogenów. Jądra komórkowe są okrągłe lub owalne, względnie jednolite. Indeks mitotyczny jest dość zmienny.
Wyróżnia się dwa podtypy histologiczne:
Pankreatoblastoma.
Jest to bardzo rzadki złośliwy nowotwór nabłonkowy o stosunkowo dobrym rokowaniu. Dotyczy dzieci przed 10. rokiem życia, średnia wieku zachorowania wynosi około 4 lata. Tylko wyjątkowo jest stwierdzany w drugiej dekadzie życia. Są to guzy różnej wielkości, od 1 do 20 cm. Większość guzów jest lita i budują je dobrze odgraniczone mniejsze guzki oddzielone od siebie włóknistymi pasmami.
Mikroskopowo nowotwór jest zbudowany z bogatokomórkowych, dobrze oddzielonych od pasm zrębu wysp, składających się z gniazd z komórek nabłonkowych. Charakterystyczną cechę stanowi występowanie struktur określanych jako "squamoid corpuscle". Zrąb często jest bogatokomórkowy.
Rak pseudobrodawkowaty lity.
Lite pseudobrodawkowate nowotwory trzustki są zwykle nowotworami łagodnymi, choć mogą być złośliwe. Dotyczy głównie młodych kobiet, stanowi od 1% do 2% wszystkich nowotworów części zewnątrzwydzielniczej trzustki.
Makroskopowo są to okrągłe, pojedyncze, duże guzy o średniej wielkości 8–10 cm. Zwykle są otorebkowane i dobrze odgraniczone od sąsiadującej prawidłowej tkanki trzustki. Ściana guza może zawierać zwapnienia. Guz zawiera strefy krwotoczne i torbielowate przestrzenie z masami martwiczymi. W dużym guzie częsta jest rozległa martwica – wówczas przypomina on torbiel – a lita tkanka o jednolitym wzorze występuje głównie na obrzeżach zmiany pod torebką guza. Bardziej centralnie występuje utkanie pseudobrodawkowate. W obu wzorach utkania wielościenne komórki są położone wokół szypuły złożonej z drobnych naczyń. Przestrzenie pomiędzy pseudobrodawkami są wypełnione przez erytrocyty. W tkance łącznej mogą być obecne ogniska zwapnienia.
Komórki nowotworowe mają eozynofilną cytoplazmę lub jasną cytoplazmę. Mucyny i glikogen są niewykrywalne. Mitozy są rzadkie, ale bywają zaznaczone. Rzadko, gdy nieobecna jest torebka guza, w otaczającej tkance trzustki mogą być obecne gniazda komórek nowotworowych. Rzadko obecny jest naciek sąsiednich narządów lub żyły wrotnej. Kryteriów złośliwości guza nie ustalono – za złośliwym charakterem zmiany przemawia głęboki naciek sąsiednich tkanek, inwazja naczyń i nerwów. Przerzuty mogą jednak tworzyć guzy niespełniające tych kryteriów, dlatego nowotwór jest traktowany jako potencjalnie złośliwy.
Zmiany przednowotworowe.
Śródnabłonkowa neoplazja trzustkowa.
Śródnabłonkowa neoplazja trzustkowa jest najważniejszą zmianą przednowotworową prowadzącą do gruczolakoraka przewodowego trzustki. Prawdopodobnie większość przypadków raków inwazyjnych trzustki rozwija się na bazie śródnabłonkowej neoplazji.
Śródnabłonkowa neoplazja trzustkowa jest niewielką, nie przekraczającą 5 mm, płaską lub brodawkowatą bezobjawową zmianą wywodzącą się z małych przewodów trzustkowych. Budują ją komórki od sześciennych do walcowatych wytwarzające mucyny, o atypii cytologicznej i architektonicznej różnego stopnia. Jest ona klasyfikowana na trzy klasy o wzrastającym ryzyku raka inwazyjnego. Neoplazja niskiego stopnia (PanIN-1) wiąże się z minimalną atypią cytologiczną i architektoniczną, neoplazja umiarkowanego stopnia (PanIN-2) z umiarkowaną atypią cytologiczną i architektoniczną, a neoplazja wysokiego stopnia (PanIN-3) z nasilonymi zmianami cytologicznymi i architektonicznymi. PanIN-1A jest płaską zmianą zbudowaną z nabłonka walcowatego z jednorodnymi okrągłymi lub owalnymi jądrami komórkowymi. PanIN-1B to zmiana brodawkowata i morfologicznie podobna do PanIN-1A. W PanIN-2 stwierdza się utratę polarności jądra komórkowego, pseudowielorzędowość, stłoczenie jąder komórkowych, pleomorfizm wielkości jąder komórkowych oraz hiperchromazję jąder komórkowych. PanIN-3 wykazuje znaczną atypię architektoniczną i komórkową, występują struktury brodawkowate lub przypominające sito, mogą występować zgrupowania komórek w świetle przewodów. Komórki posiadają powiększone, pleomorficzne jądro, dochodzi do utraty polarności jądra komórkowego. Mogą być widoczne figury mitotyczne, a nawet nieprawidłowe mitozy.
Śródnabłonkowa neoplazja jest elementem wielostopniowego procesu karcynogenezy, w którym dochodzi do nagromadzenia kolejnych zmian genetycznych, co znajduje odzwierciedlenie w zmianach morfologicznych i obserwowalnej progresji stopnia neoplazji od niskiego stopnia do wysokiego, a następnie do raka inwazyjnego. Stopień śródnabłonkowej neoplazji koreluje z ilością nagromadzonych mutacji genetycznych.
Jednak śródnabłonkowa neoplazja nie jest zmianą rzadką. W badaniu Konstantinidis i współpracowników śródnabłonkową neoplazję stwierdzono w 26% przypadków trzustek usuniętych z innych powodów niż podejrzenie choroby nowotworowej. Większość stwierdzonych neoplazji stanowiła neoplazja niskiego stopnia (PanIN-1), która stanowiła ponad 50% przypadków neoplazji. Neoplazja umiarkowanego stopnia (PanIN-2) występowawała w 40% przypadków neoplazji, a neoplazja wysokiego stopnia (PanIN-3) w 8% przypadków neoplazji. Z kolei w trzustkach z rakiem inwazyjnym w 20–50% przypadków stwierdza się współistnienie neoplazji śródnabłonkowej wysokiego stopnia. Częstość występowania neoplazji wzrasta wraz z wiekiem.
Nie wiadomo, jakie ryzyko pojawienia się raka inwazyjnego niesie ze sobą występowanie neoplazji śródnabłonkowej.
Wewnątrzprzewodowe brodawkowate nowotwory śluzowe.
Wewnątrzprzewodowe brodawkowate nowotwory śluzowe (IPMN) stanowią od 1% do 3% nowotworów zewnątrzwydzielniczej części trzustki. Cechują się zmiennym stopniem inwazyjności i są dzielone na nowotwory łagodne, nowotwory o granicznej złośliwości oraz raki nieinwazyjne i inwazyjne.
Z nieinwazyjnego wewnątrzprzewodowego brodawkowatego nowotworu śluzowego mogą rozwinąć się dwa główne typy nowotworów inwazyjnych: gruczolakorak przewodowy lub rak śluzowy, a rzadziej typ onkocytarny. Gruczolakorak przewodowy wywodzący się z IPMN jest nie do odróżnienia od gruczolaka przewodowego niepochodzącego od tych nowotworów.
Trudno oszacować ryzyko występowania składnika złośliwego w wewnątrzprzewodowych brodawkowatych nowotworach śluzowych; wyniki wahają się od 15% do 40%. W kilku badaniach komponent inwazyjny występował w 19–24% wyciętych trzustek z powodu IPMN, jednak w jednym badaniu występował on w 38% przypadków.
W przypadku stwierdzenia wewnątrzprzewodowego brodawkowatego nowotworu śluzowego zaleca się jego usunięcie. Pewne podtypy IPMN można wyłącznie obserwować.
Nowotwory śluzowe torbielowate.
Nowotwory śluzowe torbielowate są najrzadszą zmianą przednowotworową prowadzącą do raka inwazyjnego. Pod względem złośliwości są dzielone na gruczolakotorbielaki, nowotwory o granicznej złośliwości oraz raki nieinwazyjne i inwazyjne. Stanowią od 2% do 5% wszystkich nowotworów zewnątrzwydzielniczej części trzustki.
Nowotwory śluzowe torbielowate charakteryzują się niskim ryzykiem wystąpienia raka inwazyjnego, który dotyczy 13% tych nowotworów. Mimo to zaleca się resekcję zmiany, szczególnie u osób młodych. U chorych, u których operacja byłaby niewskazana ze względu na ogólny stan zdrowia lub podeszły wiek, zaleca się nadzór onkologiczny.
Przebieg naturalny choroby.
Inwazyjny rak trzustki najprawdopodobniej powstaje na bazie stosunkowo dobrze zróżnicowanych nieinwazyjnych zmian. Najczęstszą taką zmianą prekursorową jest śródnabłonkowa neoplazja trzustkowa ("pancreatic intraepithelial neoplasia", PanIN), a rzadziej wewnątrzprzewodowe brodawkowate nowotwory śluzowe ("intraductal papillary mucinous neoplasm", IPMN) i śluzowe nowotwory torbielowate ("mucinous cystic neoplasm", MCN). Śródnabłonkowa neoplazja trzustkowa może nabywać kolejne mutacje cytogenetyczne, co koreluje z progresją do raka. Prawdopodobnie musi minąć 12 lat, zanim śródnabłonkowa neoplazja trzustkowa ulegnie przemianie do raka inwazyjnego, i kolejne 6,5 roku, nim nowotwór nabędzie zdolność do wytworzenia przerzutów. Po około 2,5 roku zwykle dochodzi do dalszych mutacji i progresji choroby do zgonu, zatem mija około 21 lat od pierwszej mutacji genetycznej do śmierci chorego.
Rak trzustki długo pozostaje bezobjawowy. Objawy choroby wynikają głównie z nacieku sąsiednich struktur, zatem pojawiają się stosunkowo późno. W momencie rozpoznania większość guzów głowy trzustki osiąga wielkość 1,5–5 cm, średnio 2,5–3,5 cm. Raki w trzonie i ogonie w momencie rozpoznania zwykle są większe, niż te zlokalizowane w głowie trzustki, które wcześniej są przyczyną niepokojących objawów, przede wszystkich żółtaczki zaporowej. Rak głowy trzustki zwykle nacieka przewód żółciowy wspólny lub przewód trzustkowy (przewód Wirsunga), powodując ich zwężenie w miejscu nacieku i proksymalne poszerzenie z powodu zablokowania w nich przepływu. Zamknięcie dróg żółciowych jest przyczyną żółtaczki, z kolei zamknięcie światła przewodu trzustkowego skutkuje zanikiem miąższu trzustki w wyniku przewlekłego zaporowego zapalenia trzustki. Rak w trzonie lub głowie trzustki również może zablokować przewód Wirsunga, ale zwykle nie blokuje dróg żółciowych. Z kolei guzy położone bardziej brzusznie (dolnie) częściej są powodem niedrożności jelit. Ból brzucha jest efektem naciekania lub ucisku nerwów i okolicznych tkanek, również stanowi objaw stosunkowo zaawansowanej choroby. Ból pleców jest spowodowany przez naciek nerwów trzewnych lub splotu trzewnego.
Rak szerzy się na okoliczne i odległe tkanki poprzez bezpośrednie naciekanie, szerzenie się wzdłuż nerwów, wytwarzanie przerzutów drogą naczyń limfatycznych oraz naczyń krwionośnych. Rak trzustki charakteryzuje się wczesnym szerzeniem się raka w kierunku tkanek okołotrzustkowych, naciekaniem wzdłuż pochewek okołonerwowych oraz zajęciem regionalnych węzłów chłonnych. Zwykle już w momencie rozpoznania rak nie jest ograniczony wyłącznie do narządu.
W raku głowy trzustki rak szerzy się bezpośrednio poprzez naciek pochewek okołonerwowych i zajmuje zaotrzewnową tkankę tłuszczową. Szerzenie się wzdłuż nerwów jest obserwowane w 50–90% przypadków raka trzustki. Rak szerzy się wzdłuż z nerwów pochodzących z prawego zwoju trzewnego biegnących do górnego przyśrodkowego brzegu wyrostka haczykowatego lub wzdłuż nerwów pochodzących ze splotu tętnicy krezkowej górnej biegnących do przyśrodkowego brzegu wyrostka haczykowatego.
W bardziej zaawansowanych etapach pojawia się naciek sąsiadujących narządów, przede wszystkim dwunastnicy i żołądka. W trzonie i głowie trzustki częściej obserwuje się naciekanie sąsiednich narządów niż w głowie trzustki. W tej lokalizacji rak nacieka śledzionę, żołądek, lewe nadnercze, okrężnicę i otrzewną.
Już w guzach o średnicy poniżej 2,5 cm 40% chorych wykazuje obecność przerzutów do węzłów chłonnych, a większość mikroskopową inwazję tkanek okołotrzustkowych. Rak głowy trzustki szerząc się drogą naczyń limfatycznych najczęściej początkowo zajmuje kolejno pod względem częstości tylne węzły trzustkowo-dwunastnicze i górną grupę węzłów głowy trzustki, następnie dolną grupę węzłów głowy trzustki i górną grupę trzonu, następnie przednią grupę węzłów trzustkowo-dwunastniczych i dolną grupę trzonu trzustki. Bardziej odległe przerzuty węzłowe pojawiają się w węzłach chłonnych więzadła wątrobowo-dwunastniczego, pnia trzewnego, tętnicy krezkowej górnej, okołoaortalnych poziomu tętnicy nerkowej. W raku trzonu i ogona przerzuty drogą limfatyczną pojawiają się głównie w górnej i dolnej grupie węzłów trzonu trzustki oraz w węzłach wnęki śledziony. Mogą się one szerzyć drogą limfatyczną bezpośrednio do opłucnej i płuc.
Przerzuty drogą krwionośną pojawiają się głównie w wątrobie i płucach, następnie w nadnerczach, nerkach, kościach, mózgu i skórze. Najczęstszą lokalizacją przerzutów jest wątroba i przerzuty w tej lokalizacji są stwierdzane w 60% przypadków przerzutów odległych. Klinicznie w zaawansowanej chorobie nowotworowej obserwuje się postępujące pogorszenie stanu ogólnego, nasilenie bólu i spadek masy ciała, prowadzi to do kacheksji i ostatecznie do zgonu.
Patogeneza.
Proces powstawania raka trzustki (karcynogeneza) nie został całkowicie poznany. Kluczowe jest nakładanie się czynników środowiskowych, w tym palenia tytoniu i związanych z nim licznych karcynogenów, na indywidualną podatność na raka trzustki, co skutkuje powstaniem kaskady zmian genetycznych i epigenetycznych, a w rezultacie tych zmian wyselekcjonowanie klonu komórek nowotworowych zdolnych do miejscowego naciekania tkanek i tworzenia przerzutów.
Karcynogeny są metabolizowane w trzustce i ulegają aktywacji do związków bardziej aktywnych biologicznie, które mogą oddziaływać z materiałem genetycznym komórki, co indukuje powstanie losowych zmian genetycznych. Zaburzenia genetyczne powstają na skutek mutacji pojedynczych genów, aberracji chromosomalnych i zmian epigenetycznych polegających na stabilnym wyciszeniu transkrypcji genów bez fizycznej trwałej modyfikacji materiału genetycznego poprzez modyfikację chromatyny lub modyfikację histonów.
Jednak tylko znikoma część z tych zmian prowadzi do powstania przewagi proliferacyjnej (podziałowej) zmutowanych komórek nad prawidłowymi. Geny kluczowe dla powstawania raka trzustki można zaklasyfikować do trzech grup genów: onkogenów, genów supresorowych (antyonkogeny) i genów mutatorowych (geny wpływające na naprawę materiału genetycznego). Geny supresorowe, utrzymujące stabilność genetyczną i hamujące proliferację komórki, są wyłączane za pomocą mutacji (delecje, mutacje nonsensowne) lub zmian epigenetycznych. Z kolei protoonkogeny stają się onkogenami w wyniku ich translokacji, amplifikacji czy nadekspresji w wyniku różnych mechanizmów.
Karcynogeneza, aby doprowadzić do powstania nowotworu inwazyjnego, wymaga określonej sekwencji wielu mutacji i zaburzenia regulacji w dół lub w górę wielu genów kontrolujących wzrost komórki i jej zdolności do podziału, kontroli cyklu komórkowego, genów mutatorowych, unikania starzenia się komórki i apoptozy (regulowanej śmierci komórki), nasilenia angiogenezy i zdolności do migracji.
Najwcześniejsze mutacje występują w najliczniejszych klonach komórkowych. W zaawansowanej chorobie nowotworowej występuje niestabilność genetyczna polegająca na gromadzeniu licznych mutacji i aberracji chromosomalnych. Szacuje się, że w zaawansowanym raku występują średnio 63 mutacje zgrupowane w około 12 szlaków sygnalizacyjnych. Z kolei chorzy z wrodzoną mutacją pewnych genów mają wyjściowo zwiększone ryzyko powstania raka trzustki.
Wielostopniowe mutacje genetyczne prowadzą do wielostopniowych zmian morfologicznych zarówno na poziomie komórkowym (cytologicznym), jak i tkankowym (architektonicznym). Postuluje się wielostopniowy model zmian histologicznych prowadzących do raka, który jest zapoczątkowany przez hiperplazję, po której następują kolejne stopnie neoplazji i ostatecznie rak inwazyjny.
Istnieje znaczny synergizm działania czynników ryzyka choroby, który sugeruje wspólną ścieżkę karcynogenezy.
Karcynogeny i środowiskowe czynniki ryzyka.
Palenie tytoniu jest głównym czynnikiem ryzyka rozwinięcia raka trzustki. Podstawowym mechanizmem napędzającym karcynogenezę jest dostarczanie z dymem tytoniowym licznych czynników rakotwórczych, które ulegają metabolizmowi w trzustce. Powstają związki zdolne do połączenia się z DNA, co skutkuje zwiększonym ryzykiem mutacji genetycznych i następnie raka trzustki. Z drugiej strony u palących nie wykazano zwiększonego ryzyka częstych mutacji w raku trzustki, jak mutacje KRAS2, p16 i p53, ale jednocześnie wykazano zwiększone ryzyko mniej częstych mutacji w raku trzustki. Sugeruje to, że w karcynogennym działaniu palenia tytoniu pośredniczą mniej częste mutacje.
Jeden z karcynogenów obecnych w dymie tytoniowym (NNK 4-(metylonitrozoamino)-1-(3-pirydylo)-1-butanon) wpływa na receptory β-adrenergiczne i nikotynowe komórek trzustki i następnie aktywuje COX-2, EGFR i szlak MAPK/ERK, które regulują proliferację i apoptozę komórek.
Nikotyna pobudza wzrost i progresję raka, a także oporność na chemioterapię. Stymuluje ona przejście nabłonkowo-mezynchymalne, które polega na przekształceniu się komórek o fenotypie nabłonkowym w komórki o fenotypie mezenchymalnym, z utratą polarności i zdolności do adhezji oraz zwiększeniem zdolności do ruchu, inwazji i przerzutowania.
Przypuszcza się, że w karcynogenezie raka trzustki na podłożu cukrzycy bierze udział insulinooporność i związana z nią hiperinsulinemia (zwiększone stężenie insuliny), która stymuluje proliferację i wzrost komórek. Trzustka w wyniku nadprodukcji insuliny jest miejscami wystawiona na jej działanie w znacznie wyższych stężeniach niż inne tkanki.
Insulinopodobny czynnik wzrostu (IGF) wykazuje silniejsze niż insulina działanie promujące proliferację i hamujące apoptozę. Receptor IGFR ulega nadekspresji w komórkach raka trzustki. Aktywuje on liczne szlaki metaboliczne, w tym szlak MAPK/ERK i szlak PI3K/AKT/mTOR. Wysokie stężenie insuliny może aktywować receptor IGF-1. Dodatkowo insulina wpływa na regulację w górę biodostępności IGF.
Wpływ samej hiperglikemii na karcynogenezę nie jest jasny, jednak badania wskazują, że nie stymuluje ona wzrostu guza.
Cukrzyca może zwiększać ryzyko rozwoju raka trzustki poprzez wywoływanie stresu oksydacyjnego i reakcji zapalnych, które następnie wpływają na czynnik NF-κB zwiększający oporność na apoptozę.
Otyłość jest wiązana z patogenezą raka trzustki przez wpływ na adiponektynę i leptynę oraz tworzenie przewlekłego stanu zapalnego. Nadmierne spożywanie pokarmów wysokokalorycznych powoduje rozrost tkanki tłuszczowej i namnożenie budujących ją adipocytów. Powoduje to deregulację ich funkcji endokrynnej.
W tkance tłuszczowej powstają cytokiny prozapalne, w tym IL-6, TNF-α, PAI-1, MCP-1 i chemokiny (CCL5, CXCL12 i CCL20). Aktywacja czynnika NF-kB zwiększającego oporność na apoptozę w wyniku przewlekłego zapalenia może promować powstanie raka trzustki. Przewlekły stan zapalny sprzyja powstawaniu insulinooporności, cukrzycy i raka trzustki.
W otyłości obserwuje się wzrost stężenia leptyny i spadek stężenia adiponektyny. Mogą one wpływać na karcynogenezę poprzez wpływ na IL-6 i TNF-α, których stężenie leptyna zwiększa, a adiponektyna zmniejsza. Leptyna zwiększając poziom IL-6 może być związana z karcynogenezą poprzez szlak PI3K/AKT/mTOR, szlak MAPK/ERK i szlak JAK-STAT.
Otyłość wpływa na insulinooporność i zwiększone stężenie insuliny, która wpływa propoliferacyjnie.
Aktywacja onkogenów.
Mutacje aktywujące onkogenu KRAS (k-RAS) są jednymi z najwcześniej i najczęściej wykrywanych mutacji, pojawiają się one już w neoplazji niskiego stopnia (PanIN-1). Z kolei mutacje CDKN2A/p16 pojawiają się w neoplazji umiarkowanego stopnia (PanIN-2), a mutacje p53 i SMAD4 rzadko przed etapem neoplazji wysokiego stopnia (PanIN-3). Mutacja genu KRAS2 występuje w 95% przypadków raka trzustki. Jest ona kluczowym momentem, który determinuje przejście PanIN-1 do PanIN-2 i ostatecznie do raka inwazyjnego. Gen KRAS koduje białko należące do rodziny RAS o aktywności GTP-azy (białko rozkładające GTP) biorące udział w transdukcji sygnału z wielu receptorów. Wpływa ono na zdolność do proliferacji i przeżycia komórki, przebudowę cytoszkieletu i zdolność do migracji komórki. Konstytutywna aktywacja prowadzi do aktywacji szlaków MAPK, MEK1 i 2MEK2, Akt i PI3K.
Protoonkogen KRAS koduje niewielką GTP-azę, która odpowiada za rozkład GTP do GDP.
Aktywacja KRAS jest promowana przez białka GEF ("guanine nucleotide exchange factor"), a w inaktywacji pośredniczy GAP ("GTPase-activating protein"). Mutacja aktywująca KRAS zaburza oddziaływanie pomiędzy KRAS a GAP, co prowadzi do stałej konstytutywnej aktywności.
Zmutowany konstytutywnie aktywny KRAS aktywuje liczne szlaki sygnalizacyjne, w tym szlaki MAPK/ERK i PI3K/AKT/mTOR, NOTCH, które wpływają na wzrost, proliferację, przetrwanie komórki i jej zdolność do migracji.
Mutacja KRAS wpływa również na podtrzymanie i napędzanie reakcji zapalnej w mikrośrodowisku guza, która ma istotne znaczenie w karcynogenezie raka trzustki, a także kontroluje różne szlaki metaboliczne, przestawiając metabolizm tlenowy komórki na beztlenowy.
W 20–30% przypadków raka trzustki nadekspresji ulega onkogen c-MYC. Nadekspresji ulegają również geny MYB, AIB1 (NCOA3) i receptor EGF.
Dezaktywacja antyonkogenów.
p16/CDKN2A jest najczęściej inaktywowanym genem supresorowym, inaktywację p16 obserwuje się w ponad 90–95% przypadków raka trzustki. Inaktywacja p16 jest wczesnym zdarzeniem w karcynogenezie raka trzustki.
Białko p16 hamuje cykl komórkowy poprzez zatrzymanie przejścia fazy G1 do fazy S. Uszkodzenie DNA, starzenie się komórki i reaktywne formy tlenu mogą aktywować p16, które wiąże się z CDK4/6. W warunkach fizjologicznych CDK4 i 6 tworzą kompleks, który fosforyluje RB1. Fosforylowany RB1 odłącza się od czynników transkrypcyjnych należących do rodziny E2F, a te po przejściu do jądra komórkowego promują ekspresję genów odpowiadających za przejście z fazy G1 do S. Związanie się p16 z CDK4 i 6 powoduje zatrzymanie tego procesu i zahamowanie cyklu komórkowego.
Inaktywacja p53 jest obserwowana w 50–70% przypadków raka trzustki.
Białko p53 pełni ważną rolę w utrzymaniu stabilności genomu, indukowaniu apoptozy i hamowaniu angiogenezy. Posiada zdolność do zatrzymania przejścia cyklu komórkowego z fazy G1 do fazy S. p53 w przypadku rozpoznania uszkodzenia DNA promuje powstawanie białka p21, które wiąże kompleks CDK4/CDK6, CDK2 i CDK1, co ostatecznie blokuje różne geny i zatrzymuje cykl komórkowy.
Utrata p53 pozwala komórkom nowotworowym dalej się dzielić i uniknąć apoptozy, mimo ewidentnego uszkodzenia materiału genetycznego. Sprzyja to uzyskiwaniu kolejnych, nowych mutacji. Utrata p53 jest związana z gorszym rokowaniem i może być związana z mniejszą wrażliwością na niektóre cytostatyki.
Utratę aktywności p21 obserwuje się w 30–60% przypadków raka trzustki. p21 poprzez związanie CDK4/CDK6, CDK2 i CDK1 blokuje przejście cyklu komórkowego z fazy G1 do fazy S.
Mutacja SMAD4 jest obserwowana w 55% przypadków raka trzustki. Utrata SMAD4 jest stosunkowo późnym zdarzeniem w karcynogenezie raka trzustki. SMAD4 kontroluje transdukcję sygnału z receptora TGF-β, który wpływa na proliferację, różnicowanie i kontrolę cyklu komórkowego. Mutacja genu SMAD4 jest równoznaczna z utratą hamowania przez TGF-β.
W 10% przypadków stwierdza się mutację genu BRCA2. Odpowiada on za utrzymanie stabilności genetycznej poprzez wpływ na naprawę DNA.
W 5–10% przypadków raka trzustki w karcynogenezie biorą udział inne geny supresorowe: LKB1 (STK11), TGFBR1/TGFBR2, ACVR1B i MKK4.
Rozpoznanie.
Kliniczne rozpoznanie choroby stawia się na podstawie badań obrazowych, których podstawowym celem jest ocena operacyjności choroby. Podstawową metodą diagnostyczną jest tomografia komputerowa jamy brzusznej poszerzona o badanie miednicy i klatki piersiowej, która pozwala na rozpoznanie choroby oraz ocenę jej zaawansowania. Pomocniczo jest stosowana ultrasonografia endoskopowa (EUS), rezonans magnetyczny, endoskopowa cholangiopankreatografia wsteczna lub cholangiopankreatografia rezonansu magnetycznego (MRCP). Ultrasonografia przezbrzuszna ze względu na trudności w zobrazowaniu trzustki nie jest dobrym wstępnym badaniem. Badania obrazowe i podstawowe badania laboratoryjne umożliwiają zakwalifikowanie chorego do jednej z trzech grup klinicznych: choroba operacyjna, choroba o granicznej operacyjności i choroba nieoperacyjna. Jednak mimo zastosowania odpowiednich badań obrazowych w 23% przypadków po operacyjnym otwarciu jamy brzusznej choroba okazuje się nieoperacyjna. Rozpoznanie histopatologiczne nie jest konieczne przed wykonaniem zabiegu, ale jest wymagane przed rozpoczęciem leczenia neoadiuwantowego lub leczenia ogólnoustrojowego w przypadku choroby nieoperacyjnej.
Tomografia komputerowa (TK).
Tomografia komputerowa jamy brzusznej poszerzona o skany klatki piersiowej i miednicy jest podstawową metodą pozwalającą na rozpoznanie i ocenę zaawansowania raka trzustki.
Czułość wielorzędowej tomografii komputerowej w wykrywaniu raka trzustki jest wysoka i wynosi 89–97%, choć czułość w wykrywaniu małych zmian poniżej 1,5 cm jest niższa i wynosi 67%. Wykazano, że 70–80% chorych zakwalifikowanych na podstawie oceny zaawansowania w tomografii komputerowej jako chorzy z chorobą operacyjną nie zostało zdyskwalifikowanych po wykonaniu laparotomii z powodu większego zaawansowania choroby niż w ocenie za pomocą badań obrazowych i wykonano u nich zabieg chirurgiczny.
Typowo w tomografii komputerowej rak trzustki jest widoczny jako słabo odgraniczona, hipodensyjna masa w stosunku do niewzmocnionego w TK miąższu trzustki. W 11–27% przypadków guz jest izodensyjny w stosunku do miąższu trzustki i jest niewidoczny lub mało widoczny w tomografii komputerowej. Podejrzenie raka trzustki budzi również powiększenie części lub całego narządu, odcinkowe, dystalne poszerzenie przewodu trzustkowego, zatarcie budowy zrazikowej i widoczna martwica w trzustce.
W diagnostyce raka trzustki zaleca się stosowanie tzw. protokołu trzustkowego, który polega na wykonaniu wielu cienkich poprzecznych skanów cieńszych niż 3 mm oraz odwzorowania czołowego i strzałkowego. Następnie podaje się kontrast i ocenia się fazę miąższową trzustki (późna faza tętnicza) po 35–50 s po podaniu kontrastu oraz ocenia fazę wrotną po 60–90 s. Jednocześnie z kontrastem doustnie podaje się dużą ilość wody celem wypełnienia żołądka i dwunastnicy. Faza miąższowa trzustki ma na celu maksymalne wzmocnienie prawidłowego miąższu trzustki i zwiększenie widoczności hipodensyjnego raka trzustki. W tej fazie ocenia się również stosunek guza do ważnych naczyń krwionośnych, w tym pnia trzewnego i tętnicy krezkowej górnej. Faza wrotna pozwala na ocenę obecności przerzutów w wątrobie oraz ocenę nacieku ważnych naczyń żylnych, w tym żyły wrotnej, żyły głównej dolnej, żyły krezkowej górnej i żyły śledzionowej. Rekonstrukcje czołowe i strzałkowe są przydatne w ocenie lokalnego zaawansowania guza oraz zajęcia ważnych naczyń krwionośnych.
Rezonans magnetyczny (MRI) i cholangiopankreatografia rezonansu magnetycznego (MRCP).
Rezonans magnetyczny dzięki nowoczesnym aparatom może być równie przydatny w diagnostyce raka trzustki jak tomografia komputerowa. Stanowi metodę uzupełniającą do tomografii komputerowej, szczególnie w przypadku nieuwidocznienia zmiany w trzustce i z jednoczesną obecnością nieokreślonych zmian ogniskowych w wątrobie lub w przypadku uczulenia na kontrast jodowy.
Jest to przydatna metoda do wykrywania guzów, które w tomografii komputerowej są izodensyjne i pozostają mało widoczne. Typowo rak trzustki jest widoczny jako źle odgraniczona hipointensywna masa w obrazach T1-zależnych. Również w obrazach T2-zależnych guz jest hipointensywny.
Cholangiopankreatografia rezonansu magnetycznego umożliwia nieinwazyjne zobrazowanie dróg żółciowych i przewodu trzustkowego. Może być uważana za alternatywę dla diagnostyki za pomocą endoskopowej cholangiopankreatografii wstecznej.
Ultrasonografia przezbrzuszna (USG).
Ultrasonografia często jest wstępnym badaniem u chorych zgłaszających niepokojące objawy ze strony jamy brzusznej. Mimo bardzo wysokiej dostępności i nieinwazyjności ultrasonografia nie jest dobrym badaniem przesiewowym. U otyłych chorych trzustka jest bardzo trudna do zobrazowania. Skuteczność badania również bywa mocno utrudniona przez gazy jelitowe.
Czułość badania zależy od doświadczenia operatora i waha się od 67 do 90%. Typowo gruczolakorak trzustki jest widoczny jako hipoechogeniczna masa o słabym odgraniczeniu i słabym unaczynieniu. Objawami sugerującymi chorobę nowotworową jest poszerzenie przewodu trzustkowego powyżej 2–3 mm lub nieprawidłowe kontury narządu.
Ultrasonografia endoskopowa (EUS).
Ultrasonografia endoskopowa jest inwazyjną metodą diagnostyczną polegającą na umieszczeniu w przewodzie pokarmowym endoskopu wyposażonego w głowicę ultrasonograficzną. Sonda umieszczona w bezpośredniej bliskości trzustki umożliwia znacznie dokładniejszą ocenę narządu niż ultrasonografia przezbrzuszna.
Ultrasonografia endoskopowa cechuje się bardzo wysoką czułością w rozpoznawaniu raka trzustki osiągającą 93–100%. Ujemna wartość predykcyjna (prawdopodobieństwo braku choroby przy wyniku ujemnym) wynosi blisko 100%, szczególnie w połączeniu z biopsją aspiracyjną cienkoigłową.
Jest to metoda szczególnie przydatna w wykrywaniu niewielkich zmian nieprzekraczających 2–3 cm, które pozostały niewidoczne w innych metodach diagnostycznych. Metoda stanowi uzupełnienie tomografii komputerowej, szczególnie u chorych z nieuwidocznioną zmianą w trzustce albo o niepewnym zajęciu naczyń krwionośnych lub węzłów chłonnych. EUS pełni dużą rolę w diagnostyce różnicowej zmian torbielowatych trzustki ze względu na możliwość wykonania biopsji aspiracyjnej i dalszych badań cytologicznych i biochemicznych płynu z torbieli. Wykorzystywana jest również do rozróżniania niezłośliwego od związanego z chorobą rozrostową zwężenia przewodu trzustkowego.
Typowo w ultrasonografii endoskopowej gruczolakorak jest widoczny jako niejednorodna hipoechogenna masa o niejednorodnych granicach.
Endoskopowa cholangiopankreatografia wsteczna (ERCP).
Endoskopowa cholangiopankreatografia wsteczna jest wykonywana głównie w ramach leczenia endoskopowego, szczególnie protezowania dróg żółciowych. Metoda pozwala na wykonanie biopsji szczoteczkowej.
Pozytonowa tomografia emisyjna w połączeniu z tomografią komputerową (PET-TK).
Pozytonowa tomografia emisyjna w połączeniu z tomografią komputerową nie jest rutynowo stosowana w początkowej diagnostyce raka trzustki. Jest wykonywana u chorych z dużym klinicznym podejrzeniem raka trzustki jako dodatkowe badanie po wykonaniu tomografii komputerowej, szczególnie u chorych z chorobą o granicznej operacyjności, dużym guzem pierwotnym, wysokim stężeniem CA 19-9, powiększonych regionalnych węzłach chłonnych i chorych z nasilonymi objawami choroby.
W diagnostyce guza pierwotnego badanie wykazuje dużą czułość wynoszącą 89% i swoistość wynoszącą 88%.
Jest przydatną metodą w ocenie zaawansowania choroby nowotworowej. W wykrywaniu przerzutów odległych PET wykazuje wyższą czułość niż tomografia komputerowa.
Laparoskopia.
Laparoskopia jest cenną inwazyjną metodą diagnostyczną w ocenie obecności przerzutów w otrzewnej i powierzchniowych przerzutów w wątrobie, których nie można wykryć w badaniach obrazowych.
Jednak laparoskopia nie zastępuje diagnostyki obrazowej i nie jest wykonywana rutynowo. Może być przydatna u chorych z rozpoznaną graniczną resekcyjnością guza pierwotnego z dużym podejrzeniem choroby uogólnionej oraz u chorych z granicznie operacyjną chorobą przed podaniem leczenia neoadiuwantowego. Pozwala to uniknąć niepotrzebnej laparotomii (operacyjnego otwarcia jamy brzusznej) u chorych z chorobą rozsianą.
Stwierdzenie w badaniu cytologicznym z jamy otrzewnej komórek nowotworowych jest równoznaczne z rozpoznaniem choroby w stadium przerzutowym.
Biopsja.
Rozpoznanie histopatologiczne nie jest konieczne do klinicznego rozpoznania choroby i zakwalifikowania chorego do leczenia operacyjnego, jednak wykonanie biopsji jest niezbędne przed zastosowaniem leczenia neoadiuwantowego oraz przed ogólnoustrojowym leczeniem choroby zaawansowanej. Biopsja cienkoigłowa może być wykonana endoskopowo pod kontrolą ultrasonografii endoskopowej (EUS) lub przezskórnie pod kontrolą tomografii komputerowej. Preferowana jest biopsja wykonana podczas endoskopii, ponieważ daje zdecydowanie niższe ryzyko rozsiewu choroby podczas wykonywania procedury, a dodatkowo niesie niższe ryzyko uszkodzenia jelit, istotnego krwawienia i powikłań zakaźnych niż biopsja przezskórna.
Biopsja jest bardzo dokładną metodą pozwalającą stwierdzenie nowotworu złośliwego. Wykazano, że 97% guzów cytologicznie zakwalifikowanych jako nowotwory złośliwe okazały się złośliwe w klinicznej obserwacji, jednak 13% guzów ocenionych jako łagodne okazywało się złośliwymi.
Jeśli biopsja nie potwierdziła obecności nowotworu złośliwego, to jest ona przynajmniej raz powtórnie wykonywana. W przypadku ewidentnej klinicznej obecności choroby niediagnostyczne biopsje nie mogą opóźniać leczenia chirurgicznego.
Badanie histopatologiczne.
Badanie histopatologiczne umożliwia ostateczne rozpoznanie choroby, które jest konieczne przed rozpoczęciem leczenia ogólnoustrojowego, w tym leczenia neoadiuwantowego. Rozpoznanie histopatologiczne nie jest jednak konieczne przed wykonaniem potencjalnie radykalnego zabiegu, ponieważ chorzy są kwalifikowani do operacji na podstawie badań obrazowych.
Badanie histopatologiczne materiału pooperacyjnego umożliwia ostateczne rozpoznanie typu histopatologicznego, stopnia złośliwości histologicznej, ocenę wielkości i nacieku guza pierwotnego, zajęcia węzłów chłonnych, nacieku naczyń i nerwów, ocenę marginesów chirurgicznych i innych cech koniecznych do oceny zaawansowania choroby.
Markery nowotworowe.
Pod względem klinicznej przydatności w diagnostyce przebadano kilka markerów nowotworowych, w tym CEA, CA 125 i CA 242, jednak największe kliniczne znaczenie ma antygen CA 19-9.
CA 19-9 jest najbardziej przydatnym markerem nowotworowym w diagnostyce raka trzustki. Marker wykazuje wysoką czułość, sięgającą około 80%, i dobrą specyficzność, wynoszącą 82–90% u objawowych chorych. Marker nie jest swoisty dla raka trzustki i jego poziom bywa podwyższony przy różnych chorobach wątroby, dróg żółciowych i trzustki, a także przy innych chorobach nowotworowych. Ze względu na niską dodatnią wartość predykcyjną jest słabym markerem do badań przesiewowych.
Przedoperacyjny poziom CA 19-9 koreluje ze stadium choroby i operacyjnością guza. Pooperacyjne niskie stężenie lub spadek stężenia CA 19-9 również koreluje z rokowaniem przeżycia leczonych. U chorych leczonych neoadiuwantowo stężenie CA 19-9 jest dobrym markerem rokowniczym.
W celach rokowniczych zaleca się badanie CA 19-9 przed operacją, po operacji i przed podaniem leczenia adiuwantowego.
Ocena zaawansowania i rokowania.
Ocena zaawansowania.
Klinicznie zaawansowanie choroby ocenia się za pomocą tomografii komputerowej jamy brzusznej poszerzonej o badanie miednicy i klatki piersiowej oraz wykonanych podstawowych badań laboratoryjnych. Na tej podstawie chorobę można klinicznie zakwalifikować jako operacyjną, granicznie operacyjną lub nieoperacyjną, w tym miejscowo zaawansowaną (stadium III zaawansowania klinicznego) lub przerzutową (stadium IV zaawansowania klinicznego). Po wykonanej resekcji preparat po operacji poddany badaniu histopatologicznemu pozwala dokonać dalszej oceny zaawansowania. Dostarcza ono informacji dotyczących marginesu wolnego od nacieku nowotworu, zajęcia lokalnych węzłów chłonnych, zajęcia tkanek miękkich okołotrzustkowych oraz obecności przerzutów odległych, w tym również obecność komórek nowotworowych w badaniu cytologicznym płynu z jamy otrzewnej.
Czynniki rokownicze.
Rokowanie w raku trzustki jest uzależnione od wielu czynników. Jest one zależne od stanu ogólnego chorego, lokalizacji guza, zajęcia lokalnych węzłów chłonnych, obecności przerzutów odległych, stadium klinicznego nowotworu, uzyskania ujemnego marginesu chirurgicznego podczas operacji, nawrotu po operacji, typu histopatologicznego guza, stopnia złośliwości histologicznej, stężenia CA 19-9. Najsilniejszymi czynnikami prognostycznymi przeżycia całkowitego chorych z rakiem trzustki są ujemny margines resekcji, wielkość guza i zajęcie węzłów chłonnych.
Wielkość guza jest istotnym czynnikiem rokowniczym. Guzy o wielkości mniejszej niż 3 cm rokują lepiej niż guzy powyżej 3 cm. Guzy w trzonie i ogonie trzustki w momencie rozpoznania zwykle są większe w porównaniu do guzów głowy trzustki i rokują gorzej niż guzy w głowie trzustki. Zaawansowanie kliniczne nowotworu jest ujemnie skorelowane z przeżyciem chorych. Im niższy jest stopień zaawansowania klinicznego choroby, tym rokowanie jest lepsze. Nieuzyskanie marginesów wolnych mikroskopowo (resekcje R1 i R2) od nacieku nowotworowego lub nawrót po operacji pogarszają rokowanie. Zajęcie węzłów chłonnych jest złym czynnikiem rokowniczym. Prawdopodobnie rokownicze znaczenie ma odsetek zajętych przez nowotwór węzłów chłonnych w stosunku do zbadanych histopatologicznie węzłów chłonnych (LNR) i większy odsetek zajętych węzłów rokuje niekorzystnie. Stwierdzenie obecności przerzutów odległych znacząco pogarsza rokowanie.
Niekorzystne rokowniczo są zły stan ogólny i zaawansowany wiek.
Wyższa złośliwość histologiczna i gorsze zróżnicowanie są niekorzystnymi czynnikami rokowniczymi, z gorszym rokowaniem wiąże się również inwazja naczyń i nerwów, a także wysoki indeks mitotyczny. Wysokie stężenie CA 19-9 koreluje z wyższym ryzykiem obecności przerzutów odległych i gorszym rokowaniem.
Klasyfikacja TNM.
Klasyfikacja TNM jest systemem oceny zaawansowania klinicznego nowotworu.
Leczenie.
Jedyną metodą pozwalającą na całkowite wyleczenie raka trzustki jest radykalna operacja. Jednak taka operacja jest możliwa tylko u 20% chorych. Rodzaj operacji jest uzależniony od lokalizacji guza. W raku głowy trzustki wykonuje się pankreatoduodenektomię sposobem Whipple’a, polegającą na usunięciu głowy trzustki, dwunastnicy, części dróg żółciowych, pęcherzyka żółciowego i części żołądka, albo operację w modyfikacji Traverso-Longmire’a polegającą na usunięciu głowy trzustki, dwunastnicy, części dróg żółciowych, pęcherzyka żółciowego z zachowaniem odźwiernika żołądka. W raku trzonu lub ogona trzustki usuwa się dalszą część trzustki wraz ze śledzioną. Integralną częścią każdej operacji radykalnej raka trzustki jest odpowiednio szerokie usunięcie okolicznych węzłów chłonnych (limfadenektomia).
U niektórych chorych z granicznie operacyjnym guzem trzustki operację może poprzedzać leczenie neoadiuwantowe, które ma za zadanie ułatwić przeprowadzenie zabiegu i poprawić rokowanie leczonych. Leczenie neoadiuwantowe polega na chemioterapii opartej o gemcytabinę z nab-paklitakselem lub program FOLFIRINOX (5-fluorouracyl, irynotekan i oksaliplatyna) lub przeprowadza się chemioradioterapię. Po przeprowadzonej radykalnej operacji chorych poddaje się leczeniu adiuwantowemu polegającemu na chemioterapii za pomocą monoterapii gemcytabiną lub 5-fluorouracylu/kapecytabiny. Część autorów zaleca również chemioradioterapię. W przypadku nawrotu raka trzustki po radykalnej operacji leczenie jest różne w zależności od okresu, jaki upłynął od leczenia ogólnoustrojowego w ramach terapii adiuwantowej lub neoadiuwantowej. W przypadku upływu od leczenia ogólnoustrojowego mniej niż 6 miesięcy stosuje się programy leczenia ogólnoustrojowego inne niż wcześniej. Jeśli nawrót wystąpił po ponad 6 miesiącach od leczenia ogólnoustrojowego, wcześniejsze leki mogą być powtórnie zastosowane.
Leczenie choroby z przerzutami (choroba uogólniona) jest oparte o chemioterapię. Decydującym czynnikiem w wyborze leczenia jest stan ogólny chorego. U chorych w dobrym stanie ogólnym preferuje się bardziej agresywne leczenie złożone z programu FOLFIRINOX lub gemcytabiny z nab-paklitakselem. W leczeniu pierwszego rzutu u chorych w dobrym stanie ogólnym może być stosowana gemcytabina w monoterapii, niektóre połączenia gemcytabiny z innymi cytostatykami lub lekami celowanymi (gemcytabina z erlotynibem, gemcytabina z cisplatyną, gemcytabina z 5-fluorouracylem/kapecytabiną, gemcytabina z docetakselem i kapecytabiną), kapecytabina/5-fluorouracyl w monoterapii lub kapecytabina/5-fluorouracyl w połączeniu z oksaliplatyną. W leczeniu chorych w złym stanie ogólnym stosuje się gemcytabinę w monoterapii lub najlepszą terapię wspomagającą. Chorobę miejscowo zaawansowaną leczy się na podobnych zasadach jak chorobę z przerzutami.
Leczenie chirurgiczne w chorobie ograniczonej.
Leczenie chirurgiczne jest jedyną metodą pozwalającą na całkowite wyleczenie raka trzustki, jednak z powodu zaawansowania choroby tylko 15–20% chorych może być leczonych chirurgicznie.
Zakres i rodzaj operacji jest uzależniony od lokalizacji guza. Nowotwory położone w obrębie głowy trzustki są leczone za pomocą pankreatoduodenektomii (operacja Kauscha-Whipple’a), nowotwory zlokalizowane w obrębie trzonu lub ogona trzustki wymagają usunięcia trzonu i ogona trzustki, a niektóre wieloogniskowe guzy wymagają wycięcia całej trzustki (pankreatektomia). Nie operuje się w sytuacji, gdy nie można założyć onkologicznie radykalnej, pełnej resekcji guza.
W przypadku guza położonego w głowie trzustki wykonuje się pankreatoduodenektomię sposobem Whipple’a lub w modyfikacji Traverso-Longmire’a przy zachowaniu odźwiernika wraz z lokalną limfadenektomią.
Operacja Whipple’a jest rozległym zabiegiem; istnieje bardzo wiele jej modyfikacji. W pierwszym etapie, po uruchomieniu dwunastnicy i trzustki w manewrze Kochera (nacięcie otrzewnej wzdłuż dwunastnicy), ocenia się resekcyjność guza, a mianowicie ruchomość żyły wrotnej i żyły krezkowej górnej oraz ewentualną możliwość ich resekcji z odtworzeniem ich ciągłości. Następnie wykonuje się dystalną gastrektomię lub przecina dwunastnicę w odległości od 2 do 3 cm od odźwiernika, w modyfikacji operacji Traverso-Longmire’a. Preparuje się przewód wątrobowy wspólny i go przecina, następnie się preparuje i usuwa pęcherzyk żółciowy (cholecystektomia). Po wypreparowaniu trzustki od tętnicy krezkowej górnej trzustkę przecina się na granicy głowy i szyi trzustki. Jelito cienkie przecina się na wysokości od 10 do 12 cm od więzadła Treitza. Potem odtwarza się ciągłość przewodu pokarmowego i dróg żółciowych. Pozostałą część trzustki zespala się koniec do końca z przeciętym jelitem cienkim (pankreatojejunostomia), przy czym istnieje wiele modyfikacji tego etapu operacji. Ciągłość dróg żółciowych odtwarza się za pomocą zespolenia koniec do boku: koniec kikuta przewodu wątrobowego wspólnego z bokiem jelita cienkiego poniżej zespolenia trzustki z jelitem. Ciągłość przewodu pokarmowego odtwarza się za pomocą zespolenia żołądkowo-jelitowego.
Alternatywą dla klasycznej operacji Whipple’a jest modyfikacja Traverso-Longmire’a, polegająca na zachowaniu odźwiernika. Operacja z zachowaniem odźwiernika prawdopodobnie umożliwia lepszą jakość życia i stan odżywienia leczonych poprzez poprawienie opróżniania żołądka.
Guzy położone w trzonie i ogonie trzustki wymagają dystalnej pankreatektomii wraz z usunięciem śledziony "en block" wraz guzem (w jednym bloku tkankowym). Tego typu operacje są rzadziej wykonywane niż operacja Whipple’a ze względu na długi bezobjawowy przebieg choroby w tej lokalizacji i wysokie zaawansowanie choroby w momencie rozpoznania, które rzadko umożliwia potencjalnie radykalny zabieg.
Zaleca się śródoperacyjne badanie histopatologiczne zamrożonych marginesów z szyi trzustki i dróg żółciowych. Guz powinien się znajdować przynajmniej w odległości 5 mm od linii cięcia. Nie ma ogólnie przyjętej definicji bezpiecznego marginesu zdrowych tkanek, który jest konieczny do osiągnięcia resekcji radykalnej. Przyjmuje się, że margines nie powinien być węższy niż 1 mm. W przypadku zajęcia żyły wrotnej lub żyły krezkowej górnej możliwa jest radykalna resekcja z rekonstrukcją tych żył. Nie wykazano by wiązała się ona z wyższą chorobowością lub śmiertelnością, jednak rzadziej jest osiągana radykalna resekcja. Rekonstrukcje naczyń tętniczych wiążą się ze zwiększoną chorobowością i śmiertelnością chorych i są raczej niezalecane.
Standardowa limfadenetomia w operacji raka trzustki obejmuje wycięcie węzłów chłonnych dwunastnicy i trzustki, nadodźwiernikowych, pododźwiernikowych, wzdłuż dróg żółciowych, okołopęcherzykowe, więzadła wątrobowo-dwunastniczego, prawej strony tętnicy krezkowej górnej, węzłów chłonnych wątrobowo-dwunastniczych przednich i tylnych. Rozszerzona limfadenektomia dodatkowo obejmuje usunięcie niektórych tkanek miękkich przestrzeni zaotrzewnowej, wnęki nerki, węzłów okołoaortalnych, węzłów chłonnych żyły wrotnej i lewej części tętnicy krezkowej górnej. W kilku randomizowanych badaniach nie wykazano korzyści w postaci przedłużonego przeżycia całkowitego u chorych poddanych rozszerzonej limfadenektomii. Wyjątkiem może być uzyskanie radykalnej resekcji wolnej mikroskopowo od choroby (resekcja R0) i klinicznie rozpoznane zajęcie węzłów chłonnych poza obszarem standardowej resekcji. Zaleca się usunięcie przynajmniej 15 węzłów chłonnych.
Kryteria resekcyjności guza:
Kryteria granicznej resekcyjności guza:
Kryteria nieresekcyjności guza:
Mimo że resekcja guza trzustki jest jedyną metodą oferującą długotrwałe przeżycie, to rzadko okazuje się skuteczna. Analiza rejestrów SEER wskazuje, że u chorych poddanych radykalnej operacji bez leczenia uzupełniającego mediana przeżycia całkowitego wynosi około 17 miesięcy, a u chorych nie poddanych operacji ze zlokalizowaną chorobą mediana przeżycia wynosi 8 miesięcy. W badaniu na 104 chorych po resekcji raka trzustki z marginesami mikroskopowo wolnymi od nacieku (resekcja R0) 27% chorych osiągnęło pięcioletnie przeżycie całkowite. W innym badaniu na 118 chorych tylko 10,2% poddanych radykalnej operacji przeżyło pięć lat.
Jeśli śródoperacyjnie guz okaże się nieoperacyjny, pobiera się wycinek do badania histopatologicznego. W przypadku żółtaczki zakłada się stent do dróg żółciowych lub wykonuje obejście dróg żółciowych. W leczeniu bólu nowotworowego stosuje się neurolizę splotu trzewnego.
Leczenie neoadiuwantowe.
Leczenie neoadiuwantowe jest leczeniem ogólnoustrojowym poprzedzającym leczenie operacyjne. Ma ono na celu zmniejszenie masy guza, zmniejszenie stadium zaawansowania choroby i zwiększenie szansy wykonania operacji radykalnej z marginesem mikroskopowo wolnym od nacieku nowotworu oraz likwidację mikroprzerzutów niewidocznych dostępnymi metodami diagnostycznymi, a tym samym wydłużenie przeżycia całkowitego. Dotychczas nie wykazano przewagi leczenia neoadiuwantowego nad adiuwantowym i jego rola w leczeniu zlokalizowanego raka trzustki pozostaje niejasna. Nie zaleca się leczenia neoadiuwantowego u większości chorych z potencjalnie operacyjną chorobą. U wybranych chorych z operacyjną chorobą z niekorzystnymi czynnikami prognostycznymi obejmującymi raka o granicznej operacyjności, duży guz, wysokie stężenie CA 19-9, duże regionalne węzły chłonne i znacznie nasilone objawy choroby, rozważa się zastosowanie leczenia neoadiuwantowego.
Przed rozpoczęciem leczenia neoadiuwantowego konieczne jest uzyskanie rozpoznania histopatologicznego nowotworu, w tym celu wykonuje się biopsję cienkoigłową i preferuje się wykonanie biopsji endoskopowej. Konieczna jest kontrola żółtaczki, zwykle za pomocą samorozprężalnego stentu wprowadzonego do dróg żółciowych.
Leczenie neoadiuwantowe jest oparte o gemcytabinę z nab-paklitakselem lub program FOLFIRINOX (5-fluorouracyl, irynotekan i oksaliplatyna). Chorzy mogą być następnie poddani chemioradioterapii.
Wyniki metaanalizy wskazują, że neoadiuwantowa chemioradioterapia zwiększa szanse na osiągnięcie radykalnej resekcji.
W badaniu wieloośrodkowym na chorych z guzem operacyjnym, o granicznej operacyjności i nieoperacyjnym wykazano, że leczenie gemcytabiną, oksaliplatyną i radioterapią zwiększyło odsetek radykalnych operacji do 63%, przy czym 84% z nich osiągnęło resekcję radykalną mikroskopowo.
W badaniu klinicznym II fazy porównano leczenie wyłącznie chemioradioterapią z leczeniem za pomocą gemcytabiny w monoterapii, a następnie chemioradioterapią z gemcytabiną, 5-fluorouracylem i oksaliplatyną. Wykazano, że połączenie gemcytabiny z chemioradioterapią wywołuje wyższy odsetek odpowiedzi, dłuższe przeżycie wolne od progresji choroby i przeżycie całkowite niż samodzielna chemioradioterapia.
Niewielkie badania wskazują również na skuteczność schematu FOLFIRINOX w leczeniu guzów o granicznej operacyjności. Badania przedkliniczne wskazują na synergistyczne działania nab-paklitakselu w połączeniu z gemcytabiną. Małe badanie wskazuje na skuteczność połączenia gemcytabiny, cisplatyny i chemioradioterapii.
Leczenie adiuwantowe.
Leczenie adiuwantowe jest leczeniem stosowanym po przeprowadzonym radykalnym zabiegu chirurgicznym w celu zmniejszenia ryzyka wznowy miejscowej lub pojawienia się przerzutów odległych, a tym samym poprawienia przeżycia całkowitego.
W zaleceniach ESMO opcjami terapeutycznymi w leczeniu adiuwantowym raka trzustki są gemcytabina lub 5-fluorouracyl i nie zaleca się stosowania pooperacyjnej chemioradioterapii z wyjątkiem badań klinicznych. W zaleceniach NCCN opcjami terapeutycznymi w leczeniu adiuwantowym raka trzustki są samodzielna chemioterapia gemcytabiną, samodzielna chemioterapia 5-fluorouracylem lub kapecytabiną lub podanie gemcytabiny lub 5-fluorouracylu/kapecytabiny poprzedzające lub następujące po chemioradioterapii z użyciem gemcytabiny lub 5-fluorouracylu/kapecytabiny.
W chemioterapii adiuwantowej stosuje się gemcytabinę lub 5-fluorouracyl. W zaleceniach NCCN alternatywą do 5-fluorouracylu jest kapecytabina. Choć wyniki różnych badań oceniających skuteczność gemcytabiny i 5-fluorouracylu ze względów różnic metodologicznych nie można bezpośrednio porównać ze sobą, to jednak osiągane wyniki obu cytostatyków są bardzo podobne. Nie pozwala to wskazać bardziej preferowanego leku w leczeniu adiuwantowym. Leczenie adiuwantowe powinno być rozpoczęte w ciągu 12 tygodni od wykonanego zabiegu.
Badanie CONKO-001 na 368 chorych po resekcji radykalnej mikroskopowo (R0) i resekcji z mikroskopowym naciekiem nowotworowym marginesu resekcji (R1) wykazano, że podanie gemcytabiny po zabiegu operacyjnym wydłuża medianę przeżycia całkowitego (OS) do 22,1 miesięcy w porównaniu do chorych bez leczenia gemcytabiną, których mediana przeżycia wynosiła 20,1 miesiąca. W badaniu stwierdzono wydłużenie przeżycia wolnego od progresji choroby (DFS) z 6,9 miesiąca w grupie bez gemcytabiny do 13,9 miesiąca u grupie leczonych gemcytabiną.
Badanie ESPAC-3 na 159 chorych nie wykazało istotnej różnicy mediany przeżycia całkowitego pomiędzy chorymi leczonymi 5-fluouracylem (23,0 miesiące) i gemcytabiną (23,6 miesięcy).
Rola adiuwantowej chemioradioterapii jest kontrowersyjna. Wytyczne ESMO z 2015 roku nie zalecają jej stosowania, z kolei zalecania NCCN wskazują ją jako jedną z opcji terapeutycznych w leczeniu uzupełniającym. Choć tylko jedno badanie wskazuje na niekorzystny wpływ na przeżycie (ESPAC-1), to z drugiej strony żadne badanie nie dowodzi przewagi chemioradioterapii nad samodzielną chemioterapią.
Badanie ESPAC-1 na łącznie 289 chorych, których podzielono na cztery grupy oceniło skuteczność chemioterapii 5-fluorouracylem i chemioradioterapii. Część chorych otrzymała samodzielne leczenie za pomocą 5-fluorouracylu, druga grupa otrzymała chemioradioterapię, trzecia grupa chemioterapię i chemioradioterapię, a czwarta grupa była wyłącznie obserwowana. Badanie wykazało, że chorzy którzy otrzymywali samodzielną chemioterapię z 5-fluorouracylem osiągnęli lepszą medianę przeżycia całkowitego (20,1 miesiąca) niż chorzy wyłącznie obserwowani (15,5 miesiąca). W tym badaniu chorzy, którzy otrzymali chemioradioterapię nie osiągnęli korzyści z chemioradioterapii i osiągnęli gorszą medianę przeżycia całkowitego (15,9 miesiąca) niż chorzy którzy nie byli leczeni chemioradioterapią (17,9 miesięcy).
Dwa badania wskazują, że radiochemioterapia z 5-fluorouracylem daje korzyści w przeżyciu całkowitym chorych w porównaniu do grupy obserwowanej. W badaniu GITSG z 1985 roku mediana przeżycia chorych leczonych radiochemioterapią z 5-fluorouracylem wynosiła 21 miesięcy, a grupy wyłącznie obserwowanej 10,9 miesięcy, a w badaniu EORTC z 1999 roku mediana przeżycia chorych leczonych radiochemioterapią z 5-fluorouracylem wynosiła 17,1 miesięcy, a grupy wyłącznie obserwowanej 12,6 miesięcy.
W badaniu RTOG 9704 nie wykazano przewagi radiochemioterapii z gemcytabiną nad radiochemioterapią z 5-fluorouracylem.
Leczenie nawrotu po operacji radykalnej.
W przypadku stwierdzenia nawrotu miejscowego lub pojawienia się przerzutów odległych po wykonanej radykalnej operacji może być konieczne wykonanie biopsji celem potwierdzenia nawrotu. W nawrocie lokalnym bez przerzutów odległych może być zastosowana chemioradioterapia, jeśli nie była wcześniej użyta, lub chemioterapia ogólnoustrojowa (w monoterapii lub kombinacji leków cytostatycznych).
W przypadku wystąpienia przerzutów odległych z lub bez nawrotu lokalnego stosuje się leczenie ogólnoustrojowe. Jeśli upłynęło więcej niż 6 miesięcy od wcześniejszego leczenia ogólnoustrojowego (leczenia adiuwantowego, neoadiuwantowego), to powtórnie się wprowadza to samo leczenie lub wdraża inne programy chemioterapii za pomocą pojedynczych cytostatyków albo przy skojarzeniu leków. W przypadku nawrotu przed upływem 6 miesięcy od wcześniejszej formy leczenia ogólnoustrojowego nie można powtórnie go zastosować i uruchamia się inne programy chemioterapii.
Część chorych z pojedynczymi przerzutami do płuc może odnieść korzyść z przeprowadzenia operacji resekcji przerzutów (metastazektomia).
Leczenie choroby miejscowo zaawansowanej.
Niepoperacjny guz bez stwierdzonych przerzutów odległych jest leczony ogólnoustrojowo na podobnych zasadach jak choroba z przerzutami. W leczeniu chorych w dobrym stanie ogólnym stosuje się program FOLFIRINOX, gemcytabinę w monoterapii, gemcytabinę z nab-paklitakselem, 5-fluorouracyl lub kapecytabinę w monoterapii, 5-fluorouracyl lub kapecytabinę w połączeniu z cisplatyną i u wybranych chorych radiochemioterapię. U chorych w złym stanie ogólnym stosuje się gemcytabinę w monoterapii lub najlepszą terapię wspomagającą.
Leczenie choroby z przerzutami.
Leczenie choroby uogólnionej jest oparte o chemioterapię. Podstawowym celem leczenia jest wydłużenie przeżycia chorych oraz łagodzenie objawów zaawansowanej choroby nowotworowej. Największe korzyści z leczenia ogólnoustrojowego odnoszą chorzy w dobrym stanie ogólnym, dlatego u tych chorych stosuje się bardziej agresywne strategie lecznicze, które przynoszą dłuższe przeżycie całkowite. Z kolei chorzy w złym stanie ogólnym z nasilonymi objawami choroby nowotworowej wymagają mniej obciążającego leczenia i większego nacisku na łagodzenie uciążliwych objawów choroby.
W leczeniu I rzutu choroby przerzutowej u chorych w dobrym stanie ogólnym stosuje się:
W leczeniu I rzutu choroby przerzutowej u chorych w złym stanie ogólnym stosuje się:
W leczeniu II rzutu stosuje się:
Gemcytabina.
Gemcytabina wykazuje aktywność w leczeniu raka trzustki. Może być stosowana w monoterapii lub w połączeniu z innymi cytostatykami.
Gemcytabina w monoterapii może być stosowana w leczeniu choroby uogólnionej, choroby miejscowo zaawansowanej (bez przerzutów) lub w leczeniu paliatywnym. Wykazano pewną przewagę gemcytabiny nad 5-fluorouracylem. Leczeni gemcytabiną osiągają dłuższe przeżycie całkowite niż chorzy leczeni 5-fluotouracylem. Gemcytabina jest również skuteczniejsza w łagodzeniu objawów choroby.
Gemcytabina była badana w połączeniu z lekami o potencjalnie synergistycznym działaniu, w tym z cisplatyną, oksaliplatyną, irynotekanem
, 5-fluorouracylem i kapecytabiną. Dwie metaanalizy wykazały, że połączenie gemcytabiny z innymi cytostatykami daje niewielkie korzyści w wydłużeniu przeżycia całkowitego kosztem dużej toksyczności terapii. Korzyści z leczenia gemcytabiny w połączeniu z innymi cytostatykami odnoszą przede wszystkim chorzy w dobrym stanie ogólnym.
Połączenie gemcytabiny z nab-paklitakselem (nonocząsteczkowy kompleks paklitakselu z albuminą) jest preferowanym leczeniem pierwszego rzutu (obok programu FOLFIRINOX) chorych w dobrym stanie ogólnym z chorobą przerzutową. Połączenie jest również stosowane w leczeniu choroby miejscowo zaawansowanej u chorych w dobrym stanie ogólnym, a także jest możliwym połączeniem w leczeniu adiuwantowym. W badaniu I/II fazy połączenie gemcytabiny z nab-paklitakselem wywoływało odpowiedź u 48% chorych, a mediana przeżycia całkowitego wynosiła 12,2 miesięcy. W dużym randomizowanym badaniu na 881 chorych porównano leczenie gemcytabiną w monoterapii z połączeniem gemcytabiny z nab-paklitakselem. Mediana przeżycia całkowitego chorych leczonych połączeniem gemcytabiny z nab-paklitakselem była lepsza niż leczonych gemcytabiną w monoterapii i wynosiła 8,7 miesięcy, a leczonych gemcytabiną w monoterapii 6,6 miesiąca. Połączenie poprawiało również przeżycie wolne od progresji choroby (PFS), przeżycie 1-roczne (35%) i przeżycie 2-letnie (10%). U 3% leczonych zaobserwowano długotrwałe przeżycie powyżej 42-miesięcy.
Połączenie gemcytabiny z erlotynibem (inhibitor kinazy tyrozynowej EGFR) może być stosowane u chorych w dobrym stanie ogólnym z chorobą przerzutową. W badaniu III fazy na 569 chorych porównano skuteczność połączenia gemcytabiny z erlotynibem do gemcytabiny w monoterapii. Połączenie erlotynibu z gemcytabiną wywoływało lepsze przeżycie całkowite (mediana 6,24 miesięcy) niż gemcytabina w monoterapii (mediana 5,9 miesięcy).
Połączenie gemcytabiny z cisplatyną może być stosowane u chorych z przerzutowym rakiem trzustki z mutacjami BRCA lub PALB2, które są bardziej wrażliwe na pochodne platyny. Badanie Oliver i współpracowników sugeruje, że chorzy z rakiem trzustki z rodzinnym wywiadem raka trzustki, raka jajnika lub raka piersi wykazują wyższą czułość na pochodne platyny i odnoszą większe korzyści z tego leku niż pozostali chorzy.
Połączenie gemcytabiny z kapecytabiną może być rozważone u chorych w dobrym stanie ogólnym w leczeniu choroby przerzutowej. W badaniu ECOG E2297 nie stwierdzono poprawy przeżycia całkowitego (OS) u chorych leczonych połączeniem gemcytabiny i kapecytabiny w porównaniu do gemcytabiny w monoterapii. W innym badaniu na 533 chorych wykazano, że połączenie gemcytabiny i kapecytabiny zwiększa przeżycie wolne od progresji choroby (PFS) w porównaniu do gemcytabiny w monoterapii, jednak nie uzyskano istotnej statystycznie poprawy przeżycia całkowitego (OS). Jednak metaanaliza 8 randomizowanych badań na łącznie ponad 2000 chorych wskazuje, że dodanie pochodnej fluoropirymidyny (5-fluorouracyl, kapecytabina, S-1) do gemcytabiny zwiększa przeżycie całkowite leczonych.
Połączenie gemcytabiny, docetakselu i kapecytabiny (schemat GTX) może być stosowane u chorych w dobrym stanie ogólnym w leczeniu przerzutowego raka trzustki. W małym badaniu schemat wywoływał odpowiedź u 29% chorych, a mediana przeżycia wynosiła 11,2 miesiąca. W innym badaniu na 154 chorych mediana przeżycia całkowitego wynosiła 11,6 miesiąca.
FOLFIRINOX.
Program FOLFIRINOX jest połączeniem 5-fluorouracylu z leukoworyną (folinian wapnia), irynotekanu i oksaliplatyny. Schemat jest preferowaną metodą leczenia u chorych w dobrym stanie ogólnym w chorobie uogólnionej i może być stosowany w chorobie miejscowo zaawansowanej, również może być stosowany w leczeniu neoadiuwantowym u chorych z granicznie operacyjnym guzem.
W badaniu klinicznym III fazy porównano skuteczność schematu FOLFIRINOX z gemcytabiną w monoterapii. Wykazano, że leczeni programem FOLFIRINOX osiągają dłuższą medianę przeżycia całkowitego (OS) wynoszącą 11,1 miesiąca, podczas gdy leczeni gemcytabiną osiągnęli medianę przeżycia całkowitego wynoszącą 6,8 miesiąca. Zaobserwowano również dłuższą medianę przeżycia wolnego od progresji choroby (PFS) wynoszącą 6,4 miesięcy w porównaniu do gemcytabiny w monoterapii wynoszącą 3,3 miesiąca. Leczenie jest związane ze znacznym stopniem toksyczności.
Kapecytabina lub 5-flurouracyl.
Kapecytabina lub 5-fluorouracyl mogą być stosowane w leczeniu pierwszego rzutu choroby z przerzutami lub choroby miejscowo zaawansowanej. 5-fluorouracyl oraz kapecytabina są stosowane w leczeniu adiuwantowym. Wykazano, że w leczeniu zaawansowanego raka trzustki kapecytabina w monoterapii osiąga podobne rezultaty jak połączenie gemcytabiny z erlotynibem.
Połączenie kapecytabiny/5-fluorouracylu z oksaliplatyną jest opcją leczenia pierwszego rzutu w zaawansowanym raku trzustki. Skuteczność połączenia wykazano w badaniu II fazy oraz w badaniu III fazy CONKO-003.
Leczenie drugiego rzutu.
W leczeniu drugiego rzutu u chorych, którzy wcześniej otrzymali chemioterapię opartą na gemcytabinie stosuje się chemioterapię opartą o 5-fluorouracyl lub kapecytabinę. Z kolei u chorych, którzy wcześniej otrzymali wcześniejsze leczenie II rzutu oparte o 5-fluorouracyl lub kapecytabinę, leczenie jest oparte o gemcytabinę.
Leczenie wspomagające i paliatywne.
Leczenie paliatywne jest ukierunkowane przede wszystkim na poprawę jakości życia poprzez walkę z uciążliwymi objawami choroby nowotworowej.
Niedrożność okolicy odźwiernikowej pojawia się u 10–25% chorych na raka trzustki. W raku trzustki jest spowodowana naciekiem na splot trzewny i zaburzeniem motoryki żołądka oraz dwunastnicy albo w wyniku bezpośredniego nacieku lub ucisku wywieranego przez guz na dwunastnicę, a rzadziej żołądek.
W przypadku wystąpienia niedrożności u chorego z przewidywalną długością życia powyżej 3–6 miesięcy wykonuje się laparoskopowo lub metodą otwartą zespolenie żołądkowo-jelitowe (bypass). Część chorych może być leczona endoskopowo, poprzez umieszczenie w miejscu zwężenia metalowego stentu samorozprężalnego. U chorych w złym stanie ogólnym najkorzystniejszym leczeniem może być przezskórna gastrostomia endoskopowa, która umożliwia żywienie dojelitowe.
U chorych z niedrożnością okolicy odźwiernikowej z potencjalnie resekcyjną chorobą, która śródoperacyjnie okazała się nieresekcyjna, wykonuje się zespolenia omijające. U chorych z nieoperacyjnym guzem stwierdzonym podczas laparotomii bez objawów niedrożności z podwyższonym ryzykiem niedrożności profilaktycznie wykonuje się zespolenie omijające. Wykazano, że takie zespolenie zmniejsza ryzyko wystąpienia niedrożności w porównaniu z chorymi, u których nie wykonano tego zabiegu. Jednak nie porównano leczenia operacyjnego z endoskopowym.
Niedrożność dróg żółciowych pojawia się u 65–75% chorych na raka trzustki. W jej wyniku rozwija się żółtaczka zaporowa, uciążliwy świąd, pogorszenie jakości snu, biegunki i spadek masy ciała. U chorych z nieoperacyjnym rakiem trzustki i niedrożnością dróg żółciowych najkorzystniejszym leczeniem jest endoskopowe wstawienie stentu do dróg żółciowych w miejscu zwężenia. Zalecane są metalowe stenty samorozprężalne lub powlekane (pokrywane) metalowe stenty samorozprężalne.
Powlekane (pokrywane) metalowe stenty samorozprężalne zawierają specjalną membranę, która utrudnia wrastanie guza przez oczka protezy do jej wnętrza i zatykania jej. Główną jej wadą jest większe ryzyko przemieszczenia jej przez rosnący guz. Protezy plastikowe zawierają na swoich końcach zaczepy zapobiegające migracji protezy, a protezy pigtail mocują się dzięki zakrzywionym końcom. Plastikowe protezy są zakładane tymczasowo, posiadają one węższe światło niż stenty metalowe i po okołu 3 miesiącach ulegają zatkaniu. Możliwe jest zaplanowanie regularnej ich wymiany.
Metaanaliza wykazała, że w raku trzustki lub dróg żółciowych protezy metalowe i plastikowe osiągają podobne wyniki. Stenty metalowe oferują jednak niższe ryzyko zamknięcia światła protezy przez nowotwór. Wykazano, że stenty powlekane dłużej zapewniają drożność dróg żółciowych niż stenty metalowe niepowlekane.
Jeśli niemożliwe jest endoskopowe założenie stentu z powodu niedrożności żołądka lub innych powodów to alternatywą jest drenaż przezskórny dróg żółciowych.
U chorych z żółtaczką i z potencjalnie operacyjnym guzem, który śródoperacyjnie okazał się być nieresekcyjny, wykonuje się obejście przewodu żółciowego wspólnego (choledochojejuniostomię), pęcherzykowego (choledochojejuniostomia) lub wątrobowego wspólnego (hepaticojejunostomia). Operacje mogą być łączone z utworzeniem zespolenia omijającego żołądek i neurolizą splotu trzewnego.
W momencie rozpoznania 40–80% chorych doświadcza dolegliwości bólowych, a z powodu postępu choroby ponad 90% chorych doświadcza bólu o stopniu umiarkowanym do silnego. Ból nowotworowy w zaawansowanym raku trzustki jest zlokalizowany w górnej części brzucha i w okolicy pleców. Jest on spowodowany naciekiem nowotworowym splotu trzewnego i krezkowego.
Farmakologiczne leczenie bólu jest oparte o leki przeciwbólowe stosowane w kolejności określonej drabiną analgetyczną. W pierwszym etapie leczenia (I stopień) podaje się niesteroidowe leki przeciwzapalne. W razie ich nieskuteczności podaje się leki II stopnia drabiny analgetycznej, obejmujące słabe opioidy (kodeinę, dihydrokodeinę, tramadol). Gdy słabe opioidy w maksymalnych dawkach przestają być skuteczne lub występują niepożądane działania leków, przechodzi się do kolejnego stopnia leczenia przeciwbólowego: silnych opioidów, do których zalicza się morfinę, oksykodon, fentanyl i buprenorfinę. Leki są podawane doustnie w postaci preparatów o natychmiastowym albo zmodyfikowanym uwalnianiu lub w plastrach przezskórnych; w razie silnego bólu może być konieczna doraźna podaż dożylna. Zazwyczaj początkowo ustala się podstawowe zapotrzebowanie na leki przeciwbólowe za pomocą morfiny o natychmiastowym uwalnianiu, a następnie przechodzi się na leki doustne o zmodyfikowanym uwalnianiu lub plastry przezskórne. Opioidy przyjmuje się w regularnych odstępach czasu. Chorego zaopatruje się w dawki interwencyjne, które pozwalają walczyć z nasileniem dolegliwości bólowych lub niedostatecznej dawki leków przeciwbólowych. Pomocniczo wykorzystywane są koanalgetyki, które same nie są lekami przeciwbólowymi, ale wspierają działanie leków przeciwbólowych, przede wszystkim niektóre leki przeciwdepresyjne (amitryptylina, sertralina) i przeciwdrgawkowe (gabapentyna, pregabalina, karbamazepina, kwas walproinowy, lamotrygina).
W uporczywych dolegliwościach bólowych korzystna jest neuroliza splotu trzewnego, która może być wykonana endoskopowo, przezskórnie, w trakcie laparotomii lub torakoskopowo. Splanchnicektomia może być wykonana z zastosowaniem neurolizy za pomocą wstrzyknięć alkoholu, który poprawia skuteczność wykonanego zabiegu. Chirurgiczne leczenie bólu może być łączone z innymi zabiegami paliatywnymi.
W leczeniu bólu wykorzystuje się również radioterapię, jednak jest ona związana z częstymi działaniami niepożądanymi.
Rak trzustki jest związany z dużym ryzykiem wystąpienia depresji. Znacząco pogarsza ona jakość życia chorych. Depresja w raku trzustki jest związana ze znacznie zwiększonym ryzykiem samobójstwa. Leczenie jest oparte na lekach przeciwdepresyjnych i psychoterapii. Stosuje się trójpierścieniowe leki przeciwdepresyjne (TLPD) i selektywne inhibitory zwrotnego wychwytu serotoniny (SSRI). Skuteczność obu grup leków jest porównywalna.
Niewydolność zewnątrzwydzielnicza jest spowodowana zniszczeniem prawidłowej tkanki trzustki przez guz nowotworowy, niedrożnością przewodu trzustkowego lub usunięciem dużej części trzustki podczas radykalnej onkologicznie operacji. Niewydolność skutkuje przewlekłą biegunką, nieprawidłowym trawieniem i zaburzonym wchłanianiem tłuszczów, białek i węglowodanów, co ostatecznie prowadzi do niedożywienia i nasilenia spadku masy ciała. Postawą leczenia jest odpowiednia suplementacja enzymów trzustkowych.
Zespół kacheksja-anoreksja wraz z postępem choroby pojawia się u 70–85% chorych na raka trzustki. Zespół jest związany ze zmniejszeniem przyjmowania pokarmu, nasileniem metabolizmu i obniżaniem się masy ciała. Jest on spowodowany wydzielaniem cytokin, hormonów, neuropeptydów, neuroprzekaźników i innych substancji aktywnych biologicznie przez guz. Zespół kacheksja-anoreksja jest definiowany przez stwierdzenie spadku wagi w ciągu 6 miesięcy powyżej 5% lub powyżej 2% u chorych z BMI poniżej 20. Zespół jest również rozpoznawany w przypadku obniżenia masy mięśniowej powyżej 2%. Zespół kacheksja-anoreksja powoduje skrócenie przeżycia chorych i znaczne pogorszenie jakości życia.
W leczeniu kluczowe jest odpowiednie postępowanie dietetyczne zapewniające właściwe zapotrzebowanie kaloryczne chorego. Ważna jest suplementacja enzymów trzustkowych, ponieważ niewydolność zewnątrzwydzielnicza trzustki znacząco pogarsza stan odżywienia. W leczeniu farmakologicznym stosuje się progestageny (medroksyprogesteron), kortykosteroidy, steroidy anaboliczne (nandrolon, oksandrolon), olanzapinę i mirtazapinę.
Choroba u zwierząt.
Rak zewnątrzwydzielniczej części trzustki jest stosunkowo rzadkim nowotworem u zwierząt, został stwierdzony u niektórych gatunków zwierząt dzikich, domowych i o znaczeniu gospodarczym. Nowotwór dotyka przede wszystkim koty i psy, istnieją doniesienia o obecności choroby u świń, bydła i koni. U zwierząt dzikich rak zewnątrzwydzielniczej części trzustki szczególnie często dotyczy niedźwiedziowatych.
W porównaniu do nowotworów u ludzi, u których zdecydowanie dominuje gruczolakorak, u zwierząt występuje większa rozpiętość histologiczna guzów i stwierdza się nowotwory różnicujące się w kierunku komórek zrazikowych oraz gruczołów. Chorobę charakteryzuje naciekający i niszczący sąsiednie struktury wzrost i stosunkowo wczesne przerzuty. Nowotwór zwykle jest rozpoznawany w zaawansowanym stadium, z zajęciem węzłów chłonnych i obecnością przerzutów odległych. W diagnostyce przydatna bywa ultrasonografia, jednak większość przypadków jest rozpoznawana podczas laparotomii zwiadowczej. Opisano wykonywanie pankreatektomii lub pankreateduodektomii u zwierząt. Wykonuje się paliatywne zespolenia omijające. Chemioterapia i radioterapia u zwierząt mają ograniczone zastosowanie.
Historia.
Pierwszy współczesny opis raka trzustki podał w 1761 roku włoski patomorfolog Giovanni Battista Morgagni w dziele "De sedibus et causis morborum per anatomen indagatis". W XVIII i XIX wieku dość sceptycznie podchodzono do kwestii istnienia tej choroby, ze względu na pewne morfologiczne podobieństwo do zapalenia trzustki. W 1858 roku pierwsze rozpoznanie histopatologiczne raka trzustki postawił Jacob Mendez Da Costa.
W 1882 roku Friedrich Trendelenburg przeprowadził pierwszą udaną operację dystalnej pankreatoduodenektomii. W 1898 roku Alessandro Codivilla przeprowadził pierwszą pankreatoduodenektomię z usunięciem znacznej części dwunastnicy i głowy trzustki, jednak po kilku dniach chory zmarł z powodu obecności licznych przerzutów. W 1909 roku (pracę opublikował w 1912 roku) Walther Kausch we Wrocławiu (wówczas Breslau) jako pierwszy przeprowadził udaną pankreatoduodektomię, a zoperowany przeżył 9 miesięcy. W 1914 roku Georg Hirschel wykonał jednoetapową pankreatoduodenektomię. W 1935 roku Allen Oldfather Whipple przeprowadził pankreatoduodenektomię z całkowitym usunięciem dwunastnicy i dużej części trzustki. Resekcję raka trzustki z zachowaniem odźwiernika jako pierwszy przeprowadził Kenneth Watson w 1944 roku, jednak nie była przeprowadzana do czasu jej powtórnego wprowadzenia przez W. Traverso i W. P. Longmire’a (juniora) w 1978 roku.
Chemioterapię wprowadzono do leczenia nowotworów na początku lat pięćdziesiątych. Pierwszym aktywnym lekiem w leczeniu raka trzustki był w latach 60. 5-fluorouracyl. Początkowo stosowano go w monoterapii, a następnie w politerapii. Wczesne schematy leczenia raka trzustki obejmowały program FAM (5-fluorouracyl, doksorubicynę i mitomycyna C), program SMF (5-fluorouracyl, streptozotocyna, mitomycyna C) i program Mallinsona (5-fluorouracyl, cyklofosfamid, metotreksat i winkrystyna, a następnie podtrzymująco 5-fluorouracyl i mitomycyna C). Żaden schemat nie miał jednak znaczącej przewagi w wydłużaniu przeżycia całkowitego chorych w porównaniu do 5-fluorouracylu w monoterapii. Odsetek odpowiedzi 5-fluorouracylu nie przekraczał 30% ocenianych głównie klinicznie. Wprowadzenie nowoczesnych metod obrazowania pozwoliło zweryfikować odsetek odpowiedzi 5-fluorouracylu, który okazał się bardzo niewielki. W latach 90. do leczenia raka trzustki wprowadzono gemcytabinę. W drugiej połowie lat 90. gemcytabina stała się standardem leczenia zaawansowanego raka trzustki. W 2010 roku do leczenia raka trzustki wprowadzono program FOLFIRINOX.

</doc>
<doc id="729326" url="https://pl.wikipedia.org/wiki?curid=729326" title="Boa kubański">
Boa kubański

Boa kubański ("Epicrates angulifer" lub "Chilabothrus angulifer") – gatunek węża z rodziny dusicielowatych, występujący na Kubie. Jego długość dochodzi do 4,50 m (przeważnie jest to jednak ok. 3 m). Ubarwienie żółte, po oliwkowe, z nieregularnymi, szerokimi, ciemnobrązowymi po czarne pasami poprzecznymi, które jednak często są na tyle poprzerywane i niespójne, że występują jedynie w postaci niewyraźnej sieci.
Wąż zajmuje różnorodne środowiska: lasy liściaste, zarośnięte tereny kamieniste i skaliste. Spotykany także na plantacjach trzciny cukrowej, a nawet na przedmieściach większych miast. Także w jamach i wśród półek skalnych. Aktywny o zmierzchu i nocą. Odżywia się głównie gryzoniami i pisklętami.
Okres godowy węża boa przypada na marzec-kwiecień. Rodzi się ok. 30 sztuk żywych młodych. W chwili urodzenia młode węże mierzą od 60 do 70 cm.
Linki
Boa kubański (Epicrates angulifer Bibron, 1843) - hodowla w niewoli

</doc>
<doc id="729328" url="https://pl.wikipedia.org/wiki?curid=729328" title="Frankenhardt">
Frankenhardt

Frankenhardt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Crailsheim. Leży ok. 20 km na wschód od Schwäbisch Hall.

</doc>
<doc id="729329" url="https://pl.wikipedia.org/wiki?curid=729329" title="Andrzej Zagozda">
Andrzej Zagozda



</doc>
<doc id="729330" url="https://pl.wikipedia.org/wiki?curid=729330" title="City of Manchester Stadium">
City of Manchester Stadium

City of Manchester Stadium, znany również jako CoMS lub Eastlands; od 8 lipca 2011 roku nosi nazwę Etihad Stadium – stadion w Manchesterze, Wielka Brytania. Obiekt zaprojektowany został na Igrzyska Olimpijskie w 2000 roku. Manchester nie został jednak organizatorem tej imprezy. Stadion wybudowano więc na Igrzyska Wspólnoty Narodów 2002 i kosztował on 110 milionów funtów. Następnie obiekt przekształcono do użytku piłkarskiego i w 2003 roku stał się stadionem Manchesteru City. Umowa obowiązuje na 250 lat.
W sezonie 2007/2008 odbył się tu finał Pucharu UEFA.

</doc>
<doc id="729335" url="https://pl.wikipedia.org/wiki?curid=729335" title="Satteldorf">
Satteldorf

Satteldorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Crailsheim. Leży nad rzeką Jagst, ok. 25 km na wschód od Schwäbisch Hall, przy autostradzie A6, drodze krajowej B290 i linii kolejowej Crailsheim–Lauda-Königshofen.

</doc>
<doc id="729340" url="https://pl.wikipedia.org/wiki?curid=729340" title="Siarczek sodu">
Siarczek sodu

Siarczek sodu, – nieorganiczny związek chemiczny z grupy siarczków, sól sodowa kwasu siarkowodorowego.
Właściwości.
W temperaturze pokojowej związek ten tworzy bezbarwne kryształy, rozpuszczalne w wodzie, silnie higroskopijne o zapachu siarkowodoru. Tworzy hydrat .
Zastosowanie.
Stosowany jest m.in. jako środek redukujący, odczynnik chemiczny w garbarstwie do usuwania sierści ze skór, do produkcji barwników siarkowych.
Otrzymywanie.
Siarczek sodu otrzymuje się poprzez redukcję stopionego siarczanu sodu węglem lub wodorem:

</doc>
<doc id="729345" url="https://pl.wikipedia.org/wiki?curid=729345" title="Kladribina">
Kladribina



</doc>
<doc id="729347" url="https://pl.wikipedia.org/wiki?curid=729347" title="Stimpfach">
Stimpfach

Stimpfach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Crailsheim. Leży nad rzeką Jagst, ok. 28 km na wschód od Schwäbisch Hall, przy drodze krajowej B290 i linii kolejowej Stuttgart–Amberg.
Współpraca.
Miejscowość partnerska:

</doc>
<doc id="729352" url="https://pl.wikipedia.org/wiki?curid=729352" title="Abraham Flaks">
Abraham Flaks

Abraham Flaks (ur. 1967 w Moskwie) – rabin pochodzący z Rosji, od 19 października 2005 do sierpnia 2006 naczelny rabin Krakowa.
Urodził się w Moskwie w rodzinie zasymilowanych i niepraktykujących Żydów. Tam ukończył studia chemiczne w Moskiewskim Instytucie Stali i Stopów. W 1992 roku wyemigrował do Izraela. Na Uniwersytecie Hebrajskim w Jerozolimie studiował historię, filozofię i socjologię nauki. Na rabina uczył się w Midrash Sephardi w Jerozolimie i Amiel Program for Practical Rabbinics. W 2005 otrzymał propozycję od naczelnego rabina Polski Michaela Schudricha, aby objął stanowisko naczelnego rabina Krakowa, którą przyjął. Jest on związany z jerozolimską organizacją Shavei Israel. W sierpniu 2006 opuścił Polskę i wyjechał do Stanów Zjednoczonych. Następnie podjął pracę w Palo Alto, gdzie został szefem rosyjskojęzycznego działu Jewish Study Network.
Był trzecim rabinem krakowskim od czasów Holocaustu. Zastąpił go rabin Boaz Pash.

</doc>
<doc id="729353" url="https://pl.wikipedia.org/wiki?curid=729353" title="Fichtenberg (Badenia-Wirtembergia)">
Fichtenberg (Badenia-Wirtembergia)

Fichtenberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Limpurger Land. Leży nad rzeką Rot, ok. 12 km na południe od Schwäbisch Hall, na terenie Lasu Szwabsko-Frankońskiego.
Gminą partnerską do Fichtenberg jest gmina Proszowice, położona w województwie małopolskim, w powiecie proszowickim.

</doc>
<doc id="729357" url="https://pl.wikipedia.org/wiki?curid=729357" title="Wantownik">
Wantownik

Wantownik, podwięź wantowa lub podwięź burtowa – metalowe okucie służące do mocowania want lub innych lin olinowania stałego do kadłuba. Jego zadaniem jest rozłożenie naprężeń na jak największą liczbę elementów konstrukcyjnych kadłuba jednostki. Może mieć otwory służące do regulacji napięcia, gdy zachodzi potrzeba zbudowania tzw. drabinki wantowej. Konstrukcja podwięzi burtowej może być bardzo różna i zależy od rozmiarów kadłuba oraz techniki jego wykonania.

</doc>
<doc id="729358" url="https://pl.wikipedia.org/wiki?curid=729358" title="Oberrot">
Oberrot

Oberrot – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Limpurger Land. Leży nad rzeką Rot, ok. 12 km na południe od Schwäbisch Hall, na terenie Lasu Szwabsko-Frankońskiego.
Współpraca.
Miejscowość partnerska:

</doc>
<doc id="729362" url="https://pl.wikipedia.org/wiki?curid=729362" title="Idlewild">
Idlewild

Idlewild – szkocki zespół rockowy założony w 1995 w Edynburgu przez nastoletnich Roddy'ego Woomble'a, Roda Jonesa, Colina Newtona i Phila Scanlona. Zespół w ciągu 15 lat istnienia wydał sześć albumów studyjnych, dwie kompilacje oraz jeden minialbum.
Historia.
Idlewild zadebiutował 17 marca 1997 singlem pt. "Queen Of The Troubled Teens".
Captain i Hope Is Important (1998).
w pierwszych miesiącach 1998 roku powstał mini-LP o tytule "Captain". Również w 1998 zespół wydał swoją pierwszą długogrającą płytę zatytułowaną "Hope Is Important". Nie odniosła ona specjalnego sukcesu (53 pozycja na liście brytyjskich albumów), jednakże formacja zaznaczyła swoją obecność singlem "When I'm Argue I See Shapes", który osiągnął 19 miejsce na brytyjskiej liście przebojów. W 1998 Idlewild po raz pierwszy wyruszyło na brytyjskie tournée, grali również jako support takich zespołów jak Placebo czy Ash.
100 Broken Windows (2000).
Kolejny rok członkowie grupy rozpoczęli w Edynburgu gdzie formacja przystąpiła do pisania i komponowania nowych piosenek. Korzystając z pomocy Boba Westona nagrali w Londynie 6 piosenek. "Little Discourage" i "Roseability" powstały dzięki współpracy z producentem Dave'em Eringą. Zespół będąc bardzo zadowolonym z nowych kompozycji postanowił kontynuować współpracę, której efektem był album pt. "100 Broken Windows".
Popularności przysporzył im przede wszystkim singel "Little Discourage". Spowodował on, że piosenki Idlewild były odtąd częściej puszczane w rozgłośniach radiowych co przełożyło się na większe zainteresowanie ze strony słuchaczy. "100 Broken Windows" zdobył miano srebrnej płyty w UK, a zespół wyruszył w trasę koncertową po Europie i Północnej Ameryce. Magazyn "Spike" nazwał "100 Broken Windows" "number one album you didn't hear in 2000" czyli w wolnym tłumaczeniu "najlepszym albumem, którego nie słyszałeś w 2000 (roku)".
The Remote Part (2002).
W 2001 Idlewild komponowali utwory do "The Remote Part" w szkockich highlandach. Producentem został Dave Eringa. W tworzeniu pomagali również przyjaciele zespołu tacy jak Edwin Morgan (szkocki poeta, którego tekst można usłyszeć w zamykającym płytę utworze "Scottish Fiction"), Allan Stewart (koncertowy gitarzysta zespołu od połowy 2001 roku) i Jeremy Mills (grający na gitarze i klawiszach podczas koncertów do połowy 2001 roku).
W kwietniu 2002 najnowszy singel z "The Remote Part" zatytułowany "You Held The World In Your Arms" stał się największym przebojem zespołu, osiągając Top 10 brytyjskiej listy przebojów i zajął na niej ostatecznie 9 miejsce.
Dwa miesiące później zespół wydał singel "American English", który osiągnął 15 miejsce na brytyjskiej liście przebojów, a sam album zajął 3 pozycję na liście najlepszych brytyjskich albumów. "The Remote Part" ostatecznie zdobył tytuł złotej płyty na wyspach. W recenzjach brytyjskich gazet często pojawiały się opinie i wyróżnienia typu "najlepszy album roku" czy "zespół roku".
W październiku 2002 został wydany kolejny singel grupy "Live In Hiding Place" jednakże nie udało mu się powtórzyć sukcesu dwóch poprzednich.
W lutym 2003 wydano "A Moddern Way Of Letting Go", który zajął 28 miejsce na UK Charts.
Idlewild byli zapraszani do supportowania koncertów Coldplay i Pearl Jam, m.in. wzięli udział w tournée Coldplay po Europie, a z Pearl Jam zagrali wspólnie jeden z utworów podczas finałowego występu tego zespołu w Chicago.
Warnings/Promises (2005).
Pisanie piosenek do "Warnings/Promises" podobnie jak do poprzednich zaczęło się w szkockich highlandach (z przerwami na tworzenie kawałów w londyńskim mieszkaniu Roddy'ego), jednakże zespół stwierdził, że zacznie wszystko od nowa ponieważ napisane dotąd utwory budziły w członkach zespołu mieszane uczucia. Dopiero w Los Angeles od maja 2004 pod kierownictwem Tone'go Hoffera tworzyli i miksowali nowe piosenki nagrywając w ciągu trzech miesięcy całą płytę. "Love Steals Us From Loneliness" – nowy singel zespołu ukazał się w lutym i dotarł do 16 miejsca. Dwa tygodnie po tym wydarzeniu "Warnings/Promises" zajęło 9 miejsce na liście najlepszych brytyjskich albumów.
Kolejne single "I Understand It" i "El Capitan" nie osiągnęły najlepszej 30 brytyjskiej listy przebojów. "As If I Hadn't Slept" w ogóle został anulowany. Zaraz po wydaniu "Warnings/Promises" zespół rozpoczął trasy koncertowe (w 2004 Idlewild prawie w ogóle nie grali koncertów).
Sam album przeważnie uzyskiwał pozytywne oceny, jednak sporej części fanów i krytyków nie spodobał się kierunek obrany przez zespół w tym albumie – bardziej nastrojowy, smutny i refleksyjny.
Make Another World (2007).
Płyta "Make Another World" została wydana 5 Marca 2007 roku i mimo braku kampanii reklamowej zajęła 26 miejsce na liście najlepszych albumów. Dzięki ponownej współpracy z Dave'em Eringą i podpisaniem kontraktu z wytwórnią Sequel, która nie zmuszała do tworzenia muzyki "pod publiczkę" zespół wrócił w swym brzmieniu do korzeni. Recenzje tego albumu były bardzo skrajne. BBC.co.uk oceniło album wręcz entuzjastycznie, natomiast The Guardian dokładnie odwrotnie. Pierwszym nieoficjalnym singlem promującym płytę był "If It Takes You Home". Natomiast pierwszym "pełnoprawnym" został "No Emotion". Dotarł on do 36 miejsca na brytyjskiej liście przebojów.

</doc>
<doc id="729367" url="https://pl.wikipedia.org/wiki?curid=729367" title="Octan amonu">
Octan amonu

Octan amonu – organiczny związek chemiczny, sól amonowa kwasu octowego.

</doc>
<doc id="729368" url="https://pl.wikipedia.org/wiki?curid=729368" title="Sulzbach-Laufen">
Sulzbach-Laufen

Sulzbach-Laufen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Limpurger Land. Leży nad rzeką Kocher, ok. 20 km na południowy wschód od Schwäbisch Hall, przy drodze krajowej B19 i linii kolejowej Untergöngingen–Gaildorf.
Współpraca.
Miejscowość partnerska:

</doc>
<doc id="729370" url="https://pl.wikipedia.org/wiki?curid=729370" title="Barkarola">
Barkarola

Barkarola (wł. "barca" – czółno; także gondoliera) – typ pieśni śpiewanej przez gondolierów, a także wywodząca się od niej instrumentalna forma muzyczna, niekiedy o cechach miniatury.
Charakteryzuje ją wykorzystanie środków wariacyjnych, umiarkowane tempo oraz takt dwudzielny formula_1 Rytm akompaniamentu często przybiera postać ostinata naśladującego ruch wioseł lub kołysanie łodzi. Forma ta stała się szczególnie popularna w XVIII i XIX wiecznej twórczości operowej ("Les Fêtes vénitiennes" Andréa Campry, "Ré Theodoro" Giovanniego Paisiella, "Oberon" Carla Marii von Webera,
"Zampa" Ferdinanda Hérolda, "La Muette de Portki" i "Fra Diavolo" Daniela Aubera, "Wilhelm Tell" Gioacchina Rossiniego, "Les contes d’Hoffmann" Jacques’a Offenbacha, "Otello" Giuseppe Verdiego), a także w romantycznej literaturze fortepianowej, gdzie można znaleźć ją u Fryderyka Chopina ("Barkarola Fis-dur op. 60"), Ferenca Liszta ("Venezia e Napoli" z tematem pochodzącym z weneckiej pieśni "La Riodina in Gondoletta" Giovanniego Battisty Perucchiniego) czy Felixa Mendelssohna-Bartholdy’ego (nr 6, 12 i 29 z "Pieśni bez słów"). Według Hermanna Kretzschmara większość arii Francesca Cavalliego posiada rytm barkaroli.

</doc>
<doc id="729372" url="https://pl.wikipedia.org/wiki?curid=729372" title="Tang soo do">
Tang soo do



</doc>
<doc id="729373" url="https://pl.wikipedia.org/wiki?curid=729373" title="Fichtenau (Badenia-Wirtembergia)">
Fichtenau (Badenia-Wirtembergia)

Fichtenau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Fichtenau. Leży ok. 35 km na wschód od Schwäbisch Hall, przy autostradzie A7 i granicy z Bawarią.
Współpraca.
Miejscowość partnerska:

</doc>
<doc id="729374" url="https://pl.wikipedia.org/wiki?curid=729374" title="Italianizm">
Italianizm

Italianizm – słowo zapożyczone z języka włoskiego i wprowadzone na grunt słownictwa polskiego.
Włoska moda językowa zapanowała w Polsce w XV wieku i trwała do XVIII. Zjawisko to było związane z pojawiającymi się w Polsce ideami włoskiego odrodzenia i włoskimi rzemieślnikami, kupcami i artystami, którzy działali na terenie Polski (m.in. Bartolommeo Berrecci, Jan Maria Padovano). Polacy coraz chętniej wyjeżdżali do Włoch, by tam studiować na uniwersytecie lub po prostu zwiedzić kraj. Włochy były odwiedzane także jako jeden z etapów pielgrzymki do Ziemi Świętej.
Nie bez znaczenia jest fakt, że żoną Zygmunta Starego została właśnie Włoszka – Bona Sforza. To ona w dużej mierze spopularyzowała włoską kuchnię i ogrodnictwo. W efekcie język włoski stał się modny w wyższych kręgach społecznych.
Moda ta trwała przez cały XVII wiek i zanikła w XVIII. Zapożyczane słowa dotyczą głównie sztuki kulinarnej, strojów, ogrodnictwa, życia towarzyskiego, fortyfikacji i sztuki.
Obecnie zapożyczenia z języka włoskiego są głównie związane z kulinariami (np. tiramisu, spaghetti).

</doc>
<doc id="729383" url="https://pl.wikipedia.org/wiki?curid=729383" title="FutureSex/LoveSounds">
FutureSex/LoveSounds

FutureSex/LoveSounds – drugi solowy album studyjny amerykańskiego piosenkarza i aktora, Justina Timberlake’a, wydany we wrześniu 2006 roku. Na początku 2007 wokalista wyruszył w trasę „FutureSex/LoveShow” promującą album.
Wydanie i przyjęcie.
Album wydano w USA 12 września 2006. Zadebiutował on na miejscu #1 magazynu Billboard z liczbą 684 000 sprzedanych sztuk. To był pierwszy tak wysoki debiut Justina od czasów N'Sync. 17 września album debiutuje na #1 miejscu listy przebojów w Australii, a na liście brytyjskiej również uplasował się na miejscu #1. Z wydawnictwa pochodzą cztery single, które zaraz po wydaniu osiągnęły pierwsze miejsca list przebojów na całym świecie.
Album wyprodukował, znany na całym świecie łowca talentów i debiutów, Timbaland. Timberlake zaprosił go do współpracy także nad wcześniejszym albumem, jednak teraz zadaniem producenta było wyprodukowanie całej płyty.
FutureSex/LoveSounds Deluxe Edition.
Specjalna edycja płyty FutureSex/LoveSounds. Wydanie składa się z płyt CD i DVD. CD będzie zawierać duet z Beyoncé, Missy Elliott oraz 50 Cent. DVD to zbiór 4 teledysków oraz Making Of Videos i Performances From All Around The World.
DVD

</doc>
<doc id="729384" url="https://pl.wikipedia.org/wiki?curid=729384" title="Płaszczyzna euklidesowa">
Płaszczyzna euklidesowa



</doc>
<doc id="729385" url="https://pl.wikipedia.org/wiki?curid=729385" title="Azotan baru">
Azotan baru

Azotan baru – nieorganiczny związek chemiczny, sól kwasu azotowego i baru.
Właściwości.
Azotan baru jest białym ciałem stałym, rozpuszczalnym w wodzie i nierozpuszczalnym w etanolu. Rozpuszczalność azotanu baru w wodzie przedstawia tabela.
Podczas ogrzewania następuje jego rozkład termiczny.
pH jego roztworów wynosi od 5 do 8.
Azotan baru barwi płomień palnika na kolor zielony.
Zastosowanie.
Azotan baru jest stosowany w przemyśle chemicznym oraz w pirotechnice. Otrzymuje się z niego tlenek i nadtlenek baru.
Toksyczność.
Azotan baru jest substancją szkodliwą – LD50 390 mg/kg (szczur, doustnie). Powoduje wzrost ciśnienia krwi i arytmię serca. Po połknięciu substancja wywołuje podrażnienie błon śluzowych, mdłości, wymioty, zawroty głowy i biegunkę.
Pierwsza pomoc.
W wypadku kontaktu substancji ze skórą lub oczami należy je przepłukać dużą ilością wody.
Przy spożyciu azotanu baru należy podać choremu dużą ilość wody i spowodować wymioty. Należy też podać siarczan sodu (1 łyżkę stołową na ¼ litra wody).
Należy też skonsultować się z lekarzem.
Działanie na organizmy wodne.
Azotan baru działa toksycznie na organizmy wodne (dawka śmiertelna dla ryb: 158 mg/l).

</doc>
<doc id="729388" url="https://pl.wikipedia.org/wiki?curid=729388" title="AtPol">
AtPol

AtPol (z ) – siatka geometrycznych pól podstawowych o kształcie kwadratów pozwalająca na przedstawienie za pomocą metody kartogramu rozmieszczenia zjawisk w granicach Polski (lub jej fragmentów). W praktyce stosowana głównie przez geobotaników do gromadzenia danych i prezentacji rozmieszczenia roślin. Metoda wykorzystana została m.in. w "Atlasie rozmieszczenia roślin naczyniowych w Polsce" (red. Adam Zając i Maria Zając 2001).
Siatka została opracowana i jest udostępniana przez Instytut Botaniki Uniwersytetu Jagiellońskiego w Krakowie. Kartogram stanowi siatkę pól podstawowych o rozmiarach 10×10 km, które zebrane są w większe kwadraty o rozmiarach 100×100 km. W sumie w granicach Polski znajduje się (przynajmniej częściowo) 3646 podstawowych pól kartogramu. Algorytm używany do konwersji współrzędnych geograficznych na siatkę (i odwrotnie) nie został podany do publicznej wiadomości przez autorów, co przez wiele lat sprawiało trudności i zmuszało do korzystania z liniowej interpolacji współrzędnych. W 2016 roku odwzorowanie siatki zostało niezależnie opracowane matematycznie i było dalej walidowane numerycznie. 16 października 2017 twórca siatki potwierdził zgodność niezależnie opracowanego algorytmu z oryginalną siatką, rekomendując jednocześnie użycie systemu odniesienia WGS84 (niektóre źródła podawały, jako bardziej zgodny z pierwotnymi mapami, system odniesienia Pułkowo 1942).

</doc>
<doc id="729389" url="https://pl.wikipedia.org/wiki?curid=729389" title="Kreßberg">
Kreßberg

Kreßberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Fichtenau. Leży ok. 30 km na wschód od Schwäbisch Hall, graniczy z Bawarią.
Dzielnice.
Gmina dzieli się na 33 dzielnice. Są to: Asbach, Bergbronn, Bergertshofen, Bräunersberg, Gaisbühl, Halden, Haselhof, Hohenberg, Hohenkreßberg, Leukershausen, Mariäkappel, Marktlustenau, Mistlau, Neuhaus, Oberstelzhausen, Riegelbach, Rotmühle, Rötsweiler, Rudolfsberg, Ruppersbach, Schönbronn, Schönmühle, Schwarzenhorb, Selgenstadt, Sixenhof, Stegenhof, Tempelhof, Unterstelzhausen, Vehlenberg, Vötschenhof, Waidmannsberg, Waldtann i Wüstenau.

</doc>
<doc id="729392" url="https://pl.wikipedia.org/wiki?curid=729392" title="Kressberg">
Kressberg



</doc>
<doc id="729394" url="https://pl.wikipedia.org/wiki?curid=729394" title="Marek Rocławski">
Marek Rocławski

Marek Rocławski (ur. 2 sierpnia 1959 w Lęborku) – polski chórmistrz, kompozytor muzyki chóralnej, profesor sztuk muzycznych.
W kadencjach 2012–2016, 2016–2020 i 2020–2024 prorektor Akademii Muzycznej im. Stanisława Moniuszki w Gdańsku.
Życiorys.
Od dzieciństwa związany z amatorskim ruchem chóralnym – śpiewał w wielu zespołach. W 1983 ukończył z wyróżnieniem studia na Wydziale Dyrygentury Chóralnej Akademii Muzycznej w Gdańsku, a następnie rozpoczął pracę pedagogiczną na tejże uczelni. W latach 1983–1993 był dyrygentem chóru męskiego „Moniuszko” w Gdańsku. Uczestniczył w wielu krajowych i zagranicznych seminariach i kursach dla dyrygentów (Marktoberdorf, Rottenburg, Legnica, Międzyzdroje, Poznań). Pracę naukową i pedagogiczną łączy z działalnością artystyczną. Wspólnie z chórem „Cantores Veiherovienses” brał dwukrotnie udział w Międzynarodowych Konkursach Kompozytorskich, zdobywając nagrody za wykonanie utworów konkursowych. Jest zapraszany do prac komisji kwalifikacyjnych oraz jury konkursów i festiwali chóralnych. Współpracuje z Polską Filharmonią Bałtycką i innymi instytucjami muzycznymi Wybrzeża Gdańskiego. Autor wielu publikacji z dziedziny muzyki w polskich czasopismach i opracowaniach naukowych. Od wielu lat związany z Ogólnopolskim Festiwalem Pieśni o Morzu w Wejherowie. Skomponował hejnał miasta Wejherowa, a także przygotował szereg kompozycji, opracowań na chór a cappella i z towarzyszeniem orkiestry. Był członkiem Rady Programowej Muzeum Piśmiennictwa i Muzyki Kaszubsko – Pomorskiej w Wejherowie.
W 2003 uzyskał tytuł profesora sztuk muzycznych, który odebrał 28 marca tego samego roku z rąk Prezydenta RP Aleksandra Kwaśniewskiego.

</doc>
<doc id="729398" url="https://pl.wikipedia.org/wiki?curid=729398" title="Węglik boru">
Węglik boru

Węglik boru ("borokarbid"), B4C – organiczny związek chemiczny z grupy węglików, zbudowany z węgla i boru. Jest to czarny, krystaliczny, bardzo twardy materiał (ok. 9,5 w skali Mohsa). Otrzymywany jest przez redukcję tlenku boru w piecu lukowym. Znajduje zastosowanie w szlifiernictwie, gdzie zastępuje diament. Wykonuje się też z niego pręty kontrolne do reaktorów jądrowych, np. typu RBMK.
Jest niezwykle odporny chemicznie, z chlorem i tlenem reaguje dopiero w temperaturze powyżej 1000 °C.
W 1943 roku Clark i Hoard ustalili, że elementami strukturalnymi w węgliku boru są proste łańcuchy utworzone z trzech atomów węgla oraz grupy złożone z dwunastu atomów boru ułożonych w narożach niemal regularnego dwudziestościanu.

</doc>
<doc id="729399" url="https://pl.wikipedia.org/wiki?curid=729399" title="Borokarbid">
Borokarbid



</doc>
<doc id="729407" url="https://pl.wikipedia.org/wiki?curid=729407" title="Michał Kochańczyk">
Michał Kochańczyk

Michał Kochańczyk (ur. 14 maja 1950 w Gdańsku) – polski taternik, alpinista, polarnik, żeglarz, działacz organizacyjny, publicysta, fotograf, filmowiec, realizator programów telewizyjnych, wykładowca akademicki.
Absolwent IX LO w Gdańsku i Wydziału Ekonomiki Przemysłu Uniwersytetu Gdańskiego. W latach 1977–1980 studiował na Uniwersytecie Warszawskim, na Podyplomowym Studium Specjalistów dla Krajów Rozwijających się (na początku w Instytucie Afrykanistycznym na Wydziale Neofilologii, a po reorganizacji na Wydziale Geografii i Studiów Regionalnych).
Życiorys.
W latach szkoły podstawowej brał udział w rodzinnych spływach kajakowych, wędrował także z rodzicami po polskich górach. Pasję wędrowania kontynuował w swojej działalności w harcerstwie w szkole średniej oraz podczas studiów. Pełnił funkcję wiceprezesa Uczelnianego Klubu Turystycznego na Uniwersytecie Gdańskim. Podczas szkoły średniej i studiów uczestniczył w rejsach żeglarskich po Morzu Bałtyckim, w 1969 roku w rejsie na Morze Północne do portów Europy Zachodniej.
Wspinaczki w Tatrach rozpoczął w 1970 roku, ukończył kurs wspinaczki zimowej w lutym 1972 roku. Instruktorem tego kursu był Krzysztof Zdzitowiecki. Na pierwszą wyprawę w Pamir Radziecki (obecnie Tadżycki) wyruszył w 1973 roku. Wspinał się w Tatrach, Pamirze, Himalajach, Andach, w górach Afryki, na Spitsbergenie i Alasce. Jego największym osiągnięciem górskim jest udział w przeprowadzeniu nowej drogi na jedną z najtrudniejszych gór na świecie: na szczyt Fitz Roy w Patagonii. Autor popularnej zimowej taternickiej drogi wspinaczkowej w rejonie Hali Gąsienicowej w Tatrach Polskich (droga Kochańczyka – pierwsze przejście z Bogusławem Laskowskim w marcu 1996 roku).
Wędrował po Saharze i Pustyni Namib, przez wilgotne lasy równikowe, po Syberii, w czasie zimy polarnej na nartach na Spitsbergenie, przepłynął Morze Bałtyckie na drewnianej tratwie w 2006 roku (kapitanem tratwy był Andrzej Urbańczyk). Publikuje zdjęcia i filmy ze swoich wypraw, jest autorem relacji i artykułów ze swoich wypraw. Swoje wyprawy opisywał w wielu czasopismach, m.in. w „Rzeczpospolitej”, „Poznaj Świecie”, „n.p.m”, „Dzienniku Bałtyckim”, „Nie z tej Ziemi”, „Taterniku”, „Górach i Alpinizmie”. Zrealizował 60 podróżniczych programów telewizyjnych w prywatnej telewizji Sky Orunia w Gdańsku.
Prowadził wykłady fakultatywne o kulturach świata i o turystyce trekkingowej na Wydziale Przedsiębiorczości i Towaroznawstwa Akademii Morskiej w Gdyni, a w Wyższej Szkole Bankowej w Gdańsku wykłady o multimediach. Na Akademii Wychowania i Sportu w Gdańsku prowadził wykłady i ćwiczenia o turystyce kwalifikowanej.
Był przez osiemnaście lat prezesem Klubu Wysokogórskiego „Trójmiasto”, przewodniczący Komisji Rewizyjnej KWT do roku 2020 i instruktor senior Polskiego Związku Alpinizmu. W roku 2020 został przewodniczącym Komisji Rewizyjnej Polskiego Klubu Ekologicznego w Gdańsku Okręg Pomorski.
Zorganizował i monitorował akcję poszukiwawczą po zaginionych na rzece Ukajali w Peru polskich kajakarzy Celinę Mróz i Jarosława Frąckiewicza w 2011 roku. Członek zespołu Polskiego Związku Alpinizmu ds. zbadania okoliczności i przyczyn wypadku na zimowej wyprawie na Broad Peak w 2013 roku. Od 2022 roku przewodniczący Komisji Rewizyjnej Polskiego Związku Alpinizmu.
Członek honorowy Polskiego Związku Alpinizmu, Klubu Wysokogórskiego „Trójmiasto”, Międzynarodowego Klubu Morza „Zejman”, Polskiej Akademii Dzieci. Ambasador znaku Fjord Nansen.
Od 1989 roku w Radzie Fundatorów Fundacji „Sprawni Inaczej”, od początku powstania Fundacji.
Ekspert Polskiego Klubu Ekologicznego Oddział Pomorski w Gdańsku.
W 2020 roku wydał książkę "Jedno lato w Himalajach". W 2021 r. współautor książki "Fitz Roy"; w 2022 r. współautor książki "O ten las za daleko!".
Dwukrotnie odznaczony Medalami „Za Wybitne Osiągnięcia Sportowe” (srebrnym i brązowym), jako jedyny dwukrotnie medalami za wybitne osiągnięcia andynistyczne. Polarny rejs jachtu „Lady Dana 44” Przejściem Północno-Wschodnim, w którym uczestniczył Michał Kochańczyk, został wyróżniony Rejsem Roku 2013. Kapitanem jachtu był Ryszard Wojnowski. Towarzystwo Opieki nad Zwierzętami wręczyło mu dyplom za uratowanie kota z wysokiej sosny. Zaangażowany w działaniach przeciwko dewastacji przyrodniczej Lasów Oliwskich i Doliny Radości. Współzałożyciel i członek Fundacji "Fidelis Siluas" (Wierni Lasom), mającej na celu ochronę polskich lasów, a szczególnie Trójmiejskiego Parku Krajobrazowego (od 2019).

</doc>
<doc id="729411" url="https://pl.wikipedia.org/wiki?curid=729411" title="John Petersen (piłkarz farerski)">
John Petersen (piłkarz farerski)

John Petersen (ur. 22 kwietnia 1972 w Thorshavn na wyspie Streymoy) – piłkarz pochodzący z Wysp Owczych, grający na pozycji napastnika.
Kariera klubowa.
Petersen pochodzi ze stolicy Wysp Owczych, Thorshavn. Piłkarską karierę zaczynał w jednym z klubów tego miasta o nazwie B36 Tórshavn. W barwach B36 zadebiutował dość późno, bo w wieku 21 lat. Po roku gry odszedł jednak do innego klubu, będącego wówczas mistrzem Formuladeildin, GÍ Gøta, leżącego na wyspie Eysturoy. Akurat w tym czasie gdy Petersen grał w GÍ, klub ten osiągał największe sukcesy w swojej historii i John w latach 1994–1996 wywalczył z zespołem trzy kolejne tytuły mistrza Wysp Owczych, a w 1994 roku z 21 golami na koncie został królem strzelców ligi. Zresztą rok w rok Petersen był jednym z najskuteczniejszych zawodników na wyspach i prawie zawsze zdobywał przynajmniej 10 bramek w sezonie. Tak było również w B36, do którego powrócił w 1997 roku i znacznie przyczynił się do wywalczenia po 35 latach przerwy kolejnego tytułu mistrza kraju dla drużyny z Thorshavn. Popisywał się także skutecznością i tak w roku 1997 zdobył 16 goli, w 1998 – 17, a w 1999 – znów 16. W 2000 roku opuścił rodzinne Wyspy Owcze i wyjechał do Islandii i został piłkarzem tamtejszego Leiftur Ólafsfjörður. Klub ten jednak grał słabo i na koniec sezonu zajął ostatnie miejsce zostając zdegradowany z Landsbankadeild. Petersen zagrał w 15 meczach i zdobył tylko 5 goli, co jak na niego nie było dobrym wynikiem. W 2001 roku powrócił więc na wyspy i ponownie został graczem B36, z którym znów został mistrzem wyspiarskiej ekstraklasy. W mistrzowskim sezonie zdobył 16 bramek. W 2002 roku zdobył ich 15, ale tym razem stołeczny klub zagrał dużo słabiej i zakończył ligę na 5. miejscu. W B36 John grał do końca roku 2004, ale nie osiągał już takich sukcesów jak wcześniej. Zimą 2005 wyjechał do Danii i podpisał kontrakt z klubem Holstebro BK grającym w duńskiej 3 lidze, okręgu zachodnim. Następnie grał w farerskim B68 Toftir i duńskim Skive IK, w którym zakończył karierę zawodniczą.
Kariera reprezentacyjna.
W reprezentacji Wysp Owczych Petersen zadebiutował w 1995 roku. Przez lata był jej podstawowym zawodnikiem i najczęściej grywał w ataku z najbardziej znanymi wyspiarskimi piłkarzami, takimi jak Uni Arge czy Todi Jónsson. Zapamiętany był zwłaszcza mecz rozegrany 7 września 2002 z reprezentacją Szkocji, gdy Wyspiarze zremisowali 2:2, a oba gole dla nich strzelił właśnie John Petersen. Ostatnią bramkę w kadrze Petersen zdobył 18 sierpnia 2004 w wygranym 3:2 sparingu z Maltą. W 2004 roku zakończył reprezentacyjną karierę. Przez 9 lat gry w kadrze rozegrał w niej 57 meczów i zdobył 6 goli.

</doc>
<doc id="729413" url="https://pl.wikipedia.org/wiki?curid=729413" title="Stanisław Marian Zajączkowski">
Stanisław Marian Zajączkowski

Stanisław Marian Zajączkowski (ur. 7 lipca 1931 we Lwowie, zm. 22 lutego 2014) – polski historyk, specjalizujący się w historii Polski średniowiecznej.
Profesor Zajączkowski opisywał dzieje osadnictwa średniowiecznego i lokacji na prawie niemieckim na obszarze Polski Środkowej (ziemie łęczycka i sieradzka) oraz historię wojskowości polskiej. Autor ponad 100 prac, aktywny członek Polskiego Towarzystwa Historycznego. Wieloletni kierownik Zakładu Historii Polski Średniowiecznej i Nauk Pomocniczych Historii, a następnie Katedry Historii Polski Średniowiecznej Uniwersytetu Łódzkiego.
Syn Stanisława Franciszka Zajączkowskiego i Marii z Kramerów. W latach 1932-1945 mieszkał w Wilnie, gdzie uczył się w szkole OO. Jezuitów, szkołach publicznych i prywatnie. W 1945 roku w wyniku wygnania Polaków z ziem wschodnich rodzina przeniosła się do Łodzi, gdzie kończył edukację i po uzyskaniu matury w 1950 roku podjął studia na Wydziale Humanistycznym Uniwersytetu Łódzkiego. W 1953 roku ukończył studia I stopnia w zakresie bibliotekarstwa, a w roku 1955 uzyskał tytuł magistra historii. Od 1962 roku doktor nauk historycznych, habilitował się siedem lat później. Tytuł profesora nadzwyczajnego otrzymał w roku 1989, a zwyczajnego w 1990. Od 2001 roku był na emeryturze.

</doc>
<doc id="729416" url="https://pl.wikipedia.org/wiki?curid=729416" title="Akademia Języka Hebrajskiego">
Akademia Języka Hebrajskiego

Akademia Języka Hebrajskiego (האקדמיה ללשון העברית, "Ha-Akademja la-Laszon ha-Iwrit") – najwyższa izraelska instytucja zajmująca się wiedzą o języku hebrajskim. Jest kontynuacją dzieła, jakie rozpoczął Eliezer ben Jehuda, zakładając Radę Języka Hebrajskiego w celu przywrócenia języka hebrajskiego do powszechnego obiegu.
Akademię utworzono w 1953 decyzją izraelskiego rządu. Do głównych zadań organizacji należy tworzenie nowych słów dla desygnatów nienazwanych jeszcze w języku hebrajskim. Akademia jest też autorytatywną instytucją normatywną, regulującą normy językowe i przepisy ortograficzne języka hebrajskiego.
Linki zewnętrzne.
 Oficjalna strona Akademii Języka Hebrajskiego

</doc>
<doc id="729418" url="https://pl.wikipedia.org/wiki?curid=729418" title="Elive">
Elive

Elive – dystrybucja GNU/Linuksa typu Live CD oparta na Debianie, korzystająca z menedżera okien Enlightenment (stąd nazwa elive), zamiast popularnych KDE czy GNOME.
Elive z powodzeniem funkcjonuje jako Live CD, jednak zaleca się jego instalację na dysku twardym.
Cechy dystrybucji.
Wersja Live CD jest zaprojektowana tak, aby działała zarówno na nowych, jak i na tych starszych komputerach z optymalną szybkością, stabilnością i by przy tym była użyteczna. Wszystkie elementy konfiguracji systemu zawarte są w sztandarowej aplikacji Elpanel, zaprojektowanej dla środowiska E17. Jest to w pełni graficzny konfigurator systemu, jak i środowiska graficznego, napisana jest w Edje.
Elive domyślnie używa IceWeasel jako przeglądarki internetowej oraz Icedove jako klienta pocztowego, opartego na źródłach Thunderbirda.
Elive oferuje całą gamę dostępnych multimediów. Obsługiwane formaty to:
Do obsługi powyższych plików mamy do dyspozycji programy takie jak:
Wymagania sprzętowe.
Minimalne wymagania dla uruchomienia Elive to:
Wymagania minimalne zalecane do pracy z Elive:

</doc>
<doc id="729421" url="https://pl.wikipedia.org/wiki?curid=729421" title="François Chau">
François Chau

François Chau (ur. 26 października 1959 w Phnom Penh) – aktor filmowy i telewizyjny pochodzący z Kambodży. 
Życiorys.
Urodził się w Phnom Penh w Kambodży w rodzinie pochodzenia chińskiego i wietnamskiego. Kiedy miał około 6 lat, wraz z rodziną przeprowadził się do Sajgonu (obecnie Ho Chi Minh). W wieku siedmiu lat Chau przeniósł się z Sajgonu do Francji z powodu wojny wietnamskiej, a po roku wyjechał z rodziną do Waszyngtonu, gdzie dorastał i uczęszczał do szkoły. Po ukończeniu college’u, przeprowadził się do Los Angeles, gdzie w 1985 rozpoczął karierę aktorską.
Wystąpił jako Shredder w filmie "" (1991). Grywał także gościnnie w takich serialach jak "Chirurdzy" ("Grey’s Anatomy"), "JAG", "Gwiezdne wrota" czy "Viper". Stał się znany głównie z roli doktora Pierre’a Changa w serialu telewizyjnym ABC "Zagubieni". 
W 1997 trafił na off-Broadway jako Hiro Takamura w spektaklu "Ballada o Yachiyo". W 2011 był nominowany do nagrody Ovation Awards za rolę doktora Henga w spektaklu "Nadzwyczajna Izba" ("Extraordinary Chambers") w Geffen Playhouse Theater.
Wystąpił w teledysku Chrisa Browna do piosenki „Fine China” (2013). W grudniu 2018 przyjął rolę Pana Keo w filmie "Ptaki Nocy (i fantastyczna emancypacja pewnej Harley Quinn)" (2020) z udziałem Margot Robbie.

</doc>
<doc id="729423" url="https://pl.wikipedia.org/wiki?curid=729423" title="Thrashcore">
Thrashcore

Thrashcore (także fastcore) – podgatunek hardcore punku powstały na początku lat 80.. Zasadniczo trashcore jest szybszą odmianą hardcore punku, w której dodatkowo używa się często blastów. Piosenki mogą być bardzo krótkie i zazwyczaj traktują o młodzieńczym buncie lub antymilitaryzmie.
Thrashcore jest często mylony z crossover thrashem, a nawet thrash metalem. Ponadto niektóre grupy grające crossover – takie jak D.R.I. – zaczynały jako zespoły grające thrashcore.

</doc>
<doc id="729427" url="https://pl.wikipedia.org/wiki?curid=729427" title="Hebrajski">
Hebrajski



</doc>
<doc id="729428" url="https://pl.wikipedia.org/wiki?curid=729428" title="Anastazjusz (cesarz bizantyjski)">
Anastazjusz (cesarz bizantyjski)



</doc>
<doc id="729431" url="https://pl.wikipedia.org/wiki?curid=729431" title="5-Ureidohydantoina">
5-Ureidohydantoina



</doc>
<doc id="729432" url="https://pl.wikipedia.org/wiki?curid=729432" title="Kwas askorbowy">
Kwas askorbowy



</doc>
<doc id="729435" url="https://pl.wikipedia.org/wiki?curid=729435" title="Music Box (album)">
Music Box (album)

Music Box – trzeci, studyjny album amerykańskiej wokalistki, Mariah Carey, wydany 31 sierpnia 1993 roku w Ameryce Północnej nakładem wytwórni Columbia Records. Płyta zawiera najwięcej wolnych ballad, napisanych przez Carey, a także Waltera Afanasieneffa, który współpracował z wokalistką jeszcze nad dwoma albumami, Mariah Carey z 1990 roku, oraz Emotions, z 1991 roku. Podczas produkcji albumu, wokalistka pomyślała o dodaniu więcej instrumentów muzycznych, a także lepszego, i bardziej dojrzałego tonu w gatunkach pop i R&amp;B, niż w poprzednich projektach. Dwa nieużyte utwory z płyty zostały użyte jako tzw. B-sides, "Do You Think of Me", oraz "Everything Fades Away".
Do współpracy z Carey i Afanasieffem dołączyli się też inni, znani producenci, tak samo jak i poprzedni, tj. Babyface, który pomógł piosenkarce stworzyć bardziej melodyjne i spokojniejsze piosenki, oraz napisać więcej tekstów piosenek. Dodatkowo zaprosiła też duo C+C Music Factory, oraz Daryla Simmonsa.
Tytuł.
„Pozytywką” album został nazwany przez odbiór zawartości płyty dla Mariah. Niejednokrotnie pytana o tytuł płyty odpowiadała, że skomponowane dźwięki tej płyty przypominają jej melodie wygrywane i wydobywające się na zewnątrz pozytywki, które uwielbia a jeden z utworów tego albumu to zbieżność nazewnictwa wynikająca z zamiaru stworzenia piosenki, która będzie swoistą melodią pozytywki w jej podkładzie.
Album i jego historia.
Jak się okazało jest to najbardziej kasowy krążek Mariah, krytyce sukces przypisywali jego uniwersalizmowi – w zawartości materiału dominują utwory liryczne, ballady, ale także jak na ów czas styl ulicznego brzmienia, który został bardzo wyważony i przemycony w utworach. Nad pracą wraz z Mariah czuwał Walter Afanasieff, którego nazwisko od początku kariery muzycznej artystki przeplatało się między utworami jednak nie tak intensywnie jak na tej płycie. Do pracy w studiu zaprosiła po raz kolejny duet z C&amp;C Factory, który był współproducentem wcześniejszego hitu "Emotions" nadając "Now That I Know" klimat Pop/Dance oraz Babyface’a, który dołożył nutki R&amp;B komponując się z całością i utrzymując w dalszym ciągu założoną koncepcję "Pozytywki".
"Dreamlover" był pierwszym singlem promującym album, ale także stał się jedną z najbardziej rozpoznawalnych utworów Mariah i mimo tego, że jest on jednym z najmniej oddającym wymowę "Music Box" okazał się być celnym wyborem w promocji. Płyta mimo komercyjnych cech sama w sobie jest ambitną kompilacją utworów od inspiracyjnych tekstów do lekkich melodii przez elementy gospel. W czasie pracy nad płytą po raz drugi w swojej karierze skorzystała z covera - "Without You" Badfinger okazał się być dla Mariah znakiem rozpoznawczym w Europie i przyniósł ogromny sukces międzynarodowy artystce. Dobra płyta i odpowiednio przybrany kierunek promocji przyczynił się do rekordowego nakładu sprzedaży kopii płyt, ilości tygodni przebywania na listach w różnych krajów, statusów nadania jemu i nagród czyniąc z niego Bestsellera w dziedzinie muzyki pozwalając mu tym samym zając 30 pozycję na "Światowej liście sprzedaży".
Płyta ta nadała przyspieszenia i biegowi w karierze Mariah, ale także doprowadziła ją przed sąd w roli oskarżonej. Jeden z ochroniarzy obstawał przy tym, że to on jest autorem "Hero" i domagał się zapłaty za wkład w utwór. Jednak dowody przedstawione w sprawie w postaci pamiętnika udowodniły, że tekst został napisany w październiku 1992 roku przez Mariah. Pozew został całkowicie odrzucony, a Mariah oczyszczono ze wszelkich zarzutów.
Lista utworów.
B-Side
11. "Do You Think Of Me" - 4:46
Edycje międzynarodowe
11. "Everything Fades Away" - 5:25
Edycja łacińskoamerykańska
11. "Héroe" (Hero) - 4:19
Wersje.
Ze względu na utwory bonusowe w poszczególnych krajach ukazały się różne edycje albumu:

</doc>
<doc id="729436" url="https://pl.wikipedia.org/wiki?curid=729436" title="Welcome Home (Sanitarium)">
Welcome Home (Sanitarium)

Welcome Home (Sanitarium) – ballada rockowa zespołu Metallica z albumu "Master of Puppets" (1986).

</doc>
<doc id="729438" url="https://pl.wikipedia.org/wiki?curid=729438" title="Janiw Katan">
Janiw Katan

Janiw Katan (ur. 27 stycznia 1981 w Kirjat Atta w Izraelu) – izraelski piłkarz, reprezentant kraju. Grał na pozycji napastnika.
Kariera sportowa.
Katan w wieku dziewięciu lat rozpoczął treningi z drużyną Maccabi Hajfa. Jego kariera rozwijała się na tyle szybko, iż został dostrzeżony przez trenera seniorów i w wieku lat 16 trenował już wraz z pierwszym składem. W 2002 roku podczas meczu drugiej rundy eliminacyjnej Ligi Mistrzów przeciwko zespołowi FC Haka stał się drugim w historii (po Alonie Mizrachim) izraelskim piłkarzem, który zdobył trzy bramki na arenie klubowych rozgrywek europejskich - okazało się jednak, że nie został poprawnie zarejestrowany i jego gole unieważniono.
W grudniu 2005 roku Katan podpisał czteroletni kontrakt z West Ham United (w tym klubie grał w tym czasie również Josi Benajun – jego kolega z reprezentacji).
Jako jeszcze młody gracz nie miał szans w konkurencji z zawodnikami starszymi i bardziej doświadczonymi, którzy grali wtedy w drużynie Młotów (Marlon Harewood, Teddy Sheringham, Dean Ashton i Bobby Zamora) i po sezonie 2005/06 został wypożyczony do swojej byłej drużyny Maccabi Hajfa. W 2007 roku przeszedł na stałe do Maccabi, a w 2014 zakończył w nim swoją karierę.

</doc>
<doc id="729446" url="https://pl.wikipedia.org/wiki?curid=729446" title="Józefina (królowa Szwecji i Norwegii)">
Józefina (królowa Szwecji i Norwegii)

Józefina de Beauharnais (fr. Joséphine Maximilienne Eugénie Napoléone; ur. 14 marca 1807 w Mediolanie, zm. 7 czerwca 1876 w Sztokholmie) – królowa Szwecji i Norwegii w latach 1844-1859 jako żona króla Szwecji i Norwegii, Oskara I. Wraz z mężem miała pięcioro dzieci, spośród których dwoje zostało później królami Szwecji i Norwegii – Karol XV i Oskar II.
Życiorys.
Urodziła się 14 marca 1807 roku w Mediolanie jako córka Eugeniusza de Beauharnais, wicekróla Italii, księcia von Leuchtenberg, przybranego syna Napoleona, oraz jego żony, bawarskiej księżniczki, Augusty Amalii z rodu Wittelsbachów. Dziewczynka otrzymała imiona Józefina Maksymiliana Eugenia Napoleona (fr. Joséphine Maximilienne Eugénie Napoléone). Pierwsze imię dostała po swojej babce, cesarzowej francuskiej, Józefinie. Drugie imię otrzymała po dziadku, pierwszym królu Bawarii, Maksymilianie I Józefie Wittelsbachu, trzecie – po ojcu, Eugeniuszu, a czwarte po Napoleonie (imię Napoleona skreślono jej w Szwecji po zamążpójściu). Językiem ojczystym małej Józefiny był francuski, a wraz z rodzeństwem uczyła się także niemieckiego, włoskiego i angielskiego.
22 maja 1823 r. w pałacu Leuchtenbergów w Monachium Józefina poślubiła następcę tronu Szwecji i Norwegii, Oskara Bernadotte, jedynego syna króla Karola XIV Jana i królowej Dezyderii. W posagu wniosła m.in. część klejnotów ze spadku ojca po cesarzowej Józefinie, które do dziś noszone są przez monarchinie skandynawskich rodzin królewskich. Na ślub nie przyszła królowa Bawarii, Teresa, żona Ludwika I, która była legitymistką i nie uważała Oskara za osobę krwi królewskiej. Ceremonię powtórzono w Sztokholmie 19 czerwca tegoż roku. Szwedzka para królewska od dawna szukała wśród rodów panujących małżonki dla syna, ale w czasach Świętego Przymierza na dworach europejskich nadal widziano Bernadottów jako plebejuszy i częściowo uzurpatorów (żyli wówczas jeszcze obalony król Szwecji Gustaw IV Adolf i jego syn, były następca tronu Gustaw von Holstein-Gottorp-Vasa). Konsekwentnie odmawiano im wydania za Oskara księżniczki krwi z bardziej znaczących rodów, więc musieli się zadowolić księżniczką „drugiej kategorii”. Nie bez znaczenia było to, że Józefina pochodziła ze strony matki od siostry Karola X Gustawa i przez nią od Gustawa Wazy, a więc jej dzieci z Oskarem uzyskały taki sam stopień pokrewieństwa z Wazami, jak obaleni w 1809 roku Holstein-Gottorpowie. Po przybyciu do Szwecji Józefina od początku pełniła przy boku teścia obowiązki „pierwszej damy”, gdyż skromna i nienawidząca wszelkich ceremonii Dezyderia nie chciała brać udziału w życiu publicznym.
Józefina nie odstąpiła od wiary rzymskokatolickiej. Jej zasługą było wzniesienie pierwszego od czasów reformacji kościoła rzymskokatolickiego pw. św. Eugenii w Sztokholmie i uzyskanie zezwolenia władz na stworzenie parafii katolickich w Sztokholmie i norweskiej stolicy Kristianii (obecnie Oslo). Jej dzieci zostały natomiast wychowane w szwedzkiej państwowej religii protestanckiej.
Po wstąpieniu na tron Oskara I – chorego i odizolowanego od wszystkich introwertyka – Józefina należała do jego najbliższych doradców. Głównie jej inicjatywie Szwecja zawdzięcza wiele liberalnych reform, jak polepszenie warunków bytu w więzieniach, zrównanie kobiet z mężczyznami w prawie spadkowym, zniesienie wszechwładzy cechów, sprawniejszą opiekę nad sierotami i ubogimi oraz wprowadzenie swobody wyznawania innych religii niż państwowa (1860, przedtem było wiele przypadków wydalania katolików i Żydów ze Szwecji, nie mogli też piastować żadnych urzędów państwowych). W sferze politycznej wielkim wkładem Józefiny było zbliżenie (nadal neutralnej) Szwecji do mocarstw zachodnich w czasie wojny krymskiej, w czym wielce pomogło jej bliskie pokrewieństwo z Napoleonem III.
Józefina założyła Josephinahemmet, dom dla starszych, mniej zamożnych katolików, oraz Dom Pamięci Króla Oscara I, który przyjmował kobiety bez względu na wyznawaną religię. Oba przedsięwzięcia działają do dziś jako domy starców.
W maju 1876 roku zachorowała na zapalenie płuc. Zmarła zaledwie miesiąc później, 7 czerwca 1876 roku. Została pochowana w kościele na Riddarholmen w Sztokholmie.
Z Oskarem Józefina miała pięcioro dzieci, dwaj jej synowie, Karol XV i Oskar II zostali królami Szwecji i Norwegii. 
Małżeństwo i potomstwo.
22 maja 1823 roku w pałacu Leuchtenbergów w Monachium wyszła za mąż za następcę tronu Szwecji i Norwegii, Oskara Bernadotte (późniejszego króla Oskara I). Ceremonia ślubna została powtórzona w stolicy Szwecji, Sztokholmie, 19 czerwca tego samego roku. Dzięki temu małżeństwu szwedzka rodzina królewska weszła w posiadanie tiary Cameo – jednego z najbardziej znanych współcześnie diademów.
Oskar i Józefina mieli wspólnie pięcioro dzieci:

</doc>
<doc id="729458" url="https://pl.wikipedia.org/wiki?curid=729458" title="Thomas Dekker (kolarz)">
Thomas Dekker (kolarz)

Thomas Dekker (ur. 6 września 1984) – holenderski kolarz szosowy, zawodnik profesjonalnej grupy Garmin-Sharp.
Jest jednym z najbardziej utalentowanych młodych kolarzy. W peletonie wyróżnia się umiejętnością jazdy na czas, ale dobrze jeździ także w górach. Swoją karierę rozpoczął w amatorskim zespole Rabobanku, a dwa lata później podpisał profesjonalny kontrakt z tymże zespołem.
Już w 2004, a więc swym pierwszym profesjonalnym sezonie, wygrał pierwszy etap Tour de l’Avenir, a także został Mistrzem Holandii w indywidualnej jeździe na czas. W 2005 Thomas wygrał jeden z etapów Critérium International, ponownie został Mistrzem Holandii, a także wygrał czasówkę w polskim wyścigu Tour de Pologne. W 2006 Dekker odniósł swoje pierwsze zwycięstwo w wyścigach zaliczanych do cyklu UCI ProTour – wygrał włoskie Tirreno-Adriático. W tym samym sezonie zajął 9. miejsce w Eneco Tour, a w kolejnym wygrał wieloetapowy Tour de Romandie.
Ważniejsze sukcesy i zwycięstwa.
2007
2006
2005
2004

</doc>
<doc id="729462" url="https://pl.wikipedia.org/wiki?curid=729462" title="Jacek Krywult">
Jacek Krywult

Jacek Krywult (ur. 24 lipca 1941 w Stanisławowie) – polski polityk, samorządowiec, prezydent Bielska-Białej (1981–1982 i 2002–2018).
Życiorys.
W wyniku powojennej zmiany granic w czwartym roku życia jego rodzina przeniosła się do Bielska. Jacek Krywult ukończył Technikum Mechaniczno-Elektryczne, następnie studia na Wydziale Elektrycznym Politechniki Śląskiej w Gliwicach. Przez 35 lat pracował w Fabryce Aparatów Elektrycznych „Apena”, będąc w niej m.in. dyrektorem i prezesem zarządu.
Wykonywał również mandat radnego Miejskiej Rady Narodowej, której przewodniczącym został w grudniu 1980. Od kwietnia 1981 do stycznia 1982 sprawował urząd prezydenta miasta, odwołano go z tej funkcji w stanie wojennym.
Ponownie został wybrany na to stanowisko w II turze wyborów samorządowych w 2002, kandydując z ramienia własnego komitetu wyborczego wyborców z poparciem Platformy Obywatelskiej i pokonując rekomendowanego przez koalicję SLD-UP posła Antoniego Kobielusza (I tura – 2. miejsce, 15,11% głosów; II tura – 66,12% głosów). W wyborach samorządowych 2006 został wybrany ponownie już w I turze (68,69% głosów), powtarzając to osiągnięcie w 2010 (75,71% głosów). Po raz piąty uzyskał wybór na stanowisko prezydenta Bielska-Białej w 2014, zwyciężając Janusza Okrzesika z komitetu Niezależni.BB (I tura – 47,96% głosów, II tura – 59,88% głosów). W 2018 zrezygnował z ubiegania się o reelekcję i oficjalnie poparł kandydaturę Jarosława Klimaszewskiego z Koalicji Obywatelskiej. W wyborach uzyskał wówczas mandat radnego.
Zasiadał we władzach Krajowej Izby Gospodarczej i Regionalnej Izby Handlu i Przemysłu. Został wiceprezydentem Fundacji na rzecz Bezpieczeństwa Ruchu Drogowego. Syn Józefa. Jest wdowcem (żona Krystyna zmarła w 2018), ma syna.
Otrzymał Krzyż Komandorski Orderu Odrodzenia Polski (1998) oraz Srebrną Odznakę „Zasłużony dla Ochrony Przeciwpożarowej” (2009).

</doc>
<doc id="729464" url="https://pl.wikipedia.org/wiki?curid=729464" title="The Emancipation of Mimi">
The Emancipation of Mimi

The Emacipation of Mimi – dziesiąty album amerykańskiej piosenkarki Mariah Carey, wydany na całym świecie w kwietniu 2005 roku przez Island.
Album i jego historia.
"It's Like That" jest świetnie zapowiadającym się utworem odnoszącym wielki sukces na całym świecie i przygotowującym na rozpoczęcie kampanii promocyjnej "The return of THE VOICE", która w całej okazałości przedstawiła się 12 kwietnia 2005 roku.
"The Emancipation of Mimi" jest wynikiem półtorarocznej pracy we włoskim studiu na wyspie Capri, drugim albumem wydanym przez Island Records i powtarzającym sukces wcześniejszych "numerów jeden" wydanych przez Mariah. Podobnie jak w przypadku wydanego albumu sprzed dziesięciu lat i "Butterfly" - debiutuje na samym szczycie Billboard 200 Album. Już w niedługi czasie RIAA nadaje jej status platynowej płyty, a wyniki sprzedaży porównywalne z rekordowym nakładem "Daydream" ustanawiają go najlepiej sprzedającym krążkiem w 2005 roku i obsypuje go niejedną nagrodą muzyczną. Na sukces tego fenomenu muzycznego składa się doświadczenie samej Mariah i całego grona bliskich jej ludzi, z którymi sięgnęła po elementy soulu, gospel czy quiet storm'u tworzącego klimat R&amp;B lat 70. Gdy w Stanach na listach przebojów zapowiadała się Mariah z nową płytą to w innych częściach świata krążek był już znany za przyczyną rozbieżności związanej z terminami premier, bo fani z Japonii mogli cieszyć się nim prawie dwa tygodnie wcześniej, ale także już przygotowywali się do kolejnego kroku promocyjnego związanego z kolejnym świetnym kawałkiem. "We Belong Together" jest hitem, który podobnie jak "Without You" w 1994 roku ujął cały świat za serce i pomógł osiągnąć kolejne rekordy osobie Mariah poprzez #16 numer 1., ale także między innymi przez rekordową liczbę pobrań klipu w dniu jego premiery z serwisu internatowego MSN. Kolejny singiel był również skazany na sukces i rekord! Gdy Mariah nadal królowała na Billboard 100 na szczyt podążał "Shake It Off" sprawiający, że Mariah dołącza do grona artystów pokroju Bee Gees, Beatles czy Nelly, którym udało się poprzez wysoką popularność zająć w tym samym czasie dwa czołowe miejsca listy. W tym czasie europejscy fani świętowali czas "Get Youre Number" nagrany z Jermaine Dupri i wyprodukowany specjalnie w celu promocji w Europie.
Album jest sam w sobie ciekawą mieszanką stylów muzycznych czyniących z niego zestawienie "uniwersalnej muzyki". Zarówno w przypadku dwóch różnych stylowo kawałków takich na przykład jak "I Wish You Knew" czy "Say Somethin" można dostrzec głębie, które są przemyśleniami na różny temat, a umiejętność Mimi wplatania ich w różne historiach - raz w wzniosłych i poważnych, innym razem z imprezowy klimat daje jej niepowtarzalność i uniwersalizm nie czyniąc z niej komercyjnego produktu. Wiele razy sama Mariah pytana o nowy wizerunek, pseudonim zwracała uwagę na wymowę albumu, dając do zrozumienia, że albumu jest przykładem zrozumienia sensu i celu emancypacji. Sama nigdy nie chciała otworzyć się do końca i opowiadać o swojej "emancypacji" choć można domniemać poprzez teksty i samą postawę na okładce, że jest głosem w kwestii kobiet, która powinna kochać i być kochana, bawić się, ale także umieć przejść przez życie dumnie i z podniesioną głową.
The Emancipation of Mimi Ultra Platinum Edition.
"...Pisałam utwory, które coraz bardziej mi się podobały. Miałam z 15 piosenek i wciąż powstawały kolejne, które stawały się moimi ulubionymi" i w taki sposób powstał koncept na wersje DualDisc, który z czasem przez status nazwano "Ultra Platinum Edition". Po ośmiu miesiącach Mariah zaprezentowała jeszcze raz swój album z nowymi czterema utworami w tym jeden mix do "We Belong Together" oraz nowym klipem, który go promował - "Don't Forget About Us". Okazał się kolejnym strzałem w dziesiątkę ponieważ 27 grudnia 2005 r. awansowała na drugą pozycję, którą dzieli ex aequo z Elvisem Presleyem pod względem ilości nr 1. Ogromna popularność tej płyty i blisko 10 milionowa sprzedaż tego krążka na całym świecie została uwieńczona trwającą 4 miesiące trasą koncertową, którą nazwano "The Adventures of Mimi Tour", a w następstwie zapisem jej na DVD.
MiMi . . . c.d..
W lipcu 2007 roku została upubliczniona piosenka, która została wyprodukowana przy współpracy z Mohagany. "I Feel It" miała się znaleźć na liście utworów podstawowej wersji płyty, jednak zamieszanie związane z autorem piosenki "Here Comes That Feeling" i wykorzystanie sampli w utworze sprawiły, że jej miejsce na płycie zajęła piosenka "Joy Ride", a dodatkowo czyniąc z niej nielegalnym utworem. Jednak w 2005 roku skrawki złej jakości utworu wydostał się poza władania Mariah i krążył w wirtualnym świecie, gdzie w 2007 kolejny kawałek utworu pojawił się na oficjalnym profilu Mohagany na MySpace, ale kontrowersje wokół tej piosenki nie malały, gdy w sieci pojawił się cały utwór, który został zamieszczony przez fana Mariah, gdzie za pobranie żądał opłaty. W amerykańskim zrzeszeniu artystów ASCAP zostały również zarejestrowane piosenki, które nie zostały jak do tej pory opublikowane:
Opinie.
Ogromny sukces płyty jest wynikiem ciężkiej pracy samej Mariah jak i całego sztabu ludzi, którzy pracowali nad płyta oraz zajmujących się bardzo intensywną i przemyślana promocją. Wielu krytyków muzycznych mówiło, że to bardzo spektakularne odkupienie swoich mniej udanych krążków poprzez ciężką prace i pokazanie ponownie swoich możliwości oraz o tym, że album i jego sukces przyniósł Mariah w 2005 roku tytuł "Big Comeback 2005". Album i sama artystka byli wielokrotnie nominowani do wielu nagród na przestrzeni dwóch lat a do samej nagrody Grammy uzyskała 10 nominacji z czego trzy okazały się być zwycięskie dla niej.
Nagrody muzyczne za album.
Radio Music Awards – Radio Legend Award
Radio Music Awards – Artysta roku – Urban &amp; Rhythmic Radio
Radio Music Awards – Piosenka roku – Mainstream Hit Radio: We Belong Together
Radio Music Awards – Piosenka roku – Urban &amp; Rhythmic Radio: We Belong Together
Recording Academy NY Chapter – Honorowa nagroda za wkład w muzykę
Billboard Music Awards - Billboard 200 Album – Artysta żeński roku
Billboard Music Awards -R&amp;B/Hip-Hop – Artysta żeński roku
Billboard Music Awards – Hot 100 Song – Najlepsza piosenka: We Belong Together
Billboard Music Awards – Hot 100 Airplay – Najlepsza piosenka: We Belong Together
Billboard Music Awards – Rhythmic Top 40 – Piosenka roku: We Belong Together
American Music Awards – Najlepszy artysta żeński Soul/R&amp;B
BAMBI AWARD – Najlepszy międzynarodowy artysta
VIBE AWARDS – Artysta roku
VIBE AWARDS - Album roku: The Emancipation of Mimi
VIBE AWARDS – Najlepsza piosenka R&amp;B: We Belong Together
VIBE AWARDS - R&amp;B Voice – Artysta roku
KISS 100 RADIO AWARDS – Najlepszy żeński artysta
SOUL TRAIN LADY OF SOUL AWARDS – Najlepszy album R&amp;B/Soul : The Emancipation Of Mimi
SOUL TRAIN LADY OF SOUL AWARDS – Najlepsza piosenka R&amp;B/Soul: We Belong Together
WORLD MUSIC AWARDS – Najlepszy artysta
WORLD MUSIC AWARDS – Najlepiej sprzedający się artysta żeński Pop
WORLD MUSIC AWARDS – Najlepiej sprzedający się artysta żeński R&amp;B
WORLD MUSIC AWARDS – Światowy przebój: We Belong Together
TEEN CHOICE AWARDS – Najlepszy artysta R&amp;B
TEEN CHOICE AWARDS – Najlepsza miłosna piosenka: We Belong Together
MTV JAPAN VIDEO MUSIC AWARDS – Najlepsze wideo
Billboard R&amp;B/Hip-Hop Awards – Top R&amp;B/Hip-Hop Album: The Emancipation of Mimi
Billboard R&amp;B/Hip-Hop Awards – Top R&amp;B Hip-Hop: Artysta
Billboard R&amp;B/Hip-Hop Awards – Top R&amp;B Hip-Hop: Artysta żeński
Billboard R&amp;B/Hip-Hop Awards – Hot R&amp;B Hip-Hop: Songs
Billboard R&amp;B/Hip-Hop Awards – Hot R&amp;B Hip-Hop: Album
BMI Awards – Teksty roku
BMI Awards – Piosenka roku: We Belong Together
BMI Awards - # 1 Billboard: We Belong Together
BMI Awards – We Belong Together
BMI Awards – Shake It Off
BMI Awards – Don't Forget About Us
Soul Train Awards – Najlepszy żeński artysta R&amp;B/Soul Album: The Emancipation of Mimi
Soul Train Awards – Najlepszy żeński artysta R&amp;B/Soul : We Belong Together
NAACP Image Awards – Album: The Emancipation of Mimi
MTV-TRL Awards – Pierwszej Damy TRL
Grammy Awards – Najlepszy R&amp;B Album: The Emancipation of Mimi
Grammy Awards – Najlepsza piosenka R&amp;B: We Belong Together
Grammy Awards – Najlepszy żeński utwór: We Belong Together
Lista utworów.
× Bonus.

</doc>
<doc id="729467" url="https://pl.wikipedia.org/wiki?curid=729467" title="Bühlertann">
Bühlertann

Bühlertann – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Oberes Bühlertal. Leży nad rzeką Bühler, ok. 15 km na południowy wschód od Schwäbisch Hall.

</doc>
<doc id="729468" url="https://pl.wikipedia.org/wiki?curid=729468" title="Buhlertann">
Buhlertann



</doc>
<doc id="729469" url="https://pl.wikipedia.org/wiki?curid=729469" title="Buehlertann">
Buehlertann



</doc>
<doc id="729472" url="https://pl.wikipedia.org/wiki?curid=729472" title="Sonikacja">
Sonikacja

Sonikacja – używanie ultradźwięków w celu:

</doc>
<doc id="729473" url="https://pl.wikipedia.org/wiki?curid=729473" title="Bühlerzell">
Bühlerzell

Bühlerzell – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Oberes Bühlertal. Leży nad rzeką Bühler, ok. 20 km na południowy wschód od Schwäbisch Hall.
Współpraca.
Miejscowość partnerska:

</doc>
<doc id="729477" url="https://pl.wikipedia.org/wiki?curid=729477" title="Alkohol cetylowy">
Alkohol cetylowy

Alkohol cetylowy, heksadekan-1-ol, – organiczny związek chemiczny z grupy alkoholi. Szeroko stosowany w przemyśle farmaceutycznym.

</doc>
<doc id="729478" url="https://pl.wikipedia.org/wiki?curid=729478" title="Buhlerzell">
Buhlerzell



</doc>
<doc id="729480" url="https://pl.wikipedia.org/wiki?curid=729480" title="Buehlerzell">
Buehlerzell



</doc>
<doc id="729485" url="https://pl.wikipedia.org/wiki?curid=729485" title="Stadion Bloomfield">
Stadion Bloomfield

Stadion Bloomfield (hebr. אצטדיון בלומפילד) − stadion w Izraelu, w mieście Tel Awiw-Jafa. Powstał on w 1962 roku. Na tym stadionie swoje mecze rozgrywają drużyny Ligat ha’Al – Hapoel Tel Awiw, Maccabi Tel Awiw oraz Bene Jehuda Tel Awiw. Stadion może pomieścić 29 400 widzów. Loża dla VIP-ów zajmuje 340 miejsc, zaś dla dziennikarzy przeznaczonych jest kolejnych 52 miejsc.
Historia.
Został wybudowany w 1962 roku w miejscu, gdzie znajdował się poprzedni obiekt - Stadion Basa. Od 1950 roku Basa był miejscem rozgrywania spotkań klubu Hapoel Tel Awiw. Otwarcie Bloomfield miało miejsce 12 października 1962. W jego trakcie rozegrano towarzyskie spotkanie pomiędzy Hapoelem a holenderskim FC Twente.
W 1968 roku Maccabi Tel Awiw, lokalny rywal Hapoelu, przeniósł się na Bloomfield ze stadionu Ramat Gan. 
W 2004 roku do Hapoelu i Maccabi dołączyła trzecia drużyna z Tel Awiw-Jafa - Bene Jehuda.

</doc>
<doc id="729488" url="https://pl.wikipedia.org/wiki?curid=729488" title="Obersontheim">
Obersontheim

Obersontheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Oberes Bühlertal. Leży nad rzeką Bühler, ok. 12 km na wschód od Schwäbisch Hall.

</doc>
<doc id="729489" url="https://pl.wikipedia.org/wiki?curid=729489" title="Piotr Zienc">
Piotr Zienc

Piotr Robert Zienc (ur. 25 września 1966 w Tarnowskich Górach) – polski samorządowiec, od 2006 do 2008 przewodniczący Sejmiku Województwa Śląskiego.
Życiorys.
Ukończył studia z zakresu politologii na Wydziale Nauk Społecznych Uniwersytetu Śląskiego w Katowicach, odbył też studia podyplomowe z zakresu zarządzania ochroną środowiska na Politechnice Częstochowskiej oraz zarządzania administracją publiczną w Wyższej Szkole Zarządzania Marketingowego i Języków Obcych w Katowicach. W 2020 uzyskał magisterium z teologii na Wydziale Teologicznym Uniwersytetu Śląskiego na podstawie pracy poświęconej kwestii ekumenizmu w Polsce napisanej pod kierunkiem Józefa Budniaka.
W 2001 współtworzył Platformę Obywatelską. Z jej listy kandydował bezskutecznie w tym samym roku do Sejmu, a w 2004 do Parlamentu Europejskiego. W 2002 po raz pierwszy został radnym sejmiku, w 2006 i w 2010 został wybrany na kolejne kadencje. Od 2006 do 2008 był przewodniczącym sejmiku, w 2014 nie utrzymał mandatu. W przedterminowych wyborach parlamentarnych w 2007 z ramienia PSL bez powodzenia ubiegał się o mandat poselski w okręgu rybnickim. W 2011 kandydował do Sejmu z listy PO.
W latach 2007–2011 był prezesem Przedsiębiorstwa Gospodarki Komunalnej i Mieszkaniowej w Łaziskach Górnych, pełnił funkcję pełnomocnika ds. realizacji projektu MAO budowa systemu kanalizacji w tej gminie. W 2011 został doradcą burmistrza Mikołowa i starosty mikołowskiego, a także przewodniczącym rady nadzorczej Miejskiego Przedsiębiorstwa Gospodarki Komunalnej w Świętochłowicach, a w 2013 powierzono mu stanowisko prezesa zarządu MPGK Świętochłowice, zajmował je do 2015.
W 2018 został wybrany na radnego powiatu mikołowskiego VI kadencji.

</doc>
<doc id="729492" url="https://pl.wikipedia.org/wiki?curid=729492" title="Powiat Bad Tolz-Wolfratshausen">
Powiat Bad Tolz-Wolfratshausen



</doc>
<doc id="729493" url="https://pl.wikipedia.org/wiki?curid=729493" title="Powiat Eichstatt">
Powiat Eichstatt



</doc>
<doc id="729494" url="https://pl.wikipedia.org/wiki?curid=729494" title="Metoda Halleya">
Metoda Halleya

Metoda Halleya – algorytm wyznaczania przybliżonej wartości pierwiastka funkcji formula_1 jednej zmiennej w zadanym przedziale formula_2
Kolejne przybliżenia są dane rekurencyjnym wzorem:

</doc>
<doc id="729495" url="https://pl.wikipedia.org/wiki?curid=729495" title="Powiat Furstenfeldbruck">
Powiat Furstenfeldbruck



</doc>
<doc id="729498" url="https://pl.wikipedia.org/wiki?curid=729498" title="Powiat Furth">
Powiat Furth



</doc>
<doc id="729501" url="https://pl.wikipedia.org/wiki?curid=729501" title="Powiat Gunzburg">
Powiat Gunzburg



</doc>
<doc id="729504" url="https://pl.wikipedia.org/wiki?curid=729504" title="Powiat Muhldorf am Inn">
Powiat Muhldorf am Inn



</doc>
<doc id="729507" url="https://pl.wikipedia.org/wiki?curid=729507" title="Powiat Oberallgau">
Powiat Oberallgau



</doc>
<doc id="729508" url="https://pl.wikipedia.org/wiki?curid=729508" title="Powiat Ostallgau">
Powiat Ostallgau



</doc>
<doc id="729510" url="https://pl.wikipedia.org/wiki?curid=729510" title="Powiat Rhon-Grabfeld">
Powiat Rhon-Grabfeld



</doc>
<doc id="729511" url="https://pl.wikipedia.org/wiki?curid=729511" title="Zatłoczenie">
Zatłoczenie

Zatłoczenie – subiektywne poczucie, że w danej przestrzeni znajduje się za dużo osób.
Badania na zwierzętach: gdy zwierzęta zostają nadmiernie stłoczone (niezależnie, czy w swoim naturalnym środowisku, czy w laboratorium), zmniejsza się ich rozrodczość, niewłaściwie opiekują się młodymi i stają się bardziej podatne na choroby.
Badania nad wpływem zatłoczenia na ludzi odnotowują podobne skutki: gdy na przykład wzrasta zatłoczenie w więzieniu, wzrasta również liczba problemów dyscyplinarnych, samobójstw oraz wskaźnik śmiertelności.
Badania w akademikach: studenci mieszkający w przeludnionych budynkach mniej się angażują społecznie i częściej ujawniają sygnały wyuczonej bezradności niż ich koledzy z mniej przepełnionych domów studenckich.

</doc>
<doc id="729514" url="https://pl.wikipedia.org/wiki?curid=729514" title="Powiat Unterallgau">
Powiat Unterallgau



</doc>
<doc id="729515" url="https://pl.wikipedia.org/wiki?curid=729515" title="Powiat Wurzburg">
Powiat Wurzburg



</doc>
<doc id="729516" url="https://pl.wikipedia.org/wiki?curid=729516" title="Weird Scenes Inside the Gold Mine">
Weird Scenes Inside the Gold Mine

Weird Scenes Inside the Gold Mine – druga kompilacyjna płyta amerykańskiego zespołu rockowego The Doors wydana w styczniu 1972 roku. Na albumie prócz utworów wydanych w latach 1967-1971 znalazły się niepublikowane „Who Scared You” oraz „(You Need Meat) Don't Go No Further”. Tytuł wydawnictwa został zaczerpnięty z piosenki zespołu "The End".

</doc>
<doc id="729517" url="https://pl.wikipedia.org/wiki?curid=729517" title="Gęstość populacji">
Gęstość populacji

Gęstość populacji – neutralny termin odnoszący się do liczby osób znajdujących się w danej przestrzeni.
Gęstość zmienia się w zatłoczenie, kiedy zmienia się subiektywna interpretacja sytuacji. Jeżeli obecność innych obniża poczucie kontroli jednostki, to bardzo prawdopodobne, że tłum będzie odbierany jako stresujący. Przeświadczenie o możliwości swobodnego opuszczenia tłumu (poczucie kontroli nad sytuacją) przyczynia się natomiast do obniżenia ryzyka stresu.

</doc>
<doc id="729520" url="https://pl.wikipedia.org/wiki?curid=729520" title="Więzienie przy ul. Kleczkowskiej we Wrocławiu">
Więzienie przy ul. Kleczkowskiej we Wrocławiu



</doc>
<doc id="729522" url="https://pl.wikipedia.org/wiki?curid=729522" title="Ecdyonurus">
Ecdyonurus

Ecdyonurus – rodzaj jętek z rodziny zmarwlocikowatych. 
Ich larwy żyją w wodzie. Preferują czyste, natlenione i szybko płynące strumienie górskie, o dnie kamienistym. Ich płaski kształt jest przystosowaniem do przeciwstawienia się działaniu prądu wody. Takie gabaryty umożliwiają im przyleganie do kamieni i uniknięcie tym samym zmycia (Allan, 1998)

</doc>
<doc id="729523" url="https://pl.wikipedia.org/wiki?curid=729523" title="Piła zwyczajna">
Piła zwyczajna

Piła zwyczajna, ryba piła, piła ("Pristis pristis") – gatunek dwuśrodowiskowej ryby chrzęstnoszkieletowej z rodziny piłowatych (Pristidae).
Zasięg występowania.
Zachodni i wschodni Ocean Spokojny, zachodni i wschodni Ocean Atlantycki, spotykana również w zachodniej części Morza Śródziemnego. Wpływa do estuariów, czasami do rzek. W Amazonce spotykana 750 km od ujścia. Słodkowodna populacja występuje w jeziorze Nikaragua.
Wygląd.
Głowa grzbietobrzusznie spłaszczona. Pysk (rostrum) silnie wydłużony w kształcie piły, uzbrojony w 16–20 spiczastych zębów. Ciało osiąga długość 150–250 cm (maksymalnie 5 m), masa ciała do 600 kg. Oczy i tryskawki są położone na wierzchniej stronie głowy.
Tryb życia.
Gatunek jajożyworodny, samica rodzi jednorazowo do 20 młodych. Prowadzi głównie przydenny tryb życia, polując na ryby i wygrzebując bezkręgowce z podłoża. Wykorzystuje rostrum do zabijania ofiary, broni się nim przed napastnikami.
Status.
Gatunek krytycznie zagrożony.

</doc>
<doc id="729532" url="https://pl.wikipedia.org/wiki?curid=729532" title="Felix, Net i Nika oraz Pałac Snów">
Felix, Net i Nika oraz Pałac Snów

Felix, Net i Nika oraz Pałac Snów – trzecia część cyklu książek science fiction, pn. Felix, Net i Nika, dla dzieci i młodzieży autorstwa Rafała Kosika. Wydana w listopadzie 2006 roku przez wydawnictwo Powergraph, liczy 458 stron.
Niecodzienne miejsca akcji.
Ulica Senna – tajemnicza krótka uliczka. Co jakiś czas znika, potem pojawia się znowu. Towarzyszy temu dziwna anomalia: kiedy znika, zmieniają się o niej dane w zeszycie Felixa i pamięci Manfreda. Gdy wraca na swoje miejsce, informacje wracają do poprzedniego stanu. Pod numerem 15 stoi Dom Snerów.
Dom Snerów – miejsce pracy snerów. Kamienica, w której wszystko jest możliwe. Kiedy bohaterowie się pogubili, Felix wyszedł na łąkę, Net trafił do łazienki, w której rosły rury, a w sedesie i wannie pokrytej rzęsą wodną żyły dziwne stwory, a Nika dotarła do przeklętej biblioteki.
Pałac Snów – miejsce, gdzie trafiają śpiący ludzie.

</doc>
<doc id="729538" url="https://pl.wikipedia.org/wiki?curid=729538" title="13 (album The Doors)">
13 (album The Doors)

13 – pierwszy kompilacyjny album amerykańskiej grupy rockowej The Doors wydany w listopadzie 1970 roku. Zawierał utwory opublikowane w latach 1966-1970.

</doc>
<doc id="729544" url="https://pl.wikipedia.org/wiki?curid=729544" title="18 bielski batalion desantowo-szturmowy im. kpt. Ignacego Gazurka">
18 bielski batalion desantowo-szturmowy im. kpt. Ignacego Gazurka



</doc>
