<doc id="729548" url="https://pl.wikipedia.org/wiki?curid=729548" title="Stadion Herclijja">
Stadion Herclijja

Stadion Herclijja (hebr. אצטדיון עירוני הרצליה) – stadion w Izraelu, w mieście Herclijja. Powstał w 1962 roku. Na tym stadionie swoje mecze rozgrywa drużyna Maccabi Herclijja. Stadion może pomieścić około 9 000 widzów. Loża dla VIP-ów zajmuje 100 miejsc, zaś "trybuna dziennikarska" 52 miejsca.

</doc>
<doc id="729559" url="https://pl.wikipedia.org/wiki?curid=729559" title="Live at Donington">
Live at Donington

Live at Donington – album koncertowy brytyjskiej grupy heavymetalowej Iron Maiden nagrany podczas występu zespołu na festiwalu Monsters of Rock w Castle Donington podczas trasy koncertowej Fear of the Dark Tour. Od innych albumów koncertowych zespołu wyróżniają go czarno-białe sceny.
Do utworu "Running Free" zaproszony został gościnnie Adrian Smith – były wówczas członek grupy. Było to pierwsze publiczne wystąpienie zespołu z trzema gitarzystami którzy po powrocie Bruce Dickinsona i Adriana Smitha do składu w 1999 roku robią to do dnia dzisiejszego.
Album wydano ponownie w 1998.

</doc>
<doc id="729561" url="https://pl.wikipedia.org/wiki?curid=729561" title="2-Metylopentan">
2-Metylopentan

2-Metylopentan, izoheksan – organiczny związek chemiczny z grupy alkanów. Jeden z izomerów heksanu. Ma on przyłączoną grupę metylową do drugiego atomu węgla w łańcuchu.

</doc>
<doc id="729562" url="https://pl.wikipedia.org/wiki?curid=729562" title="Alberto Contador">
Alberto Contador

Alberto Contador Velasco (ur. 6 grudnia 1982 w Madrycie) – hiszpański kolarz szosowy. Jeden z siedmiu kolarzy w historii (pozostali to Eddy Merckx, Jacques Anquetil, Felice Gimondi, Bernard Hinault, Vincenzo Nibali i Chris Froome), którzy wygrali trzy Wielkie Toury, czyli Tour de France, Giro d’Italia oraz Vuelta a España.
Contador wyróżniał się wyjątkowymi umiejętnościami w jeździe po górach, był także zawodnikiem jeżdżącym świetnie na czas.
Wypadek i operacja.
W 2004 podczas wyścigu Vuelta a Asturias ucierpiał w kraksie, lekarze wykryli u niego tętniaka mózgu. Hiszpan był w śpiączce przez 3 tygodnie i przeszedł skomplikowaną operację. Jednak mimo to wrócił do ścigania już na początku 2005.
Pierwsze poważne sukcesy.
W 2005 w barwach Liberty Seguros-Würth Cycling Team zaczął odnosić pierwsze bardziej znaczące sukcesy. Wygrał 6. etap, klasyfikację punktową, a także był 3. w klasyfikacji generalnej Vuelta al País Vasco. Wygrał 4. etap, a także zajął czwarte miejsce w klasyfikacji generalnej Tour de Romandie. Był w składzie swojej drużyny na elitarny, francuski wyścig Tour de France. Był wtedy trzeci w walce o zwycięstwo w klasyfikacji dla kolarzy w wieku poniżej 25 lat, a w ogólnej klasyfikacji zajął 31. miejsce.
W 2006 Contador wygrał 8. etap Tour de Suisse, 3. etap oraz zajął 2. miejsce w klasyfikacji generalnej Tour de Romandie, a także 5. miejsce w klasyfikacji generalnej Vuelta al País Vasco.
Jest także jednym z kolarzy zamieszanych w Operación Puerto, przez co drugą część sezonu 2006 miał straconą ze względu na zmiany jakie dokonały się w ekipie Manolo Saiza. Początkowo nazwisko Contadora łączono z tą sprawą, jednak Alberto przyznał, że był "w złej ekipie i w złym czasie", a UCI ostatecznie go uniewinniła. Jest świadkiem koronnym w tym procesie.
Rozkwit kariery.
W sezonie 2007 jeździł w drużynie Discovery Channel Pro Cycling Team, w barwach której wygrał – po brawurowej akcji na ostatnim etapie – wyścig Paryż-Nicea. Swój największy sukces w karierze osiągnął w lipcu tego samego roku. Wygrał wtedy Tour de France oraz klasyfikację młodzieżową tego wyścigu. Otrzymał również Złoty Rower – nagrodę francuskiego „Velo Magazine” dla najlepszego kolarza sezonu 2007.
W barwach Team Astana, pierwszego czerwca 2008 na czasówce biegnącej ulicami Mediolanu, przypieczętował swoje pierwsze zwycięstwo w Giro d’Italia. Wyprzedził drugiego Riccardo Riccò o 1 minutę i 57 sekund. W 2008 wygrał także trzeci Wielki Tour, czyli Vuelta a España.
W 2009 ponownie triumfował w wyścigu Tour de France, wyprzedzając Andy’ego Schlecka i Lance’a Armstronga.
W 2010 zwyciężył w wyścigu Paryż–Nicea. W ostatnim sprawdzianie przed Tour de France, wyścigu Critérium du Dauphiné zajął 2. miejsce, przegrywając z Janezem Brajkovičiem. W lipcu tego samego roku wygrał także po raz trzeci Tour de France, wyprzedzając o 39 sekund Andy’ego Schlecka. 28 lipca 2010 zapowiedział, że nie przedłuży kontraktu z zespołem Astana. 3 sierpnia 2010 ukazała się wiadomość o tym, że Contador podpisał umowę z ekipą Saxo Bank.
W roku 2011 Alberto Contador, obawiając się tego, iż poprzez zarzut dopingowy nie zostanie dopuszczony do Tour de France, miał wystartować w dwóch pozostałych Wielkich Tourach: we włoskim Giro i hiszpańskiej Vuelcie. Ostatecznie jednak pojechał w Giro d’Italia i Tour de France. W maju wygrał wyścig dookoła Włoch, wyprzedzając o 6 minut i 10 sekund drugiego Michele Scarponiego i o niemal 7 minut Vincenzo Nibalego, a w lipcu wystartował w Tour de France z nadzieją, że uda mu się osiągnąć to, co nie udało się nikomu przez ostatnie 13 lat, czyli zwycięstwo w dwóch kolejnych Wielkich Tourach w jednym roku. Contador ostatecznie nie zdołał wygrać i Giro, i Tour de France. Na Tourze zajął 5. miejsce, a na początku lutego 2012, w efekcie toczącej się przeciw niemu sprawy antydopingowej, odebrano mu zwycięstwo w Giro 2011.
Zarzut dopingu.
We wrześniu 2010 UCI ujawniła, że w organizmie Contadora wykryto śladowe ilości klenbuterolu (środek znajdujący się na liście zabronionych substancji). Test został przeprowadzony 21 lipca podczas przerwy w Tour de France. Ilość klenbuterolu w organizmie Contadora wyniosła 50 pikogramów, to jest 400 razy mniej niż ilość, którą laboratoria akredytowane przy Światowej Agencji Antydopingowej (WADA) mogą wykryć. Trzykrotny triumfator Tour de France przekonywał, że nielegalna substancja dostała się do jego organizmu razem ze zjedzonym stekiem, ponieważ niektóre ośrodki weterynaryjne stosują go do zwiększenia masy zwierzęcia. Sprawa została przekazana Królewskiemu Hiszpańskiemu Związkowi Kolarskiemu. Contadorowi groziła dwuletnia dyskwalifikacja oraz odebranie tytułu zwycięzcy Tour de France 2010. Alberto zapowiedział, że jeśli zostanie zdyskwalifikowany, zakończy swą karierę sportową.
15 lutego 2011 Alberto Contador został uniewinniony przez Hiszpański Związek Kolarski, jednakże WADA oraz UCI odwołały się od tej decyzji do Trybunału Arbitrażowego ds. Sportu (CAS) w Lozannie. Trybunał podjął decyzję dopiero 6 lutego 2012: hiszpański kolarz został zdyskwalifikowany na dwa lata, począwszy od 6 sierpnia 2010, a wszystkie jego wyniki, w tym zwycięstwa w Tour de France 2010 oraz Giro d’Italia 2011, zostały anulowane. W ten sposób triumf w Wielkiej Pętli przypadł Andy’emu Schleckowi, zaś Włoch Michele Scarponi jest w świetle prawa zwycięzcą Giro d’Italia.
Wielkie Toury.
Wyniki przekreślone, to miejsca anulowane na mocy wyroku CAS-u

</doc>
<doc id="729564" url="https://pl.wikipedia.org/wiki?curid=729564" title="Landrat (ujednoznacznienie)">
Landrat (ujednoznacznienie)

Zobacz też: Landratura

</doc>
<doc id="729567" url="https://pl.wikipedia.org/wiki?curid=729567" title="Zaczarowana zagroda">
Zaczarowana zagroda

Zaczarowana zagroda – książka wydana przez Alinę Centkiewicz i Czesława Centkiewicza w 1963 roku. 
Fabuła.
Akcja książki dzieje się na Antarktydzie (stacja im. Dobrowolskiego na wschodnich wybrzeżach Antarktydy).
Badacze chcieli oznakować pingwiny obrączkami i znakami na plecach, żeby sprawdzić trasę wędrówki w czasie zimy polarnej. Interesowało ich też, czy ptaki wrócą do swoich gniazd. Zbudowali specjalną zagrodę i tam gromadzili pingwiny Adeli.
Pingwiny uciekały z lodowej zagrody, wchodząc sobie na plecy, a ludzie nie wiedzieli, w jaki sposób to robią. Pierwszego dnia pingwiny uciekły, a został tylko jeden, nazwany przez profesora (badacza) „elegancikiem”. Drugiego dnia ludzie podwyższyli mur lodowej zagrody, ale i tak pingwiny się z niej wydostały (w środku pozostały dwa).
Pilot helikoptera z sąsiedniej stacji badawczej, na której obserwuje się pogodę, zobaczył, jak one wyskakują.
W końcu udało się oznakować pingwiny. Okazało się, że po dalekich wędrówkach każdy pingwin wrócił dokładnie do swojego gniazda.

</doc>
<doc id="729568" url="https://pl.wikipedia.org/wiki?curid=729568" title="Dede">
Dede



</doc>
<doc id="729569" url="https://pl.wikipedia.org/wiki?curid=729569" title="3-Metylopentan">
3-Metylopentan

3-Metylopentan, – organiczny związek chemiczny z grupy alkanów. Jeden z izomerów heksanu. Ma on przyłączoną grupę metylową do trzeciego atomu węgla w łańcuchu.

</doc>
<doc id="729575" url="https://pl.wikipedia.org/wiki?curid=729575" title="Son of Dork">
Son of Dork

Son of Dork – brytyjski zespół poppunkowyowy grający muzykę podobną do muzyki takich zespołów jak Busted, Blink-182, Simple Plan czy New Found Glory
Grupa utworzona została przez Jamesa Bourne’a, który był wcześniej wokalistą zespołu Busted. Ich pierwszy album został nagrany w listopadzie 2005 i nosił nazwę: „Welcome to Loserville”.
Członkowie zespołu.
James Bourne śpiew, gitara
Chris Leonard gitara, śpiew
Steve Rushton gitara basowa, śpiew
Byli członkowie zespołu.
Dave Williams gitara, krzyk
odszedł 12.07.07
Danny Hall perkusja
odszedł (brak oficjalnej daty)
Formacja.
Przed założeniem zespołu James Bourne grał w pop punkowym zespole Busted. Perkusista Danny Hall przez dziesięć lat grał w metalowej grupie Spiral Rock. Chris Leonard udzielał się w zespole Stamford Amp. David Williams grał w zespole z południowej Walii, a Steve Rushton dzielił czas między graniem w zespole Mr Cheerfull, studiowaniem w college'u i pracowaniem w markecie Sainsbury.
Styl grania.
Zespół gra muzykę zbliżoną stylistycznie do muzyki takich zespołów jak np. Blink-182, Green Day, New Found Glory czy Simple Plan. Jednoznacznie nie można określić jaki styl muzyczny prezentuje formacja. Jednak wielu ich fanów, jak i również ekspertów twierdzi, że jest to po prostu pop-rock lub też pop punk.

</doc>
<doc id="729576" url="https://pl.wikipedia.org/wiki?curid=729576" title="Kraśnik Stary">
Kraśnik Stary



</doc>
<doc id="729581" url="https://pl.wikipedia.org/wiki?curid=729581" title="Izoheksan">
Izoheksan



</doc>
<doc id="729588" url="https://pl.wikipedia.org/wiki?curid=729588" title="An American Prayer">
An American Prayer

An American Prayer – dziewiąty i ostatni album studyjny amerykańskiego zespołu The Doors, wydany 17 listopada 1978 roku. Album składa się z archiwalnych zapisów poezji zmarłego w 1971 roku lidera i wokalisty zespołu Jima Morrisona, do których pozostali żyjący członkowie The Doors skomponowali muzykę. Album zdobył różne, skrajne oceny – producent poprzednich albumów grupy, Paul A. Rothchild, nazwał "An American Prayer" "gwałtem na Jimie Morrisonie".

</doc>
<doc id="729591" url="https://pl.wikipedia.org/wiki?curid=729591" title="Superniania">
Superniania

Superniania – polski program telewizyjny typu reality show prowadzony przez Dorotę Zawadzką i emitowany na antenie TVN od 24 września 2006 do 2 listopada 2008, oparty na brytyjskim formacie "Supernanny".
Charakterystyka programu.
Do programu zgłosiły się rodziny mające problemy wychowawcze z dziećmi. W każdym odcinku Superniania odwiedza jedną z nich i zamieszkuje u niej przez kilkanaście dni. Najpierw obserwuje zachowanie członków rodziny, później komentuje je i proponuje metody rozwiązania problemów.

</doc>
<doc id="729596" url="https://pl.wikipedia.org/wiki?curid=729596" title="Michael Möllinger">
Michael Möllinger

Michael Möllinger (ur. 25 października 1980 w Titisee-Neustadt) – szwajcarski skoczek narciarski, wcześniej reprezentant Niemiec.
Przebieg kariery.
Karierę rozpoczął w reprezentacji Niemiec. W sezonie 2002/2003 występował w Pucharze Kontynentalnym. Wygrał dwa konkursy. Dwa razy dostał szansę startu w Pucharze Świata, punkty zdobył dopiero w sezonie 2002/2003 w Planicy. W serii próbnej przed tym konkursem ustanowił swój rekord życiowy 203,5 m. 
Po sezonie zimowym z powodu kłopotów dyscyplinarnych został usunięty z niemieckiej kadry. W 2004 został reprezentantem Szwajcarii, gdzie startował razem z Simonem Ammannem i Andreasem Küttelem. Sezon 2004/2005 rozpoczął od 10. i 12. miejsca podczas zawodów w Ruce. Przez cały sezon regularnie kwalifikował się do drugich serii zawodów. Ostatecznie zajął 26. miejsce. W 2006 na igrzyskach olimpijskich w Turynie zajął dwukrotnie 13. miejsce – na dużej i normalnej skoczni. W konkursie drużynowym zajął 7. miejsce.
21 października 2008 zakończył swoją karierę z powodu kontuzji.

</doc>
<doc id="729597" url="https://pl.wikipedia.org/wiki?curid=729597" title="CSS-10">
CSS-10

CSS-10 – pierwszy samolot szkolny skonstruowany w Polsce po II wojnie światowej.
Historia.
W 1946 roku z inicjatywy prof. Franciszka Misztala z Politechniki Warszawskiej utworzono w Warszawie Centralne Studium Samolotów (CSS), w którym zgrupował on grupę doświadczonych inżynierów lotnictwa oraz młodych studentów zajmujących się lotnictwem.
W 1946 roku CSS otrzymał od Ministerstwa Komunikacji zlecenie na opracowanie 3 samolotów: szkolnego, treningowo-akrobacyjnego i pasażerskiego. Pierwszy został opracowany w 1947 roku projekt samolotu szkolnego, który otrzymał nazwę "CSS-10" a został zaprojektowany przez Franciszka Misztala i inż. Stanisława Lassotę. 
Ponieważ budowa w warsztatach na Okęciu była niemożliwa, do budowy prototypów przystąpiono w WSK w Mielcu. Pierwszy prototyp, oznaczony jako "CSS-10A", został wyposażony w silnik "Walter Mikron II". Oblot nastąpił w dniu 3 września 1948 roku. Samolot został następnie poddany próbom w Głównym Instytucie Lotnictwa, gdzie stwierdzono, że nie jest to zbyt udana konstrukcja z uwagi na zbyt słaby silnik. 
W związku z wynikami prób zbudowano następny prototyp oznaczony jako "CSS-10C" wyposażony w mocniejszy silnik "Walter Minor 4-III". Prototyp ten został oblatany 24 kwietnia 1949 roku, a następnie poddano go badaniom w Instytucie Lotnictwa. Miał on dobre osiągi, nadawał się do wykonywania akrobacji. Po przeprowadzeniu niezbędnych prób w 1952 roku został dopuszczony do lotów jako samolot szkolno-treningowy. Zaplanowano wyprodukowanie 40 samolotów tego typu, lecz ze względu na brak silników ostatecznie projekt został zaniechany.
Opracowano jeszcze jedną wersję samolotu, oznaczoną jako "CSS-10B", który różnił się od "CSS-10C" zakrytą kabiną, jednak nie wyszedł on poza fazę projektu.
Opis konstrukcji.
Samolot "CSS-10" to dwumiejscowy dolnopłat o konstrukcji mieszanej. Kadłub wykonany z rur stalowych, płaty o konstrukcji drewnianej. Kabiny odkryte, druga kabina wyżej położona. Podwozie klasyczne – stałe. 

</doc>
<doc id="729599" url="https://pl.wikipedia.org/wiki?curid=729599" title="Icchak Rapoport">
Icchak Rapoport

Icchak Chaim Rapoport (ur. 13 września 1977 w Täby) – szwedzki rabin, w latach 2006–2011 naczelny rabin Wrocławia i Śląska.
Życiorys.
Urodził się w Szwecji, osiem lat po tym jak jego matka opuściła Polskę w wyniku antysemickiej kampanii, będącej następstwem wydarzeń marcowych. Ordynację rabinacką otrzymał w 2002 w jesziwie Hamivtar w Efracie. W latach 2002–2006 pracował jako rabin w gminie żydowskiej w Oslo.
W 2006 jako emisariusz organizacji Shavei Israel przybył do Polski, gdzie objął posadę rabina Gminy Wyznaniowej Żydowskiej we Wrocławiu. Przysługiwał mu tytuł naczelnego rabina Wrocławia i Śląska. Od 23 lutego 2008 był członkiem Rabinatu Rzeczypospolitej Polskiej.
Rabin Rapoport jest powtórnie żonaty; z pierwszego małżeństwa z Nurit Rapoport ma czworo dzieci, w 2017 poślubił pochodzącą z Polski Martę Dołżańską.

</doc>
<doc id="729601" url="https://pl.wikipedia.org/wiki?curid=729601" title="2-furylometanol">
2-furylometanol



</doc>
<doc id="729617" url="https://pl.wikipedia.org/wiki?curid=729617" title="2-furanokarbinol">
2-furanokarbinol



</doc>
<doc id="729618" url="https://pl.wikipedia.org/wiki?curid=729618" title="Siodło (Pieniny)">
Siodło (Pieniny)

Siodło – znajdująca się na wysokości ok. 955 m n.p.m. niewielka płaśń pod północną ścianą Trzech Koron w Pieninach. Na niektórych mapach zaznaczana jest jako przełęcz. W punkcie tym sprzedawane są w sezonie turystycznym bilety wstępu na platformę widokową na Okrąglicę – najwyższy szczyt Trzech Koron (982 m). Bilety, w tym samym dniu, upoważniają również do wstępu na Sokolicę – drugi co do atrakcyjności widokowej szczyt Pienin. Na platformie widokowej mieści się jednak tylko 15 osób i w sezonie, przy dobrej pogodzie tworzą się duże kolejki. Samo podejście na Okrąglicę trwa 15 min i prowadzi sztucznie wykonaną galerią, a następnie metalowymi schodami. Platforma i podejście ubezpieczone jest balustradą.
Na skalistej płaśni Siodła miejsca jest niewiele i jest ono całkowicie zacienione. Pod dużymi drzewami znajduje się niewielka budka pracownika Pienińskiego Parku Narodowego sprzedającego bilety i estetycznie wykonane tablice dydaktyczne. 7 lipca 2002 r. w jedno z drzew uderzył piorun. Jak zwykle w lipcu czekała tu na wejście na szczyt grupka kilkudziesięciu turystów. Pięciu z nich zostało porażonych. Zabrał ich śmigłowiec TOPR wezwany przez pracownika; wszyscy wyszli z wypadku szczęśliwie.

</doc>
<doc id="729620" url="https://pl.wikipedia.org/wiki?curid=729620" title="Ronnie Van Zant">
Ronnie Van Zant

Ronald Wayne "Ronnie" Van Zant (ur. 15 stycznia 1948, zm. 20 października 1977) – amerykański wokalista i autor tekstów. Współzałożyciel rockowego zespołu Lynyrd Skynyrd. Starszy brat wokalisty 38 Special Donniego Van Zanta i obecnego wokalisty Lynyrd Skynyrd Johnny’ego Van Zanta.
Wspólnie z zespołem, którego był liderem, wylansował wiele znanych przebojów, m.in.: „Free Bird”, „Simple Man”, „Tuesday's Gone” i „Sweet Home Alabama”.
Zginął 20 października 1977 w katastrofie lotniczej. Po tragicznej śmierci wokalisty zespół zawiesił działalność. Reaktywował go po 10 latach od katastrofy młodszy brat Ronniego, Johnny, który do dnia dzisiejszego pozostaje wokalistą Lynyrd Skynyrd.

</doc>
<doc id="729622" url="https://pl.wikipedia.org/wiki?curid=729622" title="Wody subartezyjskie">
Wody subartezyjskie

Wody subartezyjskie – wody podziemne (wgłębne pod ciśnieniem) występujące w warstwach wodonośnych pod skałami nieprzepuszczalnymi, pod niskim ciśnieniem hydrostatycznym, w przypadku których słup wody w odwiercie nie sięga powierzchni ziemi, jednak podnosi się wyżej, niż nawiercone zostało zwierciadło wód podziemnych.
W rzeczywistości miejsc występowania wód subartezyjskich jest bardzo wiele - warunki takie stwarza każdy kompleks skalny, którego spąg (strop warstwy wodonośnej) znajduje się poniżej poziomu ciśnienia piezometrycznego (zwierciadła piezometrycznego).
W różnych miejscach powierzchni ziemi wody tej samej warstwy wodonośnej mogą być subartezyjskie, lub artezyjskie, zależnie od topografii terenu (oraz lokalnych zmian ciśnień piezometrycznych).
Przydatne gospodarczo są szczególnie te wody subartezyjskie, które nawiercono głęboko (a więc niekiedy są mniej zanieczyszczone od przypowierzchniowych lub też prezentują lepsze wydajności), lecz podnoszą się po nawierceniu stosunkowo blisko powierzchni ziemi, co ułatwia ich eksploatację.

</doc>
<doc id="729625" url="https://pl.wikipedia.org/wiki?curid=729625" title="Marzenia do spełnienia">
Marzenia do spełnienia

Marzenia do spełnienia – polska telenowela w reżyserii Magdaleny Łazarkiewicz. Serial produkowany był i wyświetlany w TVP1 od 5 marca 2001 do 24 lutego 2002. Serial po dwóch seriach zniknął z anteny, nie odbijając się szerokim echem wśród publiczności.
Opis fabuły.
"Marzenia do spełnienia" to utrzymana w pogodnym tonie historia rodzin: Pawelczyków oraz Winterów-Lisowskich. Głównym motywem sagi jest historia miłości dwojga ludzi: Magdy Lisowskiej i Marcina Pawelczyka, którzy próbują zbudować prawdziwe i szczere uczucie, którego brakowało im w poprzednich związkach. Dla Magdaleny Marcin to pierwszy mężczyzna, w którym się naprawdę zakochała. On natomiast ma na swoim koncie burzliwe związki. Rodzina Magdy niechętnie patrzy na związek córki z Marcinem. Owa niechęć ma też inne źródło, okaże się bowiem, że losy obu rodzin zbiegły się już w przeszłości, i to w dramatycznych okolicznościach.
Odcinki.
Pierwsza seria liczy 34 odcinki, trwające ok. 20 minut (emisja od 5 marca 2001 do 11 czerwca 2001). Przed emisją drugiej serii ponownie pokazano odcinki pierwszej serii, przemontowane jednak na 14 odcinków ok. 40-minutowych (emisja od 5 października 2001 do 13 stycznia 2002). Druga seria to 6 odcinków ok. 40-minutowych (emisja od 20 stycznia do 24 lutego 2002).

</doc>
<doc id="729626" url="https://pl.wikipedia.org/wiki?curid=729626" title="Marzenia do Spełnienia">
Marzenia do Spełnienia



</doc>
<doc id="729627" url="https://pl.wikipedia.org/wiki?curid=729627" title="Gary Rossington">
Gary Rossington

Gary Robert Rossington (ur. 4 grudnia 1951 w Jacksonville, zm. 5 marca 2023) – amerykański gitarzysta. Współzałożyciel zespołu rockowego Lynyrd Skynyrd.

</doc>
<doc id="729630" url="https://pl.wikipedia.org/wiki?curid=729630" title="Muromonab-CD3">
Muromonab-CD3

Muromonab-CD3 – lek immunosupresyjny. Jest to mysie przeciwciało monoklonalne klasy IgG zbudowane z 2 łańcuchów lekkich i 2 łańcuchów ciężkich. Jest stosowany w transplantologii.
Mechanizm działania.
Łączy się z antygenem CD3 znajdującym się na powierzchni limfocytów T, blokując w ten sposób receptor TCR. Wynikiem tego jest brak możliwości rozpoznawania obcych antygenów przez limfocyty T – zostaje zablokowana faza indukcyjna i efektorowa cytolizy oraz odpowiedź proliferacyjna limfocytów T na antygeny MHC klasy I i II.
Pośrednim efektem łączenia leku z receptorem TCR jest masywne uwalnianie cytokin co powoduje występowanie licznych efektów ubocznych.
Działania niepożądane.
Muromonab-CD3 może indukować powstawanie nowotworów (głównie układu chłonnego i skóry).
Dawkowanie.
Według zaleceń lekarza.

</doc>
<doc id="729632" url="https://pl.wikipedia.org/wiki?curid=729632" title="Muromonab">
Muromonab



</doc>
<doc id="729634" url="https://pl.wikipedia.org/wiki?curid=729634" title="Orthoclone OKT3">
Orthoclone OKT3



</doc>
<doc id="729635" url="https://pl.wikipedia.org/wiki?curid=729635" title="Allen Collins">
Allen Collins

Allen Collins (ur. 19 lipca 1952, zm. 23 stycznia 1990) - amerykański muzyk rockowy, gitarzysta, współzałożyciel southern-rockowego zespołu Lynyrd Skynyrd.
Allen Collins zmarł z powodu ciężkiego zapalenia płuc, będącego powikłaniem paraliżu jakiego doznał na skutek wypadku samochodowego w 1986 roku. Jest pochowany obok swej żony w Jacksonville w stanie Floryda.

</doc>
<doc id="729636" url="https://pl.wikipedia.org/wiki?curid=729636" title="Orthoclone">
Orthoclone



</doc>
<doc id="729644" url="https://pl.wikipedia.org/wiki?curid=729644" title="Ed King">
Ed King

Edward Calhoun „Ed” King (ur. 14 września 1949 w Glendale, zm. 22 sierpnia 2018 w Nashville) – amerykański muzyk rockowy, gitarzysta. Członek psychodelicznego zespołu Strawberry Alarm Clock i southern-rockowego Lynyrd Skynyrd.

</doc>
<doc id="729647" url="https://pl.wikipedia.org/wiki?curid=729647" title="Język pisany">
Język pisany

Język pisany – reprezentacja języka naturalnego lub języka sztucznego wyrażona za pomocą pisma. Język pisany jest wtórną reprezentacją języka naturalnego, którego pierwotną postacią jest język mówiony. Dobrze wypracowana i ustabilizowana forma piśmiennicza, podlegająca normom językowym i ortograficznym, zwana jest grafolektem.
Język pisany, w przeciwieństwie do mowy, ma charakter trwały; umożliwia komunikację w czasie i przestrzeni, również przy nieobecności adresata. Pod względem struktury jest bardziej uporządkowany i logiczny; cechuje się dbałością stylistyczną i urozmaiceniem składniowym (rozbudowane zdania złożone, konstrukcje bierne, imiesłowy itp.). Ze względów estetycznych w tekstach pisanych unika się powtórzeń, dąży się zaś do zachowania ładu kompozycyjnego i spójności tekstu. W zakresie leksyki dominują rzeczowniki i przymiotniki; słownictwo jest pozbawione nacechowania emocjonalnego, pojawiają się wyrazy abstrakcyjne i elementy rejestru wysokiego (wyrazy książkowe), a także bardziej złożone konstrukcje zdaniowe. Język pisany pozbawiony jest mimiki i gestykulacji, kodu niewerbalnego. Nie zawiera także omyłek słownych charakterystycznych dla mowy, pozwala na lepsze dopracowanie przekazu. Językiem pisanym w szczególnym stopniu rządzą przepisy normatywne (normy ortografii, konwencje pisarskie itp.).
Język pisany zawsze występuje jako element towarzyszący pewnemu językowi mówionemu. Wiele języków wymarłych znanych jest wyłącznie dzięki zabytkom pisanym.

</doc>
<doc id="729652" url="https://pl.wikipedia.org/wiki?curid=729652" title="Billy Powell">
Billy Powell

Billy Powell (ur. 3 czerwca 1952 w Corpus Christi w Teksasie, zm. 27 stycznia 2009 w Jacksonville) – amerykański muzyk rockowy, klawiszowiec southern-rockowego zespołu Lynyrd Skynyrd
Zmarł 27 stycznia 2009 roku w swoim domu w pobliżu Jacksonville na Florydzie. Prawdopodobną przyczyną był atak serca.

</doc>
<doc id="729655" url="https://pl.wikipedia.org/wiki?curid=729655" title="Tritlenek diantymonu">
Tritlenek diantymonu

Tritlenek diantymonu, , – nieorganiczny związek chemiczny z grupy tlenków metaloidów. Stosowany w przemyśle chemicznym.
Właściwości:

</doc>
<doc id="729668" url="https://pl.wikipedia.org/wiki?curid=729668" title="Furfurol">
Furfurol



</doc>
<doc id="729671" url="https://pl.wikipedia.org/wiki?curid=729671" title="Allen Bathurst (6. hrabia Bathurst)">
Allen Bathurst (6. hrabia Bathurst)

Allen Alexander Bathurst (19 października 1832 na Grosvenor Square w Londynie - 1 sierpnia 1892 w Cirencester), brytyjski arystokrata i polityk, jedyny syn podpułkownika Thomasa Seymoura Bathursta (najmłodszego syna 3. hrabiego Bathurst) i Julii Hankey, córki Johna Petera Hankeya.
Chrzest Allena odbył się 26 listopada 1832 r. Cirencester. Wykształcenie odebrał w Eton College i w Trinity College na Uniwersytecie Cambridge. Tę ostatnią uczelnię ukończył w 1853 r. z tytułem magistra sztuk pięknych. W 1857 r. wygrał wybory do Izby Gmin w okręgu Cirencester. Reprezentował Partię Konserwatywną. W niższej izbie zasiadał do 1878 r., kiedy to zmarł wuj Allana, William Bathurst, 5. hrabia Bathurst, i stał się on dziedzicem jego tytułów. Od tej pory, jako 6. hrabia Bathurst, zasiadał w Izbie Lordów.
31 stycznia 1862 r. w Tabley Chapel w Great Budworth (hrabstwo Cheshire), poślubił Meriel Leicester Warren (25 listopada 1839 - 6 lipca 1872), córkę George'a Warrena, 2. lorda de Tabley i Cathariny de Salis, córki hrabiego Jerome'a de Salis. Allen i Meriel mieli razem trzech synów i córkę:
6 czerwca 1874 r. w Fetcham w hrabstwie Surrey, poślubił Evelyn Elisabeth Barnard Hankey (zm. 1 marca 1927), córkę George'a Jamesa Hankeya i Rebecki Barclay, córki George'a Barclaya. Allen i Evelyn mieli razem jedną córkę:
Lord Bathurst zmarł w 1892 r. w wieku 60 lat i został pochowany w katedrze w Cirencester. Jego majątek oceniono na 238 149 funtów.

</doc>
<doc id="729672" url="https://pl.wikipedia.org/wiki?curid=729672" title="Gliniarz z Beverly Hills II">
Gliniarz z Beverly Hills II

Gliniarz z Beverly Hills II (ang. "Beverly Hills Cop II") – amerykańska komedia kryminalna w reżyserii Tony’ego Scotta. Myśl przewodnia filmu brzmi: "The Heat's Back On!".
Opis fabuły.
Bandyci napadają na sklep jubilerski w Beverly Hills. Śledztwo w tej sprawie prowadzą kapitan Andrew Bogomil (Ronny Cox) oraz John Taggart (John Ashton) i William Rosewood (Judge Reinhold). Jednak z powodu niesubordynacji zostają oni odsunięci od sprawy przez apodyktycznego komisarza Harolda Lutza (Allen Garfield), a Bogomil zawieszony w czynnościach służbowych. Niedługo później zostaje postrzelony. Axel Foley (Eddie Murphy), detektyw z Detroit dowiedziawszy się z telewizji o zamachu na życie Bogomila, bez wahania porzuca prowadzone śledztwo i przylatuje do Kalifornii by pomóc przyjaciołom. Policjanci razem chcą zdemaskować szajkę. Tymczasem komisarz Lutz nie może znieść obecności Axela na swoim terenie.

</doc>
<doc id="729675" url="https://pl.wikipedia.org/wiki?curid=729675" title="Leon Wilkeson">
Leon Wilkeson

Leon Wilkeson (ur. 2 kwietnia 1952 w Newport, zm. 27 lipca 2001 w Ponte Vedra Beach, Floryda) – amerykański muzyk rockowy, basista southern-rockowego zespołu Lynyrd Skynyrd od 1971 roku.

</doc>
<doc id="729679" url="https://pl.wikipedia.org/wiki?curid=729679" title="Reprezentacja Śląska w piłce nożnej mężczyzn">
Reprezentacja Śląska w piłce nożnej mężczyzn

Reprezentacja Śląska w piłce nożnej – nieformalna drużyna piłkarska, w której skład wchodzą wyłącznie zawodnicy grający na co dzień w górnośląskich klubach piłkarskich. Nie jest zrzeszona w FIFA oraz UEFA, w związku z czym nie posiada prawa do udziału w oficjalnych turniejach międzynarodowych, a także nie rozgrywa oficjalnych meczów międzypaństwowych. Barwy drużyny to żółto-niebieskie.
Historia.
Historia piłkarskiej reprezentacji Górnego Śląska sięga początku lat międzywojennych. Pierwszy mecz miał miejsce 18 czerwca 1920 roku w Lipinach – w ramach propagowania polskości na ziemiach śląskich – został rozegrany pierwszy mecz zawodników wywodzących się z tego regionu przeciwko Czarnym Lwów – czołowemu wówczas polskiemu klubowi piłkarskiemu, którzy wygrali mecz aż 8:3. W 1933 roku powstała liga Śląska, której zwycięzca otrzymywał tytuł mistrza Śląska i brał udział w eliminacjach do Ligi Państwowej.
Przez lata kadra Śląska grała z takimi drużynami jak m.in.: reprezentacje miast: Krakowa (1999) czy Bratysławy (1962); klubami np. Wolverhampton Wanderers (1938), Dynamo Kijów (1980), czy reprezentacjami narodowymi, m.in. z reprezentacją Tanzanii (1974).
Obecnie reprezentacja Śląska regularnie rozgrywa mecze, głównie z klubami piłkarskimi.
Mecze Górnego Śląska i Opolskiego Śląska.
W latach 20. i 30. XX wieku rozgrywano mecze pomiędzy reprezentacjami Górnego Śląska i Opolskiego Śląska (niemiecką częścią Górnego Śląska – rejencją opolską). Mecze te budziły tak gigantyczne emocje, że niemiecka prasa nazywała je „"kleine Länderspiele"”, co można rozumieć jako małe mecze międzypaństwowe. Pierwszy mecz obu drużyn miał miejsce 12 grudnia 1924 roku na boisku FC Kattowitz w Katowicach. W 1933 roku w wyniku napiętych stosunków dyplomatycznych mecze nie były rozgrywane. 18 marca 1934 roku mecz na Hindenburg Kamfbahn w Beuthen (obecny stadion Polonii Bytom) zbiegł się z unormowaniem stosunków niemiecko-polskich. Polscy działacze na wieść o ściągnięciu przez niemieckich działaczy na ten mecz najlepszych zawodników z Breslau (dawna nazwa Wrocławia), starali się o przełożenie ligowego meczu Warta Poznań – Ruch Hajduki Wielkie, w celu skorzystania z zawodników "Niebieskich", jednak PZPN nie wyraził na to zgody. Tuż przed meczem, po wyjściu drużyn na boisko i powitaniu przez Sportführera Flörera hitlerowska kapela odegrała hymny, które publiczność odsłuchała na stojąco. Organizatorzy wprowadzili ulgi tramwajowe dla kibiców jadących na ten mecz przez powstałą 12 lat wcześniej granicę. 16 września 1934 roku na Stadionie Policyjnego KS-u (nieistniejące już boisko przy ulicy Moniuszki w Katowicach), podczas meczu zakończonego wygraną reprezentacji Opolskiego Śląska 0:2, po raz pierwszy publicznie zagrano hitlerowski człon hymnu Niemiec, tzw. „Horst Wessel Lied” (obowiązkowy od 1933 roku). 24 marca 1935 roku mecz został rozegrany na wybudowanym kilka miesięcy wcześniej Adolf Hitler Kampfbahn w Hindenburgu i zakończył się on remisem 3:3, a hat tricka dla reprezentacji Górnego Śląska zdobył Ernest Wilimowski (pierwszą zdobył po dalekim strzale, drugą po szybkiej zespołowej akcji, trzecia po główce z podania Teodora Peterka).
1 września 1935 roku na Stadionie Pogoni Katowice w Katowicach reprezentacja Górnego Śląska pod wodzą selekcjonera Feliksa Dyrdy wygrała z reprezentacją Opolskiego Śląska 9:1, a najlepszym zawodnikiem tego meczu był Edmund Giemsa – hat-tricka. Jedynego gola w tym meczu dla reprezentacji Opolskiego Śląska zdobył Reinhard Schaletzki. W drugiej połowie najlepszy zawodnik reprezentacji Opolskiego Śląska – Richard Malik został przesunięty z ataku do pomocy, w celu uporządkowania gry, lecz nie był on w stanie sprostać wszystkim zadaniom. Słabo zagrał reprezentant na akademicką olimpiadę – bramkarz Zaborze Bonk z FC Kattowitz. Prasa relacjonowała, że „Niemcy grali systemem WM, polski zespół grał bez specjalnego systemu, ale natomiast szybko i żywiołowo”.
1 marca 1936 roku na Hindenburg Kamfbahn w Beuthen, w wygranym 3:1 meczu przez reprezentację Górnego Śląska, w reprezentacji Opolskiego Śląska na bramce stanął Kurpank. Zawodnicy reprezentacji Opolskiego Śląska nie mogąc pogodzić się z porażką grali brutalnie, w drugiej połowie Hubert Gad i Teodor Peterek zostali zniesieni z boiska (choć później wrócili na boisko). Z powodu meczów ligowych oraz reprezentacji Polski trudno było o wolny termin, zatem następny mecz obu reprezentacji odbył się w święta – 26 grudnia 1937 roku na Hindenburg Kamfbahn w Beuthen. Reprezentacja Górnego Śląska wygrała ten mecz 4:2, mimo sześciokrotnych strzałów w słupek bramki przeciwnika.
Ostatni mecz obu drużyn miał miejsce 8 stycznia 1939 roku na Hindenburg Kamfbahn w Beuthen, w którym obie drużyny wystawiły swoich najlepszych zawodników, w tym reprezentantów III Rzeszy i Polski. W reprezentacji Górnego Śląska wystąpili m.in.: Ernest Wilimowski, Jerzy Wostal, Teodor Peterek, Gerard Wodarz, Ryszard Piec, Ewald Dytko, Leonard Piątek oraz Edmund Giemsa. W reprezentacji Opolskiego Śląska wystąpili m.in.: bramkarz Otto Mettke, Richard Kubus, Wilhelm Koppa, Florian Bismor, Adolf Obstoj (zdobywca 1 gola) oraz Hubert Renk (zdobywca 2 goli). W 79. minucie grająca w osłabieniu reprezentacja Opolskiego Śląska (kontuzja Grzesika) zdobyła piątego gola, ustalając wynik na 5:3 na swoją korzyść. Gole dla reprezentacji Górnego Śląska zdobyli: Leonard Piątek oraz 2 gole Jerzy Wostal.
Łącznie obie drużyny rozegrały między sobą 20 meczów (9 wygranych reprezentacji Górnego Śląska, 4 remisy, 7 wygranych reprezentacji Opolskiego Śląska). Bilans goli to 44:37 dla reprezentacji Górnego Śląska. 
Mecze z reprezentacją Polski.
Reprezentacja Śląska grała sześciokrotnie z reprezentacją Polski. Pierwszy mecz obu drużyn miał miejsce 30 października 1932 roku w Katowicach i zakończył się wygraną "Biało-Czerwonych" 0:1. Drugi mecz rozegrano 4 października 1933 roku na Stadionie Policyjnego KS-u w Katowicach, na który selekcjoner reprezentacji Górnego Śląska – Alojzy Budniok oparł swój skład głównie na najlepszy zespół z Górnego Śląska w tamtym okresie – Ruchu Hajduki Wielkie. Powołał 18 zawodników z 9 klubów. Okazało się, że z różnych powodów nie pojawili się w Katowicach trzej powołani zawodnicy "Biało-Czerwonych", selekcjoner polskiej drużyny – Józef Kałuża zdecydował, że brakujących graczy zastąpi trzema najlepszymi zawodnikami reprezentacji Śląska – Karolem Dziwiszem, Edmundem Giemsą i Gerardem Wodarzem. Po 15 minutach "Biało-Czerwoni" objęli prowadzenie po golu Józefa Nawrota, a reprezentacja Śląska 3 minuty później wyrównała po golu Stefana Pytla – napastnika Czarnych Chropaczów. Po przerwie goście zdobyli zwycięskiego gola. W reprezentacji Górnego Śląska zagrał wówczas 17-letni Ernest Wilimowski – napastnik FC Katowice. Trzeci mecz rozegrano 28 marca 1937 roku w Katowicach o Puchar wojewody śląskiego doktora Grażyńskiego. "Biało-Czerwoni" zagrali tydzień po wygranej w wyjazdowym meczu z reprezentacją Paryża 5:1, i opromienieni tym sukcesem nie wykazywali dużego zaangażowania w grę. Mecz miał wyrównany charakter, aczkolwiek stał na słabym poziomie. Czwarty mecz obu reprezentacji miał miejsce 26 kwietnia na Stadionie Ruchu Chorzów w Chorzowie. W drugiej drużynie "Biało-Czerwonych" grało kilku zawodników z górnośląskich klubów: Henryk Alszer, Hubert Banisz, Henryk Bartyla, Oskar Brajter, Gerard Cieślik, Alfred Narloch i Edward Szymkowiak. Mecz zakończył się wygraną "Biało-Czerwonych" 3:2. Piąty mecz obu drużyn miał miejsce 13 września 1953 roku o godzinie 15:30 na Stadionie Polonii Bytom w Bytomiu. Mecz zakończył się remisem 3:3, a gole dla reprezentacji Górnego Śląska zdobyli: dwa gole Lucjan Brychczy – ówczesny zawodnik Motoru Łabędy oraz Tadeusz Stawowy. Ostatni dotąd mecz obu drużyn miał miejsce 9 grudnia 2006 roku o godzinie 12:00 na Stadionie Śląskim w Chorzowie. Był to mecz charytatywny, z którego całkowity dochód został przeznaczony dla rodzin górników, którzy zginęli w katastrofie w kopalni „Halemba”. Selekcjonerem reprezentacji Śląska był Antoni Piechniczek. Reprezentacja Śląska objęła prowadzenie w 11. minucie po golu Adama Kompały. Jednak "Biało-Czerwoni" wyrównali w 57. minucie po golu Łukasza Garguły. Mecz zakończył się remisem 1:1.
Mecze z innymi reprezentacjami.
Reprezentacja Śląska rozgrywała również mecze międzynarodowe. 9 czerwca 1937 roku na Stadion Ruchu Hajduki Wielkie w Hajdukach Wielkich grała z reprezentacja Kraju Basków, której największą gwiazdą był Isidro Lángara – król strzelców ligi argentyńskiej, hiszpańskiej, meksykańskiej i portugalskiej. Mecz zakończył się wygraną reprezentacji Kraju Basków 3:4, a gole dla reprezentacji Górnego Śląska zdobyli Ernest Wilimowski oraz 2 gole Jerzy Wostal. 24 sierpnia 1952 roku na Stadionie Śląskim w Chorzowie, reprezentacja Górnego Śląska wygrała 5:1 z reprezentacją Pekinu (potoczna nazwa reprezentacji Chin), a gole dla reprezentacji Górnego Śląska zdobyli: dwa Gerard Cieślik oraz hat tricka Kazimierz Trampisz. 22 lipca 1974 roku, z okazji święta państwowego, na Stadionie Śląskim w Chorzowie, reprezentacja Górnego Śląska rozegrała mecz z reprezentacją Tanzanii, który zakończył się wygraną Górnoślązaków 7:1, dla których gole zdobyli: Ryszard Błachut, hat tricka Joachim Marx, Jerzy Radecki oraz dwa gole Henryk Zdebel.
Mecze w Szkocji.
Jesienią 1946 roku, reprezentacja Górnego Śląska pod nazwą "Silesian Team" (wzmocniona zawodnikami klubów Wisły Kraków, Cracovii, Garbarnii Kraków oraz Tarnovii Tarnów) w okresie 14–23 października 1946 roku, rozegrała cztery mecze z szkockimi i angielskim klubem. Bilans meczów: 3 zwycięstwa, 1 porażka, a bilans goli to 7:5 dla "Silesian Team".

</doc>
<doc id="729682" url="https://pl.wikipedia.org/wiki?curid=729682" title="Alkohol stearylowy">
Alkohol stearylowy

Alkohol stearylowy, oktadekan-1-ol, – organiczny związek chemiczny z grupy alkoholi. Stosowany w przemyśle chemicznym i farmaceutycznym.
Alkohol stearylowy syntezuje się poprzez uwodornienie katalityczne kwasu stearynowego.

</doc>
<doc id="729683" url="https://pl.wikipedia.org/wiki?curid=729683" title="Oktadekan-1-ol">
Oktadekan-1-ol



</doc>
<doc id="729684" url="https://pl.wikipedia.org/wiki?curid=729684" title="Wszechświat (filozofia)">
Wszechświat (filozofia)



</doc>
<doc id="729685" url="https://pl.wikipedia.org/wiki?curid=729685" title="Pier Angeli">
Pier Angeli

Pier Angeli (właśc. Anna Maria Pierangeli; ur. 19 czerwca 1932 w Cagliari, zm. 10 września 1971 w Beverly Hills) – włoska aktorka filmowa i telewizyjna.
Była siostrą-bliźniaczką aktorki Marisy Pavan.

</doc>
<doc id="729686" url="https://pl.wikipedia.org/wiki?curid=729686" title="1-oktadekanol">
1-oktadekanol



</doc>
<doc id="729690" url="https://pl.wikipedia.org/wiki?curid=729690" title="Mniszek (Grudziądz)">
Mniszek (Grudziądz)

Mniszek (niem. "Mischke") – dzielnica Grudziądza, będąca w granicach miasta od 5 lipca 1954 roku. 
Nazwa.
Obecna nazwa dzielnicy została zaczerpnięta od zlokalizowanej w pobliżu stacji kolejowej o tej samej nazwie. Nazwa stacji wzięła się zaś prawdopodobnie od położonej nieopodal karczmy Mischke. Wcześniejsza nazwa to Rudnik (niem. "Rudnick").
Położenie.
Mniszek leży w południowej części Grudziądza. Na wchodzie graniczy z dzielnicą Rudnik, na północy z Lasem Komunalnym (Rudnickim), na zachodzie z dzielnicą Rządz, zaś na południu z miejscowością Biały Bór, będącą już w granicach gminy Grudziądz. Przez zachodnią część dzielnicy przebiega linia kolejowa. Od północnego-wschodu otacza je Jezioro Rudnickie Wielkie. Na zachodzie i południa przez dzielnicę przepływa rzeczką Rudniczanka, która jest zarazem granicą administracyjną dzielnicy, jak i miasta.
Podział administracyjny.
Dzielnica Rządz administracyjnie dzieli się na dwa osiedla:
Zabudowa.
Największą powierzchnię zajmują bloki wielkopłytowe zarządzane przez największą spółdzielnię mieszkaniową w Grudziądzu oraz Miejskie Przedsiębiorstwo Gospodarki Nieruchomościami. Dzielnica wciąż się rozrasta w kierunku południowo-wschodnim, gdzie dominuje zabudowa domków jednorodzinnych.
Komunikacja.
Mniszek z innymi dzielnicami miasta łączą miejskie linie autobusowe: 10, 17, 19, 21, 22 oraz powiatowe linie autobusowe P8, P9. W Mniszku znajdowała się kiedyś końcowa mijanka tramwajowa, lecz w 1978 r. została ona zlikwidowana. Możliwy jest dojazd także pociągami przewoźnika Arriva do Grudziądza, Brodnicy, Torunia i Chełmży, zatrzymującymi się na tutejszej stacji Grudziądz Mniszek leżącej na linii kolejowej numer 207.

</doc>
<doc id="729706" url="https://pl.wikipedia.org/wiki?curid=729706" title="Dętka">
Dętka

Dętka – komora z elastycznego materiału (najczęściej z gumy), wypełniona gazem (najczęściej powietrzem) tłoczonym poprzez wentyl. Jej zadaniem jest utrzymywanie ciśnienia gazu wypełniającego przedmiot ją zawierający, a przez to zapewnienie mu pożądanych właściwości użytkowych – przede wszystkim sprężystości.
Koła.
Dętki kół znajdujące się wewnątrz opon mają kształt zbliżony do torusa. Obecnie w samochodach stosowane coraz rzadziej, ze względu na powszechne stosowanie opon bezdętkowych. W kołach do innych celów (rowery, maszyny rolnicze, taczki, wózki inwalidzkie itp.) stosowana powszechnie.
Piłki.
Dętka zapewniająca elastyczność piłce ma kształt kuli.

</doc>
<doc id="729719" url="https://pl.wikipedia.org/wiki?curid=729719" title="Abraham Joshua Heschel">
Abraham Joshua Heschel

 
Abraham Joszua Heschel (ur. 11 stycznia 1907 w Warszawie, zm. 23 grudnia 1972 w Nowym Jorku) – teolog i filozof żydowski.
Oboje jego rodzice, tak ojciec Mordechaj (zm. 1916), jak i matka Rajzel z domu Perlow wywodzili się z opatowskich rodzin chasydzkich. Abraham Joszua był ich najmłodszym, szóstym dzieckiem. Uzyskał tradycyjne żydowskie wykształcenie w jesziwie zakończone "smichą", czyli rabiniczną ordynacją. Następnie studiował na Uniwersytecie w Berlinie, broniąc na tej uczelni pracę doktorską, która została wydana po niemiecku przez Polską Akademię Umiejętności w 1936 roku pt. „Die Prophetie. O istocie proroctwa”. Równolegle zgłębiał wiedzę rabiniczną w Wyższej Szkole Nauk Judaistycznych, którą zakończył ponowną ordynacją rabiniczną. Jego nauczycielami byli Chanoch Albeck, Ismar Elbogen, Julius Guttmann i Leo Beck. W 1937 roku Martin Buber powołał go na swego następcę w Domu Nauki Żydowskiej we Frankfurcie nad Menem. Jego pobyt w Niemczech nie trwał długo. Z powodu nazistowskich represji w 1938 roku został stąd wydalony. Pierwszym miejscem zatrzymania była Warszawa, gdzie kilka miesięcy wykładał w Instytucie Nauk Judaistycznych. Następnie w lecie 1939 roku wyjechał do Wielkiej Brytanii, a stamtąd w 1940 roku do USA. Heschel 10 grudnia 1946 roku poślubił pianistkę Sylvię Straus. Z ich związku urodziła się córka Susannah Heschel (obecnie profesor studiów żydowskich w Dartmouth College). W USA pracę wykładowcy podjął najpierw w Hebrew Union College w Cincinnati, w którym nauczano zgodnie z zasadami przyjętymi przez reformowany kierunek judaizmu. Krytyczny stosunek Heschela do tych zasad skłonił go do przejścia w 1946 roku do Jewish Theological Seminary of America w Nowym Jorku, które reprezentowało kierunek konserwatywny (umiarkowany), choć i z nim do końca się nie identyfikował. W uczelni tej piastował funkcję profesora etyki i mistyki żydowskiej aż do śmierci. Pisał po niemiecku, hebrajsku, w jidysz i po angielsku.
Obok prac dotyczących średniowiecznej filozofii żydowskiej, kabały i chasydyzmu, tworzył także poezję. Do najważniejszych jego dzieł należą: "Man is Not Alone" ("Człowiek nie jest sam"), "God in Search of Man" ("Bóg szukający człowieka"), "The Sabbath" ("Szabat") i "The Prophets" ("Prorocy"). Heschel angażował się jednocześnie w wiele spraw publicznych: wspierał zaprzyjaźnionego z nim Martina Luthera Kinga w walce o równouprawnienie Afroamerykanów, wywarł poważny wpływ na zmianę stosunku Kościoła katolickiego do judaizmu, co wyraz znalazło w deklaracji "Nostra aetate" przyjętej na II Soborze Watykańskim, występował zdecydowanie o respektowanie praw obywatelskich w USA oraz na rzecz wolności dla Żydów w Związku Radzieckim. W 2009 roku został wydany tomik jego młodzieńczych wierszy "Niewypowiedziane imię Boga: Człowiek". W oryginale zapisane w języku jidysz, przetłumaczone na język polski, przez krakowskiego orientalistę, judaistę i tłumacza Przemysława Piekarskiego.
Konkurs historyczny im. Prof. Abrahama Heschela: 
Abraham Heschel został obrany patronem konkursu organizowanego od 2009 r. na terenie województwa warmińsko-mazurskiego.

</doc>
<doc id="729724" url="https://pl.wikipedia.org/wiki?curid=729724" title="Stade Henri Sylvoz">
Stade Henri Sylvoz

Stade Henri Sylvoz to piłkarski stadion znajdujący się w mieście Moanda, w Gabonie. Na tym stadionie swoje mecze rozgrywa drużyna piłkarska AS Mangasport.

</doc>
<doc id="729729" url="https://pl.wikipedia.org/wiki?curid=729729" title="Stade Omar Bongo">
Stade Omar Bongo

Stade Omar Bongo to uniwersalny stadion znajdujący się w Libreville, stolicy Gabonu. Najczęściej jest używany jako miejsce spotkań drużyn piłkarskich oraz reprezentacji Gabonu. Na tym stadionie także swoje mecze rozgrywa drużyna piłkarska FC 105 Libreville. Stadion może pomieścić 40000 widzów. Został nazwany na cześć prezydenta Gabonu, Omara Bongo.

</doc>
<doc id="729734" url="https://pl.wikipedia.org/wiki?curid=729734" title="Powiat Turčianske Teplice">
Powiat Turčianske Teplice

Powiat Turčianske Teplice (słow. "okres Turčianske Teplice") – słowacka jednostka podziału administracyjnego w kraju żylińskim. Rozpościera się w południowej części Kotliny Turczańskiej, na obszarze historycznego regionu Turiec. Powiat Turčianske Teplice zamieszkiwany był przez 18 866 obywateli (w roku 2001), zajmował obszar 393 km². Średnia gęstość zaludnienia wynosiła 48,01 osób na km².

</doc>
<doc id="729742" url="https://pl.wikipedia.org/wiki?curid=729742" title="Aldo Boffi">
Aldo Boffi

Aldo Boffi (ur. 26 lutego 1915 roku w Mediolanie, zm. 26 października 1987 roku w Giussano) – włoski piłkarz występujący na pozycji napastnika. Zdobywca 136 bramek w Serie A, trzykrotny król strzelców tej ligi w barwach Milanu (w sezonach 1938/1939, 1939/1940 i 1941/1942). Łącznie w lidze włoskiej rozegrał 277 spotkań.

</doc>
<doc id="729746" url="https://pl.wikipedia.org/wiki?curid=729746" title="Stade Henri Syloz">
Stade Henri Syloz



</doc>
<doc id="729761" url="https://pl.wikipedia.org/wiki?curid=729761" title="Maja Frykowska">
Maja Frykowska

Maja Agnieszka Frykowska-Brzezińska, ps. Frytka (ur. 23 grudnia 1977 w Łodzi) – polska osobowość medialna, prezenterka telewizyjna, aktorka i piosenkarka, która zdobyła rozpoznawalność dzięki udziałowi w programach "Big Brother" i "Bar".
Młodość i wykształcenie.
Jest córką Bartłomieja Frykowskiego i Anny Toth, wnuczką modelki Ewy Marii Morelle i Wojciecha Frykowskiego, zamordowanego przez członków sekty Charlesa Mansona w willi Romana Polańskiego, oraz prawnuczką Jana Frykowskiego. Wychowywała się i dorastała, mieszkając u babci na łódzkim osiedlu Dąbrowa. Ma dwie siostry przyrodnie: Rozalię Frykowską i Rozalię Toth.
W 1998 ukończyła prywatne Policealne Studium Gastronomii, Hotelarstwa i Turystyki w Łodzi. 16 czerwca 2009 obroniła dyplom na Wydziale Aktorskim w Wyższej Szkole Komunikowania i Mediów Społecznych im. Jerzego Giedroycia w Warszawie rolą Pani Dobrójskiej w spektaklu "Śluby panieńskie".
Kariera medialna.
Wiosną 2002 wzięła udział w programie reality show TVN "". Wywołała ogólnopolski skandal, odbywając na wizji stosunek płciowy z jednym z uczestników, Łukaszem „Kenem” Wiewiórskim. Choć oboje zaprzeczyli, jakoby doszło do aktu penetracji, zdarzenie wywołało burzliwą publiczną dyskusję na temat granic wolności przekazu w mediach. Wojciech Cejrowski, podczas realizacji jednego z odcinków programu "Z kamerą wśród ludzi", nadawanego w Polsacie, którego gościem była Frykowska, skrytykował jej udział w tej sensacji. Szum medialny przyniósł głównej bohaterce skandalu dużą rozpoznawalność – Frykowska przez wiele lat była częstą bohaterką artykułów w prasie kolorowej oraz portalach plotkarskich i jedną z nielicznych uczestniczek polskich programów reality show funkcjonującą w show-biznesie po zakończeniu udziału w programie. W następnych latach wystąpiła w dwóch edycjach programu reality show Polsatu "Bar": "Bar III: Bez Granic" (2003) i "Bar IV: Złoto Dla Zuchwałych" (2004).
W 2006 prowadziła program interaktywny ITV "Gierki nocne". Wzięła też udział w kampanii reklamowej firmy Aren Art, producenta luksusowej biżuterii. Od marca 2007, z Łukaszem Postem, a następnie z Robertem Patoletą, prowadziła codzienny program Tele 5 "Lub Czasopisma". W tym samym roku zagrała również w kontrowersyjnym filmie paradokumentalnym "Pojechał, zobaczył" braci Węgrzyn. Film zdobył główną nagrodę na Międzynarodowym Festiwalu „Lato Filmów” w Warszawie. W tym samym roku zagrała w teledysku do piosenki „Znana z tego, że jest znana” Krzysztofa „K.A.S.Y.” Kasowskiego. Wzięła też udział w talk-show Kuby Wojewódzkiego, w którym wykonała swoją debiutancką piosenkę „Moja miłość tak prawdziwa (Dwa gołębie)”. Utwór zdobył ogromną popularność wśród widzów programu i stał się inspiracją dla telewizji TVN do nagrania odcinka specjalnego pt. "Kuba Wojewódzki: Dwa gołębie" oraz do wydania płyty pod tym samym tytułem w 2008.
W 2008 została redaktorką naczelną portalu antyplotkarskiego "XoXo.pl". Otrzymała nagrodę Świra w kategorii „Wydarzenie roku”. Zagrała też główną rolę w filmie Roberta Wista "Może tak być". Korzystając z tytułu "polskiej celebrytki", zorganizowała dla polskich gwiazd trzy imprezy pod hasłem "Lans Party". W 2009 zagrała gościnnie u boku Marcina Dorocińskiego w serialu TVP2 "Tancerze". W tym samym roku podpisała umowę licencyjną z firmą AllToys Int. na wykorzystanie jej wizerunku w produktach przeznaczonych na telefony komórkowe. Latem 2010 prowadziła reality-show Polsat Play "Przystanek Laska".
1 maja 2012 potwierdziła zakończenie współpracy z telewizją Tele 5. W czerwcu stacja wyemitowała cykl odcinków z serii "Euro Vip", poświęcony tematyce Euro 2012. Pomysłodawcą i producentem programu była Frykowska, która również brała udział w dyskusji na temat piłki nożnej.
W 2013 zagrała główną rolę w filmie "Ostatni Klaps", wcielając się w aktorkę filmów dla dorosłych, która porzuca swoje zajęcie, żeby spełnić się jako aktorka-profesjonalistka. Premiera filmu odbyła się w 2015 – kreacja Frykowskiej spotkała się z negatywnym odbiorem krytyków i przyniosła jej antynagrodę Węża (2016) dla najgorszej aktorki.
Wycofała się z mediów w 2013. Grała w Teatrze Jego Chwały i w spektaklu multimedialnym "Okno" (2017) w reżyserii Jerzego Raszkowskiego. W 2018 została wydana jej autobiografia "Pokonaj siebie".
Życie prywatne.
W 2006 poddała się operacji plastycznej nosa – zabieg ufundował jej tabloid „Fakt” w zamian za możliwość zrobienia fotoreportażu.
W 2010 w Urzędzie Stanu Cywilnego w Łodzi zmieniła swoje pierwsze imię Agnieszka na Maja.
W 2011 wstąpiła do Chrześcijańskiego Kościoła Reformacyjnego.
Pod koniec 2012 wyprowadziła się z Polski do Zurychu w Szwajcarii. 12 kwietnia 2014 poślubiła Michała Brzezińskiego. W 2015 urodziła córkę.

</doc>
<doc id="729763" url="https://pl.wikipedia.org/wiki?curid=729763" title="Jan Łukaszewski">
Jan Łukaszewski

Jan Łukaszewski (ur. 1 sierpnia 1949 w Gdańsku) – polski dyrygent, pedagog i organizator życia muzycznego, dyrektor naczelny i artystyczny Polskiego Chóru Kameralnego Schola Cantorum Gedanensis. Dyrektor artystyczny oraz pomysłodawca Międzynarodowego Festiwalu Mozartowskiego Mozartiana.
Od prawie 50 lat kieruje też Chórem Chłopięco-Męskim Pueri Cantores Olivenses, współpracuje również jako dyrygent gościnny m.in. z Chórem Polskiego Radia w Krakowie, Chórem Filharmonii Krakowskiej, Chórem Filharmonii Śląskiej, Chórem Narodowego Forum Muzyki we Wrocławiu, Chórem Filharmonii Łódzkiej oraz wieloma zespołami w kraju i za granicą.
Wykształcenie.
Absolwent Uniwersytetu Gdańskiego oraz Państwowej Szkoły Muzycznej II st. w Gdańsku-Wrzeszczu w klasie śpiewu solowego (1971). Podstawą jego muzycznej edukacji były wiedza i doświadczenia przejęte od ojca Leona i starszego brata Ireneusza, pogłębione później na Podyplomowym Studium Dyrygenckim pod kierunkiem prof. Jerzego Zabłockiego i prof. Stanisława Krukowskiego. W 2014 na podstawie rozprawy Utwory sakralne Krzysztofa Pendereckiego na chór a cappella. Interpretacja i praktyka wykonawcza wybranych kompozycji uzyskał stopień doktora sztuk muzycznych Akademii Muzycznej w Krakowie. 15 września 2017 roku otrzymał tytuł Profesora nadany przez Prezydenta Rzeczypospolitej Polskiej Andrzeja Dudę.
Praca zawodowa.
W 1983 przejął kierownictwo nad Polskim Chórem Kameralnym, po kilkuletniej pracy w tym chórze jako śpiewak oraz asystent dyrygenta. Jan Łukaszewski jest też interpretatorem muzyki oratoryjno-kantatowej. Współpracował z polskimi i zagranicznymi zespołami takimi jak m.in. Sinfonia Varsovia, Polska Filharmonia Kameralna Sopot, orkiestra Polskiej Filharmonii Bałtyckiej, orkiestra Polskiej Filharmonii Sinfonia Baltica w Słupsku, orkiestra Academy of Ancient Music (Cambridge), zespół muzyki dawnej Sans Souci (Berlin), Orkiestra Barokowa (Drezno), Neue Düsseldorfer Hofmusik, Akademie Für Alte Musik Berlin (Berlin), Sinfonietta Cracovia, Orkiestra Kameralna Filharmonii Narodowej, Venice Baroque Orchestra czy Vivino Sospiro (Portugalia).
Ze swoimi zespołami koncertował niemal we wszystkich krajach Europy, Stanach Zjednoczonych, Kanadzie, Chinach i Japonii. Zasiada w jury konkursów chóralnych, m.in. w Japonii, Walii, na Litwie, we Włoszech oraz Szwajcarii. Jest także jurorem konkursów kompozytorskich w Polsce, Anglii, Francji, Niemczech i we Włoszech.
Jan Łukaszewski jest propagatorem i wykonawcą muzyki chóralnej takich kompozytorów jak Arnold Schönberg, Olivier Messiaen, Iannis Xenakis, Vinko Globokar, Tōru Takemitsu, R. Strauss, Ernst Pepping, Tippett, Charles Ives, Heinrich Poos, Samuel Barber, Krzysztof Penderecki, Henryk Mikołaj Górecki, Wojciech Kilar, Andrzej Koszewski, Edward Pałłasz, Romuald Twardowski, Józef Świder, Juliusz Łuciuk. 
Jako pierwszy dyrygent dokonał nagrania kompletu utworów Krzysztofa Pendereckiego na chór a cappella, za które w 2010 i w 2014 roku otrzymał nagrody Orphee D’or przyznaną przez Academie du Disque Lyrique. W roku 2013 Jan Łukaszewski poprowadził nagranie 55 motetów Andrzeja Hakenbergera (1574–1627) w wykonaniu Polskiego Chóru Kameralnego i szwajcarskiego zespołu instrumentalnego Musica Fiorita. 
Dokonał licznych nagrań dla PR i TVP (m.in. 68 ofertoriów G.P. Palestriny), a także dla niemieckich rozgłośni radiowych i stacji telewizyjnych. Zarejestrował ponad 80 płyt CD.
Jan Łukaszewski nagrał kilkadziesiąt płyt CD, MC, LP oraz video, a także zarejestrował dziesiątki godzin muzyki dla Polskiego Radia, Dutch Radio, Sender Freies Berlin, Bayrischer Rundfunk, Südwestrundfunk, Westdeutscher Rundfunk oraz dla TVP i telewizji niemieckiej.
Płyty nagrane przez Jana Łukaszewskiego były 22 razy nominowane do prestiżowej nagrody Polskiej Akademii Fonograficznej Fryderyk, a pięciokrotnie ją zdobyły − ostatnio w 2014 roku za płytę „Marian Borkowski Choral Works” w kategorii Najwybitniejsze Nagranie Muzyki Polskiej. 
Z jego inspiracji odbyły się m.in. Międzynarodowe Sympozja Muzyki Chóralnej, Dni Bachowskie, Festiwal Chopin w Gdańsku, a także kolejne edycje Międzynarodowego Festiwalu Mozartowskiego Mozartiana.
Działalność pedagogiczna.
Jan Łukaszewski od lat prowadzi interpretacyjne kursy mistrzowskie i seminaria dla dyrygentów chóralnych w kraju i za granicą. Wykładał m.in. na podyplomowych studiach dyrygenckich w Bydgoskiej Akademii Muzycznej, na Międzynarodowym Sympozjum Muzyki Chóralnej w Gdańsku, w Tokio – dwukrotnie, Nagano, Karuizawa i Morioka (Japonia), w Reggio di Calabria (Włochy) oraz z E. Ericsonem podczas Frankońskich Dni Muzycznych w Niemczech. W 1999 Jan Łukaszewski był wykładowcą na World Symposium on Choral Music w Rotterdamie, w którym uczestniczyło około 5000 dyrygentów.
Był dyrektorem artystycznym Międzynarodowego Festiwalu Chóralnego Singing together w Chieti (Włochy). Wielokrotnie zasiadał w jury międzynarodowych konkursów chóralnych, m.in. w Japonii (Takarazuka, Karuizawa,Tokio, Morioka), Walii, na Litwie, we Włoszech i Szwajcarii. Jest również stałym członkiem kapituły Nagrody im. Jerzego Kurczewskiego i zasiada w jury oraz współorganizatorem Międzynarodowego Konkursu Kompozytorskiego Musica Sacra Nova.

</doc>
<doc id="729765" url="https://pl.wikipedia.org/wiki?curid=729765" title="Konkurs Piosenki Interwizji">
Konkurs Piosenki Interwizji



</doc>
<doc id="729768" url="https://pl.wikipedia.org/wiki?curid=729768" title="Stade Nacional (Mauretania)">
Stade Nacional (Mauretania)



</doc>
<doc id="729772" url="https://pl.wikipedia.org/wiki?curid=729772" title="Sirolimus">
Sirolimus

Sirolimus ("rapamycyna") – organiczny związek chemiczny, lek immunosupresyjny mający zastosowanie w transplantologii. Jest to antybiotyk makrolidowy, po raz pierwszy wyizolowany w 1975 roku z bakterii "Streptomyces hygroscopicus", pochodzących z próbki ziemi pobranej w 1965 na Wyspie Wielkanocnej, która w językach polinezyjskich znana jest jako Rapa Nui (stąd nazwa leku). W Stanach Zjednoczonych preparat sirolimusu został zatwierdzony i dopuszczony do sprzedaży jako lek przez Agencja Żywności i Leków (FDA) we wrześniu 1999. Od tego momentu jest dostępny pod nazwą handlową "Rapamune," produkowany przez koncern farmaceutyczny Pfizer (wcześniej przez Wyeth). W przeciwieństwie do mającego podobną nazwę takrolimusu, sirolimus nie należy do inhibitorów kalcyneuryny.
Mechanizm działania.
Sirolimus działa na limfocyty T, hamując ich aktywację poprzez blokowanie wewnątrzkomórkowego przewodzenia sygnałów zależnego i niezależnego od jonów wapnia. Wiąże się z białkiem cytozolowym FKPB-12, przez co inaktywuje kinazę mTOR. Powoduje to zahamowanie aktywacji limfocytów i odczynów immunologicznych (w tym również reakcji odrzucania przeszczepów).
Wskazania.
Leczenie progerii.
W 2009 wykryto, że sirolimus powoduje wydłużenie życia ssaków. W związku z tym trwają prace, by wykorzystać go w leczeniu progerii. "In vitro" wykazano, że sirolimus zmniejsza poziom nieprawidłowej laminy A, której znaczną ilość obserwuje się u chorych na progerię. Jednocześnie wykryto, że rapamycyna zmniejsza ryzyko wystąpienia chorób w pokoleniu pochodzącym od starych rodziców.
Działania niepożądane.
Sirolimus zwiększa możliwość wystąpienia nowotworów (głównie chłoniaków i nowotworów skóry)
Stosowanie w trakcie ciąży i karmienia.
Kategoria C. Nie należy stosować w okresie karmienia piersią. W trakcie leczenia i w ciągu 3 miesięcy po zakończeniu terapii pacjentki powinny stosować skuteczne metody antykoncepcji.

</doc>
<doc id="729774" url="https://pl.wikipedia.org/wiki?curid=729774" title="Rapamune">
Rapamune



</doc>
<doc id="729780" url="https://pl.wikipedia.org/wiki?curid=729780" title="Wiesław Romanowski">
Wiesław Romanowski

Wiesław Włodzimierz Romanowski (ur. 18 sierpnia 1952 w Koszalinie) – polski dziennikarz, publicysta, reportażysta, uczestnik opozycji w okresie PRL.
Życiorys.
Absolwent Uniwersytetu Warszawskiego, Instytut Socjologii (1976). W czasie studiów należał do Zrzeszenia Studentów Polskich, a od 1977 był członkiem Związku Socjalistycznej Młodzieży Polskiej. Po ukończeniu studiów krótko pracował w koszalińskich Zakładach Przemysłu Elektronicznego „Kazel”, a następnie jako referent w Komisji Planowania Urzędu Wojewódzkiego. W latach 1979–1980 był instruktorem Zarządu Wojewódzkiego ZSMP w Koszalinie.
W 1980 był rzecznikiem prasowym Międzyzakładowego Komitetu Założycielskiego NSZZ „Solidarność” w Koszalinie, a następnie redaktorem naczelnym tygodnika „Sierpień 80”. Internowany w stanie wojennym, przebywał w ośrodkach internowania w Wierzchowie i Darłówku, zwolniony w kwietniu 1982. Po zwolnieniu powrócił do Koszalina, gdzie pracował w Okręgowym Zakładzie Transportu (1983–1985), jako nauczyciel (1986) oraz jako specjalista w Zakładzie Techniki Medycznej (1987–1988). Jednocześnie kolportował wydawnictwa niezależne. W latach 1989–1991 był wiceprzewodniczącym Wojewódzkiego Komitetu Obywatelskiego w Koszalinie.
Od 1990 do 1992 pełnił funkcję redaktora naczelnego koszalińskiej rozgłośni Polskiego Radia. Od 1992 dziennikarz niezależny, prywatny producent telewizyjny. Kierował TV Koszalin (1992–1995), Studiem Reporter (1995–1996). W latach 1998–2003 był korespondentem TVP w Kijowie. Współpracował z Polskim Radiem, BBC, „Wprost”, „Polityką”, „Rzeczpospolitą”, „Głosem Pomorza”, „Dziennikiem Polskim” w Londynie. Dla TVP1 i TVP2 wyprodukował według własnych scenariuszy ponad 40 reportaży i 10 filmów dokumentalnych, poświęconych głównie tematom rosyjskim i ukraińskim.
Był działaczem KLD, z ramienia Kongresu dwukrotnie ubiegał się o mandat parlamentarzysty. W latach 1994–1998 zasiadał w Radzie Miasta Koszalin.
Od 2003 niezależny reporter, publicysta i konsultant ds. Wschodu. W latach 2009–2011 pełnił funkcję wicedyrektora Instytutu Polskiego w Mińsku. Obecnie jest konsulem w konsulacie generalnym w Grodnie na Białorusi.
W 2012 ukazała się jego książka pt. "Bandera. Terrorysta z Galicji" dotycząca Stepana Bandery.

</doc>
<doc id="729781" url="https://pl.wikipedia.org/wiki?curid=729781" title="Saga o Ludziach Lodu">
Saga o Ludziach Lodu

Saga o Ludziach Lodu – składająca się z 47 części seria książek autorstwa współczesnej pisarki norwesko-szwedzkiej Margit Sandemo.
"Saga o Ludziach Lodu" zawiera wątki mistyczne, romantyczne, humorystyczne. Zaliczana jest do literatury fantasy, zawiera także elementy takich gatunków, jak: romans i horror. Akcji towarzyszy barwne tło historyczne, nie zawsze zgodne z prawdą i często ustępujące miejsca literackiej fikcji.
Kontynuacją tej serii, a także Sagi o Czarnoksiężniku, jest Saga o Królestwie Światła.
Legenda.
Wiele z tomów rozpoczyna się przywołaniem legendy o Tengelu Złym, protoplaście rodu Ludzi Lodu, który przed wieloma setkami lat wyruszył na dzikie pustkowia, by zaprzedać duszę diabłu. W wyniku tego jego potomkowie zostali przeklęci. W każdym pokoleń miała się rodzić przynajmniej jedna osoba, która musiała pozostawać w służbie szatanowi. Ich znakiem rozpoznawczym miały być żółte, kocie oczy, a także często zniekształcone łopatki i mongolskie rysy. Mieli oni również posiadać umiejętności czarowania. Przekleństwo miało ciążyć na rodzie tak długo jak nie zostanie odnalezione naczynie, w którym Tengel Zły miał przygotowywać wywar służący przywołaniu Księcia Ciemności. 
W XVI wieku przyszedł w rodzie Ludzi Lodu chłopiec obciążony przekleństwem, który próbował przemienić zło przekleństwa w dobro i dlatego nazywano go Tengelem Dobrym.
Fabuła.
Akcja rozpoczyna się w 1581 roku w Trondheim w Norwegii, od opowieści o Silje Arngrimsdotter oraz o tym, jak nawiązuje ona kontakt z Ludźmi Lodu, społecznością wyrzutków żyjących w odizolowanej dolinie. Od tego momentu śledzimy losy Ludzi Lodu na przestrzeni wieków. Akcja obejmuje okres od XVI do XX wieku i toczy się przeważnie w krajach skandynawskich: Norwegii, Szwecji i Danii. Na przestrzeni serii niektórzy członkowie rodu pojawiają się również w różnych zakątkach Europy i Azji.
Każda książka opowiada odrębną historię, skupioną zazwyczaj na jednym lub kilku osobach z rodu. Większość z nich skupia się na przeklętych, ich walce z ich złymi skłonnościami, a także na tym, jak wykorzystują swoje moce. Ludzie Lodu byli oskarżani o czary, dlatego niechętnie przyjmowano ich w społeczeństwie. Członkowie rodu okazywali sobie nawzajem i otaczającym ich ludziom ciepło i miłość. Wykazywali empatię wobec skrzywdzonych przez życie ludzi i zwierząt. Potrafili także nawiązywać kontakty z istotami nadprzyrodzonymi. 
Wydania i popularność.
Pierwszy tom ukazał się 1982 roku, a seria stała się jedną z najlepiej sprzedających się cykli powieści w Skandynawii, z ponad 39 milionami sprzedanych egzemplarzy. Choć Margit Sandemo mieszkała w Norwegii, jej powieści były oryginalnie pisane po szwedzku, a tłumaczenia na norweski były dokonywane przez inne osoby. Książki ukazały się w Danii, Norwegii, Finlandii, Polsce, Szwecji, na Węgrzech oraz Islandii. Istnieje również nieoficjalne tłumaczenie na język rosyjski. Niekompletne przekłady istnieją na język niemiecki, czeski i angielski. Saga cieszyła się dużą popularnością w Polsce, do roku 2000 wydawnictwo Pol-Nordica opublikowało wszystkie 47 części w łącznym nakładzie 8,2 mln egzemplarzy. Poszczególne części miały nakład do 200 tys. egzemplarzy.
Adaptacje.
W 2011 roku ogłoszono, że planowana jest telewizyjna adaptacja serialu, której długość szacowana była na 200 odcinków. 

</doc>
<doc id="729786" url="https://pl.wikipedia.org/wiki?curid=729786" title="Fulbright Tower">
Fulbright Tower

Fulbright Tower – wieżowiec usytuowany w centrum Houston w Stanach Zjednoczonych. Został zaprojektowany przez Caudill Rowlett Scott. Jego budowa zakończyła się w 1982. Ma 221 metrów wysokości i 52 piętra, pomiędzy którymi przemieszcza się 29 wind. Nigdy nie był to najwyższy budynek w mieście. Został wykonany w stylu międzynarodowym. Wykorzystywany jest głównie jako biurowiec. Znajdują się tu także centra konferencyjne i fitnessu. Międzynarodowa korporacja prawnicza Fulbright &amp; Jaworski L.L.P, zajmuje ponad 350 000 stóp kwadratowych powierzchni budynku. Pod budynkiem znajduje się podziemny parking na 283 miejsca.

</doc>
<doc id="729790" url="https://pl.wikipedia.org/wiki?curid=729790" title="Piłowate">
Piłowate

Piłowate (Pristidae) – rodzina ryb chrzęstnoszkieletowych z rzędu piłokształtnych (Pristiformes).
Zasięg występowania.
Wody każdego typu: (Morza Czerwonego, Morza Śródziemnego, Indo-Pacyfiku, aż do Australii i Nowej Gwinei).
Klasyfikacja.
Rodzaje zaliczane do tej rodziny:

</doc>
<doc id="729793" url="https://pl.wikipedia.org/wiki?curid=729793" title="Pristiformes">
Pristiformes



</doc>
<doc id="729799" url="https://pl.wikipedia.org/wiki?curid=729799" title="Ryszard Gajewski (wspinacz)">
Ryszard Gajewski (wspinacz)

Ryszard Gajewski (ur. 5 października 1954 w Zakopanem) – polski himalaista. 
Życiorys.
Instruktor alpinizmu PZA, przewodnik UIAGM IVBV, przewodnik tatrzański i ratownik TOPR. Ma na swoim koncie górskim wyprawy w Andy, Pamir oraz udział w wyprawach himalajskich.
24 października 2009 "za wybitne zasługi dla rozwoju ratownictwa górskiego, za wykazaną odwagę i poświęcenie w ratowaniu zdrowia i życia ludzkiego, za działalność w Tatrzańskim Ochotniczym Pogotowiu Ratunkowym" został odznaczony Złotym Krzyżem Zasługi.

</doc>
<doc id="729804" url="https://pl.wikipedia.org/wiki?curid=729804" title="Estadio Olímpico Félix Sánchez">
Estadio Olímpico Félix Sánchez

Estadio Olímpico Félix Sánchez dawniej "Estadio Olímpico Juan Pablo Duarte" – stadion znajdujący się w Santo Domingo, stolicy Dominikany. Używany głównie do rozgrywania meczów piłkarskich, a także do zawodów lekkoatletycznych (posiada bieżnię). Wchodzi do składu wielkiego kompleksu sportowego Centro Olímpico Juan Pablo Duarte. Swoje mecze rozgrywają na nim reprezentacja Dominikany w piłce nożnej oraz drużyna piłkarska Universidad O&amp;M. Mieści 27 000 widzów.

</doc>
<doc id="729808" url="https://pl.wikipedia.org/wiki?curid=729808" title="Kuźnica Bogucka">
Kuźnica Bogucka

Kuźnica Bogucka – nazwa osady przemysłowej wydzielonej z Bogucic, która stała się
zalążkiem obecnych Katowic.
"Kuźnica Bogucka" jest także nazwą, pod którą występował zakład produkcyjny – kuźnica bogucka, który powstał ok. 1360 r. Kuźnica bogucka – zakład znajdował się na terenie osady przemysłowej Kuźnica Bogucka.
Osada przemysłowa Kuźnica Bogucka wydzieliła się w XV w. ze wsi Bogucice. W XV w. były to dobra ziemskie umiejscowione pomiędzy Roździanką (pierwotna nazwa potoku Rawa) i jej prawym dopływem – Osiekiem a rzeką Kłodnicą. Właścicielami tej ziemi na przestrzeni wieków byli m.in. książęta opolsko-raciborsko-rybniccy (1178-1336) i opawscy (1336-1424).
Pierwszą wzmiankę o terenie, na którym stała bogucka kuźnica żelaza (wieś „Boguczyce z wsią Rozdzen i z miastem Myslowicze”), przytacza dokument darowizny sporządzony w Pszczynie 15 grudnia 1360 roku i podpisany przez Mikołaja II Opawskiego. Wzmianka o kuźnicy boguckiej pojawia się także w 1397 roku w tekście wyroku kurii biskupiej w Krakowie o nadawstwo (kolaturę) kościoła parafialnego w Mysłowicach.
W 1480 roku właścicielem ziemi pszczyńskiej wraz z okręgiem mysłowickim, w którym znajdowała się Kuźnica Bogucka, został Kazimierz II cieszyński. Kazimierz II tereny te odkupił od Wiktoryna z Podiebradów i z kolei odsprzedał je w 1517 r. kupcowi węgierskiemu z Krakowa Aleksemu Turzo.
Nieco wcześniej, bo w 1486 roku, Kazimierz II zatwierdził umowę, w myśl której właścicielem terenu koło Bogucic (z młynem i stawem), wioski Brwinów i 2 łanów w Bogucicach został kuźnik Jurga Kleparski. Jak mówi dokument, ma on „kuźniczy stawiti” (postawić kuźnicę), a dokładniej: „ten staw u Boguticz y młyn k swey potrzebie oprawili ma”. Uzyskuje również prawo do korzystania z lasów i „wszystkich innych rzeczy”, których „już inni kuźnicy ku potrzebie kuźniczej używali od starodawna”. Jurga Kleparski przywrócił kuźnicy na wiele lat dawną świetność.
W roku 1536 dobra Kuźnicy Boguckiej zostały wydzielone z ziemi pszczyńskiej, a ich właścicielem został sekretarz królowej Bony, Stanisław Salamon z Krakowa.
Około 1580 r. na terenach należących do dóbr Kuźnicy Boguckiej, kuźnik Andrzej Bogucki założył wieś zagrodniczą Katowicze, zwaną później Katowicami. W roku 1598 dzierżawcą Kuźnicy wraz ze wsiami Katowice i Brwinów (Brynów) został Adam Behmer. Na początku XVII w. w Kuźnicy Boguckiej znajdowały się m.in. zabudowania kuźnicy, folwark z ziemią orną i odłogami, dwa łany bogucickie, zagrody, karczma, młyny i stawy rybne.
Kuźnik z pobliskiego Roździenia, Walenty Roździeński, spokrewniony z właścicielami kuźnicy boguckiej, wydał w 1612 r. w Krakowie unikatowy w literaturze polskiej poemat "Officina ferraria, abo huta y warstat z kuźniami szlachetnego dzieła żelaznego". Wymienia w nim najdawniejsze kuźnice na Górnym Śląsku, a wśród nich – kuźnicę bogucką, której poświęca trzy strofy.
W XVIII w. działała kuźnica (zwana „hamernią”), gdzie funkcjonowała dymarka służąca do wytopu stali oraz młot napędzany kołem wodnym. Zakład produkował wyroby metalowe.
Na przestrzeni XVII–XIX w. właściciele Kuźnicy Boguckiej zmieniali się często: w roku 1609 była nią Katarzyna Salamonowa, następnie Jadwiga Gosławska, później Karol Bernard Sobek i Jan Krzysztof Mieroszewski, sekretarz królów polskich, który w 1698 r. odkupił ją od poprzedniego właściciela i w tym samym roku odsprzedał za 13 750 talarów Georgowi Holly z Ponięcic koło Raciborza.
Na przełomie XVII i XVIII wieku w dobrach Kuźnicy powstały dwa folwarki – folwark bogucki (hutniczy) w rejonie dzisiejszych ulic Piastowskiej, Uniwersyteckiej i alei Wojciecha Korfantego oraz folwark brwinowski (brynowski) – przy obecnej ulicy Tadeusza Kościuszki (między osiedlem Alfonsa Zgrzebnioka a tzw. "Ptasim Osiedlem").
W roku 1702 dobra Kuźnicy Boguckiej przeszły na własność Baltazara Erdmana Promnitza, który kupił je za 15 tysięcy złotych reńskich. Od Promnitzów kupił Kuźnicę, Katowice i Brwinów Jan Krzysztof Mieroszewski, starosta i sędzia ziemski księstwa siewierskiego, pierwszy ordynat mysłowicki. Po śmierci Mieroszewskiego w 1755 r. właścicielką Kuźnicy Boguckiej została jego jedyna córka Józefa, po mężu Schwellengrebel, która w 1764 roku sprzedała ją, ale już jako dobra rycerskie – Katowice (nazwa: Ritter-Gut Cattowitz) swojemu synowi Janowi Nepomucenowi. W sporządzonym 20 lat później opisie geograficzno-statystycznym Śląska zaznaczono podobnie: „Bogucka Kuźnica nazywana też Katowicami, należy do szlacheckiej rodziny Näfe”. Gottlieb Friedrich von Näfe był właścicielem dóbr katowickich od 1776 r., kolejnymi zaś właścicielami byli: od 1790 Josef von Mikusch, od 1796 Bernard von Mleczko, od 1799 Johann Friedrich Koulhaas, pionier nowoczesnego hutnictwa z Kalet, od 1809 Johann Friedrich Wedding budowniczy hut śląskich, od 1832 Karl Friedrich Lehmann, radca górniczy, od 1838 Franz von Winckler, właściciel kilkudziesięciu kopalń, 12 hut i posiadłości ziemskich, od 1851 Maria Winckler, żona Franza, od 1853 Waleska von Tiele-Winckler, córka F. von Wincklera z pierwszego małżeństwa, jedyna spadkobierczyni. Po 1865 r., czyli po nadaniu praw miejskich wsi Katowice, nie odnotowano w dokumentach, aby dobra katowickie miały jako całość jednego właściciela.

</doc>
<doc id="729813" url="https://pl.wikipedia.org/wiki?curid=729813" title="Foczka mała">
Foczka mała

Foczka mała, foka Rossa ("Ommatophoca rossii") – gatunek drapieżnego ssaka z rodziny fokowatych (Phocidae), najrzadsza z antarktycznych fok.
Systematyka.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1844 roku angielski zoolog John Edward Gray roku w książce pod redakcją Johna Richardsona "The zoology of the voyage of the H.M.S. Erebus &amp; Terror, under the command of Captain Sir James Clark Ross, during the years 1839 to 1843" i nadając im odpowiednio nazwy "Ommatophoca" i "Ommatophoca rossii". Jako miejsce typowe Graywskazał Ocean Południowy, ograniczone przez G. E. H. Barrett-Hamiltona w 1902 roku do kry lodowej, na północ od Morza Rossa, ().
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Występuje w wodach okołobiegunowych Oceanu Południowego, szczególnie w Morzu Króla Haakona VII, zabłąkane osobniki spotykano u wybrzeży Wysp Heard i McDonalda i Australii. Wyróżniamy dwie grupy fok: północne i południowe.
Morfologia.
Długość ciała samic 190–250 cm, samców 170–210 cm; masa ciała samic 159–201 kg, samców 129–216 kg. Noworodki osiągają długość 105–120 cm i ciężar 17–27 kg.
Mają grubą, dość długą szyję, smukłe ciało i niewielką głowę. Ich ubarwienie jest szare na grzbiecie i po bokach oraz jaśniejsze od strony brzusznej. Często na ich ciele występują różne plamy, kropki. Futro jest krótkie i gęste. Młode po urodzeniu mają białe wełniaste futro, które po kilku tygodniach upodobnia się do futra osobników dorosłych.
Ich kończyny przekształcone są w płetwy. Podczas pływania posługują się generalnie tylnymi płetwami. Nie mają małżowin usznych. Mają dobrze rozwinięte gruczoły łojowe, posiadają także gruczoły potowe. Pod skórą właściwą mają grubą warstwę tkanki tłuszczowej. Mają krótkie wąsy czuciowe i słaby węch. Nieliczne brodawki smakowe na języku. Wątroba fok ma własności toksyczne.
Mają uproszczone i ujednolicone zęby inaczej niż drapieżniki lądowe. Potężne kły są charakterystyczne dla fok drapieżnych.
W kończynach na ostatnich paliczkach posiada błonę pławną zakończoną zredukowanymi pazurami.
Cechą charakterystyczną tego gatunku są bardzo duże, ciemne oczy.
Ekologia.
Foczka mała jest to najmniejsza foka występująca na Antarktydzie, raczej nie spotkamy jej poza tym rejonem, jest samotnikiem.
Trudno jest określić wielkość populacji, według globalnych szacunków liczy ona od 20000–50000 do 220000 osobników.
Żyją od 9 do nawet 20 lat.
Pokarm.
Żywi się głowonogami, rybami i krylem. Jedzą głównie kalmary, z mniejszymi ilościami ryb i bezkręgowców, w tym kryla.
Środowisko.
Przebywa na pływającym lodzie. Najprawdopodobniej preferują także miejsca gdzie występuje gruby pak lodowy.
Tryb życia.
Potrafi nurkować na długi czas (przeciętnie 20–30 minut) i na duże głębokości. Wydaje się być doskonale zaadaptowana do szybkiego pływania i manewrowania przy chwytaniu ośmiornic. Foki mają w swoim organizmie bardzo dużo krwi (aż 12% masy ciała, u człowieka jest to 7%). Pozwala to zmagazynować więcej tlenu. Nie chorują na chorobę kesonową, gdyż nurkują z małą ilością powietrza i nie oddychają pod wodą.
Na widok człowieka pozostają na brzuchu, odginają głowę do tyłu i wydają specyficzny dźwięk. Najprawdopodobniej zwierzęta te pod wodą komunikują się za pomocą głosu.
Amfitrytę lamparcią i orkę oceaniczną uważa się za drapieżników fok.
Rozród.
Zbierają się raz do roku, są wtedy bardzo towarzyskie i tworzą ogromne skupiska. Najpierw przybywają samce i walczą o terytorium, a następnie samice. Krótko po ich przybyciu następuje poród, a później kolejne zapłodnienie. Niektóre gatunki fok nie tworzą kolonii, żyją pojedynczo.
Rozmnażanie odbywa się na lądzie. Większość samic rodzi 1–2 młode. Okres karmienia trwa koło 1 roku. Mleko jest szczególnie bogate w tłuszcz, ma to wpływ na szybszy rozwój młodych.
Dojrzałość płciową osiągają w 3 roku życia lub później.
Znaczenie w ochronie środowiska.
Foczka mała chroniona jest na mocy Konwencji z 1972 r. o ochronie fok antarktycznych oraz na mocy Konwencji o zachowaniu żywych zasobów morskich Antarktyki. A także na mocy Traktatu Arktycznego.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”)..
Aktualne kierunki badań naukowych charakteryzowanego gatunku.
Ponieważ foczka mała jest rzadko spotkanym gatunkiem, ciężko jest ustalić jej dokładną liczbę. Dlatego prowadzi się badania nad jej liczebnością i rozmieszczeniem. Jest też monitorowana pod względem trendów populacji. Bada się także co stanowi dla niej zagrożenie.

</doc>
<doc id="729821" url="https://pl.wikipedia.org/wiki?curid=729821" title="Bołotow">
Bołotow



</doc>
<doc id="729825" url="https://pl.wikipedia.org/wiki?curid=729825" title="1400 Smith Street">
1400 Smith Street

1400 Smith Street – wieżowiec w Houston w Stanach zjednoczonych. Został zaprojektowany przez Lloyd Jones Brewer &amp; Associates. Jego budowa zakończyła się w 1983. Ma 211 metrów wysokości i 50 pięter. Nigdy nie był to najwyższy budynek w mieście. Obecnie jest na 11 miejscu. W całym kraju jest poza 100 najwyższych budynków. Został wykonany w stylu późno modernistycznym. Dawniej budynek był siedzibą firmy Enron, jednej z największych kompanii gazowych w Stanach Zjednoczonych.

</doc>
<doc id="729829" url="https://pl.wikipedia.org/wiki?curid=729829" title="Seymour Bathurst">
Seymour Bathurst

Seymour Henry Bathurst (ur. 21 lipca 1864, zm. 21 września 1943) – brytyjski arystokrata i polityk, najstarszy syn Allena Bathursta, 6. hrabiego Bathurst i Meriel Leicester Warren, córki 2. lorda de Tabley. Jego chrzest miał miejsce w St George's Church na Hanover Square w Londynie.
Wykształcenie odebrał w Eton College i w Christ Church w Oksfordzie. Po śmierci ojca w 1892 r. odziedziczył tytuł hrabiego Bathurst i zasiadł w Izbie Lordów. W latach 1893-1908 dowodził 4 batalionem Gloucester Regiment. Został odznaczony Krzyżem Kawalerskim Orderu Świętego Michała i Świętego Jerzego oraz krzyżem Teritorial Decoration. Zasiadał w radzie hrabstwa Gloucestershire. Był tam również Sędzią Pokoju i zastępcą Lorda Namiestnika. Był również honorowym pułkownikiem 4 i 6 batalionu Gloucester Regiment (odpowiednio od 1903 i 1908 r.).
15 listopada 1893 r. w katedrze Świętego Pawła w Londynie, poślubił Lilias Margaret Frances Borthwick (12 października 1871 - 30 grudnia 1965), córkę Algernona Borthwicka, 1. barona Glenesk i Alice Lister, córki Thomasa Listera. Seymour i Lilias mieli razem trzech synów i córkę:
Hrabia zmarł w wieku 79 lat, rok po swoim najstarszym synu. Jego następcą został jego wnuk, Henry.

</doc>
<doc id="729830" url="https://pl.wikipedia.org/wiki?curid=729830" title="Prążki anizotropowe">
Prążki anizotropowe

Prążki anizotropowe – fragment sarkomeru, zawierający włókno miozynowe. W praktyce nazywany jest prążkiem "A" lub prążkiem ciemnym. Nazwa "prążek ciemny" nie jest przypadkowa, gdyż włókna miozynowe nakładają się po części na aktynowe tworząc podwójną warstwę, która utrudnia przejście światła. W preparacie mikroskopowym (zjawisko to można zaobserwować tylko przy użyciu mikroskopu elektronowego) wyraźnie widać ciemniejsze zabarwienie prążka. 
W prążku "A" możemy wyróżnić również prążek "H" - jest to obszar lekkiego przejaśnienia (praktycznie niewidocznego) spowodowany przerwaniem włókna aktynowego.

</doc>
<doc id="729831" url="https://pl.wikipedia.org/wiki?curid=729831" title="Rozanna">
Rozanna



</doc>
<doc id="729832" url="https://pl.wikipedia.org/wiki?curid=729832" title="Allen Alexander Bathurst, 6. hrabia Bathurst">
Allen Alexander Bathurst, 6. hrabia Bathurst



</doc>
<doc id="729833" url="https://pl.wikipedia.org/wiki?curid=729833" title="Seymour Henry Bathurst, 7. hrabia Bathurst">
Seymour Henry Bathurst, 7. hrabia Bathurst



</doc>
<doc id="729836" url="https://pl.wikipedia.org/wiki?curid=729836" title="Vicesgerent">
Vicesgerent

Vicesgerent ("Wicesgerent, Locum tenens seu Vices gerens noster") – urząd namiestnika królewskiego na Mazowszu, powstały w 1527 lub 1528.
Tytuł ten był równoznaczny z godnością wojewody mazowieckiego.
W 1526 roku Księstwo Mazowieckie zostało inkorporowane do Królestwa Polskiego. Urząd vicesgerenta zlikwidowano na sejmie koronacyjnym w 1576 roku.
Stanowisko to zajmowali kolejno:
Po śmierci Stanisława Ławskiego (w 1574 roku), w czasie trwania bezkrólewia, szlachta mazowiecka wybrała samodzielnie na stanowisko vicesgerenta Stanisława Radzimińskiego.
Tego wyboru nie potwierdził nowo obrany monarcha. Stefan Batory usunął ze stanowiska Radzimińskiego, a na jego miejsce powołał Stanisława Kryskiego.
Na sejmie koronacyjnym w 1576 roku zwrócono się do króla, aby zaniechał nadawania tytułu vicesgerenta wojewodzie mazowieckiemu. Tak też się stało i po 49 latach tytuł ten przestał funkcjonować.
Dodatkowa informacja.
Vicesgerentem, tytułowano również podstarościch – urzędników grodzkich i ziemskich, posiadających uprawnienia zastępcy starosty.
Funkcjonowanie tego tytułu na terenach występowania żup solnych miało uzasadnienie w tym, że kopalnie soli należały do regaliów królewskich. Tak więc osobą nimi zarządzającą był starosta lub podstarości, gospodarujący w imieniu właściciela, którym był sam monarcha.
Kasper Niesiecki w swoich pracach wymienia tak tytułowanego:
Seweryn Uruski w swoim herbarzu wspomina:
W „Materiałach Komisji Nauk Historycznych”, T. 10–11, s. 178 wymieniany jest:

</doc>
<doc id="729840" url="https://pl.wikipedia.org/wiki?curid=729840" title="Ibrahim Muhammad Hafiz">
Ibrahim Muhammad Hafiz

Ibrahim Muhammad Hafiz (ur. 24 lutego 1870, zm. 1932) – egipski poeta, prozaik i tłumacz, który zdobył sobie przydomek "Poety Nilu". 
Pochodził z biednej rodziny urzędnika administracyjnego. W 1891 r. ukończył szkołę wojskową, potem podjął służbę w wojsku i brał udział w organizowanej przez Anglików wyprawie do Sudanu. W 1912 r. rozpoczął pracę w Narodowej Bibliotece Egipskiej.
Zaliczany jest do klasyków współczesnej literatury arabskiej. W swojej poezji kontynuował tradycje klasyczne, podejmując znane z rodzimej tradycji gatunki poetyckie (m.in. kasydy). 
Na język polski przełożone zostały niewielkie fragmenty utworów Hafiza, zamieszczone w opracowaniu "Nowa i współczesna literatura arabska 19 i 20 w.", Warszawa 1978, s. 242-244.

</doc>
<doc id="729845" url="https://pl.wikipedia.org/wiki?curid=729845" title="John Francis Bray">
John Francis Bray

John Francis Bray (ur. 1809, zm. 1895) – przedstawiciel socjalizmu ricardiańskiego, działacz angielskiego i amerykańskiego ruchu robotniczego. Uczeń i kontynuator Roberta Owena, wyznawca owenowskiej idei komunizmu spółdzielczego. 
Rozwijał ekonomię polityczną Ricarda. Domagał się pełnego produktu pracy dla robotnika, wychodząc z założenia, że na podstawie produkcji towarowej można zorganizować wymianę w taki sposób, aby każdy wytwórca otrzymał całkowity produkt swej pracy. Za jedyny środek osiągnięcia gospodarki komunistycznej uważał ekonomiczną walkę robotników. Wnikliwy i ostry krytyk kapitalizmu, uważał charakter kapitalizmu za przejściowy i rolę klasy robotniczej za historyczną oraz widział sprzeczność antagonistyczną między pracą i kapitałem. Jego główne dzieło to "Labour’s Wrongs and Labour’s Remedy" (1839).

</doc>
<doc id="729847" url="https://pl.wikipedia.org/wiki?curid=729847" title="Przejście graniczne Kostrzyn-Kietz (kolejowe)">
Przejście graniczne Kostrzyn-Kietz (kolejowe)

Przejście graniczne Kostrzyn-Kietz (kolejowe) – istniejące w latach 1992–2007 polsko-niemieckie kolejowe przejście graniczne, położone w województwie lubuskim, w powiecie gorzowskim, w gminie miejskiej, w miejscowości Kostrzyn nad Odrą.
Opis.
Przejście graniczne Kostrzyn-Kietz z miejscem odprawy granicznej po stronie polskiej w miejscowości Kostrzyn (stacja kolejowa), czynne było całą dobę. Dopuszczone było przekraczanie granicy dla ruchu towarowego, a od 30 maja 1992 roku osobowego oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Kostrzynie nad Odrą (GPK SG w Kostrzynie nad Odrą) i Placówka Straży Granicznej w Kostrzynie nad Odrą. Obie miejscowości łączył most na Odrze. 
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie kolejowe przejście graniczne Kostrzyn. Czynne było codziennie przez całą dobę. Dopuszczone było przekraczanie granicy dla ruchu towarowego. Kontrolę graniczną osób, towarów i środków transportu wykonywała Graniczna Placówka Kontrolna Kostrzyn (GPK Kostrzyn).
W październiku 1945 roku na granicy polsko-niemieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Kostrzyn nr 8 – kolejowy.
Przez byłe przejście graniczne przebiegała strategicznie ważna do 1945 roku magistrala kolejowa Berlin–Królewiec (tzw. Ostbahn), dziś jest to linia kolejowa nr 203.

</doc>
<doc id="729852" url="https://pl.wikipedia.org/wiki?curid=729852" title="Olszowiec (Pysznica)">
Olszowiec (Pysznica)

Olszowiec – część wsi Pysznica w Polsce położona w województwie podkarpackim, w powiecie stalowowolskim, w gminie Pysznica.
Administracyjnie Olszowiec jest odrębnym sołectwem w gminie Pysznica.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="729854" url="https://pl.wikipedia.org/wiki?curid=729854" title="Windows XP 64-bit Edition">
Windows XP 64-bit Edition

Windows XP 64-bit Edition – wersja systemu Windows XP firmy Microsoft, zaprojektowana dla procesorów Intel Itanium, działających w natywnym trybie 64-bitowym. Systemu tego nie należy mylić z Windows XP Professional x64 Edition, wersją przeznaczoną dla procesorów z rodziny x86 obsługujących rozkazy 64-bitowe.
Na rynku pojawiły się dwie ważniejsze wersje systemu Windows 64-bit Edition:
System Windows XP 64-bit Edition nie należy do podówczas rozwijanej serii systemów Windows XP (Home, Professional, Media Center Edition, Tablet), lecz stanowi oddzielną edycję użyteczną tylko dla posiadaczy procesorów Itanium obsługujących pełne instrukcje 64-bitowe. Jest jednak w dużej mierze podobny do systemu Windows XP Professional, prócz kilku podstawowych kwestii:
Z drugiej strony, odwrotnie, niż miało to miejsce w poprzednich portach architektury Windows (Windows NT 4.0 dla architektury PowerPC, MIPS R4x00, czy Alpha), Windows XP 64-bit Edition był w stanie uruchamiać standardowe 32-bitowe aplikacje procesorów x86 poprzez zastosowaną warstwę emulacyjną WOW64 (Windows on Windows64). Wprawdzie pierwszy procesor Itanium był wyposażony w sprzętowy dekoder rozkazów IA-32, jednak wydawał się on zbyt wolny do dekodowania rozkazów w czasie rzeczywistym – prędkość szacowana była na 400 MHz. Microsoft stworzył więc we współpracy z Intelem oprogramowanie dokonujące tłumaczenia rozkazów 32-bitowych na 64-bitowe i nazwał je IA-32 Execution Layer. Rozwiązanie pozwalało na translację rozkazów 32-bitowych procesorów x86 do postaci 64-bitowej IA-64, zezwalając na uruchamianie starszych aplikacji, jednak ze sporą stratą wydajności w stosunku do kodu natywnego.
Krytyka.
System Windows XP 64-bit Edition nie był w stanie korzystać z 32-bitowych sterowników i usług (oprócz kodeków, takich jak XviD, które w zasadzie były 32-bitowymi bibliotekami DLL, a więc możliwe było ich uruchomienie pod warunkiem korzystania z 32-bitowych odtwarzaczy). Z tych względów wiele (szczególnie starszych) urządzeń nie jest kompatybilnych z tą wersją Windows. Producenci urządzeń mogą zazwyczaj łatwo napisać nowe sterowniki dla starszych urządzeń, jednak tego się nie podejmują, aby zwiększyć sprzedaż nowego sprzętu.
Producent systemu nie dostarcza już do niego aktualizacji zabezpieczeń, z powodu pojawienia się na rynku nowocześniejszej edycji Windows XP Professional x64 Edition. Fani rozrywki komputerowej rzadko instalowali wersję 64-bitową systemu, ze względu na fakt, że zgodne z nią komputery niemal nigdy nie były wykorzystywane w celach rozrywkowych.

</doc>
<doc id="729855" url="https://pl.wikipedia.org/wiki?curid=729855" title="Przejście graniczne Kostrzyn-Kietz (drogowe)">
Przejście graniczne Kostrzyn-Kietz (drogowe)

Przejście graniczne Kostrzyn-Kietz – istniejące w latach 1992–2007 polsko-niemieckie drogowe przejście graniczne, położone w województwie lubuskim, w powiecie gorzowskim, w gminie miejskiej, w miejscowości Kostrzyn nad Odrą.
Opis.
Przejście graniczne Kostrzyn-Kietz z miejscem odprawy granicznej po stronie polskiej w miejscowości Kostrzyn nad Odrą i po stronie niemieckiej w miejscowości Kietz, zostało uruchomione 21 listopada 1992 roku. Czynne było całą dobę. Dopuszczone było przekraczanie granicy dla ruchu osobowego i towarowego pojazdami o dopuszczalnej masie całkowitej do 3,5 tony oraz mały ruch graniczny. 16 kwietnia 2004 roku rozszerzono o ruch towarowy pojazdami, o dopuszczalnej masie całkowitej do 7,5 tony. Wyłączone zostały z ruchu pojazdy lawetowe, towary podlegające kontroli weterynaryjnej i ładunki niebezpieczne. Ruch towarowy mógł się odbywać w godz 6.00–22.00. W soboty i niedziele oraz dni ustawowo wolne od pracy ruch towarowy nie był dozwolony. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Kostrzynie nad Odrą (GPK SG w Kostrzynie nad Odrą) i Placówka Straży Granicznej w Kostrzynie nad Odrą. Obie miejscowości łączył most na Odrze. Do przejścia granicznego po stronie polskiej prowadziła droga krajowa nr 22, a po stronie niemieckiej droga krajowa nr Bundesstraße 1.
21 grudnia 2007 roku na mocy układu z Schengen przejście graniczne zostało zlikwidowane.
W październiku 1945 roku na granicy polsko-niemieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Kostrzyn nr 9 – drogowy III kategorii.

</doc>
<doc id="729856" url="https://pl.wikipedia.org/wiki?curid=729856" title="Karabin TPG-1">
Karabin TPG-1

 Karabin TPG-1 (niem. "TPG - Taktisches Präzisionsgewehr", pol. "taktyczny karabin precyzyjny") – niemiecki powtarzalny karabin wyborowy produkowany przez firmę Unique Alpine AG.
Opis.
TPG-1 jest bronią powtarzalną, z czterotaktowym zamkiem ślizgowo-obrotowym. Zasilany z magazynka o pojemności 5 naboi. Występuje w różniących się od siebie kalibrem, długością lufy oraz rodzajem amunicji. Z tego względu może znaleźć zastosowanie jako broń sportowa, myśliwska, wojskowa lub policyjna. Ze względu na precyzję wykonania, ceny najprostszych wersji tego karabinu zaczynają się .
TPG-1 może stanowić dobre rozwiązanie dla strzelców sportowych do strzelań na dalekie dystanse lub do "benchrestu". Może być również z powodzeniem wykorzystywany przez myśliwych pasjonujących się "varmintingiem" oraz polowaniami w górach i na rozległych terenach.

</doc>
<doc id="729861" url="https://pl.wikipedia.org/wiki?curid=729861" title="Phoca hispida">
Phoca hispida



</doc>
<doc id="729862" url="https://pl.wikipedia.org/wiki?curid=729862" title="Krzew gorejący">
Krzew gorejący

Krzew gorejący () – postać, pod którą – według Księgi Wyjścia – Bóg Jahwe objawił się pod Horebem (Synajem) i przemówił do Mojżesza.
Wydarzenie biblijne.
Zjawisko to opisane jest w 3 rozdziale Księgi Wyjścia, gdy Mojżesz pasł owce swego teścia Jetry, pod górą Synaj (Horeb) ukazał się mu anioł Boży "w płomieniu ognia, ze środka krzewu. Mojżesz widział, jak krzew płonął ogniem, a nie spłonął od niego". Jahwe nakazał Mojżeszowi zdjąć sandały, ponieważ ziemia, na której stał była święta w następstwie specjalnego objawienia Boga. Anioł Jahwe oznajmił Mojżeszowi, że Bóg powziął zamiar wyprowadzenia swego ludu z niewoli egipskiej. Bóg po raz pierwszy wyjawia znaczenie swojego świętego imienia, łącząc je ze swym zamierzeniem wyzwolenia ich i wprowadzenia ich do Ziemi Obiecanej. Historię tego zdarzenia przypominają Marek Ewangelista w Mr 12:26 oraz Łukasz Ewangelista w Łk 20:37 i w Dz 7:30-34.
Wydarzenie związane z krzewem gorejącym przedstawia znaczenia imienia Boga. Chociaż określenie Boga mianem "JHWH" było używane już wcześniej, to według Biblii znaczenie imienia zostało wyjaśnione dopiero wtedy. Powstało ono w oparciu o słowo היה = być, stać się. Jednakże יהוה [JHWH] nie jest 3. osobą liczby pojedynczej od היה, chociaż według Pięcioksięgu sens słowa był bliski znaczeniu "[On] jest". Wydaje się więc, iż JHWH jest zlepkiem trzech zwrotów:
JHWH jest kauzatywną (niedokonaną) formą hebrajskiego czasownika "hawah" i może być tłumaczone na „on powoduje że się staje”. Można więc powiedzieć, iż imię JHWH oznacza "[On] jest zawsze" lub "Istniejący"
Krzew gorejący na Synaju.
Według tradycji krzew ten znajduje się na terenie Klasztoru św. Katarzyny u podnóża góry Synaj w muhafazie Synaj Południowy w Egipcie, w Parku Narodowym Świętej Katarzyny.
Rzymska cesarzowa Helena w 337 nakazała wybudować u stóp Góry Synaj kaplicę wokół domniemanego "krzewu gorejącego", w celu uświęcenia miejsca ukazania się Boga pod jego postacią. Krzew ów już wcześniej przyciągał pustelników i pielgrzymów. "Gorejący Krzew" stanowi relikwię na dziedzińcu obecnego klasztoru, w jego północno-wschodniej części. Krzew przeniesiono na to miejsce (za absydę "bazyliki św. Katarzyny") w związku z wybudowaniem na miejscu, w którym rósł pierwotnie, "kaplicy Heleny". Obecnie jest on dostępny dla pielgrzymów i turystów. Jest to jedyny tego typu krzak na całym Synaju, a wszystkie próby wyhodowania gdzie indziej zakończyły się fiaskiem.
Na niektórych okolicznych skałkach można zauważyć czarny wzór liścia, niektórzy uważają, że wzory zostały spowodowane przez Boskie światło tak intensywne, że widać na kamieniach wzór żywych roślin, które przypominają liście z "krzewu gorejącego". Geolodzy uważają, że wzory te powstały wskutek reakcji chemicznych, które pozostawiły związki manganu. Na terenie monasteru znajduje się kaplica nazwana od "Gorejącego Krzewu", którą można oglądać tylko po uzyskaniu specjalnego zezwolenia od tamtejszych prawosławnych greckich mnichów. Wewnątrz tutejszej granitowej bazyliki, na łuku można zobaczyć dwie sceny z Mojżeszem zdejmującym sandały przed krzakiem ognistym oraz otrzymującym od Boga Dekalog.
Co roku ogląda go ok. 100 tysięcy osób. Najczęściej po porannym zejściu z Górę Synaj, gdzie podziwia się wschód słońca. Zwiedzanie organizowane jest najczęściej przez biura turystyczne z oddalonego o ok. 100 km kurortu Szarm el-Szejk.
Próby naukowego wytłumaczenia.
Pokazywany przez zakonników w Klasztorze św. Małgorzaty na Synaju krzew to jeżyna krwista ("Rubus sanctus"), która w czasie kwitnienia obsypana jest różowo-krwistymi kwiatami. Zdaniem J. Maillata i S. Maillata (botanicy, badacze roślin biblijnych) zdecydowanie nie mógł to być ten gatunek. Jeżyna krwista rośnie w miejscach wilgotnych, nad brzegami rzek i potoków, podczas gdy zjawisko miało miejsce na pustyni. Uczeni ci, a także N.H. Moldenke, A.L. Moldenke sugerują, że mógł to być gązewnik akacjowy ("Plicosepalus acaciae"), który jest rośliną pasożytniczą, zasiedla różne krzewy rosnące na pustyni, a jego szkarłatnoczerwone kwiaty są podobne do płomyków ognia. N. Haureveni odrzuca tę sugestię, zwracając uwagę, że Mojżesza nie mógł zmylić gązewnik, przez wiele lat przebywał bowiem na pustyni, a roślina ta jest w tych rejonach dość pospolita. Twierdzi, że zjawisko gorejącego krzewu mogło być często występującą na pustyni fatamorganą.
Niektórzy uważają, że krzewem gorejącym mógł być dyptam jesionolistny ("Dictamnus albus"), popularnie nazywany nawet krzewem gorejącym lub krzewem Mojżeszowym. W czasie upałów wydziela on duże ilości lotnych i łatwopalnych olejków eterycznych. Jednak nie zapalają się one samorzutnie, po podpaleniu powstają tylko bardzo krótkotrwałe płomyki nie uszkadzające rośliny. Ponadto nie występuje on ani w Egipcie, ani na Półwyspie Arabskim.
F.N. Hepper uważa, że zjawiska gorejącego krzewu nie da się naukowo wyjaśnić, i trzeba je rozumieć w kategorii cudu.

</doc>
<doc id="729863" url="https://pl.wikipedia.org/wiki?curid=729863" title="Szypoty">
Szypoty



</doc>
<doc id="729865" url="https://pl.wikipedia.org/wiki?curid=729865" title="Łużycka Rada Narodowa">
Łużycka Rada Narodowa

Łużycka Rada Narodowa - organizacja działająca w latach 1945-1948, reprezentowała aspiracje niepodległościowe Serbołużyczan.
W 1945 roku powstała Rada Narodowa Serbów Łużyckich, działająca w Pradze. W wyniku współdziałania Łużyckiego Komitetu Narodowego oraz organizacji Domowina zwołano w Budziszynie kongres 800 mężów zaufania, który 17 września 1945 roku wyłonił 22-osobowy Komitet Narodowy. Ten z kolei, jako swój organ wykonawczy, wyłonił Radę Narodową. Jej przewodniczącym został ks. Jan Cyż, a sekretarzem generalnym Jurij Cyż. W skład kierownictwa weszli także przedstawiciele Domowiny: wiceprzewodniczącymi Łużyckiej Rady Narodowej zostali bowiem dr Jan Cyż oraz Pawoł Nedo - przewodniczący Domowiny. Obaj zajmowali także eksponowane stanowiska we władzy administracyjnej powiatu budziszyńskiego. Dr Jan Cyž był starostą (landratem), a Pawoł Nedo radcą szkolnym. W memoriale z 12 maja 1945 roku Rada skierowała do Józefa Stalina prośbę o uwolnienie z niewoli łużyckich jeńców służących w armii niemieckiej, a także o możliwość przeniesienia Rady z Pragi do Budziszyna. Rada zaproponowała także połączenie z Czechami pod kontrolą ZSRR oraz utworzenie wojska. 
27 stycznia 1946 roku Rada zmieniła nazwę na Łużycką Radę Narodową. Roszczenia wysuwane przez Radę to przyłączenie Łużyc do Polski lub Czechosłowacji. Wystosowano około dziesięciu memoriałów do ONZ oraz rządów mocarstw, jednak nie przyniosło to żadnych rezultatów. Serbowie wystosowali też oficjalny list do rządu polskiego.
Rada nawiązała kontakty z członkami młodzieżowej organizacji polskiej Prołuż, która wspierała aspiracje niepodległościowe Serbołużyczan po II wojnie światowej. W wyniku tych kontaktów na Łużycach powstało m.in. Serbołużyckie Towarzystwo Przyjaciół Polski. "Prołuż" finansował także stypendia i kolonie dla łużyckich studentów oraz dzieci.
W lutym 1948 roku, po utworzeniu NRD, Łużycka Rada Narodowa, ogłosiła decyzję nt. samolikwidacji.

</doc>
<doc id="729867" url="https://pl.wikipedia.org/wiki?curid=729867" title="Rada Narodowa Serbów Łużyckich">
Rada Narodowa Serbów Łużyckich



</doc>
<doc id="729873" url="https://pl.wikipedia.org/wiki?curid=729873" title="Clemens">
Clemens



</doc>
<doc id="729874" url="https://pl.wikipedia.org/wiki?curid=729874" title="Erignathus barbatus">
Erignathus barbatus



</doc>
<doc id="729877" url="https://pl.wikipedia.org/wiki?curid=729877" title="Xchat">
Xchat



</doc>
<doc id="729878" url="https://pl.wikipedia.org/wiki?curid=729878" title="Skarbkowie herbu Abdank">
Skarbkowie herbu Abdank

Skarbkowie – polski ród wywodzący się ze starego rycerskiego rodu Awdańców. Pierwszym znanym przedstawicielem był Jakub Skarbek z Góry, który dowodził chorągwią Awdańców pod Grunwaldem.
Rodzina Skarbków (Kacper i Ludwika) oraz ich dzieci była właścicielami dworku w Żelazowej Woli, w którym na świat przyszedł Fryderyk Chopin. Ojciec Chopina uczył dzieci Skarbków francuskiego a Fryderyk odwiedzał ich w wakacje. 
Według legendy od nazwiska Skarbek wywodzi się nazwa miejscowości Skarbki.
Rozbicie rodu.
Dziś istnieją dwie rodziny: Skarbków i Skrabków. Nie wiadomo do końca, czy istnieją między nimi jakieś zależności: od lat trwają na ten temat spory. Najprawdopodobniej gdzieś w XIX wieku, omyłkowo ,stworzono" nazwisko Skrabek, lecz nikt nie jest w stanie stwierdzić, w jakich okolicznościach. Być może, podczas chrztu lub ślubu ksiądz pomylił nazwiska?

</doc>
<doc id="729881" url="https://pl.wikipedia.org/wiki?curid=729881" title="Marta Dziadura">
Marta Dziadura

Marta Dziadura (ur. 22 lutego 1981) – polska zawodniczka pięcioboju nowoczesnego, mistrzyni świata.
Pochodzi ze sportowej rodziny, jest córką Wiesława (zapaśnika w stylu klasycznym, olimpijczyka) i Krystyny z Parusińskich (instruktorki higieny), bratanicą Beaty Dziadury (olimpijki w wioślarstwie). Treningi sportowe rozpoczęła od pływania w MKS-MDK Warszawa, pięciobojem nowoczesnym zajęła się w trakcie nauki w Szkole Mistrzostwa Sportowego im. Janusza Kusocińskiego w Warszawie. Ma na koncie wiele sukcesów jako juniorka, m.in. w 1998 została mistrzynią świata juniorek w czwórboju nowoczesnym.
W 2004 została mistrzynią świata seniorek w konkurencji sztafet. Rok później na mistrzostwach świata w Warszawie zajęła indywidualnie 5. miejsce. Wielkie sukcesy przyniósł jej rok 2006 – na mistrzostwach Europy w Budapeszcie zdobyła w sztafecie złoty medal, a w listopadzie 2006 na mistrzostwach świata w Gwatemali wywalczyła trzy tytuły – indywidualnie, w drużynie i w sztafecie. W chwili osiągnięcia tych sukcesów była studentką V roku Akademii Wychowania Fizycznego w Warszawie. W 2007 roku zdobyła srebrny medal w sztafecie na mistrzostwach świata w Berlinie. W następnym roku-2008- zdobyła złoty medal mistrzostw świata w drużynie (Budapeszt). Łącznie wywalczyła w karierze 15 medali ME i MŚ juniorek i seniorek. Reprezentowała barwy klubowe warszawskiej Legii. Karierę zakończyła po igrzyskach olimpijskich w 2008 roku w Pekinie zdobywszy kwalifikację do startu, ale decyzją sztabu szkoleniowego była jedynie zawodniczką rezerwową.
Mistrzyni Polski seniorek w latach 2005-2007.
Odznaczona dwukrotnie Złotym Krzyżem Zasługi (2004 i 2007), w 2006 zajęła 7 miejsce w Plebiscycie Przeglądu Sportowego na najlepszego sportowca roku.

</doc>
<doc id="729887" url="https://pl.wikipedia.org/wiki?curid=729887" title="Rot am See">
Rot am See

Rot am See (hist. "Roth am See") – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, siedziba związku gmin Brettach/Jagst. Leży ok. 30 km na północny wschód od Schwäbisch Hall, przy drodze krajowej B290 i linii kolejowej Crailsheim–Lauda-Königshofen. Gmina graniczy na wschodzie z Bawarią.

</doc>
<doc id="729889" url="https://pl.wikipedia.org/wiki?curid=729889" title="Śrīmālā Sūtra">
Śrīmālā Sūtra

Śrīmālā Sūtra (pełna nazwa: skt. "Śrīmālādevī Simha Nāda Sūtra", pol. "Ryk Lwa Królowej Srimala") – jedna z pierwszych sutr buddyzmu mahāyāny i vajrayāny nauczającej o naturze buddy (skt. "Tathagatagarbha"), poprzez słowa hinduskiej królowej Śrīmāli. Została przetłumaczona na chiński w 436 r. n.e. przez mistrza Gunabhadrę (394-468). Na angielski przetłumaczyli ją Alex i Hideko Wayman.

</doc>
<doc id="729895" url="https://pl.wikipedia.org/wiki?curid=729895" title="Marian Buczek">
Marian Buczek



</doc>
<doc id="729896" url="https://pl.wikipedia.org/wiki?curid=729896" title="Srimala Sutra">
Srimala Sutra



</doc>
<doc id="729898" url="https://pl.wikipedia.org/wiki?curid=729898" title="Wideorozmowa">
Wideorozmowa

Wideorozmowa – usługa telekomunikacyjna, dzięki której przynajmniej jeden z rozmówców może słyszeć i widzieć drugiego.
Usługa oferowana przez sieci komórkowe działające w technologii UMTS. Transmisja odbywa się w formacie CIF (Common Intermediate Format) (288×352 punkty), przy prędkości odświeżania obrazu 20 klatek/s lub QCIF (144×176) przy prędkości 30 klatek/s. Zgodnie z zaleceniami 3GPP obraz i dźwięk jest kodowany w standardzie MPEG-4 co pozwala na świadczenie usługi przy relatywnie niskiej wymaganej prędkości transmisji danych - 64 kb/s. Do wideorozmowy, wymagany jest telefon pracujący w sieci UMTS.
Posiadacze odpowiednich wideotelefonów mogą korzystać z tej usługi również w sieciach:

</doc>
<doc id="729900" url="https://pl.wikipedia.org/wiki?curid=729900" title="Wallhausen (Badenia-Wirtembergia)">
Wallhausen (Badenia-Wirtembergia)

Wallhausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Brettach/Jagst. Leży ok. 30 km na północny wschód od Schwäbisch Hall, przy drodze krajowej B290 i linii kolejowej Crailsheim–Lauda-Königshofen. Na wschodzie gmina graniczy z Bawarią.

</doc>
<doc id="729901" url="https://pl.wikipedia.org/wiki?curid=729901" title="Żubr (piwo)">
Żubr (piwo)

Żubr – marka jasnego, pasteryzowanego piwa, na bazie słodu jęczmiennego warzonego przez koncern Kompania Piwowarska SA. Zawiera 12,1% (wag.) ekstraktu oraz 6,0% (obj.) alkoholu. Dostępny jest w butelkach o pojemności 500 ml i 650 ml oraz w puszkach 500 ml i 550 ml.
Historia browaru, w którym jest produkowany Żubr, sięga 1768 roku. To właśnie wtedy z inicjatywy hetmana Jana Klemensa Branickiego powstał w Dojlidach zakład piwowarski. Po 235 latach, w 2003 roku, białostocki Browar Dojlidy wraz ze swym sztandarowym produktem – piwem Żubr – stał się własnością Kompanii Piwowarskiej SA, która wypromowała Żubra na terenie całej Polski. Osiągnięty wówczas wzrost sprzedaży i rozpoznawalności produktu przypisuje się skutecznej kampanii reklamowej, której pierwszym ogólnopolskim spotem było „Mruczando”.
Udział Żubra w polskim rynku piwa w 2003 roku wynosił: 0,2%. W roku 2009 Żubr zajmował drugie miejsce w rankingu najlepiej sprzedających się piw w Polsce z rynkowym udziałem na poziomie 13%. Taki sam udział w rynku odnotował Żubr w roku 2015, wyprzedzając piwo Tyskie.
Żubr ciemnozłoty.
We wrześniu 2011 roku marka Żubr wprowadziła na rynek sezonowy (jesienno – zimowy) wariant piwa – Żubra Ciemnozłotego. Był on warzony na bazie słodów jęczmiennych. Zawierał 15% (wag.) ekstraktu i 6,5% (obj.) alkoholu.
Prażubr.
W kwietniu 2016 Kompania Piwowarska wprowadziła na rynek kolejne piwo specjalne. Prażubr to niepasteryzowany lager o umiarkowanej goryczce i zawartości alkoholu 5% obj. Dostępny jest w butelkach zwrotnych oraz w puszkach 500 ml. Jego recepturę opracowano w browarze Dojlidy Białystok. Nazwa produktu odwołuje się do prażubra – ssaka z okresu plejstocenu, spokrewnionego z dzisiejszym żubrem. Również spoty reklamowe podkreślają podobieństwo między tymi gatunkami. Strona produktu to:
Reklama.
Reklamy piwa Żubr cechuje specyficzny humor oparty na grze słów, wykorzystującej ich podwójne znaczenia. Żubr przedstawiany jest w nich jako opiekun puszczy, dbający o porządek i o inne zwierzęta. Koncepcja reklam pochodzi od agencji PZL, a współtworzył ją Iwo Zaniewski.
Reklamy piwa Żubr były wielokrotnie nagradzane. Przykłady stanowią:
W roku 2016 kampanię dopełniła akcja typu "instant win" „Dwa szybkie żubry”, w której kapsle z odpowiednim napisem można wymieniać na kolejne piwa.
W 2019 i 2022 roku marka piwa włączyła się w akcję promującą ochronę zagrożonych gatunków zwierząt Puszczy Białowieskiej – wilka, rysia i sóweczki – wprowadzając na etykietę wizerunki tych zwierząt zamiast żubra.

</doc>
<doc id="729902" url="https://pl.wikipedia.org/wiki?curid=729902" title="Powiat Bytča">
Powiat Bytča

Powiat Bytča (słow. "okres Bytča") – słowacka jednostka podziału administracyjnego znajdująca się w kraju żylińskim. Powiat Bytča zamieszkiwany był przez 30 879 obywateli (w roku 2001), zajmuje obszar 282 km². Średnia gęstość zaludnienia wynosi 110 osób na km².

</doc>
<doc id="729909" url="https://pl.wikipedia.org/wiki?curid=729909" title="Stadion 4 Sierpnia">
Stadion 4 Sierpnia

Stadion 4 Sierpnia (fr. "Stade du 4-Août") – stadion w Wagadugu, stolicy Burkina Faso. Używany głównie do rozgrywania meczów piłkarskich oraz zawodów lekkoatletycznych (posiada bieżnię). Może pomieścić do 40 000 widzów. 
Drużyna Étoile Filante Wagadugu rozgrywa na nim swoje mecze.

</doc>
<doc id="729912" url="https://pl.wikipedia.org/wiki?curid=729912" title="Michelbach an der Bilz">
Michelbach an der Bilz

Michelbach an der Bilz – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Schwäbisch Hall. Leży nad rzeką Kocher, ok. 5 km na południe od Schwäbisch Hall.

</doc>
<doc id="729913" url="https://pl.wikipedia.org/wiki?curid=729913" title="Chlorytyzacja">
Chlorytyzacja

Chlorytyzacja – proces zachodzący w skorupie ziemskiej, prowadzący do przeobrażenia minerałów zawierających żelazo I magnez (np. biotytu, amfibolu, piroksenu, granatu) w chloryty. Przebiega pod wpływem procesów hydrotermalnych w niższych temperaturach, wietrzenia lub niektórych procesów metamorficznych. Skały mają barwę zielonawą.

</doc>
<doc id="729919" url="https://pl.wikipedia.org/wiki?curid=729919" title="Kenai (Alaska)">
Kenai (Alaska)

Kenai – miasto w Stanach Zjednoczonych, w południowej Alasce, w okręgu administracyjnym Kenai Peninsula, położone na półwyspie Kenai, nad Zatoką Cooka, około 100 kilometrów na południe od Anchorage. Zostało założone w 1741 przez Rosjan jako drugi stały punkt zamieszkany na terenie byłej Rosyjskiej Ameryki Północnej. Miasto liczy ponad 7500 mieszkańców (2005) i zajmuje obszar 92 km² (z tego 77 km² na lądzie). W roku 1888 rozpoczęła się w Kenai lokalna gorączka złota powiązana z rozwojem miasta. W 1957 w okolicach Kenai odkryto pierwsze złoża ropy naftowej na obszarze południowej Alaski. W pobliżu miasta znajduje się port lotniczy Kenai Municipal.
Badania archeologiczne potwierdziły zasiedlenie okolic Kenai do tysiąca lat wstecz przez Indian Kachemak, w chwili przybycia Rosjan okolice były zamieszkane przez Atabasków.
W miejscowości znajduje się zabytkowa Cerkiew Zaśnięcia Matki Bożej wzniesiona w latach 1895–1906.

</doc>
<doc id="729923" url="https://pl.wikipedia.org/wiki?curid=729923" title="Andrew Bogut">
Andrew Bogut

Andrew Michael Bogut (ur. 28 listopada 1984 w Melbourne) – australijski koszykarz chorwackiego pochodzenia, grający na pozycji środkowego.
Do NBA trafił w 2005, kiedy to został wybrany z 1 numerem draftu przez Milwaukee Bucks. To drugi po Yao Mingu pierwszy numer draftu niebędący Amerykaninem. Zanim jednak trafił do NBA grał w NCAA i reprezentował University of Utah. Później grał dla reprezentacji Australii na igrzyskach olimpijskich w Atenach w 2004 oraz na mistrzostwach świata w Japonii w 2006.
Andrew zakończył sukcesem debiutancki sezon NBA w drużynie Milwaukee Bucks zdobywając średnio 9,4 pkt i 7 zbiórek na mecz, zagrał we wszystkich 82 meczach wychodząc 77 razy w pierwszej piątce „Kozłów”. Został wybrany do I składu debiutantów NBA w sezonie 2005/06 i zajął trzecie miejsce w wyścigu po nagrodę debiutanta roku, zwyciężył Chris Paul. W fazie play-off zagrał w pięciu meczach zdobywając średnio 8,6 pkt i 6,2 zbiórki.
7 lipca 2016 trafił wraz z wyborem II rundy draftu do Dallas Mavericks. 23 lutego 2017 został wytransferowany do Philadelphia 76ers wraz z Justinem Andersonem oraz chronionym wyborem I rundy draftu 2017 w zamian za Nerlensa Noela. 4 dni później został zwolniony. 2 marca podpisał mowę do końca sezonu z Cleveland Cavaliers. 13 marca został zwolniony, po zatrudnieniu przez klub Larry'ego Sandersa. 19 września został zawodnikiem Los Angeles Lakers. Klub zwolnił go 6 stycznia 2018. 23 kwietnia 2018 Bogut podpisał kontrakt z australijską drużyną Sydney Kings, występującą w lidzie NBL.
6 marca 2019 zawarł umowę do końca sezonu z Golden State Warriors. Po opuszczeniu klubu dołączył ponownie do Sydney Kings.

</doc>
<doc id="729925" url="https://pl.wikipedia.org/wiki?curid=729925" title="Michelfeld (powiat Schwäbisch Hall)">
Michelfeld (powiat Schwäbisch Hall)

Michelfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Schwäbisch Hall. Leży nad rzeką Bibers, ok. 5 km na zachód od Schwäbisch Hall, przy drodze krajowej B14, częściowo na terenie Lasu Szwabsko-Frankońskiego.

</doc>
<doc id="729928" url="https://pl.wikipedia.org/wiki?curid=729928" title="Stanisław Zajączkowski">
Stanisław Zajączkowski



</doc>
<doc id="729929" url="https://pl.wikipedia.org/wiki?curid=729929" title="Małgorzata Mańka-Szulik">
Małgorzata Mańka-Szulik

Małgorzata Maria Mańka-Szulik (ur. 11 sierpnia 1955 w Zabrzu) – polska nauczycielka i działaczka samorządowa, doktor nauk społecznych, od 2006 prezydent Zabrza.
Życiorys.
Z wykształcenia matematyk. Absolwentka Uniwersytetu Śląskiego w Katowicach. Na Politechnice Śląskiej ukończyła studia podyplomowe z zakresu zarządzania oraz informatyki. Stopień doktora nauk społecznych uzyskała na Uniwersytecie Pedagogicznym w Krakowie w 2019 na podstawie pracy pt. "Komunikacja społeczna samorządu terytorialnego miast tworzących Górnośląski Związek Metropolitalny".
Zainicjowała utworzenie pierwszej w Polsce samorządowej szkoły artystycznej – Liceum Sztuk Plastycznych w Zabrzu. Pełniła funkcję dyrektora tej placówki. Autorka prac z zakresu zarządzania komunikacją zewnętrzną i wewnętrzną w jednostkach samorządu terytorialnego oraz rozwiązań informatycznych w procesie komunikacji społecznej tych jednostek. W 2013 powołana w skład Konwentu Uniwersytetu Ekonomicznego w Katowicach.
Zaangażowała się w działalność lokalnego stowarzyszenia Skuteczni dla Zabrza, które współtworzyła. Z jego ramienia w wyborach samorządowych w 2002 kandydowała na urząd prezydenta Zabrza, zajmując 3. miejsce. W 2003 została pełnomocnikiem okręgowym nowo powstałej partii Inicjatywa dla Polski (partia rozwiązała się w styczniu 2006). W drugiej turze wyborów w 2006 z ramienia SdZ została wybrana na urząd prezydenta Zabrza. Cztery lata później uzyskała reelekcję w pierwszej turze (startując z własnego komitetu przy poparciu SdZ), otrzymując poparcie na poziomie 75%. W 2014 została wybrana na trzecią z rzędu kadencję (otrzymała 63% poparcia w I turze, ponownie startując z własnego komitetu). Ubiegała się o reelekcję także w wyborach samorządowych 2018, gdzie w drugiej turze głosowania zdobyła 52% głosów i zapewniła sobie wybór na kolejną kadencję.
W 2015 została wybrana na stanowisko przewodniczącej zarządu Górnośląskiego Związku Metropolitalnego. Uczestniczyła w pracach nad utworzeniem Górnośląsko-Zagłębiowskiej Metropolii.
Życie prywatne.
Córka Andrzeja i Heleny. Jest zamężna z Janem, ma czworo dzieci: Justynę, Tomasza, Marcina i Marka.
Odznaczenia i wyróżnienia.
Odznaczona m.in. Krzyżem Kawalerskim Orderu Odrodzenia Polski (2017), Złotym Krzyżem Zasługi (2011), Srebrnym Krzyżem Zasługi (2005).
Wyróżniona Srebrnym Medalem za Zasługi dla Policji (2011), Brązową Odznaką „Zasłużony dla Ochrony Przeciwpożarowej” (2009) oraz Śląską Nagrodą im. Juliusza Ligonia (2017). W 2018 otrzymała tytuł „Honorowej Ślązaczki Roku 2018”, a 2019 została laureatką Nagrody im. Wojciecha Korfantego.

</doc>
<doc id="729933" url="https://pl.wikipedia.org/wiki?curid=729933" title="Jan Skarbek (arcybiskup)">
Jan Skarbek (arcybiskup)

Jan Skarbek herbu Abdank (ur. grudzień 1661, zm. 10 grudnia 1733 roku we Lwowie) – biskup rzymskokatolicki, biskup pomocniczy lwowski w latach 1696–1713, arcybiskup metropolita lwowski w latach 1713–1733, biskup tytularny "Marocco o Marruecos" w 1696 roku, kaznodzieja katedralny lwowski w 1588 roku, kustosz lwowskiej kapituły katedralnej w 1694 roku, dziekan lwowskiej kapituły katedralnej, oficjał lwowski, senator I Rzeczypospolitej, deputat z archidiecezji lwowskiej na Trybunał Główny Koronny w kadencji 1701/1702.
Życiorys.
Jego ojcem był Krzysztof h. Awdaniec Skarbek (ok. 1630–1706), pułkownik wojsk koronnych, poseł na sejmy, kasztelan halicki. Bratem jego był kasztelan halicki Władysław Józef Skarbek (ok. 1660–1713).
Wybrał stan duchowny, ukończył studia krajowe i zagraniczne, uzyskując dwa doktoraty, z teologii i obojga praw. Wiele podróżował, w 1683 przebywał w Amsterdamie.
Wraz z braćmi Władysławem i Antonim, fundował kanonię, którą połączył z probostwem bractwa św. Trójcy przy katedrze lwowskiej.
2 stycznia 1696 został mianowany biskupem pomocniczym archidiecezji lwowskiej. Po śmierci abp. Konstantego Zielińskiego w 1710 został administratorem lwowskim. 30 stycznia 1713 został mianowany arcybiskupem metropolitą lwowskim.
14 czerwca 1714 w porozumieniu z arcybiskupem ruskim Bazylim Szeptyckim wystosował do swego duchowieństwa rozporządzenie regulujące stosunki łacinników i Rusinów składające się z 10 artykułów. Paragraf siódmy rozporządzenia zakazywał dopuszczania Rusinów do obrządków łacińskich. Dążył do pełnego zrównania praw Cerkwi unickiej i Kościoła rzymskokatolickiego. W[1717 został wyznaczony senatorem rezydentem. Ufundował kościół w Kąkolnikach, który ukończono w 1732. Troszczył się o uruchomienie na nowo seminarium w podległym terenie i w 1722 załatwił to za zgodą Stolicy Apostolskiej.
W 1724 dokonał koronacji i obrazu Matki Bożej w Sokalu.
Zdecydował o umieszczeniu letniej rezydencji arcybiskupów lwowskich w barokowym pałacu w Obroszynie, ponieważ zamek w Dunajowie wydał mu się bardzo odległy.
Pochowany w archikatedrze Wniebowzięcia NMP we Lwowie.

</doc>
<doc id="729934" url="https://pl.wikipedia.org/wiki?curid=729934" title="Rosengarten (Badenia-Wirtembergia)">
Rosengarten (Badenia-Wirtembergia)

Rosengarten – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład wspólnoty administracyjnej Schwäbisch Hall. Leży nad rzeką Bibers, ok. 8 km na południowy zachód od Schwäbisch Hall, częściowo na terenie Lasu Szwabsko-Frankońskiego.

</doc>
<doc id="729938" url="https://pl.wikipedia.org/wiki?curid=729938" title="Zielistka">
Zielistka

Zielistka, zielistek ("Chlorophytum" Ker Gaw.) – rodzaj roślin zaliczany do rodziny szparagowatych w systemie APG III z 2009. Wcześniej rodzaj umieszczany w rodzinie agawowatych ("Agavaceae") (system APG II z 2003), liliowatych ("Liliaceae") (system Cronquista z 1981), w niektórych systemach w ramach wyodrębnianej rodziny pajęcznicowatych ("Anthericaceae"). Obejmuje ok. 100–150 gatunków (różnice wynikają z różnych ujęć systematycznych gatunków włączanych tutaj lub do rodzajów "Anthericum" i "Dasystachys"). Wszyscy przedstawiciele to byliny rosnące w tropikalnych obszarach Azji, Afryki, Australii i Ameryki, przy czym większość gatunków występuje w Afryce. Gatunkiem popularnym w uprawie (w klimacie umiarkowanym jako roślina doniczkowa) jest zielistka Sternberga. Gatunkiem typowym jest "Chlorophytum inornatum" Ker-Gawler.
Morfologia.
Z kłącza, zwykle krótkiego, o bulwiastych korzeniach, wyrastają równowąskie, mieczowate lub sercowate liście z pochwowatą nasadą. U nasady liści wyrastają głąbiki z liśćmi wspierającymi odgałęzienia kwiatostanu znajdującego się na szczycie i tworzonego przez grona białych kwiatów. Kwiaty są obupłciowe, niepozorne, małe, w kolorze białym lub zielonkawym. Listków okwiatu jest 6, wolnych, z 3–7 żyłkami wiązek przewodzących. 6 pręcików wyrasta z nasady listków okwiatu. Posiadają cienkie nitki, lekko rozszerzające się w części środkowej. Pylniki osadzone są u swej podstawy i otwierają się do wnętrza kwiatu. Zalążnia utworzona z 3 owocolistków w każdej z komór z 1 lub kilkoma zalążkami. Szyjka słupka cienka, zakończona drobnym znamieniem. Owocem jest trójkanciasta torebka. Nasiona są czarne, spłaszczone. 
Systematyka.
Jeden z wielu rodzajów z dawnej rodziny liliowatych ("Liliaceae") (system Cronquista z 1981), który wraz z najbliższymi krewnymi jest w ostatnich kilkunastu latach bardzo różnie ujmowany przez taksonomów. Preferujący wyróżnianie wielu drobnych rodzin (np. system Reveala z lat 1993–1999) wyodrębniali rodzinę pajęcznicowatych "Anthericaceae" J. Agardh. W pierwszych wersjach systemu APG (1998, 2003) rodzaj zaliczany był do rodziny agawowate ("Agavaceae"), która w wersji z 2009 została zdegradowana do rangi podrodziny.
Długi czas rodzaj wyodrębniany był od podobnych tylko na podstawie różnic morfologicznych i cytologicznych. Gdy poznano jego filogenezę za pomocą badań molekularnych, okazało się, że odrębnie opisywany poprzednio rodzaj "Dasystachys" zagnieżdżony jest wewnątrz kladu "Chlorophytum". Dodatkowo przeniesiono do tego rodzaju także afrykańskie gatunki uprzednio zaliczane do rodzaju "Anthericum" (tam utrzymywane czyniły z tego rodzaju takson parafiletyczny).
Jeden z rodzajów podrodziny agawowych ("Agavoideae") w obrębie szparagowatych ("Asparagaceae s.l."). W obrębie podrodziny wchodzi w skład grupy liczącej w sumie 8 rodzajów, stanowiącej klad siostrzany dla dwóch rodzajów – "Herreria" i "Herreriopsis". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd Lilianae Takht., rząd agawowce (Agavales Hutch.), rodzina pajęcznicowate ("Anthericaceae" J. Agardh), podplemię "Chlorophytinae" Benth., rodzaj zielistka ("Chlorophytum" Ker Gawl.).

</doc>
<doc id="729939" url="https://pl.wikipedia.org/wiki?curid=729939" title="Ilja Roslakow">
Ilja Roslakow

Ilja Siergiejewicz Roslakow, ros. Илья Сергеевич Росляков (ur. 18 lutego 1983 w Murmańsku) – rosyjski skoczek narciarski.
Przebieg kariery.
Pierwszy występ na międzynarodowej arenie zaliczył 3 sierpnia 2002 podczas zawodów Pucharu Kontynentalnego w Oberstdorfie. Zajął wówczas 27. miejsce i zdobył pierwsze punkty do klasyfikacji zawodów tej rangi. 21 grudnia 2002 podczas konkursu w Engelbergu zadebiutował w zawodach Pucharu Świata. Zajął tam 49. pozycję. 9 lutego 2003 w Willingen zdobył pierwsze w karierze punkty PŚ i zajął najwyższe miejsce w zawodach tej rangi. Był trzynasty, jednak konkurs rozgrywany był w nierównych warunkach atmosferycznych. Podczas mistrzostw świata w Val di Fiemme w 2003 dwa razy zakwalifikował się do finałowej serii. Na skoczni dużej był 30, a na normalnej 27.
Najwyższe w karierze miejsce w międzynarodowych zawodach zajął 28 grudnia 2004 podczas konkursu Pucharu Kontynentalnego w Engelbergu. Był wówczas czwarty. Podczas Letniej Grand Prix w skokach narciarskich na igelicie w 2006 trzy razy zakwalifikował się do finałowej trzydziestki. 12 sierpnia w Einsiedeln był 20., 9 września w Hakubie 22., a dzień później 23.
3 grudnia 2006 podczas konkursu Pucharu Świata w Lillehammer drugi raz w karierze zdobył punkty do klasyfikacji PŚ. Zajął wówczas 23. lokatę.
W swoim najdłuższym skoku uzyskał 205 m. Miał on miejsce 19 marca 2009 w Planicy.
W 2011 doznał kontuzji kolana, która wymagała operacji, wykonanej 13 września 2011. W sezonie 2011/2012 ze względu na stan zdrowia nie wystartował w żadnych zawodach. 31 marca 2014 postanowił zakończyć sportową karierę.

</doc>
<doc id="729940" url="https://pl.wikipedia.org/wiki?curid=729940" title="Ilja Rosliakow">
Ilja Rosliakow



</doc>
<doc id="729941" url="https://pl.wikipedia.org/wiki?curid=729941" title="Karmelowy obóz">
Karmelowy obóz

Karmelowy obóz (ang. "Camp Candy", 1989-1992) – amerykański serial animowany opowiadający o przygodach druha Johna i dzieci z obozu oraz siostry Molly.
Akcja serialu rozgrywa się na letnim obozie, gdzie John Karmel i jego dzieci przeżywają niezwykłe i zwariowane przygody.
Wersja polska.
Opracowanie i udźwiękowienie wersji polskiej: na zlecenie Jetix Play – Studio EurocomReżyseria:
Dialogi:
Dźwięk i montaż:
Kierownictwo produkcji: Marzena Omen-WiśniewskaUdział wzięli:
Tekst piosenki: Andrzej Gmitrzuk Śpiewały: Magdalena Tul oraz Katarzyna Łaska i Anna Sochacka Kierownictwo muzyczne: Piotr Gogol 
Streszczenia odcinków.
1. Zły duch bagnistego lasu
3. Stwór z Jeziora Kaczanoga
13. Reżyser Rick – Biedna, mała, bogata dziewczynka
14. Robo-skaut – Gość z daleka
15. Wojna kolorów i pokój
17. Karmelowy kurort
18. Taaka ryba
22. Arka Ruby
24. Era preobozowa
25. Leśni dowcipnisie – Wujcio Luke
28. Wypoczywaj śpiewająco
31. W samo południe
32. Czasem deszcz, czasem śnieg
37. Pisarz John Karmel – Zupełne zapomnienie
38. Walka na odznaki – Powrót wielkiej trójki
39. Panie i panowie, oto Bobby Bitman

</doc>
<doc id="729942" url="https://pl.wikipedia.org/wiki?curid=729942" title="Ilja Rosliakov">
Ilja Rosliakov



</doc>
<doc id="729943" url="https://pl.wikipedia.org/wiki?curid=729943" title="Ilya Rosliakov">
Ilya Rosliakov



</doc>
<doc id="729944" url="https://pl.wikipedia.org/wiki?curid=729944" title="Ilia Rosliakov">
Ilia Rosliakov



</doc>
<doc id="729946" url="https://pl.wikipedia.org/wiki?curid=729946" title="Blaufelden">
Blaufelden

Blaufelden – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall. Leży ok. 27 km na północny wschód od Schwäbisch Hall, przy drodze krajowej B290 i linii kolejowej Crailsheim–Lauda-Königshofen.

</doc>
<doc id="729947" url="https://pl.wikipedia.org/wiki?curid=729947" title="Ilia Siergiewicz Rosliakow">
Ilia Siergiewicz Rosliakow



</doc>
<doc id="729948" url="https://pl.wikipedia.org/wiki?curid=729948" title="Ilya Sergevich Rosliakov">
Ilya Sergevich Rosliakov



</doc>
<doc id="729952" url="https://pl.wikipedia.org/wiki?curid=729952" title="Księstwo bełskie">
Księstwo bełskie

Księstwo bełskie () – staroruskie udzielne księstwo ze stolicą w Bełzie powstałe w 1170 roku wskutek feudalnego rozdrobnienia Rusi; lenno Królestwa Polskiego od roku 1366.
Położenie geograficzne.
Księstwo położone było w górnym dorzeczu rzeki Bug, który już przy grodzie Wołyń umożliwiał żeglugę.
Terytorium sąsiadowało:
Historia.
Teren w przewadze znajdował się na obszarze tzw. Grodów Czerwieńskich. Obszar peryferyjny względem stołecznego dla Rurykowiczów Kijowa i podbity przez nich dopiero u schyłku X wieku, czyli późno w chronologii ich podbojów; z tego powodu teren ten nieustannie był areną styku i mieszania się kultur łacińskiej i greckiej.
Początkowo istniało w wasalnej zależności od księstwa włodzimierskiego. Po klęsce Aleksandra Wsiewołodowicza i zdobyciu księstwa w 1234 przez Daniela Halickiego, w latach 1234–1340 księstwo było zależne od księstwa halicko-wołyńskiego. W 1240 roku zostało zniszczone przez Tatarów. Po śmierci Bolesława Trojdenowicza (w 1340) w latach 1340–1377 przeszło pod Jerzego Narymuntowicza i do zależności od Wielkiego Księstwa Litewskiego. W 1378 podporządkowane Węgrom, przekazane w r. 1387 księciu halickiemu Ściborowi ze Ściborzyc, zdobyte przez Jadwigę, ale w 1388 przekazane księstwu mazowieckiemu (Siemowitowi IV przez Jagiełłę). Po śmierci Władysława II płockiego włączone do Polski w 1462 jako województwo bełskie.

</doc>
<doc id="729953" url="https://pl.wikipedia.org/wiki?curid=729953" title="Wiem, gdzie jesteś">
Wiem, gdzie jesteś

Wiem, gdzie jesteś - usługa polskiego operatora telefonii komórkowej Plus pozwalająca na uzyskiwanie informacji o położeniu geograficznym jej użytkowników. Dzięki niej inni mogą za pomocą SMS dowiedzieć się gdzie w danej chwili przebywa inny użytkownik. Po wysłaniu SMS odpowiedniej treści otrzymają informację o położeniu geograficznym Twojego telefonu, określonym za pomocą np. nazwy miasta lub skrzyżowania ulic.

</doc>
<doc id="729958" url="https://pl.wikipedia.org/wiki?curid=729958" title="Powiat Czadca">
Powiat Czadca

Powiat Czadca (słow. "okres Čadca") – słowacka jednostka podziału administracyjnego znajdująca się w kraju żylińskim. Powiat Czadca zamieszkiwany był przez 92 843 obywateli (w roku 2001), zajmuje obszar 761 km². Średnia gęstość zaludnienia wynosi 122 osób na km². Miasta: Krásno nad Kysucou, Turzówka oraz powiatowe Czadca.

</doc>
<doc id="729959" url="https://pl.wikipedia.org/wiki?curid=729959" title="Mainhardt">
Mainhardt

Mainhardt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall. Leży ok. 15 km na zachód od Schwäbisch Hall, przy drogach krajowych B39 i B14, na terenie Lasu Szwabsko-Frankońskiego.

</doc>
<doc id="729962" url="https://pl.wikipedia.org/wiki?curid=729962" title="Józef Brzowski">
Józef Brzowski

Józef Brzowski (ur. przed 18 kwietnia 1805 w Warszawie, zm. 3 lub 4 grudnia 1888 tamże) – polski kompozytor, pedagog, dyrygent, wiolonczelista i publicysta muzyczny.
Urodził się w domu przy ulicy Leszno w Warszawie jako syn Karola Brzowskiego i Tekli z domu Przeździeckiej, został ochrzczony w warszawskim kościele św. Andrzeja 18 kwietnia 1805 roku. Nauki pobierał w Liceum Warszawskim, potem uczył się muzyki u swojego szwagra Karola Kurpińskiego, a od 1821 harmonii u W. Würfla i gry na wiolonczeli u J. Wagnera w konserwatorium w Warszawie. Osiągnął też biegłość w grze na fortepianie. Od 1824 grał na wiolonczeli w orkiestrze operowej, od 1827 był korepetytorem w balecie i asystentem dyrygenta, a w latach 1830–1833 dyrygentem opery i baletu w Warszawie. 
Około 1833 zrezygnował z pracy w teatrze i poświęcił się kompozycji. W latach 1836–1837 występował we Francji i Niemczech. Opinię dobrego pedagoga zyskał Brzowski dzięki sukcesom pianistycznym córki Jadwigi Brzowskiej-Méjean. W 1857 został współpracownikiem „Ruchu Muzycznego”. W 1861 objął w Instytucie Muzycznym w Warszawie stanowisko inspektora, a od 1866 prowadził klasę fortepianu dla śpiewaków. W tym okresie wyjeżdżał kilkakrotnie do Brukseli, gdzie wykonano z dużym powodzeniem kilka jego kompozycji (2 msze, kantatę, "Te Deum"). Sukcesy belgijskie skłoniły Brzowskiego do napisania opery o bohaterze Flandrii Jacobie van Artevelde pt. "Ruvaert Flandrii czyli Piwowar z Gandawy".
Twórczość Brzowskiego była oceniana różnorako: spotykała się zarówno z wielkim uznaniem, jak i ostrą krytyką. Był wielokrotnie wyróżniany i odznaczany, w kraju i za granicą, m.in. w Belgii i Hiszpanii. Po śmierci został zapomniany.
Życie rodzinne.
Brzowski był dwukrotnie żonaty: 22 sierpnia 1835 ożenił się z Anną Elżbietą Dückert z domu Ketschon (ok. 1795–1843), zaś 25 sierpnia 1849 z Florentyną Górecką (ok. 1819–1905). Kompozytor miał dwoje dzieci: z pierwszą żoną córkę Jadwigę (1830–po 1892), znaną pianistkę i kompozytorkę, a z drugą – syna Aleksandra (1843–1858), zmarłego w młodości ucznia Szkoły Dramatycznej.

</doc>
<doc id="729963" url="https://pl.wikipedia.org/wiki?curid=729963" title="Nirvana Sutra">
Nirvana Sutra

Nirvāna Sūtra (pełna nazwa: skt. "(Mahāyāna) Mahāparinirvāna Sūtra") chiń. Nieban jing 涅槃經; kor. Yŏlban kyŏng; jap. Nehan-gyō; wiet. Niết-bàn Kinh; tyb. myang 'das kyi mdo – jeden z najważniejszych tekstów mahajany i wadżrajany, w którym Budda przedstawia ostateczne objaśnienie swojej nauki, przekazane w ostatni dzień i noc przed jego odejściem i ostatecznym oświeceniem (skt. "parinirvana").
Historia sutry i jej problematyka.
Sutra ta nie przetrwała w swojej sanskryckiej wersji i znana jest tylko z chińskich tłumaczeń.
W okresie wschodniej dynastii Jin chińscy buddyści interesowali się głównie filozofią "pradźni" ze szczególnym naciskiem na doktrynę "pustości". W następnym okresie, czyli dynastii południowych i północnych dostępna się stała przetłumaczona przez Dharmakszemę i Faxiana "Sutra nirwany". W sutrze tej zupełnie inaczej potraktowano temat nirwany. Zamiast zatem podkreślać niesubstancjalność i traktować nirwanę jako urzeczywistnienie pustości, położyła ona nacisk na wieczną, radosną, personalną i czystą naturę nirwany. W sutrze zawarty był również rewolucyjny pogląd, że wszystkie odczuwające istoty mogą osiągnąć stan Buddy, a to dlatego, iż każda odczuwająca istota posiada naturę Buddy -. Czyli "prawdziwe ja" jest jak "Tathagata".
Dla chińskich buddystów, wychowanych na doktrynie "pustości" i którzy wierzyli, że nirwana jest bezosobowym stanem pustości, doktryna o naturze buddy wydawała się być herezją. W 428 lub 429 r. Daosheng został wypędzony z Jianye za głoszenie, że wszyscy - nawet "icchantikowie" - mają naturę buddy. Gdy w 430 r. do Jianye dotarło tzw. "północne wydanie" "Sutry nirwany", przekonano się, że jednak miał on rację i pozwolono mu wrócić do stolicy.
Pomimo wczesnego oporu, sutra była szeroko studiowana i coraz bardziej szanowana. Otrzymała także szczególne miejsce wśród sutr, jako że reprezentowała ostatnie słowa Buddy, zawierające ostateczną jego naukę.
Jednym z najważniejszych zwolenników tej sutry był wspominany Daosheng (355-434). Jeszcze nawet przed przetłumaczeniem tej sutry przez Faxiana miał swoje przemyślenia zgodne z doktryną wyrażoną w tej sutrze. Uważa się go twórcę tzw. "szkoły nirwany", która powstała w V wieku. Kolejną jego ideą, która wzbudziła wiele kontrowersji, a była wyprowadzeniem logicznych wniosków z doktryny natury buddy, było wykazanie, iż stan Buddy (oświecenie), jest osiągany "nagle".
Według Daoshenga, który podzielił nauki Buddy na cztery grupy, na najniższym poziomie znajdowały się sutry Agama związane z naukami hinajany. Na drugim poziomie - sutry "pradźni". Na pozimie trzecim - "Sutra lotosu", która reprezentuje nauki "jednego pojazdu", co czyni możliwym wyzwolenie wszystkich istot. Na najwyższym czwartym poziomie - "Sutra nirwany".
Do czasów Nanyue Huisi (515-577) chińscy buddyści albo opierali się na "Sutrze girlandowej", albo na "Sutrze nirwany". Huisi zaatakował oba stronnictwa, argumentując, że największy honor należy się "Sutrze lotosu", która była czczona w szkole "tiantai". Oponenci nie mogli się z tym zgodzić. W jego biografii spotyka się kilkakrotnie wzmianki o próbach otrucia go.
W klasyfikacji nauk Buddy dokonanej przez Zhiyi (538-597), jednego z czołowych przedstawicieli szkoły "tiantai", nauki podzielone zostały na pięć grup. Pierwsza, najniższa, grupa, to sutry Agamy, czuli doktryna hinajany. Budda nauczał tej doktryny przez 12 lat. Na poziomie drugim - "Sutra girlandowa". Budda nauczał jej tylko przez trzy tygodnie. Na poziomie trzecim - grupa sutr "Wajpulji", które reprezentują podstawowe nauki mahajany. Ten okres trwał 8 lat. Na czwartym poziomie - grupa sutr "pradźni", które wprowadziły doktrynę "pustości". Budda nauczał tej doktryny przez 22 lata. Na najwyższym piątym poziomie - dwie sutry: "Lotosu" i "Nirwany". Reprezentują one szczyt i kulminację nauk Buddy, który poświęcił im ostatnich 8 lat swojego życia.
Wprowadzenie tej sutry w świat buddystów mahajany, spowodowało uczynienie z mahajany doktryny powszechnego wyzwolenia. 
Nauki tej sutry prezentują poprawne i dogłębne wskazówki na temat wcześniej przedstawionych nauk o braku ja i pustości zjawisk. Koncepcja pustości jest tutaj objaśniana jako pustość od tego, co złożone, bolesne i przemijające, nie zaś jako „pustość sama w sobie”. Budda naucza również, że „brak ja” oznacza w rzeczywistości błąd polegający na utożsamianiu swojej własnej esencji z przemijającymi zjawiskami i niezdolnością do identyfikacji z „prawdziwym ja” – naturą buddy.
Centralne znaczenie dla nauczania tej sutry ma koncepcja natury buddy (skt. "Tathagatagarbha") jako jedynej rzeczywistej absolutnej prawdy, która jest najgłębszą esencją umysłu każdej istoty.
Tłumaczenia.
Teksty znajdujące się w kanonie buddyjskim. T – numer katalogowy tekstu w "Taishō Shinshū Daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue"', pod red. Lewisa R. Lancastera, Berkeley 1979.
Sutra ta ma dwie wersje: jako "Mahaparinibbana-sutta" w kanonie palijskim jest szesnastą suttą w "Dighanikai", a jako "Mahaparinirwana-sutra" jest jedną z najważniejszych sutr mahajany.
Z sutry palijskiej przetrwały trzy tłumaczenia:
Z sutry mahajany przetrwało sześć tłumaczeń: 

</doc>
<doc id="729965" url="https://pl.wikipedia.org/wiki?curid=729965" title="Chrząstnica">
Chrząstnica

Chrząstnica, chrząścica ("Chondrus") – rodzaj krasnorostów z rzędu "Gigartinales". Plechy mchu irlandzkiego ("Chondrus crispus"), gatunku występującego w północnym Oceanie Atlantyckim, wypłukane, wybielone i wysuszone na słońcu, dostarczają karagenu, surowca stosowanego w wielu gałęziach przemysłu oraz w lecznictwie.

</doc>
<doc id="729969" url="https://pl.wikipedia.org/wiki?curid=729969" title="Wolpertshausen">
Wolpertshausen

Wolpertshausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Schwäbisch Hall, wchodzi w skład związku gmin Ilshofen-Vellberg. Leży ok. 12 km na północny wschód od Schwäbisch Hall, przy autostradzie A6 i drodze krajowej B14.

</doc>
<doc id="729970" url="https://pl.wikipedia.org/wiki?curid=729970" title="Michael Moellinger">
Michael Moellinger



</doc>
<doc id="729971" url="https://pl.wikipedia.org/wiki?curid=729971" title="Björn Wirkola">
Björn Wirkola



</doc>
<doc id="729973" url="https://pl.wikipedia.org/wiki?curid=729973" title="Ana Carolina Reston">
Ana Carolina Reston

Ana Carolina Reston Macan (ur. 4 czerwca 1985, zm. 15 listopada 2006) była brazylijską modelką.
Urodziła się w Jundiai, na peryferiach São Paulo. Karierę modelki rozpoczęła w wieku 13 lat po zwycięstwie w konkursie piękności w rodzinnym mieście. Reprezentowała takie agencje modelek jak Ford, Elite oraz L'Equipe w krajach takich jak Chiny, Turcja, Meksyk i Japonia. Brała udział w prestiżowej kampanii reklamowej Giorgio Armaniego.
Ważyła 40 kg przy wzroście 1,72 m. Była hospitalizowana od 25 października w związku z nieprawidłową pracą nerek spowodowaną przez anoreksję oraz bulimię (jej dieta składała się wyłącznie z jabłek i pomidorów). Stan zdrowia Any pogarszał się, rozwinęło się zakażenie, które doprowadziło do śmierci w wieku 21 lat.
To druga chorująca na anoreksję modelka, która zmarła w 2006 roku. Luisel Ramos miała atak serca w sierpniu, po trzymiesięcznym żywieniu się liśćmi sałaty i dietetyczną colą.

</doc>
<doc id="729977" url="https://pl.wikipedia.org/wiki?curid=729977" title="Lorie">
Lorie

Laure Pester (ur. 2 maja 1982 w Le Plessis-Bouchard) – francuska piosenkarka popowa i aktorka.
Na albumie "Danse" znalazła się piosenka „Les divas tu dancing" z repertuaru Philippa Cataldo.
Lorie jest aktywna jako francuska aktorka od 2002 roku.

</doc>
<doc id="729978" url="https://pl.wikipedia.org/wiki?curid=729978" title="Telekarta">
Telekarta

Telekarta – karta "zdrapka" z zasłoniętym kodem. Użytkownik, po zdrapaniu zasłony, podaje go za pomocą tzw. krótkiego kodu lub dzwoni pod ustalony przez operatora numer i tam jest proszony o podanie (najczęściej tonowo za pomocą klawiatury telefonu) kodu z karty. Następnie jego konto jest zasilane kwotą, podaną na telekarcie.

</doc>
<doc id="729981" url="https://pl.wikipedia.org/wiki?curid=729981" title="Wasubandhu">
Wasubandhu

Wasubandhu (skt वसुबन्दु, chiń. Shiqin (世親), Tianqin 天親; kor. Sech'in 세친; jap. Sesshin; wiet. Thế Thân, Thiên Thân; tyb. dbyig gnyen དབྱིག་གཉེན་) – uczony i mnich buddyjski, razem ze swym bratem Asangą, jeden z założycieli buddyjskiej szkoły jogaczara. Wasubandhu jest jednym z najbardziej wpływowych filozofów w całej historii buddyzmu.
Biografia.
Uwagi wstępne.
Idealistyczni mieszkańcy Indii w przeciwieństwie do praktycznych Chińczyków nie zajmowali się datowaniem wydarzeń. Dlatego trudno jest ustalić lata życia np. buddystów i to poczynając od samego Buddy.
Według Paramarthy Wasubandhu żył w 900 lat po mahaparinirwanie Buddy. Xuanzang uważał, że Wasubandhu żył 1000 lat po mahaparinirwanie Buddy, a jego uczniowie uważali, że 900 lat po niej. Ogólnie uważa się, że mahaparinirwana Buddy nastąpiła w pierwszych latach 400 r. p.n.e. Ponieważ nie wszyscy się z tym zgadzają, stąd rozbieżności w datowaniu narodzin i śmierci Wasubandhu.
Noul Pari i Shio Benkyō ustalili te daty jako 270 i 350 r. Steven Anacker zaproponował 316 i 396 r. Ui Hakuju umieścił go w IV wieku (320-400). Takakusu Junjirō i Kimura Taiken podają 420-500, Wogihara Unrai – 390-470 a Hikata Ryushō – 400-480.
Erich Frauwallner uważał, iż było dwóch Wasubandhów, starszy – żyjący w latach 320-380 i młodszy – żyjący w latach 400-480. Ta teoria nie utrzymała się, gdyż chińskie źródła, z których korzystał, okazały się fałszywe.
Początkowe lata.
Urodził się w Puruszapurze w państwie Gandhara. Miejscowość ta jest obecnie identyfikowana jako współczesny Peszawar w północno-zachodnim Pakistanie. Był o rok młodszy od swojego brata Asangi. Rodzina ojca bramina nosiła nazwisko Kausika. Ojciec był nadwornym kapłanem i autorytetem w tekstach Wed. Według różnych źródeł matka nosiła imię Wirińci lub Prasannasila. Najmłodszym, trzecim bratem był Wirińcziwatsa.
Można założyć, że młody Wasubandhu był wprowadzony przez ojca nie tylko w tradycje bramaniczne, ale również poznał postulaty takich szkół jak "njaja i wajsieszika", co uwidoczniło się później w jego logice.
W tym czasie w Gandharze dominującą szkołą buddyjską była wajbaszika zwana także sarwastiwadą. Wasubandhu został mnichem sarwastiwady i studiował głównie system tej szkoły. Był pod wielkim wpływem Maha-vaibhasa-abhidharma-siastra. Jednak z czasem zaczął wątpić w ważność i znaczenie metafizyki wajbaszików. Być może pod wpływem nauczyciela Manorathy zainteresował się naukami sautrantików, którzy odrzucali wszelkie nauki nie wyrażone słowami Buddy. Ponieważ najbardziej ortodoksyjne nauki wajbaszików kwitły w Kaszmirze, a wajbaszików gandharskich uważali za pół heretyków, Wasubandhu udał się do Kaszmiru, gdzie studiował u różnych nauczycieli przez cztery lata.
Po powrocie do Puruszapury zaczął przygotowywać się do wielkiego projektu. Nie był wtedy związany z żadnym zakonem i mieszkał w małym prywatnym domu w centrum miasta. Utrzymywał się z wygłaszania wykładów dla szerokiej publiczności i słuchacze obdarowywali go. W dzień wykładał, a wieczorami pisał swoje dzieło. Zatytułował je "Abhidharma-kosia" ("Skarb Abhidharmy"). W pracy tej Wasubandhu poddał analizie i sklasyfikował siedemdziesiąt pięć dharm, podstawowych czynników doświadczenia, dla celu osiągnięcia "bodhi" (oświecenia). Podzielił je na jedenaście typów ("rupani"), a więc:
W dziele tym Wasubandhu nie tylko je zdefiniował i poddał analizie wszelkie związki pomiędzy nimi, ale sprawdził także ich karmiczne jakości. Poza tym zajął się także teoriami przyczynowości, kosmologią, praktykami medytacji, teoriami postrzegania, karmą, odrodzeniem i cechami oświeconej istoty.
Mimo wysokiej oceny pracy Wasubandhu przez sarwastiwadinów kaszmirskich, autor dzieła zaczął powątpiewać w ich idee i efektem była kolejna praca zatytułowana "Abhidharma-kosia-bhaśja". Tekst ten zawierał krytykę dogmatów wajbaszików z punktu widzenia sautrantików. Spotkał się on z kilkoma krytycznymi tekstami, gdyż Wasubandhu obalił wiele teorii sarwastiwadinów, a poparł teorie sautrantików. Głównym punktem podziału stała się teoria natury dharm. Wajbaszikowie utrzymywali, że dharmy istnieją zarówno w przeszłości, teraźniejszości jak i przyszłości. Z kolei sautrantikowie utrzymywali, iż w obecnym momencie istnieją one tylko w "dyskretnych" i szczególnych momentach, w których rozładowują przyczynową skuteczność działania.
Nawrócenie na mahajanę.
Przez kilka lat po napisaniu "Abhidharma-kosia-bhaśji" Wasubandhu wiele podróżował. Po spędzeniu jakiegoś czasu w Szakali przybył ze swoimi nauczycielami do Ajodhji, gdzie korzystał ze swojej sławy oraz trzymał się wiernie doktryny hinajany odrzucając możliwość, że mahajana może być także nauką Buddy. W ogóle nie poważał traktatów związanych z jogaczarą pisanych przez Asangę. Tybetański historyk Buston przytacza słowa Wasubandhu dotyczące dzieła Asangi "Jogaczarabhumi": "Niestety Asanga przebywający w lesie, praktykował medytację przez dwanaście lat. Nie osiągnąwszy niczego przez tę medytację, wymyślił system tak trudny i ciężki, że mógł on być niesiony tylko przez słonia". Asanga widział o nastawieniu brata i obawiał się, że ten użyje swojej inteligencji do zaatakowania mahajany. Udając chorobę wezwał Wasubandhu do przybycia do Purusapury. Na spotkaniu Wasubandhu poprosił Asangę o wyjaśnienie mu nauk mahajany i natychmiast przekonał się do nadrzędności myśli mahajany. Po dalszych studiach osiągnął natychmiastowe urzeczywistnienie równe doświadczeniu Asangi. Głęboko zawstydzony swoim poprzednim negatywnym stosunkiem do mahajany, Wasubandhu chciał sobie uciąć język, jednak brat przekonał go, aby zaczął go używać teraz dla nauczania mahajany.
Głównym jego zainteresowaniem cieszyła się wtedy obszerna 100000-wersowa "Śatasāhasrikā". Jego najwcześniejsze prace mahajanistyczne, to prawdopodobnie komentarze do takich sutr jak "Akszajamati-nirdesia-sutra" i "Dasia-bhumika-sutra". Po nich Wasubhandu napisał komentarze do innych sutr i traktatów mahajany: "Sutry Awatamsaki", "Sutry Nirwany", "Sutry Wimalakirtiego" i "Sutry Śrimaladewi". Napisał również traktat o teorii "widźniaptimatraty" czyli "tylko percepcji" oraz komentarze do "Mahajanasamgrahy", "Triratna-gotry", "Amrita-mukhy" i innych traktatów i prac mahajany. Wszystkie jego prace wykazywały najgłębsze zrozumienie nauk mahajany. Był tak płodnym pisarzem, że można założyć, iż pisał jedną pracę każdego roku.
Wasubandhu zmarł w Ajodhji w wieku 80 lat.
Debaty.
Po napisaniu "Abhidharmakosi" Wasubandhu zaczął cieszyć się wsparciem ze strony dwóch władców z rodu Guptów Wikramaditji i jego następcy Baladitji, których zidentyfikowano jako Skandaguptę (pan. 455-467) i Narasimhaguptę (pan. 467-473). Pierwszą debatę odbył z gramatykiem Wasuratą, który był mężem młodszej siostry Baladitji, a Baladitja był tym, który wyzwał Wasubandhu. Debata została wygrana przez Wasubandhu. Inną jego słynną debatą było zwycięstwo nad przedstawicielem szkoły filozoficznej sankhja. Do debaty tej Wasubandhu przystąpił dodatkowo zmotywowany, gdyż jego nauczyciel Buddhamitra przegrał debatę z przedstawicielem tej szkoły Windhjawasinem, która odbyła się w Ajodhji. Za zwycięstwo Wasubandhu otrzymał od Ćandragupty II 300000 złotych monet. Wasubandhu przeznaczył te pieniądze na wybudowanie trzech klasztorów – jednego klasztoru mahajany, jednego – sarwastiwadinów i jednego -żeńskiego.
Sarwastiwadin Samghabhadra z Kaszmiru pragnął odbyć debatę z Wasubandhu. W tym celu napisał dwa traktaty; praca nad nimi zajęła mu dwanaście lat. Jednak Wasubandhu odmówił tłumacząc się swoim poważnym wiekiem: "Jestem już stary więc pozwolę ci mówić, co zechcesz. Dawno temu ta moja praca zniszczyła doktrynę wajbaszików (sarwastiwadinów). Nie ma potrzeby konfrontacji z tobą... Mądrzy ludzie będą wiedzieli, który z nas ma rację, a który błądzi".
Nauki.
Wasubandhu działał około 200 lat po Nagardżunie, w okresie kolejnego złotego wieku literatury buddyjskiej. Miał szczególną okazję do zapoznania się z właściwie wszystkimi religijnymi i filozoficznymi nurtami w buddyzmie i umiejętność swobodnego nawigowania pomiędzy nimi. Zaczął studiować od abhidharmicznych komentarzy znanych jako "Vibhāṣā" i podsumował je w dziele zatytułowanym jako "Abhidharmakośa". Był zdolny do rozważania nauk sarwastiwadinów jak i sautrantików i opowiedział się za tymi ostatnimi. Nawet w początkowym okresie swojej działalności był już wystarczająco rozeznany i przekonany, że sarwastiwada nie może reprezentować ważnej rewolucji, którą Budda wprowadził na indyjską scenę filozoficzną. Jego skłonności ku sautrantikom spowodowały wrogie nastawienie ze strony słynnego eksponenta sarwastiwady – Sanghabhadry. Ich walka trwała do śmierci Sanghabhadry.
Zasadniczo uważano, iż pomiędzy naukami Nagardżuny i Wasubandhu panuje konflikt, jednak – jak wykazał to Stefan Anacker – niezgoda panowała głównie pomiędzy VI-wiecznymi uczniami tych filozofów, a nie pomiędzy nimi.
Przeszkodą w docenieniu wkładu Wasubandhu do historii buddyjskiej myśli było jego nawrócenie się na nauki jogaczary. Odrzucił wtedy nauki sautrantików, co nie świadczy jednak o tym, że stał się wyznawcą absolutnego idealizmu, a co próbują mu imputować tybetańscy komentatorzy. Problem wyniknął z powodu okaleczenia najbardziej wyrafinowanej pracy Wasubandhu "Widźniaptimatratasiddhi" (skr. "Vijñaptimātratāsiddhi", pol. "Ustanowienie zwykłego pojęcia"), do czego doszło w rezultacie nieporozumień pomiędzy jego uczniami w VI i VII wieku.
Dostępny sanskrycki tekst tego dzieła zaciemnia chińskie i tybetańskie wersje, które powstały po dokonaniu zniszczeń w oryginalnym tekście, prawdopodobnie przez takich komentatorów jak Sthiramati i Dharmapala, którzy odpowiadają za zniekształcenie nauk Wasubandhu w kierunku absolutnego idealizmu. W tym istniejącym sanskryckim tekście trzeba zwrócić uwagę na dwie rzeczy: brak wstępnego akapitu w komentarzu Wasubandhu do "Wimśatiki" (pol. "Dwadzieścia wersów") i całkowity brak komentarza Wasubandhu do "Trimśiki" (pol. "Trzydzieści wersów"), który został zastąpiony przez komentarz Sthiramatiego.
Dokładne wgłębienie się w ten tekst wykazuje, że Wasubandhu nie był metafizycznym idealistą, o czym świadczy między innymi bardzo rozważna terminologia. Dlatego też był w stanie czytać teksty Buddy bardziej odpowiednio od pewnych idealistycznych naśladowców. Na przykład: Budda nigdy nie uważał takich terminów jak "citta" (myśl), "mano" (umysł) i "widźniana" (świadomość) za synonimy. Tak samo uważał Wasubandhu. Natomiast w chińskich i tybetańskich wersjach określenia te (i np. także "widźniapti" (wskazówka, sugestia itp.) są potraktowane jako synonimy (skr. paryāya). Co więcej, w tych tekstach wprowadzono często pojawiający się termin w "Lankawatarze" – "citta-mātra" (pol. zwykła myśl) – który w ogóle nie pojawia się w pracach Wasubandhu. Wszystko to zrobiono, aby uczynić z niego absolutnego idealistę.
Dzieła Wasubandhu zawierają nauki różnych szkół buddyjskich i nie buddyjskich, przytaczane w celu przedyskutowania i ewentualnego obalenia. To między innymi właśnie z jego dzieł można się dowiedzieć, jakie doktryny i jakie szkoły filozoficzne panowały w okresie jego życia.
Główną szkołą buddyjską są wajbaszikowie, znani także jako sarwastiwadinowie, głównie z Kaszmiru i Gandhary. Obok nich byli watsiputrijasowie, sautrantikowie (zwani także darsztanikami). Sa również przedstawione niebuddyjskie, ortodoksyjne hinduistyczne szkoły w rodzaju sankhji i njai wajsiesziki. Ze szkół buddyjskich, z którymi Wasubandhu szczególnie się nie zgadzał, trzeba wymienić pudgalawadę, czyli "personalistów" buddyjskich.
Trzeba podkreślić mistrzostwo Wasubandhu, który tak całkowicie pobił swoich przeciwników, że jego szkoła – jogaczara – stała się po jakimś czasie, a na pewno w IX wieku, dominującą tradycją buddyjską.

</doc>
<doc id="729984" url="https://pl.wikipedia.org/wiki?curid=729984" title="Feliformia">
Feliformia



</doc>
<doc id="729985" url="https://pl.wikipedia.org/wiki?curid=729985" title="Push to talk">
Push to talk

Push to talk (PTT, ang. "naciśnij i mów", w skrócie NIM, inna nazwa: system przyciskowy) — technologia umożliwiająca szybką komunikację w obrębie wybranej grupy osób, opierająca się na przesyłaniu danych jednym kanałem w trybie half-duplex. Przełączanie w tryb nadawania informacji realizowane jest poprzez chwilowe wciśnięcie i przytrzymanie przycisku. Najpowszechniej spotkać można ten system w krótkofalówkach walkie-talkie i CB radiu.
Początki systemu przyciskowego sięgają pierwszych dziesięcioleci XX w., kiedy to do łączności morskiej i wojskowej wykorzystywano działające na zasadzie "push and talk" radiotelefony. Pierwszym szeroko dostępnym, cywilnym rozwiązaniem była uruchomiona w 1946 r. w Saint Louis jednokanałowa telefonia samochodowa, obsługiwana za pośrednictwem dużego nadajnika umieszczonego na szczycie wysokiego budynku. Rozkwit technologii "push to talk" postępował od wczesnych 50. XX w., aż do wyewoluowania w system IMTS (ang. "Improved Mobile Telephone System") używający wielu kanałów do transmisji.
Push to talk w telefonii komórkowej.
Telefony komórkowe wyposażone w funkcję "push to talk" mogą mieć dodatkowy przycisk, po wciśnięciu i przytrzymaniu którego można przekazywać wiadomości głosowe do określonej grupy osób. Po zwolnieniu przycisku telefon przełącza się w tryb odbierania informacji - wtedy inni użytkownicy mogą przekazywać nam wiadomości głosowe. W danym momencie może mówić tylko jedna osoba. Telefon z funkcją "push to talk" przypomina więc krótkofalówkę ("walkie-talkie"). W telefonii komórkowej usługa "push to talk" (płatna, nie pomijająca sieci komercyjnych) realizowana jest w technologii VoIP, a dane (głos) przesyłane są za pomocą GPRS. Jak dotąd, wśród polskich operatorów, usługę tę oferuje Plus oraz T-Mobile.

</doc>
<doc id="729986" url="https://pl.wikipedia.org/wiki?curid=729986" title="Andrzej Bołotow">
Andrzej Bołotow



</doc>
<doc id="729988" url="https://pl.wikipedia.org/wiki?curid=729988" title="Aleksander Broda (historyk)">
Aleksander Broda (historyk)

Aleksander Broda (ur. 13 czerwca 1957 w Wolbromiu) – polski historyk sztuki, w latach 1999–2001 generalny konserwator zabytków.
Życiorys.
Aleksander Broda ukończył studia na Wydziale Historycznym Uniwersytetu Jagiellońskiego, w Instytucie Historii Sztuki; doktorat uzyskał na Uniwersytecie Kardynała Stefana Wyszyńskiego w Warszawie. Do 1999 sprawował funkcję wojewódzkiego konserwatora zabytków w byłym województwie częstochowskim. W tym okresie rozpoczęto na dużą skalę prace renowacyjne w klasztorze na Jasnej Górze. Związany z Ruchem Stu.
Oskarżenie i areszt.
Pod koniec 2001 trafił na 11 miesięcy do aresztu pod zarzutem przyjęcia łapówki, niegospodarności i płatnej protekcji. Miał otrzymać łapówkę od właściciela XVIII-wiecznego, drewnianego spichlerza z Borowna, w zamian za dotację na przeniesienie i odbudowę obiektu. Sprawę dotacji badała Najwyższa Izba Kontroli i nie stwierdziła nieprawidłowości. 12 grudnia 2007 po pięciu latach procesu Broda został przez sąd oczyszczony z zarzutów korupcyjnych, ale skazany za niedopełnienie obowiązków służbowych przy translokacji i restauracji obiektu. Razem z nim skazano właściciela Krzysztofa Stacherczaka. Czas aresztu zaliczono na poczet kary. Na początku 2011 roku Sąd Najwyższy uchylił wyrok dopatrując się błędów w procesie, i nakazał proces o spichlerz rozpocząć od nowa. W marcu 2015 roku Sąd Najwyższy oczyścił Brodę z zarzutów. W październiku 2015 roku Sąd Okręgowy w Częstochowie przyznał Brodzie ponad milion złotych jako zadośćuczynienie za bezpodstawne aresztowanie.
Spichlerz został przeniesiony i w 2007 roku zrekonstruowany przez prywatnego właściciela u podnóża ruin średniowiecznego zamku w Olsztynie k. Częstochowy. 18 kwietnia 2008 został uhonorowany prestiżową nagrodą Generalnego Konserwatora Zabytków „Zabytek Zadbany”.
Aleksander Broda po opuszczeniu aresztu założył firmę świadcząca usługi w zakresie doradztwa w sprawach obiektów zabytkowych.

</doc>
<doc id="729989" url="https://pl.wikipedia.org/wiki?curid=729989" title="Przejście graniczne Osinów Dolny-Hohenwutzen">
Przejście graniczne Osinów Dolny-Hohenwutzen

Przejście graniczne Osinów Dolny-Hohenwutzen – istniejące w latach 2004–2007 polsko-niemieckie drogowe przejście graniczne położone w województwie zachodniopomorskim, w powiecie gryfińskim, w gminie Cedynia, w miejscowości Osinów Dolny.
Opis.
Przejście graniczne Osinów Dolny-Hohenwutzen z miejscem odprawy granicznej po stronie polskiej w miejscowości Osinów Dolny zostało utworzone 1 marca 1993 roku. Czynne było całą dobę. Dopuszczony był ruch osobowy (z wyłączeniem autobusów). 5 marca 2005 roku rozszerzono o ruch towarowy pojazdami, o dopuszczalnej masie całkowitej do 3,5 tony i mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Osinowie Dolnym (GPK SG w Osinowie Dolnym), Placówka Straży Granicznej w Osinowie Dolnym (Placówka SG w Osinowie Dolnym). Do przejścia granicznego można było dojechać drogą wojewódzką nr 124.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="729991" url="https://pl.wikipedia.org/wiki?curid=729991" title="Chlorophytum">
Chlorophytum



</doc>
<doc id="729995" url="https://pl.wikipedia.org/wiki?curid=729995" title="Musasir">
Musasir

Musasir, Ardini, Muzazir (urart. URUar-di-ni) – starożytne miasto-państwo, położone w górnym biegu rzeki Wielki Zab, na południowy wschód od jeziora Wan. Z Musasiru prawdopodobnie rozpoczęły swoją migrację plemiona urartyjskie, które na przełomie II–I tysiącleci p.n.e., poruszając się na północ, założyły na Wyżynie Armeńskiej państwo Urartu. Musasir był ważnym centrum religijnym Urartu, ośrodkiem kultu naczelnego bóstwa panteonu urartyjskiego – Chaldiego. Przez długi okres dokładna lokalizacja miasta była ciężka do ustalenia, ale obecnie istnieje konsensus opiniotwórczy, że Musasir znajdował się w pobliżu irańskiej osady Mudjesir, 18 km na północ od Rawanduza.
Położenie miasta.
Prawdopodobnie Musasir w II tysiącleciu p.n.e. cieszył się niepodległością, gdyż miał ważne religijne znaczenie dla północnych terytoriów sąsiedniej Asyrii, a później Urartu. W mieście znajdowała się główna świątynia Chaldiego, którego czczono w obu państwach. Miasto było zlokalizowane na niedostępnym górskim obszarze w pobliżu jeziora Urmia. Francuski asyriolog przełomu XIX–XX wieku, François Thureau-Dangin, przypuszczał, że Musasir był położony na zachodnich skłonach gór kurdyjskich. Tego samego zdania był rosyjski badacz Urartu połowy XX wieku – Boris Piotrowski.
Przeprowadzone w Iranie w ostatnich dwóch dekadach XX wieku wykopaliska archeologiczne pozwoliły ustalić dokładną lokalizację Musasiru. Podczas prac w latach 2005–2006 na wzgórzu Rabat Tepe w irańskiej prowincji Azerbejdżan Zachodni w fundamentach budowli znaleziono cegły z asyryjskim pismem klinowym. Odkrycie irańskich archeologów oraz rozszyfrowanie tekstów potwierdziły teorię badaczy, że ruiny na wzgórzu Rabat Tepe to pozostałości miasta Musasir.
Włączenie Musasiru do Urartu.
Pod koniec IX wieku p.n.e. król urartyjski, Ispini, wykorzystując kryzys polityczny w Asyrii, przeprowadził udaną kampanię wojskową w rejon Urmii i przyłączył do swojego państwa Musasir, który w tym okresie pełnił funkcję bufora między dwoma państwami. Włączenie miasta w granice Urartu pozwoliło Ispiniemu na przeprowadzenie w państwie reformy religijnej, która przyczyniłaby się do centralizacji władzy. Bóg Chaldi, którego czczono w Musasirze, stał się głównym bóstwem panteonu urartyjskiego. Za nim plasowali się Sziwini – bóg słońca oraz Tejszeba – bóg wojny tudzież burzy. Reforma Ispiniego miała prawdopodobnie duże znaczenie. Urartyjczycy wierzyli, że pomyślność im zapewniała siła ich bóstwa naczelnego, która mogłaby przeciwstawiać się nawet sile Aszura – naczelnego bóstwa rywalizującej w tym okresie z Urartu Asyrii.
Zburzenie miasta przez Sargona II.
Przez prawie cały VIII wiek p.n.e. Musasir znajdował się pod kontrolą Urartu, a jego władcy dokonywali kolejnych podbojów "mocą boga Chaldiego". Jednak w 714 roku p.n.e. król asyryjski – Sargon II – przedsięwziął dokładnie zaplanowaną i przygotowaną wyprawę wojenną na swojego północnego sąsiada. Usprawniony wywiad i system dostarczania przez szpiegów raportów przyczynił się do przeprowadzenia przez Asyrię serii nagłych i skutecznych ataków na Urartu. Nieoczekiwanie dla ówczesnego króla – Rusy I – armia Sargona II, podejmując się ciężkiej przeprawy przez góry, pojawiła się w pobliżu Musasiru. Roczniki asyryjskie odnotowały:
Sargonowi II, który pojawił się ze swoją armią od strony niedostępnych gór, udało się zaskoczyć Urartyjczyków. Prawdopodobnie nie spodziewali się również, iż Asyryjczycy, którzy także czcili Chaldiego, będą dążyli do zniszczenia ośrodka jego kultu. Możliwe, iż dlatego Sargon II, który rozumiał, że Musasir ma szczególne znaczenie dla Urartu, postanowił zburzyć miasto. W rocznikach asyryjskich zachowała się relacja wydarzenia z 714 roku p.n.e.:
Podczas wykopalisk archeologicznych w Dur-Szarrukinie w latach 1842–1843 odkryto pałac Sargona II, jego roczniki oraz łupy wywiezione z Musasiru podczas wyprawy w 714 roku p.n.e. Liczne znalezione wyroby z żelaza pozwoliły na stwierdzenie, że ośrodek kultu Chaldiego był także centrum metalurgicznym. Ponadto z Musasiru wywieziono ponad tonę złota, pięć ton srebra, miedzi, lazurytu i innych kamieni szlachetnych. W asyryjskich spisach łupów figurowały: misy, czary, naczynia stołowe, dzbany, zdobione tarcze wotywne, których łączna waga wynosiła 162 kg, posągi z brązu Argisztiego I i Rusy I oraz przedmioty z alabastru, zdobione szlachetnymi kamieniami.
Architektura Musasiru.
Wizerunek świątyni Chaldiego na płaskorzeźbie czasów Sargona II wzbudził zainteresowanie badaczy historii sztuki. Formy architektoniczne przybytku różnią się od znanych świątyń Mezopotamii – sumero-akadyjskich, asyryjskich i babilońskich. Świątynie urartyjskie nie zachowały się, dlatego ich kształt nie jest znany. Przybytek w Musasirze został wzniesiony przy wykorzystaniu kwadratowych lub sześciennych bloków kamiennych. Po zbadaniu fragmentów kolumn, ustalono, że miały one okrągły kształt. Świątynia posiadała dwuspadowy dach, wsparty na frontonie i sześciu kolumnach. Widoczne są powiązania stylu budowy przybytku w Musasirze z architekturą Azji Mniejszej, szczególnie frygijską i paflagońską, z której wzorce czerpała architektura starożytnej Grecji.

</doc>
<doc id="729997" url="https://pl.wikipedia.org/wiki?curid=729997" title="Lipoproteina o niskiej gęstości">
Lipoproteina o niskiej gęstości

Lipoproteina o niskiej gęstości, lipoproteina o małej gęstości, LDL (od ) – heterogenna populacja lipoprotein, główny transporter cholesterolu z wątroby do innych narządów (przede wszystkim nerek, mięśni i kory nadnerczy). Większość cholesterolu w osoczu krwi występuje w formie LDL, której prawidłowe stężenie w surowicy wynosi poniżej 135 mg/dl (3,5 mmol/l).
Metabolizm i funkcja.
Lipoproteina o niskiej gęstości pełni swoją funkcję przez odkładanie wolnego cholesterolu na powierzchni błon komórkowych lub przez wiązanie się z receptorem błonowym, który rozpoznaje zawartą w nich apolipoproteinę B100 (apoB100). Pobierane są przez komórki docelowe na drodze endocytozy kierowanej receptorami LDL, ujemnie naładowanymi glikozydowymi białkami przezbłonowymi, które swoiście wiążą się z białkiem apoB100 z powłoki LDL. Receptory LDL skupione są w tak zwanych dołkach opłaszczonych na błonach komórkowych.
LDL powstaje w osoczu krwi jako wynik ciągu przemian: VLDL → IDL → LDL.
Lipoproteina o niskiej gęstości odkłada cząsteczki cholesterolu we włóknach mięśni gładkich ścian tętnic. Z tego względu nazywana jest „złym cholesterolem”, w przeciwieństwie do „dobrego cholesterolu”, czyli lipoproteiny o wysokiej gęstości (HDL).
Stwierdzono, że intensywne obniżenie poziomu LDL korzystnie wpływa na obniżenie ryzyka chorób układu krążenia.
Istnieją różnice poglądów na to, czy zmniejszanie poziomu LDL przez statyny wpływa korzystnie na choroby układu krążenia. Niektórzy badacze utrzymują, że LDL nie jest główną przyczyną miażdżycy i chorób serca, więc leczenie statynami nie ma sensu. Europejskie Towarzystwo Miażdżycy przedstawia natomiast dowody na korzystne działanie statyn.
Skład.
Składnikami lipoprotein o niskiej gęstości są:

</doc>
<doc id="730004" url="https://pl.wikipedia.org/wiki?curid=730004" title="Przejście graniczne Osinów Dolny-Hohensaaten">
Przejście graniczne Osinów Dolny-Hohensaaten

Przejście graniczne Osinów Dolny-Hohensaaten – istniejące do 2007 roku polsko-niemieckie rzeczne przejście graniczne, położone w województwie zachodniopomorskim, w powiecie gryfińskim, w gminie Cedynia, w miejscowości Osinów Dolny.
Opis.
Przejście graniczne Osinów Dolny-Hohensaaten z miejscem odprawy po stronie niemieckiej w miejscowości Hohensaaten, czynne było w porze dziennej w okresie sezonu żeglugowego, ogłoszonego przez administrację wód granicznych, jeśli nie nastąpiło otwarcie drogi wodnej dla ruchu żeglugowego w porze nocnej. Dopuszczone było przekraczanie granicy dla ruchu osobowego i towarowego oraz dla pływań sportowych i turystycznych oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Osinowie Dolnym (GPK SG w Osinowie Dolnym), Placówka Straży Granicznej w Osinowie Dolnym (Placówka SG w Osinowie Dolnym). Obie miejscowości łączyła Odra.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało polsko-niemieckie rzeczne przejście graniczne Kostrzyn. Dopuszczone było przekraczanie granicy dla ruchu:

</doc>
<doc id="730009" url="https://pl.wikipedia.org/wiki?curid=730009" title="Powiat Dolný Kubín">
Powiat Dolný Kubín

Powiat Dolný Kubín (słow. "okres Dolný Kubín") – słowacka jednostka podziału administracyjnego znajdująca się w kraju żylińskim, na terenie historycznych regionów Orawy i w mniejszej części Liptowa. Powiat Dolný Kubín zamieszkiwany był przez 39 364 obywateli (w roku 2001), zajmuje obszar 490 km². Średnia gęstość zaludnienia wynosi 80,33 osób na km².
Demografia.
Narodowości:
Religie:

</doc>
<doc id="730010" url="https://pl.wikipedia.org/wiki?curid=730010" title="Zofia z Maciejowskich Czeska">
Zofia z Maciejowskich Czeska



</doc>
<doc id="730012" url="https://pl.wikipedia.org/wiki?curid=730012" title="Kennicott">
Kennicott

Kennicott — opuszczone miasto w Stanach Zjednoczonych (południowo-wschodnia Alaska) na obszarze okręgu administracyjnego "Valdez-Cordova". Kennicott podobnie, jak pobliskie McCarthy został założony po odkryciu dużych złóż miedzi pod koniec XIX wieku. Obok dużej kopalni powstało miasto z całkowitą infrastrukturą. Urobek kopalni był transportowany poprzez linię kolejową o długości 315 kilometrów prowadzącą do południowo-alaskańskiego portu w Cordovie. W latach 1910-1920, Kennicott był największym na świecie ośrodkiem wydobycia miedzi. Kopalniane zasoby miedzi wyczerpały się do 1938 roku. Pod koniec lata tego samego roku ruszył w kierunku portu w Cordovie ostatni pociąg z ostatnim urobkiem. Lina kolejowa została zdemontowana, mieszkańcy opuścili Kennicott, degradując go do statusu "Ghost Town". Niektóre odcinki dawnej linii kolejowej stanowią dziś fragmenty "drogi McCarthyego" (McCarthy Road) prowadzącej do powstałego po II wojnie światowej, Parku Narodowego Wrangla-Świętego Eliasza. Pozostała infrastruktura kolejowa została częściowo zniszczona poprzez trzęsienie ziemi. Współczesność Kennicottu to przede wszystkim turystyka alternatywna i funkcja bazy logistycznej dla pobliskiego parku narodowego.

</doc>
<doc id="730015" url="https://pl.wikipedia.org/wiki?curid=730015" title="Przejście graniczne Szczecin Gumieńce-Grambow">
Przejście graniczne Szczecin Gumieńce-Grambow

Przejście graniczne Szczecin Gumieńce-Grambow – istniejące do 2007 roku polsko-niemieckie kolejowe przejście graniczne, położone w województwie zachodniopomorskim], w powiecie polickim, w gminie Dobra (Szczecińska).
Opis.
Przejście graniczne Szczecin Gumieńce-Grambow z miejscem odprawy granicznej po stronie polskiej na stacji Szczecin Gumieńce oraz po stronie niemieckiej na stacji Grambow oraz na trasie przejazdu pociągu Szczecin Gumieńce-Grambow, czynne było przez całą dobę. Dopuszczone było przekraczanie granicy dla ruchu osobowego i towarowego oraz małego ruchu granicznego. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Szczecinie-Porcie, Graniczna Placówka Kontrolna Straży Granicznej w Kołbaskowie, Placówka Straży Granicznej w Kołbaskowie.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej (NRD) funkcjonowało w tym miejscu polsko-niemieckie kolejowe przejście graniczne Szczecin Gumieńce-Grambow. Czynne było przez całą dobę. Dopuszczone było przekraczanie granicy dla ruchu osobowego i towarowego. Kontrolę graniczną osób, towarów i środków transportu wykonywała kolejno: Graniczna Placówka Kontrolna Bobolin, Graniczna Placówka Kontrolna Szczecin-Gumieńce.
Obecnie przez przejście koleje niemieckie Deutsche Bahn uruchamiają pociągi kategorii Regional-Express w relacji Szczecin Główny–Lübeck Hauptbahnhof.

</doc>
<doc id="730016" url="https://pl.wikipedia.org/wiki?curid=730016" title="Zofia Czeska">
Zofia Czeska

Zofia Czeska (również Zofia z Maciejowskich; ur. w 1584 w Budziszowicach, zm. 1 kwietnia 1650 w Krakowie) – polska zakonnica działająca w Krakowie, założycielka Zgromadzenia Sióstr Ofiarowania NMP (prezentek), błogosławiona Kościoła katolickiego.
Życiorys.
Przyszła na świat około 1584. Rodzice Mateusz i Katarzyna z domu Lubowiecka mieli 9 dzieci. Należeli do średniozamożnej szlachty, pochodzącej z okolic Krakowa. Matka Zofii pochodziła z parafii Niegowić koło Wieliczki, a ojciec z okolic Wiślicy, z miejscowości Budziszowice. Jako 16 letnia dziewczyna została wydana za mąż za Jana Czeskiego, dziedzica miejscowości Czechy koło krakowskich Słomnik i Węgrzynowa. Jako 18 latka wstąpiła do Arcybractwa Miłosierdzia, założonego przez jezuitę ks. Piotra Skargę, przy kościele św. Barbary w Krakowie. Po 6 latach małżeństwa została bezdzietną wdową.
Dalsze swe życie poświęciła pełnieniu dzieł miłosierdzia, zwłaszcza osieroconym i pochodzącym z ubogich rodzin dziewczętom. Z własnych funduszy zorganizowała dla nich w latach 1621-1627 przy ulicy Szpitalnej 18 w Krakowie Instytut wychowawczy pod nazwą „Dom Panieński Ofiarowania Najświętszej Maryi Panny” zwany także „Domem Sierocym”. Była to pierwsza w Polsce zorganizowana szkoła żeńska. Do końca swego życia oddawała się posłudze wychowawczej i nauczycielskiej, pełniąc w założonym przez siebie Instytucie obowiązki przełożonej, wychowawczyni i nauczycielki. Zabiegała o jego prawne i materialne zabezpieczenie. 31 maja 1627 biskup krakowski Marcin Szyszkowski wydał dekret zatwierdzający Instytut, a 24 maja 1633 potwierdził go w imieniu Stolicy Apostolskiej nuncjusz Honorat Visconti. Następnie starała się o nadanie Instytutowi charakteru zgromadzenia zakonnego, jednak nie dokończyła dzieła, bowiem 1 kwietnia 1650 zmarła w opinii świętości.
Została pochowana w kościele Mariackim w Krakowie. Po około 43 latach od jej śmierci siostry prezentki otrzymały czaszkę swej Założycielki, znajdującą się obecnie w bocznej kaplicy kościoła św. Jana Chrzciciela i św. Jana Ewangelisty w Krakowie. Zgromadzenie Sióstr Ofiarowania Najświętszej Maryi Panny ostatecznie ukształtowało się po śmierci Założycielki. Jego ustawy zatwierdził 13 stycznia 1660 biskup krakowski Andrzej Trzebicki.
Proces beatyfikacji.
1 kwietnia 1995 ks. kardynał Franciszek Macharski, metropolita krakowski otworzył proces beatyfikacyjny Matki Zofii Czeskiej. Postulatorką procesu została prezentka s. Renata Gąsior. Etap diecezjalny procesu został zakończony w listopadzie 1997. 27 czerwca 2011 papież Benedykt XVI podpisał dekret heroiczności cnót, a 20 grudnia 2012 wydał dekret zatwierdzający cud za jej wstawiennictwem, jakim było uzdrowienie kilkuletniego chłopca z ciężkiego zapalenia mózgu.
Uroczystość beatyfikacyjna odbyła się 9 czerwca 2013 w Sanktuarium Bożego Miłosierdzia w Krakowie-Łagiewnikach. Beatyfikacji w imieniu papieża Franciszka dokonał kard. Angelo Amato. Jej wspomnienie liturgiczne obchodzone jest 15 maja.

</doc>
<doc id="730018" url="https://pl.wikipedia.org/wiki?curid=730018" title="Mauro Tassotti">
Mauro Tassotti

Mauro Tassotti (ur. 19 stycznia 1960 w Rzymie) – były włoski piłkarz grający na pozycji obrońcy, a obecnie trener.
Pierwszy mecz w reprezentacji rozegrał 14 października 1992, w wieku 32 lat. Uczestniczył w Mistrzostwach Świata w piłce nożnej w roku 1994, gdzie zdobył z włoską reprezentacją tytuł wicemistrzów świata. Po meczu 1/4 finału z Hiszpanią, w którym złamał nos Luisowi Enrique, został zawieszony na osiem spotkań. Po odbyciu kary nie zagrał już w reprezentacji.
Z drużyną A.C. Milan zdobył trzy Puchary Europy (w latach 1989, 1990 i 1994) i pięć tytułów mistrza Włoch (1988, 1992, 1993, 1994 i 1996). Karierę piłkarską zakończył w roku 1997. W Serie A rozegrał łącznie 404 mecze. Od roku 2001 był w mediolańskim zespole asystentem kolejnych trenerów: Carlo Ancelottiego, Leonardo i Massimiliano Allegriego. W styczniu 2014 roku po zwolnieniu Allegriego był tymczasowym trenerem Milanu, dopóki nowym szkoleniowcem nie został Clarence Seedorf. Do końca sezonu Tassotti był asystentem Holendra, a po jego zwolnieniu skautem odpowiedzialnym za śledzenie postępów piłkarzy wypożyczonych z Milanu. W 2016 roku został asystentem Andrija Szewczenki, selekcjonera reprezentacji Ukrainy.

</doc>
<doc id="730019" url="https://pl.wikipedia.org/wiki?curid=730019" title="Volkswagen Phaeton">
Volkswagen Phaeton

Volkswagen Phaeton – samochód osobowy typu limuzyna klasy samochodów luksusowych produkowany przez niemiecki koncern Volkswagen AG w latach 2002–2016.
Historia modelu.
Phaeton został po raz pierwszy zaprezentowany w 2002 roku. Pojazd został zbudowany na bazie konceptu Concept D zaprezentowanego w 1999 roku podczas targów motoryzacyjnych we Frankfurcie.
Nazwa Phaeton została zaczerpnięta z mitologii greckiej od imienia syna Boga słońca Heliosa.
Historia stworzenia pojazdu wiąże się z osobą Ferdinanda Piëcha – wnuka Ferdinanda Porsche, który w latach 1992–2002 był prezesem koncernu Volkswagen AG. Piëch odchodząc na emeryturę chciał pozostawić po sobie „niezwykły” samochód, który będzie przewyższać technicznie wszystkie dostępne wówczas inne luksusowe modele samochodów. Nadwozie pojazdu osadzono na płycie podłogowej D1, którą użyto m.in. do produkcji Bentleya Continental Flying Spur.
W momencie debiutu pojazd napędzać mogły trzy silniki benzynowe VR6 3.2 241 KM, V8 4.2 335 KM, W12 6.0 420 KM oraz jeden silnik wysokoprężny V10 5.0 TDI 313 KM. W 2005 roku silnik wysokoprężny został zastąpiony silnikiem V6 3.0 TDI o mocy 225 KM. W tym samym roku do standardowego wyposażenia pojazdu dodano napęd na cztery koła oraz zaprezentowano przedłużoną odmianę Long.
W 2007 roku podczas targów motoryzacyjnych w Genewie zaprezentowano auto poddano pierwszemu face liftingowi, który objął nowe reflektory biksenonowe z funkcją doświetlania zakrętów, nowe wzory zderzaków, system nawigacyjny oparty o czytnik DVD, a także wsparcie dla technologii Bluetooth i MP3 oraz tempomat adaptacyjny. Do listy wyposażenia opcjonalnego dodano system, który skanuje przestrzeń przed pojazdem i w razie niebezpieczeństwa zatrzymuje pojazd oraz ostrzega w przypadku niebezpieczeństwa wokół pojazdu.
W 2008 roku auto poddano bardzo delikatnej modernizacji. Zmodyfikowano system multimedialny informacyjno-rozrywkowy z 8-calowym dotykowym ekranem i pamięcią 30 GB do przechowywania utworów MP3 i WMA, a także odtwarzaczem DVD, hybrydowym tunerem TV oraz szybkim mobilnym internetem (UMTS), kamerę cofania wspomagającą parkowanie oraz ceramiczne hamulce w wersji W12. Przy okazji przeprojektowano panel sterowania klimatyzacją, a także aktywny tempomat oraz wprowadzono asystenta zmiany pasa ruchu.
W 2010 roku podczas targów motoryzacyjnych w Pekinie zaprezentowano samochód po trzecim liftingu. Przeprojektowany został pas przedni pojazdu z nowym wzorem chromowanej atrapy chłodnicy. Zastosowano m.in. reflektory biksenonowe z wbudowanymi kierunkowskazami oraz wykonanymi w technologii LED światłami do jazdy dziennej i doświetlającymi zakręty oraz nowymi tylnymi lampami. Przy okazji liftingu podniesiono moc silnika wysokoprężnego z 225 do 240 KM oraz wprowadzono nowy silnik benzynowy w układzie VR6 o pojemności 3.6 l i mocy 276 KM, a do listy wyposażenia dodano lodówkę umieszczoną za tylnym podłokietnikiem.
W 2011 roku auto wycofano ze sprzedaży na rynku polskim natomiast na rynku amerykańskim oferowano go w latach 2004–2006 i ponownie od 2009 roku. W 2010 roku wprowadzono pojazd na rynek chiński.
W połowie 2015 roku auto przeznaczone na rynek chiński przeszło kolejny lifting. Zmieniono m.in. przednie reflektory biksenonowe, atrapę chłodnicy oraz diodowe światła tylne. Przy okazji dodano więcej chromowanych elementów nadwozia (m.in. listwy). We wnętrzu pojazdu w zagłówkach przednich foteli umieszczono dwa 10,2-calowe ekrany systemu multimedialnego, a także system audio Dynaudio z 12-kanałowym wzmacniaczem.
18 marca 2016 roku zakończono produkcję pojazdu z powodu niskiego popytu.
Platforma pojazdu produkowana w fabryce w Zwickau była bazą dla samochodów Bentley Continental GT i Bentley Continental Flying Spur.
Samochód plasuje się w rankingach niezawodności aut klasy luksusowej na drugim miejscu.
Wyposażenie.
Standardowe wyposażenie pojazdu w zależności od rocznika produkcji obejmuje m.in. elektryczne sterowanie szyb, elektryczne sterowanie lusterek, elektrycznie sterowany fotel kierowcy z regulacją siedzeń w 12 płaszczyznach, wielofunkcyjną kierownicę, telefon satelitarny, nawigację satelitarną z 7-calowym ekranem, a od 2007 roku z DVD oraz ekranem dotykowym, telewizor, Bluetooth, ACC, podgrzewane i wentylowane fotele, a także czterostrefową, bezwiewną klimatyzację, inteligentny system spryskiwaczy oraz system kontroli wilgotności powietrza, pneumatyczne zawieszenie, reflektory ksenonowe, a od 2010 roku biksenonowe we wbudowanymi światłami do jazdy dziennej wykonanymi w technologii LED, skórzana lub wykonana z alcantary tapicerka.
Opcjonalnie pojazd wyposażyć można m.in. w 18-płaszczyznową regulację przednich foteli oraz od 2007 roku w system, który skanuje przestrzeń przed pojazdem i w razie niebezpieczeństwa zatrzymuje pojazd oraz ostrzega o niebezpieczeństwie wokół pojazdu.

</doc>
<doc id="730021" url="https://pl.wikipedia.org/wiki?curid=730021" title="Barbórka (film)">
Barbórka (film)

Barbórka z cyklu Święta polskie – polski film fabularny z 2005 roku w reżyserii Macieja Pieprzycy, na podstawie scenariusza Bartosza Kurowskiego.
Fabuła.
Aby uświetnić obchody Barbórki, dyrektor kopalni (Leszek Piskorz) zaprasza na akademię gwiazdora telenoweli - Jakuba Skowierskiego (Marcin Dorociński). Powitać aktora ma Basia (Iwona Sitkowska), pracownica kopalni. W ten sposób spotykają się ze sobą dwa różne światy: pozytywnie nastawieni warszawiacy i tradycyjni Ślązacy.

</doc>
<doc id="730022" url="https://pl.wikipedia.org/wiki?curid=730022" title="Forchtenberg">
Forchtenberg

Forchtenberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Mittleres Kochertal. Leży nad rzeką Kocher, ok. 10 km na zachód od Künzelsau.

</doc>
<doc id="730026" url="https://pl.wikipedia.org/wiki?curid=730026" title="MSN Messenger">
MSN Messenger



</doc>
<doc id="730027" url="https://pl.wikipedia.org/wiki?curid=730027" title="Przejście graniczne Łęknica-Bad Muskau">
Przejście graniczne Łęknica-Bad Muskau

Przejście graniczne Łęknica-Bad Muskau – istniejące do 2007 roku polsko-niemieckie drogowe przejście graniczne, położone w województwie lubuskim, w powiecie żarskim, w miejscowości Łęknica.
Opis.
Przejście graniczne Łęknica-Bad Muskau z miejscem odprawy granicznej po stronie niemieckiej w miejscowości Bad Muskau czynne było całą dobę. Dopuszczone było przekraczanie granicy dla ruchu osobowego i mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Łęknicy, Graniczna Placówka Kontrolna Straży Granicznej w Olszynie, Placówka Straży Granicznej w Olszynie. Obie miejscowości łączył most na rzece Nysa Łużycka. Do przejścia granicznego po stronie polskiej prowadziła w miejscowości Łęknica ul. 1 Maja, a po stronie niemieckiej droga nr S127a.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej (NRD) funkcjonowało w tym miejscu polsko-niemieckie drogowe przejście graniczne Łęknica. Czynne codziennie przez całą dobę. Dopuszczone było przekraczanie granicy dla ruchu osobowego. Tylko dla obywateli:
Kontrolę graniczną osób, towarów i środków transportu wykonywała Graniczna Placówka Kontrolna Łęknica.

</doc>
<doc id="730031" url="https://pl.wikipedia.org/wiki?curid=730031" title="Przejście graniczne Krościenko-Chyrow">
Przejście graniczne Krościenko-Chyrow



</doc>
<doc id="730037" url="https://pl.wikipedia.org/wiki?curid=730037" title="Filip Nereusz">
Filip Nereusz



</doc>
<doc id="730039" url="https://pl.wikipedia.org/wiki?curid=730039" title="Filip Neriusz">
Filip Neriusz

Filip Neriusz, "Filip Nereusz" – podwójne imię męskie, spotykane również w formie przestawnej, nadawane na cześć św. Filipa Neri, znanego też jako św. Filip Neriusz (mniej poprawnie jako Filip Nereusz, która to forma zapewne powstała przez pomieszanie nazwiska świętego z imieniem Nereusz), i szczególnie popularne w XVIII–XIX wieku.
Znane osoby noszące to imię:
Filip Neriusz, "Filip Nereusz" imieniny obchodzi 26 maja.

</doc>
<doc id="730040" url="https://pl.wikipedia.org/wiki?curid=730040" title="Współczynnik wytrzymałości przekroju na zginanie">
Współczynnik wytrzymałości przekroju na zginanie

Wskaźnik wytrzymałości przekroju na zginanie – iloraz geometrycznego momentu bezwładności względem osi obojętnej i odległości skrajnego włókna przekroju od tej osi
gdzie:

</doc>
<doc id="730041" url="https://pl.wikipedia.org/wiki?curid=730041" title="Dru Lavigne">
Dru Lavigne

Dru Lavigne – instruktorka sieci komputerowych i bezpieczeństwa komputerowego w Marketbridge Technologies (Ottawa, Kanada), autorka książki "BSD Hacks" (polski tytuł: "100 sposobów na BSD", wydawnictwo Helion), aktywna popularyzatorka systemów z rodziny BSD.

</doc>
<doc id="730047" url="https://pl.wikipedia.org/wiki?curid=730047" title="NGC 4594">
NGC 4594



</doc>
<doc id="730049" url="https://pl.wikipedia.org/wiki?curid=730049" title="Zofia Nasierowska">
Zofia Nasierowska

Zofia Wiesława Nasierowska-Majewska (ur. 24 kwietnia 1938 w Łomiankach, zm. 3 października 2011 w Warszawie) – polska artystka fotograf, specjalizująca się w fotografii portretowej, pisarka. Uhonorowana tytułem Artiste FIAP (AFIAP).
Życiorys.
Zaczęła fotografować w wieku siedmiu lat, a jako jedenastolatka wzięła udział w swojej pierwszej wystawie. Była uczennicą swojego ojca, fotografa Eugeniusza Nasierowskiego. Później uczęszczała do technikum fototechnicznego, ukończyła studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Miała na koncie wystawy w kraju i za granicą oraz nagrody na międzynarodowych wystawach, między innymi w Budapeszcie, Karlowych Warach, Glasgow, Londynie, Sztokholmie.
Jej twórczość fotograficzna obejmuje krajobraz, reportaże, ale przede wszystkim portret. Była autorką zdjęć znanych ludzi ze świata teatru, filmu, sztuki, kultury. W latach 60. i 70. XX w. fotografowała się u niej duża część polskich artystów i intelektualistów. Wykonała portrety takich artystów jak Beata Tyszkiewicz, Krystyna Janda, Jerzy Kawalerowicz, Anna German, Roman Polański, Tadeusz Konwicki, Anna Jantar, Piotr Fronczewski, Gustaw Holoubek, Irena Jarocka, Irena Santor i Katarzyna Gärtner oraz wykonała portrety rodzinne Kaliny Jędrusik ze Stanisławem Dygatem, Wojciecha Pszoniaka z żoną, Krystyny Cierniak z Januszem Morgensternem czy Krystyny Zachwatowicz z Andrzejem Wajdą oraz wielu innych. W tym czasie jej fotografie były publikowane na dziesiątkach okładek tygodników: „Filmu”, „Ekranu”, „Zwierciadła”, „Przekroju” oraz „Kobiety i Życia”. Portrety w jej wykonaniu cechuje staranne oświetlenie i odpowiednie ujęcie modela, nieco idealizujące człowieka stojącego przed obiektywem.
Po trzydziestu pięciu latach pracy zawodowej, ze względu na chorobę oczu, przestała fotografować.
Od 1956 była członkiem ZPAF. Uhonorowana została tytułem „Artiste FIAP” nadanym przez Międzynarodową Federację Sztuki Fotograficznej.
Zmarła 3 października 2011 r. w Warszawie, pochowana została w Alei Zasłużonych na Cmentarzu Wojskowym na Powązkach (kwatera D31-tuje-3).
Życie prywatne.
Od roku 1960 była żoną reżysera Janusza Majewskiego. Mieli dwoje dzieci, Annę i Pawła.

</doc>
<doc id="730051" url="https://pl.wikipedia.org/wiki?curid=730051" title="Europejskie Igrzyska Halowe w Lekkoatletyce 1966">
Europejskie Igrzyska Halowe w Lekkoatletyce 1966

I Europejskie Igrzyska Halowe odbyły się 27 marca 1966 w Dortmundzie w hali Westfalenhalle. Polacy nie startowali.

</doc>
<doc id="730052" url="https://pl.wikipedia.org/wiki?curid=730052" title="Francois Chau">
Francois Chau



</doc>
<doc id="730061" url="https://pl.wikipedia.org/wiki?curid=730061" title="Andrew Flintoff">
Andrew Flintoff

Andrew "Freddie" Flintoff, MBE (ur. 6 grudnia 1977 w Preston) – angielski praworęczny krykiecista specjalizujący się w grze na pozycjach "batsmana" i "bowlera" (tzw. "all-rounder"), gracz Lancashire County Cricket Club i reprezentacji Anglii.
Kariera.
W wieku trzynastu lat Flintoff został graczem lokalnego klubu Lytham St. Annes, skąd już trzy lata później ściągnął go do siebie Lancashire County Cricket Club. Zadebiutował na najwyższym szczeblu rozgrywek klubowych w 1995 w meczu przeciw Hampshire County Cricket Club, w którym zaliczył zaledwie siedem "runów". W młodym wieku był wielokrotnie oskarżany o nieprofesjonalne podejście do własnego zdrowia, nadwagę, a także niewystarczające koncentrowanie się podczas gry.
Flintoff został kapitanem reprezentacji Anglii do lat 19 na czas jej testowego wyjazdu do Pakistanu (1996/1997) i domowego meczu przeciw reprezentacji Zimbabwe.
Już w 1998 zadebiutował na szczeblu testowym w reprezentacji Anglii (jej rywalem była wówczas RPA). Stracił je na krótko w 2001, by szybko odzyskać na mecze z Indiami. Początkowo grał fatalnie, ale w kończącym serię meczu jednodniowym to właśnie on dał Anglikom zwycięstwo w ostatnim "overze".
W 2003 po raz pierwszy uzyskał sto punktów. Rok później zaczął udowadniać słuszność porównywania go do Iana Bothama, w ciągu dwóch lat "windując" swoją "batting average" (średnią odbicia) do 43, a "bowling average" (średnią rzutu, która powinna być jak najniższa) obniżając z 47 do 28. Latem 2003 zaliczył "setkę" i trzy "pięćdziesiątki" w domowej serii meczów testowych przeciw RPA, a kolejną "setkę" dołożył w jednym z meczów z Indiami Zachodnimi wiosną 2004.
Na początku 2005 Flintoff przeszedł operację lewej kostki. Wywołało to obawy, iż nie zdąży ukończyć rehabilitacji przed rozpoczęciem The Ashes. Stało się jednak inaczej – Andrew był gotów do gry w kwietniu, a Anglia przy jego wydatnym udziale wygrała turniej; sam Flintoff został uznany jego najlepszym zawodnikiem. Ten sukces doprowadził również do odznaczenia go Orderem Imperium Brytyjskiego.
We wrześniu 2010 przerwał zawodową karierę, by wznowić ją w czerwcu 2014, podpisując kontrakt z Lancashire (turniej NatWest T20 Blast). W październiku tego samego roku został zaangażowany także przez Brisbane Heat, występujący w KFC T20 Big Bash League.
Kariera bokserska.
Pod koniec 2012 roku stoczył zawodową walkę bokserską, pokonując w Manchesterze Amerykanina Richarda Dawsona (na punkty).
Życie prywatne.
Flintoff związany jest z Rachael Wools, z którą ma dwoje dzieci o imionach Holly (ur. 2004) i Corey (ur. 2006). Zarówno ojciec jak i brat Flintoffa również byli krykiecistami.

</doc>
<doc id="730064" url="https://pl.wikipedia.org/wiki?curid=730064" title="Fernando Sor">
Fernando Sor

Fernando Sor, właśc. José Fernando Macarurio Sors, (ur. 13 lutego 1778 w Barcelonie, zm. 10 lipca 1839 w Paryżu) – hiszpański gitarzysta i kompozytor.
Życiorys.
Fernando Sor urodził się w Barcelonie w dość zamożnej rodzinie – jego ojciec był kupcem; dokładna data urodzenia nie jest znana – pewne jest, że ochrzczono go 14 lutego 1778 r. Wielu spośród męskich członków rodziny Sora było od pokoleń zawodowymi żołnierzami; taki też zawód przeznaczono Fernandowi. Od momentu jednak kiedy ojciec zapoznał go z operą włoską, Sor zaczął przejawiać zainteresowanie muzyką. Ojciec Sora miał też w domu gitarę, tak że młody Sor był z jej brzmieniem dobrze zaznajomiony. Gruntowne wykształcenie właśnie w kierunku muzycznym odebrał w opactwie benedyktynów w klasztorze Santa María de Montserrat w pobliżu Barcelony. Był tam chórzystą; studiował ponadto harmonię, grę na skrzypcach i fortepianie. W roku 1795 zaczął naukę w szkole wojskowej.
W roku 1797 miała miejsce w Barcelonie uwieńczona sukcesem premiera opery Fernanda Sora "Telémaco en la isla de Calipso" ("Telemach na wyspie Calypso"). Ogółem przedstawienie to miał 15 wystawień w barcelońskim "Teatre del Liceu". W tym też mniej więcej czasie wstąpił do hiszpańskiego wojska, w którym ostatecznie dosłużył się stopnia kapitana.
W roku 1808, kiedy armia francuska Napoleona Bonapartego najechała Hiszpanię, Sor pisał utwory na gitarę, stanowiące akompaniament do wierszy utrzymanych w tonie patriotycznym. Po porażce armii hiszpańskiej złożył jednak przysięgę nowej władzy Józefa Bonapartego i przyjął stanowisko głównego komisarza policji z ramienia władz okupacyjnych w jednym z andaluzyjskich okręgów. W roku 1813 okupanci francuscy zostali wyparci z Hiszpanii; Sor wraz z wieloma innymi artystami i arystokratami zaprzyjaźnionymi z Francuzami (tak zwanymi "afrancesados", czyli "sfrancuziałymi") opuścił Hiszpanię z obawy przed karą. Udał się do Paryża, by już nigdy nie powrócić do ojczyzny.
Dzięki swoim umiejętnościom kompozytora i gitarzysty zaczął uzyskiwać renomę w środowiskach artystycznych Paryża i w końcu zdecydował się na europejskie tournée, dzięki któremu zyskał znaczną sławę. Dłuższy czas przebywał m.in. w Londynie, gdzie odniósł sukces jako twórca muzyki baletowej, dzieł na orkiestrę, fortepian i głos i gitarę. W roku 1823 udał się w podróż do Petersburga, po drodze koncertując w Warszawie. W Rosji przebywał trzy lata.
W roku 1827, w dużej mierze z powodu zaawansowanego wieku, osiadł na dobre w Paryżu, gdzie postanowił przeżyć resztę życia. W tym okresie skomponował wiele ze swoich najlepszych utworów. Do jego paryskich przyjaciół należał m.in. hiszpański gitarzysta Dionisio Aguado; przyjaźni tej Sor poświęcił duet gitarowy "Les Deux Amis" ("Dwaj przyjaciele").
Jego ostatnim dziełem była msza na cześć jego zmarłej w roku 1837 córki. Ta śmierć wpędziła i tak już schorowanego Sora w depresję; zmarł dwa lata później, w roku 1839 na raka gardła.
Sor jest autorem wielu kompozycji na gitarę klasyczną oraz innowacyjnego w swoich czasach podręcznika "Méthode pour la Guitare", wydanego po raz pierwszy w Paryżu w 1830 roku, prezentującego nie tylko zagadnienia związane z techniką gry, ale również teorię kompozycji, harmonii i kontrapunktu.

</doc>
<doc id="730065" url="https://pl.wikipedia.org/wiki?curid=730065" title="Herb Kamieńca Ząbkowickiego">
Herb Kamieńca Ząbkowickiego

Herb Kamieńca Ząbkowickiego przedstawia w polu błękitnym dwa lwy wspięte, zwrócone do siebie, złote z językami i pazurami czerwonymi; prawy za kratą srebrną, lewy ukoronowany w polu usianym biletami złotymi.
Historia.
Pierwszy herb używany przez gminę powstał w 1981 roku. Przedstawiał na tarczy dzielonej w słup w polu prawym, czerwonym, orła srebrnego z przepaską, w polu lewym, niebieskim, pół wieży czerwonej. Jego autorem jest Stefan Gnaczy. Prawnie herb był tak naprawdę logo Towarzystwa Miłośników Ziemi Kamienieckiej – powstał na potrzeby tego stowarzyszenia. Rada gminy nigdy nie podjęła uchwały o przyjęciu logo TMZKam jako herbu Kamieńca zatem nie powinna była się nim posługiwać. Dodatkowo, herb ten był obarczony licznymi błędami, w tym pomieszaniem polskiego i śląskiego orła, umieszczeniem czerwonej wieży w polu błękitnym (złamanie zasady alternacji).
W związku z uchybieniami w używanym herbie oraz jego niejasnym statusem prawnym, gmina zleciła opracowanie nowego wzoru. Nowy herb uzyskał pozytywną opinię Komisji Heraldycznej i został oficjalnie przyjęty 25 kwietnia 2013 roku
. Projektantami nowego herbu są Robert Fidura i Kamil Wójcikowski.
Symbolika.
Herb przypomina dwóch najważniejszych historycznych właścicieli Kamieńca i wielu wsi w gminie Kamieniec Ząbkowicki. Prawa strona herbu wzięta została z herbu, jakim posługiwali się Cystersi z Kamieńca Ząbkowickiego, którzy byli ważnymi posiadaczami w okolicy w latach 1249-1810. Cystersi byli także założycielami wielu wsi na terenie gminy. Cystersi kamienieccy posługiwali się złożonym herbem - czteropolowym z tarczą sercową, gdzie obok tradycyjnego cysterskiego godła - belki św. Bernarda, znajdowały się pola z lwem umieszczonym za kratą. Ukoronowany lew w polu usianym biletami to główne godło herbu dynastii Orańskiej, z której Marianna Orańska była najważniejszym właścicielem Kamieńca po kasacie zakonu przez władze pruskie (dobra otrzymane w posagu, od 1830). Marianna była dobrodziejką miejscowej ludności i jest pamiętana do dzisiaj, pomimo zmiany ludności niemieckiej na polską. Wspólnie z małżonkiem, księciem Albrechtem Hohenzollern, Marianna wybudowała monumentalny pałac-zamczysko, będący do dzisiaj atrakcją turystyczną gminy.

</doc>
<doc id="730076" url="https://pl.wikipedia.org/wiki?curid=730076" title="Giovanni di Paolo">
Giovanni di Paolo

Giovanni di Paolo (ur. 1403, zm. 1483) - włoski malarz ze szkoły sieneńskiej, tworzył w okresie quattrocenta. Znany jest także jako Giovanni di Paolo di Grazia lub Giovanni del Poggio. Jego twórczość zaliczana jest do stylu zwanego gotykiem międzynarodowym.

</doc>
<doc id="730082" url="https://pl.wikipedia.org/wiki?curid=730082" title="Szlomi Arbeitman">
Szlomi Arbeitman

Szlomi Arbeitman (hebr. שלומי ארביטמן, 14 maja 1985 w Netanji) – izraelski piłkarz grający na pozycji napastnika. Od 2013 roku jest zawodnikiem RAEC Mons.
Życiorys.
Arbeitman do swojego obecnego klubu, KAA Gent, dołączył przed sezonem 2010/2011. Regularnie grał w reprezentacji Izraela U-21, a w dorosłej reprezentacji zadebiutował w 2004 roku (strzelił hattricka w swoim debiucie przeciwko drużynie Azerbejdżanu).
Przed transferem do drużyny z Gandawy reprezentował barwy Beitaru Jerozolima, Hapoelu Petach Tikwa, Maccabi Hajfa i Hapoelu Tel Awiw. W 2011 roku przeszedł na zasadzie wypożyczenia do KVC Westerlo. W 2013 roku przeszedł do RAEC Mons.

</doc>
<doc id="730085" url="https://pl.wikipedia.org/wiki?curid=730085" title="Ingemar Stenmark">
Ingemar Stenmark

Jan Ingemar Stenmark (ur. 18 marca 1956 w Joesjö) – szwedzki narciarz alpejski, trzykrotny medalista olimpijski, wielokrotny medalista mistrzostw świata oraz trzykrotny zdobywca Pucharu świata. Zawodnik klubu Tärna IK Fjälvinden. Uznawany za najlepszego narciarza alpejskiego w dziejach, przez znawców narciarstwa uważany również za największy talent w historii tej dyscypliny.
Wygrywał zawody tylko w dwóch konkurencjach narciarstwa alpejskiego: w slalomie gigancie i slalomie. W przeciągu swojej kariery Ingemar Stenmark ustanowił rekord pod względem wygranych zawodów Pucharu Świata (aktualny w latach 1981-2023) z 86. triumfami (drugi w tej klasyfikacji Austriak Marcel Hirscher zwyciężał 67 razy). W marcu 2023 roku rekord Stenmarka pobiła Mikaela Shiffrin.
Szwed jest ponadto rekordzistą pod względem ilości miejsc na podium w zawodach PŚ, które zajmował w sumie 155 razy (86 zwycięstw, 43 drugich i 26 trzecich miejsc). Drugi w tej klasyfikacji jest Marc Girardelli, który na podium stawał 97 razy. Jest też zawodnikiem, który najczęściej wygrywał zawody PŚ w gigancie (46 zwycięstw) i slalomie (40 zwycięstw). Ponadto Szwed stawał na podium w 41. kolejnych startach w zawodach PŚ (w sezonach 1978/1979-1980/1981) oraz odniósł piętnaście zwycięstw w piętnastu kolejnych zawodach w jednej konkurencji (gigant w sezonach 1978/1979-1980/1981). Jest także rekordzistą pod względem zdobytych Małych Kryształowych Kul za zwycięstwa w klasyfikacjach poszczególnych konkurencji. Szwed zdobył ich 16, po osiem w gigancie i slalomie. Dziewięciokrotnie zdobywał mistrzostwo Szwecji: w slalomie w latach 1974, 1976, 1977, 1978 i 1979 oraz gigancie w latach 1976, 1977, 1978 i 1979.
Kariera.
Ingemar Stenmark zaczął uprawiać narciarstwo alpejskie w wieku 5 lat, trenując w miejscowości Tärnaby. W wieku ośmiu lat wygrał swoje pierwsze zawody krajowe, a od trzynastego roku życia był członkiem reprezentacji Szwecji w kategorii juniorów. W 1974 roku wywalczył złoty medal w slalomie gigancie podczas mistrzostw Europy juniorów w Jasnej.
W zawodach Pucharu Świata zadebiutował 8 grudnia 1973 roku w Val d’Isère, zajmując 46. miejsce w gigancie. Pierwsze pucharowe punkty wywalczył 16 grudnia tego samego roku w Saalbach, gdzie rywalizację w gigancie zakończył na dziewiątej pozycji. Blisko trzy miesiące później 2 marca 1974 roku w Voss po raz pierwszy stanął na podium zawodów tego cyklu, zajmując trzecie miejsce w gigancie. Wyprzedzili go tylko Włoch Gustav Thöni oraz Austriak Hansi Hinterseer. W sezonie 1973/1974 jeszcze trzykrotnie stawał na podium: 3 marca w Voss i 10 marca w Wysokich Tatrach był drugi w slalomie, a 9 marca 1974 roku w Wysokich Tatrach zajął drugie miejsce w gigancie. W klasyfikacji generalnej dało mu to dwunaste miejsce, a w klasyfikacjach slalomu i giganta był szósty. W lutym 1974 roku wystartował na mistrzostwach świata w Sankt Moritz, gdzie był dziewiąty w gigancie, a rywalizacji w slalomie nie ukończył.
Pierwsze zwycięstwo w zawodach PŚ odniósł 17 grudnia 1974 roku w Madonna di Campiglio, gdzie był najlepszy w slalomie. Łącznie dwanaście razy stawał na podium, w tym jeszcze czterokrotnie zwyciężał: 12 stycznia w Wengen wygrał kolejny slalom, a 23 lutego w Naeba, 2 marca w Garibaldi i 13 marca 1975 roku w Sun Valley był najlepszy w gigancie. W klasyfikacji generalnej sezonu 1974/1975 był tym razem drugi za Gustavem Thönim, a w klasyfikacjach slalomu i giganta zdobył pierwsze w karierze Małe Kryształowe Kule za końcowe zwycięstwo.
W trzech kolejnych sezonach Szwed zdominował rywalizację w Pucharze Świata, trzy razy z rzędu zdobywając Kryształową Kulę. W tym czasie 37 razy stawał na podium, odnosząc jednocześnie 23 zwycięstwa. W każdym z sezonów zwyciężał także w klasyfikacjach slalomu i giganta. Najlepsze wyniki osiągnął w sezonie 1976/1977, kiedy czternaście razy stawał na podium i dziesięciokrotnie zwyciężał. W 1976 roku wziął udział w igrzyskach olimpijskich w Innsbrucku, gdzie wywalczył brązowy medal w gigancie. W zawodach tych wyprzedzili go jedynie dwaj Szwajcarzy: Heini Hemmi i Ernst Good. Na tych samych igrzyskach wystąpił także w slalomie, w którym po pierwszym przejeździe zajmował dziewiąte miejsce. Nie ukończył jednak drugiego przejazdu i ostatecznie nie był klasyfikowany. Podczas rozgrywanych dwa lata później mistrzostw świata w Garmisch-Partenkirchen Stenmark wywalczył złote medale w slalomie i slalomie gigancie. W pierwszej z tych konkurencji pokonał drugiego Andreasa Wenzela z Liechtensteinu o ponad dwie sekundy. W slalomie zwyciężył z przewagą 0,66 sekundy nad Włochem Piero Grosem i 0,93 sekundy nad kolejnym reprezentantem Liechtensteinu, Paulem Frommeltem.
Także w sezonie 1978/1979 najczęściej stawał na podium oraz odniósł najwięcej zwycięstw spośród wszystkich startujących zawodników. Łącznie w tym sezonie zwyciężał aż trzynaście razy, tym samym bijąc rekord dwunastu zwycięstw w jednym sezonie, ustanowiony przez Francuza Jean-Claude'a Killy'ego w sezonie 1966/1967. Wynik Szweda nigdy nie został pobity, chociaż w sezonie 2000/2001 wyrównał go Austriak Hermann Maier. Jednakże zmiana w przepisach dotyczących ostatecznego triumfatora Pucharu Świata sprawiła, iż został sklasyfikowany dopiero na piątym miejscu. W sezonie tym zliczano wyniki trzech najlepszych startów z każdej konkurencji, Szwed nie mógł więc zdobyć czwartej z rzędu Kryształowej Kuli, bowiem nie startował w zjazdach ani kombinacji alpejskiej. Był za to zdecydowanie najlepszy w klasyfikacjach slalomu i giganta.
Od 1980 do 1984 roku w każdym z sezonów Pucharu Świata Szwed plasował się na drugiej pozycji w klasyfikacji generalnej. Najbliżej zwycięstwa był w sezonie 1979/1980, kiedy do pierwszego w klasyfikacji generalnej Andreasa Wenzela z Liechtensteinu stracił tylko cztery punkty. W sezonie 1980/1981 strata do najlepszego zawodnika, Phila Mahre z USA wyniosła sześć punktów. Mahre wyprzedził bezpośrednio Stenmarka także w sezonach 1981/1982 i 1982/1983, a w sezonie 1983/1984 o 26 punktów lepszy był Pirmin Zurbriggen ze Szwajcarii. W każdym z sezonów przynajmniej dziesięć razy plasował się w czołowej trójce zawodów, łącznie odnosząc 38 zwycięstw. Najczęściej na podium stawał w sezonie 1980/1981, kiedy dokonał tego aż dziewiętnaście razy. Więcej zwycięstw odniósł rok wcześniej, wygrywając jedenaście zawodów. W sezonach 1979/1980 i 1980/1981 zwyciężał w klasyfikacjach slalomu i giganta, co było odpowiednio szóstym i siódmy triumfem z rzędu w tych klasyfikacjach. Ponadto w sezonie 1981/1982 był drugi w obu klasyfikacjach, w sezonie 1982/1983 wygrał po raz ósmy klasyfikację slalomu i był drugi w gigancie, a w sezonie 1983/1984 wygrał po raz ósmy klasyfikację giganta był drugi w slalomie.
Kolejne medale wywalczył na igrzyskach olimpijskich w Lake Placid w 1980 roku, gdzie ponownie był najlepszy w slalomie i gigancie. Po pierwszym przejeździe slalomu zajmował czwarte miejsce, tracąc do prowadzącego Phila Mahre 0,58 sekundy. W drugim przejeździe był jednak wyraźniej najlepszy, zwyciężając ostatecznie z przewagą 0,50 s nad Philem Mahre i 0,80 s nad Jacquesem Lüthym ze Szwajcarii. W gigancie pierwszy przejazd ukończył na trzeciej pozycji o 0,32 s za prowadzącym Andreasem Wenzelem. Podobnie jak w slalomie w drugim przejeździe giganta osiągnął najlepszy czas, wyprzedzając pozostałych zawodników o blisko sekundę. Ostatecznie na podium wyprzedził Andreasa Wenzela i Austriaka Hansa Enna. Wywalczonych w Lake Placid tytułów nie mógł obronić na rozgrywanych cztery lata później igrzyskach w Sarajewie, ponieważ Międzynarodowy Komitet Olimpijski uznał go za profesjonalistę po tym, jak Szwed podpisał kontrakty sponsorskie z firmami, które nie były sponsorami reprezentacji narodowej. Z tego samego powodu na igrzyskach w 1984 roku nie wystartowała reprezentująca Liechtenstein Hanni Wenzel. Stenmark wystąpił za to na rozgrywanych w 1982 roku mistrzostwach świata w Schladming, zdobywając dwa medale. W slalomie był najlepszy wyprzedzając Bojana Križaja z Jugosławii oraz swego rodaka Bengta Fjällberga. W gigancie wywalczył tym razem srebrny medal, rozdzielając na podium Steve'a Mahre z USA i kolejnego reprezentanta Jugosławii, Borisa Strela. Do zwycięzcy Szwed stracił 0,51 sekundy.
Sezon 1984/1985 był pierwszym od dziesięciu lat sezonem, w którym Stenmark nie wygrał żadnych zawodów Pucharu Świata. Na podium znalazł się cztery razy: 4 stycznia w Bad Wiessee był trzeci w slalomie, 21 stycznia w Wengen i 16 lutego w Kranjskiej Gorze był drugi w tej konkurencji, a 10 marca 1985 roku zajął drugie miejsce w gigancie. Wyniki ten dały mu szóste miejsce w klasyfikacji generalnej, trzecie w klasyfikacji slalomu oraz dziesiąte w klasyfikacji giganta. Wśród slalomistów wyprzedzili go tylko Marc Girardelli z Luksemburga oraz Paul Frommelt. Z rozgrywanych w lutym 1985 roku mistrzostw świata w Bormio wrócił bez medalu. W slalomie zajął czwarte miejsce, przegrywając walkę o podium z Austriakiem Robertem Zollerem o 0,39 sekundy. Wystartował także w slalomie gigancie, jednak nie ukończył rywalizacji.
Ponownie na najwyższym stopniu podium stanął 15 grudnia 1985 roku w Alta Badia, gdzie w zawodach Pucharu Świata był najlepszy w gigancie. W kolejnych startach siedem razy stawał na podium odnosząc jeszcze trzy zwycięstwa: 25 stycznia w St. Anton am Arlberg wygrał slalom, a 27 lutego w Hemsedal i 18 marca 1986 roku w Lake Placid wygrywał giganta. W klasyfikacji generalnej był piąty, a w klasyfikacjach giganta i slalomu zajmował drugie miejsce. Wśród slalomistów lepszy był jedynie Rok Petrovič z Jugosławii, a w klasyfikacji giganta Szweda wyprzedził Szwajcar Joël Gaspoz. Podobne wyniki osiągał sezonie 1986/1987, który ukończył na szóstej pozycji w klasyfikacji generalnej. Na podium stawał pięciokrotnie, w tym odniósł dwa zwycięstwa: 29 listopada 1986 roku w Sestriere i 14 lutego 1987 roku w Markstein był najlepszy w slalomie. W klasyfikacji giganta był siódmy, a w klasyfikacji slalomu zajął drugie miejsce za Markusem Wasmeierem z RFN. Wystąpił na mistrzostwach świata w Crans-Montana w 1987 roku, jednak ponownie nie zdobył medalu. W slalomie był piąty, a rywalizację w gigancie zakończył na dziesiątym miejscu.
Najważniejszym punktem sezonu 1987/1988 były igrzyska olimpijskie w Calgary. Stenmark wystąpił najpierw w gigancie, zajmując po pierwszym przejeździe 30. miejsce. Drugiego przejazdu nie ukończył i ostatecznie nie był klasyfikowany. W slalomie uzyskał jedenasty czas pierwszego przejazdu i najlepszy czas drugiego. Wystarczyło to do zajęcia piątego miejsca; do brązowego medalisty, Paula Frommelta, stracił 0,38 sekundy. W zawodach pucharowych startował rzadko, przy czym raz stanął na podium: 29 listopada 1987 roku w Sestriere był drugi w gigancie. W klasyfikacji generalnej zajął ostatecznie 21. miejsce, a w klasyfikacji giganta był dziewiąty. Startował także w sezonie 1988/1989, który ukończył na siedemnastym miejscu. Wtedy też po raz ostatni stanął na podium, 19 lutego 1989 roku w Aspen zwyciężając w gigancie. Ostatni występ w zawodach Pucharu Świata zanotował 9 marca 1989 roku w Shiga Kōgen, gdzie w gigancie zajął czwartą pozycję. W klasyfikacji giganta był czwarty. Brał również udział w mistrzostwach świata w Vail w 1989 roku, gdzie w gigancie był szósty, a zawodów slalomowych nie ukończył. W 1989 roku zakończył karierę.
W latach 1977-1979 Stenmark otrzymywał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W latach 1978-1980 był wybierany sportowcem roku w Szwecji, a w ankiecie w 1999 roku wybrano go szwedzkim sportowcem stulecia. W latach 1975 i 1978 otrzymywał nagrodę Svenska Dagbladets guldmedalj. Ponadto w 1979 roku otrzymał Medal Holmenkollen wspólnie z dwójką biegaczy narciarskich: reprezentującą ZSRR Raisą Smietaniną i Norwegiem Erikiem Håkerem.
W 1984 roku wziął ślub z Ann Uvhagen, z którą ma córkę.
Po zakończeniu kariery pracował między innymi dla słoweńskiej firmy Elan, produkującej sprzęt narciarski.
W 2004 roku przeżył trzęsienie ziemi na Oceanie Indyjskim i wywołaną nim falę tsunami, która pochłonęła ponad 200 tysięcy ofiar.

</doc>
<doc id="730086" url="https://pl.wikipedia.org/wiki?curid=730086" title="Evander Sno">
Evander Sno

Evander Sno (ur. 9 kwietnia 1987 w Dordrechcie, Holandia) - piłkarz holenderski grający na pozycji defensywnego pomocnika.
Kariera klubowa.
Sno pochodzi z Dordrechtu. Piłkarskie kroki stawiał jednak w szkółce Ajaksu Amsterdam, jednak nie poznano się tam na jego talencie. Trafił więc do innej znanej szkółki piłkarskiej w Holandii, Feyenoordu. W Feyenoordzie jednak także nie mógł przebić się do składu, gdyż trener Erwin Koeman nie widział dlań miejsca w składzie. Postanowiono więc wypożyczyć młodego pomocnika do gorszego zespołu, by mógł się ogrywać w dorosłej piłce. Evander w sezonie 2005/2006 trafił więc do NAC Breda, a barwach której zadebiutował w Eredivisie, 29 stycznia 2006 w przegranym 2:3 wyjazdowym meczu z FC Groningen. Sno w rundzie wiosennej wywalczył sobie miejsce w składzie i w barwach NAC poczynał sobie całkiem nieźle. Najczęściej występował na pozycji defensywnego pomocnika, ale był próbowany także na innych pozycjach i wystąpił aż na 9 z nich. W ciągu całego sezonu 14 razy wybiegał na boisko.
Latem 2006 wrócił do Feyenoordu, ale nie mając gwarancji na to, że będzie grał w rotterdamskim zespole dość niespodziewanie odszedł do szkockiego Celtiku, który zapłacił za niego około 400 tysięcy euro. W zespole "Celtów" zadebiutował podczas meczu o Puchar Ligi Szkockiej, w wygranym meczu z St. Mirren F.C. Po meczu był chwalony przez menedżera Celtiku, Gordona Strachana i ten w najbliższym czasie postanowił dawać Evanderowi więcej szans na grę. Natomiast w Scottish Premier League po raz pierwszy zagrał 29 lipca w wygranym 4:1 meczu z Kilmarnock F.C. 23 września zadebiutował w słynnych derbach Glasgow, w przegranym 0:2 meczu z Rangers F.C., zmienił wówczas w drugiej połowie Shunsuke Nakamurę. 26 listopada zdobył swoją pierwszą bramkę w szkockiej lidze. W 70. minucie meczu pokonał Zbigniewa Małkowskiego dając Celtikowi prowadzenie 2:1. Mecz zakończył się jednak rezultatem 2:2. W sierpniu 2008 powrócił do ojczyzny podpisując kontrakt z Ajaxem Amsterdam. Celtic otrzymał za niego milion euro. Podczas meczu rezerw Ajaxu 13 września 2010 roku, miał atak serca. Został zreanimowany na boisku i przewieziony do szpitala w Arnhem.
31 sierpnia 2009 Sno został wypożyczony do Bristol City. Był też zawodnikiem RKC Waalwijk, NEC Nijmegen, KVC Westerlo i ADO Den Haag.
Kariera reprezentacyjna.
Reprezentacyjną karierę Sno rozpoczął od występów w młodzieżowej reprezentacji Holandii w kategorii Under-19. Dobra gra w sezonie 2006/2007 w barwach Celtiku i wywalczenie miejsca w pierwszym składzie spowodowała, iż Sno zainteresował się selekcjoner pierwszej reprezentacji "Oranje" Marco van Basten. Powołał Evandera na towarzyski mecz z reprezentacją Anglii, ale 15 listopada Sno nie wybiegł jednak na boisko stadionu Amsterdam ArenA.

</doc>
<doc id="730090" url="https://pl.wikipedia.org/wiki?curid=730090" title="Zapłodnienie In Vitro">
Zapłodnienie In Vitro



</doc>
<doc id="730092" url="https://pl.wikipedia.org/wiki?curid=730092" title="Dokumenty operacyjne">
Dokumenty operacyjne



</doc>
<doc id="730093" url="https://pl.wikipedia.org/wiki?curid=730093" title="Dawkomierz promieniowania">
Dawkomierz promieniowania



</doc>
<doc id="730095" url="https://pl.wikipedia.org/wiki?curid=730095" title="Marszruta">
Marszruta



</doc>
<doc id="730096" url="https://pl.wikipedia.org/wiki?curid=730096" title="Franciszek Bałdyga">
Franciszek Bałdyga

Franciszek Białdyga (ur. 2 marca 1891 w Starej Wsi k. Raciborza, zm. 16 września 1975) był uczestnikiem trzech powstań śląskich. Członek żandarmerii polowej w szwadronie rybnickim, działacz społeczny.
W latach międzywojennych pracował w Hucie "Silesia" w Rybniku. W okresie II wojny światowej aresztowany 20 kwietnia 1940 i przekazany do niemieckiego obozu koncentracyjnego Auschwitz-Birkenau. W 1941 został zwolniony z obozu. Po zakończonej okupacji w 1945 kontynuował pracę w Hucie.

</doc>
<doc id="730110" url="https://pl.wikipedia.org/wiki?curid=730110" title="Krzak Gorejący">
Krzak Gorejący



</doc>
<doc id="730111" url="https://pl.wikipedia.org/wiki?curid=730111" title="Drepano">
Drepano

Drepano (gr. Δρέπανο) – miejscowość w Grecji, nad Zatoką Argolidzką, na Półwyspie Peloponeskim, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida, w gminie Nauplion. W 2011 roku liczyła 1272 mieszkańców. Mieszkańcy utrzymują się z turystyki i uprawy cytrusów. Drepano znajduje się w pobliżu większych miast Nauplion i Tolo.

</doc>
<doc id="730113" url="https://pl.wikipedia.org/wiki?curid=730113" title="Wojna brytyjsko-zanzibarska">
Wojna brytyjsko-zanzibarska



</doc>
<doc id="730136" url="https://pl.wikipedia.org/wiki?curid=730136" title="Maskujące malowanie">
Maskujące malowanie



</doc>
<doc id="730144" url="https://pl.wikipedia.org/wiki?curid=730144" title="Koalicja wojskowo-polityczna">
Koalicja wojskowo-polityczna



</doc>
<doc id="730148" url="https://pl.wikipedia.org/wiki?curid=730148" title="Tomasz Jarzębowski">
Tomasz Jarzębowski

Tomasz Stanisław Jarzębowski (ur. 16 listopada 1978 w Warszawie) – były polski piłkarz występujący na pozycji pomocnika lub obrońcy. Reprezentant Polski. Mistrz Polski i zdobywca Pucharu Ligi Polskiej z Legią Warszawa.
Z wykształcenia technik ochrony środowiska.
Jest piątym w historii wychowankiem Legii Warszawa, który trafił do reprezentacji Polski a czwartym, po Henryku Grzybowski, Stanisławie Fołtynie i Ryszardzie Milewskim, reprezentantem polski broniącym barw warszawskiej drużyny.
Jest wnukiem Kazimierza Jarzębowskiego przedwojennego piłkarza Skry Warszawa.
30 listopada 2016 rozegrał ostatni mecz w karierze. Na boisku spędził 90 minut i przyczynił się do historycznego awansu Wigier Suwałki do półfinału Pucharu Polski. Drużyna z Suwałk zremisowała z GKS Jastrzębie 1:1.
Po zakończonej karierze piłkarskiej przyglądał się pracy trenerów zatrudnionych w akademii Legii Warszawa.
Od sezonu 2017-2018 jest odpowiedzialny za obserwowanie wypożyczonych piłkarzy z Legii Warszawa do innych klubów.
Sukcesy.
Legia Warszawa
GKS Bełchatów

</doc>
<doc id="730151" url="https://pl.wikipedia.org/wiki?curid=730151" title="Komenda miasta">
Komenda miasta



</doc>
<doc id="730157" url="https://pl.wikipedia.org/wiki?curid=730157" title="Batsman">
Batsman

Batsman (pol. odbijający) – nazwa pozycji w drużynie krykieta, odnosząca się zarówno do gracza występującego w danej chwili jako odbijający, jak i do gracza specjalizującego się w grze na tej pozycji.
W czasie meczu "batsmanów" wystawia jedynie drużyna odbijająca. Zawsze jest ich dwóch – jeden, striker, ma za zadanie bronić bramki przed uderzeniem piłki rzuconej przez "bowlera" rywali, a zarazem odbić ją tak, by zawodnicy drużyny broniącej ("fielders") albo nie byli w stanie jej złapać zanim opuści pole gry, albo też złapali ją jak najpóźniej.
Jeżeli uderzona piłka opuści pole gry nie dotykając wcześniej ziemi, odbijający zdobywa dla swojej drużyny 6 "runów" (krykietowy odpowiednik punktów), jeżeli odbita piłka zdąży dotrzeć do granicy pola gry zanim zostanie przechwycona przez zawodników drużyny przeciwnej, zdobywa 4 "runy". W innym przypadku po odbiciu może zacząć biec w kierunku przeciwnej bramki (odległej o 22 jardy). W tym momencie w przeciwnym kierunku rusza drugi "batsman" (non-striker), stojący w pobliżu bramki rzucającego. 
Jeśli odbijającym uda się zamienić pozycjami zanim "fielderzy" przechwycą piłkę i odrzucą ją do jeden z bramek, ich drużyna zdobywa "runa" za każdą taką zamianę.

</doc>
<doc id="730163" url="https://pl.wikipedia.org/wiki?curid=730163" title="Odrodzenie liberum conspiro">
Odrodzenie liberum conspiro

Liberum conspiro (łac. "wolna konspiracja") – w latach siedemdziesiątych XIX wieku dorastało i wchodziło w życie publiczne nowe pokolenie, dla którego klęska powstania była przede wszystkim wspomnieniem rodziców. Młoda polska inteligencja, kształcona na ideałach pozytywistycznych, obserwująca ruch narodnicki w Rosji, chłonąca to, co się działo w Europie Zachodniej, tworzyła na przełomie lat siedemdziesiątych i osiemdziesiątych środowisko i formację umysłową nastawioną na wyrwanie się z letargu popowstaniowego. Pozytywistyczna praca organiczna nie wystarczała im jako forma aktywności. Nie zapobiegała represjom ze strony zaborców ani nie zlikwidowała niesprawiedliwości i konfliktów w życiu społecznym. To środowisko „niepokornych”, jak nazwie je publicysta Bohdan Cywiński w swojej, wydanej w 1971 r., książce „Rodowody niepokornych”, dało w latach siedemdziesiątych i osiemdziesiątych XIX w. początek polskim obozom politycznym; obozy te przetrwały w ogólnych zarysach do II wojny światowej, a i w czasach obecnych wyznaczają w dużej mierze formy myślenia polskich elit politycznych o sprawach publicznych.
Ruch socjalistyczny, ludowy i nacjonalistyczny tworzyło środowisko inteligenckie, szukające wyjścia z sytuacji, w której nie akceptowana rzeczywistość wydawała się w gruncie rzeczy niezmienna, a jawna ekspresja własnych poglądów i przekonań była uniemożliwiana przez panujący system. Środowisko to szukało nowych form aktywnego wpływania na rzeczywistość zbiorowości, za którą czuło się odpowiedzialne, mając silne poczucie misji społecznej.
W warunkach polskich sprawy narodowe nieodłącznie wiązały się z programami społecznymi i każdy tworzący się ruch musiał ustalić swój stosunek do sprawy niepodległości. Rzeczywistość ówczesnej Polski była taka, iż każda forma aktywności wiązała się z problemem losów narodu polskiego.

</doc>
<doc id="730165" url="https://pl.wikipedia.org/wiki?curid=730165" title="Ogniowe wzbronienie podejścia i rozwinięcia wojsk przeciwnika">
Ogniowe wzbronienie podejścia i rozwinięcia wojsk przeciwnika

Ogniowe wzbronienie podejścia i rozwinięcia wojsk przeciwnika – okres działalności ogniowej artylerii i innych rodzajów wojsk.
Charakterystyka.
Ogniowe wzbronienie podejścia i rozwinięcia wojsk przeciwnika z reguły wykonywane jest w początkowej fazie działań obronnych, ale może także wystąpić w czasie ich trwania, na przykład w celu wzbronienia podejścia odwodów operacyjnych przeciwnika.
Rozpoczyna się zwykle z chwilą wyjścia wojsk przeciwnika z rejonów wyjściowych i wejścia w zasięg ognia własnych środków rażenia, a kończy się w czasie osiągnięcia rubieży ataku przez ich pierwszorzorzutowe pododdziały. 
Podstawowe zadania realizowane przez artylerię w tym okresie to:

</doc>
<doc id="730168" url="https://pl.wikipedia.org/wiki?curid=730168" title="Călimăneşti-Căciulata">
Călimăneşti-Căciulata



</doc>
<doc id="730169" url="https://pl.wikipedia.org/wiki?curid=730169" title="Józef Kazimierz Plebański">
Józef Kazimierz Plebański

Józef Kazimierz Plebański (ur. 1 marca 1831 w Trzemesznie, powiat Mogilno, zm. 19 sierpnia 1897 w Izdebnie Kościelnym) – historyk polski, encyklopedysta.
Życiorys.
W literaturze czasem występuje jako miejsce urodzenia Bystrzyca koło Mogilna, jednak o Trzemesznie wspomina we wspomnieniach jego wnuk Tadeusz Plebański oraz Encyklopedia PWN. Natomiast Kwartalnik Historyczny, wydany zaraz po jego śmierci, w 1897 mówi o Bystrzycy pod Trzemesznem.
Józef Kazimierz Plebański był jedynakiem, został wykształcony we Wrocławiu i w Berlinie, gdzie doktoryzował się w 1855 roku. Tematem jego dysertacji były dzieje panowania Jana Kazimierza i Marii Ludwiki Gonzagi i związane z tym odnalezienie w Bibliotece Berlińskiej nieznanych listów Jana Kazimierza. Po uzyskaniu doktoratu wykładał jakiś czas we Wrocławiu, skąd został przeniesiony przez margrabiego Al. Wielopolskiego do Warszawy na stanowisko profesora historii w Szkole Głównej, jak wówczas nazywał się Uniwersytet Warszawski. Rektorem był wtedy prof. Mianowski.
Józef Kazimierz Plebański był współzałożycielem reaktywowanej niedawno Kasy Mianowskiego. W czasie intensywnych działań rusyfikacyjnych po powstaniu styczniowym zaborca nakazał prowadzenie nauczania w języku rosyjskim. Józef Kazimierz Plebański był w grupie profesorów, którzy odmówili współpracy z władzami carskimi, skutkiem czego zostali wypędzeni z Uniwersytetu. Gdy około 1868 Szkoła Główna została zamknięta przez władze rosyjskie, zaproponowano Józefowi Kazimierzowi katedrę we Lwowie, ale nie przyjął jej, nie chcąc emigrować do Małopolski. Z biegiem czasu został redaktorem poczytnego pisma, miesięcznika "Biblioteka Warszawska".
Około 1862-63 poślubił Kazimierę Jarzębowską (1835-1913). Ze sprzedaży posagowego majątku żony “Krzycko Wielkie”, małżonkowie Plebańscy zakupili majątek starościny wyszogrodzkiej Szymanowskiej - Izdebno Kościelne w okolicy Grodziska Mazowieckiego. Tam też urodziło się sześcioro dzieci, Stanisława, Jan-Teodor, Michał, Maria, Leontyna i Stefania.
Publikacje.
Był encyklopedystą oraz członkiem komitetu redakcyjnego Encyklopedii Wychowawczej wydanej w latach 1880-1890. Napisał również:

</doc>
<doc id="730171" url="https://pl.wikipedia.org/wiki?curid=730171" title="Krzak gorejący">
Krzak gorejący



</doc>
<doc id="730172" url="https://pl.wikipedia.org/wiki?curid=730172" title="Awi Kohen (piłkarz)">
Awi Kohen (piłkarz)

Awi Kohen, właśc. Awraham Kohen (hebr. אברהם כהן, ur. 14 listopada 1956 w Kairze, zm. 29 grudnia 2010 w Tel Awiwie) – izraelski piłkarz, reprezentant Izraela w piłce nożnej, grający na pozycji obrońcy.
Życiorys.
Kohen, zanim dołączył do drużyny Liverpoolu za kwotę 200 000 funtów w lipcu 1979, reprezentował Maccabi Tel Awiw. Nie otrzymał zbyt wielu szans pokazania się na stadionie Anfield i w listopadzie 1981 roku, powrócił do Maccabi. Jednak jego droga znów zaprowadziła go na Wyspy i w 1987 roku został zakupiony przez Rangers. Swoją karierę zakończył w drużynie Maccabi Netanja.
W reprezentacji Izraela rozegrał 51 spotkań, strzelając 3 bramki.
Zmarł 29 grudnia 2010 roku na skutek obrażeń poniesionych w wypadku drogowym 20 grudnia w Ramat Ganie. Lekarze w szpitalu w Tel Awiwie zdiagnozowali u niego śmierć mózgową

</doc>
<doc id="730174" url="https://pl.wikipedia.org/wiki?curid=730174" title="Kanał telekomunikacyjny">
Kanał telekomunikacyjny



</doc>
<doc id="730175" url="https://pl.wikipedia.org/wiki?curid=730175" title="Papiernia (Litwa)">
Papiernia (Litwa)

Papiernia (lit. Papiernia) – wieś na Litwie położona w rejonie szyrwinckim w gminie Jawniuny (lit. Jauniūnai) nad rzeką Mussą. Około 20 mieszkańców. W okresie międzywojennym wieś przygraniczna w Polsce na obszarze województwa wileńskiego – w powiecie wileńsko-trockim w gminie Mejszagoła.

</doc>
<doc id="730178" url="https://pl.wikipedia.org/wiki?curid=730178" title="Kanał łączności">
Kanał łączności

Kanał łączności (nazywany również kanałem telekomunikacyjnym) – ogólna droga przesyłania sygnału; droga sygnału. Zestaw urządzeń technicznych umożliwiających przesyłanie z określoną prędkością sygnału od jednego aparatu przetwórczego do drugiego wraz ze strefą przestrzeni, w której odbywa się ten proces. Zależnie od kryterium podziału rozróżnia się kanały łączności:

</doc>
<doc id="730186" url="https://pl.wikipedia.org/wiki?curid=730186" title="Otto Lilienthal">
Otto Lilienthal

Otto Lilienthal (ur. 23 maja 1848 w Anklam, zm. 10 sierpnia 1896 w Berlinie) – niemiecki konstruktor i pilot pierwszych szybowców. Był autorem 18 projektów maszyn latających.
Wedle dostępnych źródeł był on pierwszym człowiekiem, który wzbił się w powietrze za pomocą skonstruowanego przez siebie szybowca. Jego spostrzeżenia oraz efekty badań dotyczących lotnictwa miały ogromny wpływ na sposób konstruowania i wyglądu skrzydeł nośnych samolotu. Jego berlińska firma produkująca tzw. „powszechny aparat szybowcowy” () była pierwszym zakładem wytwarzającym gotowe maszyny lotnicze. Pomysły oraz uwagi Ottona Lilienthala dotyczące paralotnictwa zostały wykorzystane i rozwinięte przez braci Wright. Na jego cześć przyznawany jest medal za wybitne osiągnięcia w szybownictwie. Nazwiskiem badacza nazwano port lotniczy Berlin-Tegel. Otto Lilienthal jest także autorem książki „Lot ptaka jako podstawa sztuki latania” () opublikowanej w 1889 roku. Zawiera ona pierwsze szkice aparatów latających, które dwa lata później Lilienthal zaczął budować.
Życie i praca.
Otto Lilienthal był pierwszym z ośmiu dzieci kupca Gustava Lilienthala i jego żony Carolin, ur. Pohle. Prababką od strony ojca była Charlotte von Tigerström, ur. von Balthasar – prawnuczka greifswaldzkiego burmistrza Heinricha Balthasara. Pięcioro z rodzeństwa Ottona zmarło w wieku od kilku miesięcy do paru lat. Ojciec badacza był uzdolniony w zakresie matematyki oraz fizyki, natomiast matka studiowała w Berlinie i Dreźnie muzykę. Kiedy rodzina popadła w problemy finansowe, zdecydowano się na emigrację do Ameryki. Nagła śmierć ojca przekreśliła te plany. W czasie tym Otto Lilienthal miał dwanaście lat. Po śmierci małżonka Carolin podejmowała się wielu zajęć, aby umożliwić dzieciom uzyskanie jak najlepszego wykształcenia. Jej synowie: Otto i Gustav Lilienthalowie uczęszczali od 1856 roku do gimnazjum w Anklam. Do grona ich nauczycieli należał m.in. Gustav Spörer. Próby i eksperymenty lotnicze oraz studia nad techniką lotu ptaka Ottona Lilienthala rozpoczęły się właśnie w tym okresie.
Wykształcenie.
Otto Lilienthal od 1864 roku uczęszczał do poczdamskiej szkoły rzemieślniczej. Po dwóch latach nauki rozpoczął on praktykę w berlińskiej fabryce maszyn Schwarzkopff. Młody badacz mieszkał w tym czasie u ludzi, którzy wynajmowali pracownikom zarobkowym swoje łóżka na godziny (). Otto Lilienthal dzielił tym czasie swoje miejsce noclegowe z woźnicą wózków i dorożki. Pomiędzy 1867 i 1868 bracia Lilienthal wybudowali w Anklam eksperymentalne urządzenie do wytwarzania siły wznoszenia za pomocą uderzeń skrzydeł. Efektem przeprowadzonych wtedy testów było uniesienie w powietrze balastu o masie 40 kilogramów. Był to początek do dalszych eksperymentów w tym zakresie. Zależność pomiędzy siłą wznoszenia i prądem powietrza nie była jeszcze opisana przez fizyków.
Ową problematykę próbował w swoich badaniach poruszyć Hermann von Helmholtz, który w 1873 roku wygłosił wykład na Pruskiej Akademii Nauk, w którym stwierdził, iż „niemal nieprawdopodobnym jest, aby człowiek za pomocą własnych mięśni był w stanie wzbić się w powietrze i utrzymać się w locie”. Stwierdzenie naukowca zostało opacznie zrozumiane przez wielu jako kategoryczne wykluczenie takowej możliwości.
W listopadzie 1867 roku Otto Lilienthal rozpoczął studia na Akademii Gospodarczej w Berlinie prowadzonej przez Franza Reuleaux, a następnie na Uniwersytecie Technicznym Charlottenburg. Jako wybitny student otrzymał szybko stypendium, dzięki któremu jego sytuacja materialna uległa poprawie. Z czasem jego lotnicze ambicje zostały zauważone oraz docenione na uczelni. Po ukończeniu studiów w 1870 roku Otto Lilienthal przyjął propozycję Reuleaux, aby zostać jego asystentem. W liście z okresu wojny niemiecko-francuskiej, w której wziął on udział jako „jednoroczny ochotnik”, młody jeszcze naukowiec donosił swojemu bratu o balonach, które opuszczały oblężony Paryż.
Droga do samodzielności finansowej.
Pierwsze próby braci, aby zarabiać pieniądze na tym, czym się zajmują, okazały się bezowocne. Zgłoszony przez nich patent na silnik na gorące powietrze nie przyniósł oczekiwanego zysku, a opatentowana maszyna do płukania w kopalniach, choć doczekał się uznania i zastosowania (seryjna produkcja wynalazku), to jednak nie w macierzystym przedsiębiorstwie Lilienthalów.
W dniu 11 czerwca 1878 Otto poślubił w Döhlen (obecnie Freital) Agnes Fischer, córkę górnika, z którą miał czwórkę dzieci. W 1879 roku przyszedł na świat jego pierwszy syn. W tym samym roku wynalazł on ze swoim bratem klocki do składania dla dzieci. Były one wykonane z kamienia i miały pasujące do siebie krawędzie. Dalsze prace nad projektem musiały zostać zaprzestane ze względu na małe zyski ze sprzedaży. Friedrich A. Richte zakupił prawo do pomysłu braci i uczynił klocki (tzw. Anker-Steinbaukasten) znane na całym świecie i tym samym zapewnił im ciągłą produkcję do dziś. W 1881 roku Lilienthal zgłosił patent na kocioł parowy, który przyniósł mu długo oczekiwany sukces finansowy. W połączeniu z maszyną parową powstał lilienthalowski mały silnik, który od 1883 roku produkowany był w posiadanej przez niego firmie. Zakład szybko się rozrastał i w niedługim czasie zatrudniał 60 pracowników. Od 1894 roku zaczęto w nim wytwarzać „powszechny aparat szybowcowy“ (), co oficjalnie uznane zostało za pierwszą seryjną produkcję urządzeń latających na świecie. W 1890 roku pracownicy jego firmy brali udział w podziale zysku zakładu, którego 25% według przekonania właścicieli należało się im. Z tych środków zostały także w późniejszym czasie sfinansowane zakłady Carl-Zeiss-Werke i berlińska fabryka palet drewnianych Heinricha Freese. Przedsiębiorstwo Kotłów i Maszyn Parowych Otto Lilienthal funkcjonowała pod tą nazwą do końca pierwszej wojny światowej. Inspiracje dla swoich przedsięwzięć Lilienthalowe czerpali z pomysłów Moritza von Egidy’iego oraz Theodora Hertzki. Z jego listu do Egidy pochodzi słynna idea Lilienthala dotycząca wizji samolotu jako środka niezbędnego dla uzyskania wiecznego pokoju i porozumienia pomiędzy narodami. Ciekawym epizodem w działalności Lilienthalów było ich zaangażowanie w scenę ludową berlińskiego Teatru Ostenda, którego czasowo był dyrektorem, ale i aktorem oraz autorem spektakli.
Na drodze do lotu człowieka - przygotowania teoretyczne.
Dnia 5 grudnia 1889 roku Otto Lilienthal wydał książkę pt. „Lot ptaka jako podstawa sztuki latania”, która uznawana jest do dziś za ważną publikację dotyczącą techniki latania w XIX wieku. Zainteresowanie publikacją w czasie jej wydania było znikome, bowiem w tym czasie faworyzowana była jeszcze zasada lotu „lżejszy od powietrza” bazująca na rozwoju lotnictwa balonowego jako wiodącego środka transportu. Otto Lilienthal opowiadał się przeciw temu i uważał, iż jest to błędne założenie, gdyż: „ludziom musi udać się szybować w powietrzu, potrzebują oni jedynie odpowiedniego oporządzenia, dzięki któremu ludzkie siły będą do tego wystarczające”. Badacz rozwijał swoją teorię na podstawie wyników własnych eksperymentów. Prawdopodobnie w 1881 roku ich efekty zostały wydane we Francji, podobnie jak książka autorstwa Louisa Mouillarda pt. „Królestwo Wiatrów“ (niem. „Das Reich der Lüfte“, fr. „L’empire de l’air). Bracia Lilienthal odkryli, że kształt skrzydeł odgrywa ważną rolę podczas lotu, gdyż : „sklepiona powierzchnia nośna wywołuje wielką siłę nośną”. Ich forma na podobieństwo ptasich skrzydeł nie była wtedy zbyt powszechna wśród konstruktorów maszyn latających. Bracia Wright w późniejszym czasie stwierdzili, że plany Ottona i Gustava były przez blisko dwie dekady najlepszymi, jakie zostały opracowane. Technika Lilienthalów („Od kroku do skoku, od skoku do lotu”) umożliwiła im ostatecznie udany lot szybowcowy. W Towarzystwie dla Wspierania Podróży Lotniczych (), którego członkami od 1886 byli bracia, objaśniali oni następujące swoje postępowanie: „nie ma nic bardziej przyśpieszającego działanie niż jednoczesna praca teoretyczna połączona z chęcią budowania maszyn latających. Z zasięgania rad oraz prób bez celu nie wynika nic dla sztuki lotniczej. Przejście pomiędzy teorią i praktyką powinno być w pełni zaplanowane oraz stopniowe”.
Próby.
Z chwilą publikacji swojej książki Otto Lilienthal postrzegał swoje teoretyczne fundamenty za wystarczające, aby przejść do praktycznych prób latania. W ich przeprowadzaniu Gustav Lilienthal nie brał udziału. Z tego powodu pierwszy lot człowieka jest przypisywany tylko Ottonowi, nawet jeśli jego brat brał udział w ich przygotowaniu. Do prób lotniczych Lilienthal wykorzystywał materiał z wełny (tzw. Schirting) naciągnięty na obramowania z drewna wierzbowego o rozpiętości od 6 do 10 metrów. Wysokość zbudowanych wtedy skrzydeł wynosiła 2,5 metra. Rozpięty na nich materiał miał ok. 14 m² powierzchni nośnej. W początkowej fazie prób Lilienthal testował różnego rodzaju techniki stania wobec wiejącego wiatru, a następnie podejmował próby lotu poprzez skoki ze skoczni w przydomowym ogrodzie. Od 1891 roku poszukiwał Lilienthal odpowiedniego „lotniska”, które znalazł w pobliżu Mühlenberga w okolicach Derwitz (dziś część miasta Werder). To tam doszło do pierwszego lotu na odległość 25 metrów. Każda z wykonanych wtedy prób wzbicia się była dokładnie oceniana, a następnie wykorzystywana do wprowadzania poprawek w sprzęcie. Na podstawie takiej analizy Lilienthal zwiększył stabilności powierzchni ogona samolotu (w pionie i poziomie).
W 1892 roku nasyp z piasku w Rauhen Bergen (dzisiaj część berlińskiej dzielnicy w Steglitz), a także sztucznie utworzona „stacja lotnicza” w tej samej okolicy służyły badaczowi za miejsce treningowe. Od 1893 roku liczne wzgórza w Rhinower Bergen w okolicach Stölln (pomiędzy Rathenow i Neustadt an der Dosse) były także miejscem jego prób lotniczych. W 1894 roku Lilienthal zlecił usypanie 15-metrowego wzgórza w Lichterfelde (dawniej miejscowości pod Berlinem), które dziś określa się mianem Wzgórza Lotniczego. Otto Lilienthal zbudował w swoim życiu co najmniej 21 aparaty latające, w tym także ze skrzydłami. W 1894 roku rozpoczął on produkcję seryjną tzw. powszechnego aparatu szybowcowego. Od 1893 roku konstruował on także silnik napędowe do samolotów. W 1896 roku Lilienthal przygotowywał próbny model nowego samolotu, który jednak nie doczekał się swoich testów.
Pierwszy lot człowieka.
Lilienthal uznawany jest za „pierwszego lotnika ludzkości”. Owo określenie jest jednak problematyczne, ponieważ pierwsze znane urządzenia latające w postaci latawców wzbiły się w powietrze już przed 2000 lat. Z tego okresu nie są jednak znane sterowane urządzenia latające. Ojcem aerodynamiki nazywa się natomiast Anglika George’a Cayleya. Innym bardziej znanym kandydatem do miana „pierwszego lotnika” jest np. Albrecht Berblinger, tzw. „krawiec z Ulm”. Swoje próby na 20 lat przed Lillenthalem prowadził Jan Wnęk, jego sukcesy jako pioniera lotnictwa nie są jednak uznawane przez część historyków. Otto Lilienthal uznawany jest jednak za tego, który rozwiązał wszystkie problemy związane ze wzbiciem się w powietrze, jak i samym lotem. Był on bowiem pierwszym, który rzeczowo przetestował i opisał wszystkie dostępne kształty skrzydeł. Dodatkowo efekty swojej pracy kontrolował oraz publikował. Otto Lilienthal był też pierwszym, który swoje aparaty latające zaczął produkować, a następnie sprzedawać, dlatego w późniejszym czasie bracia Wright podkreślali wyraźnie jego zasługi dla rozwoju lotnictwa.
Efekty.
O lotach Lilienthala pisało się w Niemczech oraz poza ich granicami. Fotografie jego wyczynów znalazły się w pismach o charakterze naukowym oraz popularnym w wielu krajach. Do jego fotografów należeli m.in. Ottomar Anschütz, Richard Neuhauss i amerykański fizyk Robert William Wood. Lilienthal informował systematycznie Towarzystwo dla Wspierania Ruchu Lotniczego o efektach swoich prac. Jego artykuły regularnie ukazywały się w „Czasopiśmie dla Ruchu Powietrznego i Fizyki Atmosfery” (). Publikował także na łamach popularnego tygodnika „Prometheus”. Tłumaczenia tekstów jego autorstwa ukazały się w USA, Francji oraz Rosji. Liczni goście z kraju i z zagranicy, m.in. Samuel Pierpont Langley z USA, Nikołaj Żukowski z Rosji, Percy Pilcher z Anglii oraz Wilhelm Kress z Austrii, przybywali specjalnie do Berlina, aby spotkać się z naukowcem. Żukowski napisał w jednym z czasopism o maszynie latającej wynalazcy, iż „było to największe odkrycie ostatnich lat w zakresie lotnictwa”. Lilienthal prowadził także bogatą korespondencję poświęconą technice lotniczej, m.in. z Octave Chanute, Jamesem Meansem, Aloisem Wolfmüllerem i innymi pionierami lotnictwa.
Ostatni lot.
Dnia 9 sierpnia 1896 roku podczas prób lotniczych w okolicach Stölln am Gollenberg Lilienthal runął na ziemię z wysokości około 15 metrów, doznając złamania kręgosłupa. Przyczyną wypadku było powstanie tzw. komina termicznego. Tuż po wypadku przytomnego jeszcze Lilienthala przewieziono do lekarza w pobliskim Stölln, a potem do Berlina. Lilienthal miał wówczas powiedzieć: "Pewne niewielkie poświęcenia należy ponieść". Bezpośrednim skutkiem zdarzenia była śmierć badacza dnia następnego. Wypadek ten został przypadkowo udokumentowany przez policjantów fotografujących dziedziniec pobliskiej fabryki. Po śmierci Lilienthala wielu pionierów lotnictwa (m.in. Octave Chanute oraz bracia Wright) kontynuowało prace nad jego pomysłami.
Dziedzictwo, muzea i upamiętnianie.
Efekty pracy Lilienthala znajdują się w Muzeum Niemieckim, w Muzeum Ottona Lilienthala oraz w zbiorach różnych placówek naukowo-muzealnych. Oryginał aparatu lotniczego znajduje się w Muzeum Techniki w Wiedniu, Waszyngtonie (National Air and Space Museum), Moskwie (Muzeum Żukowskiego - CAGI, ros. ЦАГИ, akronim od Центральный аэрогидродинамический институт им. профессора Н. Е. Жуковского) i Londynie (Muzeum Nauki w Londynie). Jedna z kopii jego wynalazku znajduje się w „Domu Transportu Szwajcarii” () w Lucernie. Muzeum Ottona Lilienthala w Anklam prezentuje wystawę wszystkich aparatów lotniczych, urządzeń eksperymentalnych autorstwa tego wielostronnie uzdolnionego wynalazcy. Od 2011 roku w Stölln znajduje się Centrum Lilienthala z wystawą poświęconą jego życiu, pracy i budowie aparatów latających.
Miejsce pochówku.
Grób Ottona Lilienthala i jego żony Agnes znajduje się na berlińskim cmentarzu Lankwitz. Jest to tzw. pochówek honorowy na terenie kraju związkowego Berlin.
Miejsca pamięci.
W 1914 roku został otwarty kanał teltowski (niem. Teltowkanal) w Berlinie, który stał się pierwszym pomnikiem upamiętniającym Ottona Lilienthala. Jego autorem był Peter Brueuer. W dziele nawiązał on do motywu Ikara. W 1932 roku tzw. Fluegenberg w Lichterfelde został pod nadzorem Fritza Fremüllera przebudowany na miejsce pamięci o Lilienthalu. W mieście urodzenia wynalazcy – w Anklam w 1982 roku powstała wysoka na 16 metrów stella autorstwa Walthera Preika. W miejscu pierwszego lotu (Windmühlenberg pomiędzy Krielow i Derwitz) w 1991 roku postawiono pomnik autorstwa Wilfrieda Statta. Od maja 2006 roku pomnik na Köpernicker Straße w Berlinie jest jej punktem dominującym w okolicy. Znajduje się on w miejscu, w którym dawniej znajdowała się fabryka „Otto Lilienthal”. Dla upamiętnienia lądowania Lilienthala 23 października 1989 roku wykonano specjalny lot w okolicach Gollenbergu koło Stölln, który symbolicznie zakończył się w miejscu śmierci wynalazcy. Użyta podczas pokazu maszyna (nazwana została na cześć żony Otto – „Lady Agnes”) jest obecnie eksponatem muzealnym. Samolot ten jest własnością towarzystwa Otto-Lilienthal-Verein Stölln e.V., które od 1990 pracowało nad tym, aby obszar na którym Lilienthal prowadził swoje próby lotnicze uzyskał miano „krajobrazu kulturowego” (przestrzennego pomnika historii). Obecnie na tym terenie znajduje się Centrum Lilienthala z wystawą o nim znajdującą się w centrum Stölln.
Pozostałe formy upamiętnienia.
Jedną z form uhonorowania zasług Ottona Lilienthala było graficzne przedstawianie na znaczkach lub medalach popiersia albo aparatów lotniczych wynalazcy. Bardzo często wizerunek Lilienthala łączony bywał z motywem Ikara. Reinhard Mey wprowadził historię ostatniego lotu wynalazcy do swojej piosenki pt. „Marzenie Lilienthala” (), która znalazła się na albumie „Leuchtfeuer”. Udo Jürgens poświęcił Lilienthalowi utwór „Leć, leć do słońca” () z 1991 roku, który znalazł się na albumie „Geradeaus”. Innym artystycznym nawiązaniem do wypadku lotniczego „pierwszego lotnika” była piosenka zespołu Coppelius pt. „Lilienthal”. Szwajcarski scenarzysta teatralny Marc Brunner wykorzystał historię życia Lilienthala jako podstawę do stworzenia sztuki teatralnej pt. „Przeciwny wiatr” ().
Otto Lilienthal jako patron.
Dnia 7 czerwca 1988 berlińskie lotnisko Tegel otrzymało dodatkowy człon w swojej nazwie – „Otto Lilienthal”. W wielu miejscowościach ulice i place nazwane zostały na cześć wynalazcy. Również towarzystwa lotnicze przyjmują chętnie jego imię, uczyniło tak m.in. Niemieckie Towarzystwo dla Transportu Lotniczego i Przestrzeni Kosmicznej (). Niemiecki Wojskowe Siły Lotnicze (Luftwaffe) nazwały jego imieniem samolot medyczny Airbus A310 MRT. Także koszary wojskowe (lotnictwo) w środkowofrankońskim Roth nazwane zostały jego nazwiskiem. Również wiele szkół, jak i gimnazjów w Anklam i Berlinie-Lichterfelde noszą jego imię. Wiele tytułów i odznaczeń nosi imię tego znanego lotnika, m.in. medal przyznawany przez Niemieckie Towarzystwo dla Transportu Lotniczego i Przestrzeni Kosmicznej. Podobne odznaczenia przyznają Niemiecki Klub Lotniczy za zasługi w rozwój sportów lotniczych, a Lilienthalpreis-Stiftung Berlin-Brandenburg wręcza nagrodę na innowacyjne rozwiązania w zakresie lotnictwa. Kraj związkowy Meklemburgia-Pomorze Przednie posiada nagrodę Otto-Lillienthal-Designpreis.
Patenty.
Obecnie znane są 24 patenty, które przypisuje się Ottonowi Lilienthalowi. Pośród nich tylko 4 mają bezpośredni związek z samolotami. Większość z nich dotyczy bezpiecznych pieców na parę wodną oraz małych maszyn parowych. Wśród tych patentów są jednak i wynalazki Gustava Lilienthala, które to jednak Otto opatentował.

</doc>
<doc id="730189" url="https://pl.wikipedia.org/wiki?curid=730189" title="Krakowski Miesięcznik Harcerski Harcerz Rzeczypospolitej">
Krakowski Miesięcznik Harcerski Harcerz Rzeczypospolitej



</doc>
<doc id="730190" url="https://pl.wikipedia.org/wiki?curid=730190" title="Porter Band">
Porter Band

Porter Band – polski zespół rockowy założony w 1979 we Wrocławiu.
Współtwórcami grupy byli: mieszkający w Polsce od 1976 roku Walijczyk John Porter (śpiew, gitara akustyczna) oraz Aleksander Mrożek (eks-2 plus 1; gitara solowa) i Kazimierz Cwynar (eks-2 plus 1; gitara basowa), po pewnym czasie dołączył Leszek Chalimoniuk (perkusja). Porterowi w pierwszym, najsłynniejszym składzie towarzyszyli uznani wrocławscy muzycy, wywodzący się z takich formacji jak: Freedom, Nurt, MSA1111, czy Spisek. Porter Band zaliczany jest do najważniejszych zespołów w historii polskiej muzyki rockowej.
Historia.
Pierwszy nieoficjalny, naprędce zaimprowizowany koncert pod nazwą John Porter Combination muzycy dali w akustycznym składzie (Porter i Mrożek grali na gitarach akustycznych, zaś Cwynar na bongosach) w maju 1979 we wrocławskim parku im. Hanki Sawickiej (obecnie Park Staromiejski im. Mikołaja Kopernika), gdy na miejscu nie stawili się Kora i Marek Jackowski, pozostali członkowie ówczesnej grupy Portera, Maanam Elektryczny Prysznic. Zespół, już pod nazwą Porter Band, zadebiutował w lipcu 1979 podczas Muzycznego Campingu w Lubaniu i rozpoczął koncertowanie po kraju (m.in. poznańska Arena, czy aula WSP w Olsztynie). W ciągu dwóch lat zagrał kilkaset koncertów. Menedżerem w pierwszym okresie działalności Porter Bandu był Tomasz Tłuczkiewicz. 
W dn. 10-13 grudnia 1979 w Polskim Radiu Opole zespół nagrał utwory, które w roku 1980 ukazały się na debiutanckiej, anglojęzycznej płycie "Helicopters", zyskując status "Złotej Płyty". Album okazał się przełomowy na polskim rynku, ponieważ zapoczątkował erę nowoczesnego rocka w Polsce. Przez krytyków i melomanów uważany jest za jedną z najlepszych rockowych płyt w historii polskiej muzyki rozrywkowej. W czerwcu 1980 roku zespół wystąpił podczas I Ogólnopolskiego Przeglądu Muzyki Młodej Generacji w Jarocinie. Kiedy Chalimoniuk wyjechał do USA, zastąpił go Wojciech Morawski. W nowym składzie Porter Band wystąpił na „Pop Session” w Teatrze Letnim w Sopocie. We wrześniu 1980 podczas koncertu w poznańskim klubie "Browar" nagrano materiał, który ukazał się na kolejnej płycie "Mobilization" dopiero w 1982 roku, już po rozpadzie zespołu. Dwuletnie opóźnienie spowodowane było tytułem płyty, na który nie chciała się zgodzić ówczesna cenzura, a z którego nie chciał zrezygnować Porter. 
Porter Band został zaproszony na nagranie płyty do Hamburga i do wzięcia udziału w festiwalu, który miał się odbyć w Berlinie Zachodnim. Mimo to Porter rozwiązał zespół, w związku z czym muzycy zakończyli działalność z końcem 1980, tuż po występie na Rockowisku. Porter próbował działalności z innymi składami (m.in. współpracował z takimi muzykami, jak Morawski, Winicjusz Chróst, czy Paweł Dąbrowski), lecz wkrótce rozpoczął karierę solową i współtworzył duet z Maciejem Zembatym. Nagrał również album z zespołem Mirror. Mrożek i Cwynar utworzyli Stalowy Bagaż (który przez krótki okres towarzyszył Izabeli Trojanowskiej), Morawski dołączył zaś do grupy Morawski Waglewski Nowicki Hołdys.
W 1993 zespół reaktywowany w składzie: Porter, Morawski, Sebastian Wojnowski (gitara basowa), Piotr Domiński (gitara), Neil Black (skrzypce), nagrał płytę "Alexandria" (1994). Pod koniec lat 90. w składzie: Krzysztof Zawadka (gitara), Marek "Bruno" Chrzanowski (gitara basowa), Piotr "Posejdon" Pawłowski (perkusja) oraz gitarzysta zespołu Hey Marcin Żabiełowicz (gościnnie), grupa nagrała płyty: "Porter Band '99" (1999) i koncertową "Electric" (2001). Z tej drugiej pochodził utwór "How I Want You", który jesienią 2001 nie schodził z czołowych miejsc polskich list przebojów. Grupa rozpadła się w 2002, a John Porter związał się zawodowo i prywatnie z Anitą Lipnicką. 
Pod nazwą „John Porter Band” wydano w 2007 album "Psychodelikatesy" nagrany pięć lat wcześniej przez Portera, Zawadkę, Pawłowskiego i Krzysztofa Najmana.

</doc>
<doc id="730191" url="https://pl.wikipedia.org/wiki?curid=730191" title="Reprezentacja Górnego Śląska">
Reprezentacja Górnego Śląska



</doc>
<doc id="730192" url="https://pl.wikipedia.org/wiki?curid=730192" title="Reprezentacja Śląska">
Reprezentacja Śląska



</doc>
<doc id="730194" url="https://pl.wikipedia.org/wiki?curid=730194" title="Rojaliści">
Rojaliści



</doc>
<doc id="730202" url="https://pl.wikipedia.org/wiki?curid=730202" title="Jęczmieniszki">
Jęczmieniszki

Jęczmieniszki (lit. "Eitminiškės") – wieś w rejonie wileńskim w starostwie Niemenczyn. Według danych z 2011 roku we wsi mieszkało 189 osób.
We wsi znajduje się kościół pod wezwaniem Św. Antoniego Padewskiego z 1924, poza tym w miejscowości znajduje się też poczta, dom kultury, biblioteka i dwie szkoły podstawowe, z czego w jednej z nich językiem wykładowym jest polski. 

</doc>
<doc id="730203" url="https://pl.wikipedia.org/wiki?curid=730203" title="Kodyma (miasto)">
Kodyma (miasto)

Kodyma (ukr. Кодима) – miasto na Ukrainie, w obwodzie odeskim, rejonu podolskiego, na Podolu. Przez miasto przepływa rzeka Kodyma. Mieści się tu rzymskokatolicka parafia Przemienienia Pańskiego.
W Kodymie urodził się polski as lotnictwa gen. Stanisław Skalski oraz powstaniec warszawski Rudolf Kawelmacher.
Historia.
Historia miejscowości sięga 1754 roku. Administracyjnie leżała w województwie bracławskim prowincji małopolskiej Królestwa Polskiego. Należała do rodu Lubomirskich. Została utracona w 1793 roku na skutek II rozbioru Polski. Istniał tu drewniany kościół, w którego miejscu w latach 1835–1850 wzniesiono murowany kościół pw. Przemienienia Pańskiego.
Od 1922 część ZSRR. Od 1924 w granicach Mołdawskiej ASRR, a od 1941 do 1944 pod zarządem Rumunii. W 1939 liczyła 6418 mieszkańców. Prawa miejskie od 1979 roku. Od 1991 w granicach Ukrainy.

</doc>
<doc id="730205" url="https://pl.wikipedia.org/wiki?curid=730205" title="Monte Civetta">
Monte Civetta

Monte Civetta (wł.: sowa) – szczyt w Dolomitach, w prowincji Belluno w północnych Włoszech. Jego stroma północno-zachodnia ściana o wysokości 1000 i szerokości 4000 metrów góruje nad miejscowością Alleghe i stanowi jeden z ważniejszych celów wspinaczkowych w Alpach. Na szczyt prowadzą dwie drogi typu via ferrata: "Via ferrata degli Alleghesi" oraz "Via ferrata Attilio Tissi" oraz wiele dróg wspinaczkowych. W masywie Civetty znajdują się popularne wieże skalne: "Torre Trieste" oraz "Torre Venezia".
Pierwszego wejścia dokonał Simone de Silvestro prawdopodobnie już w 1855 r.

</doc>
<doc id="730207" url="https://pl.wikipedia.org/wiki?curid=730207" title="Ogniowe odparcie ataku">
Ogniowe odparcie ataku

Ogniowe odparcie ataku – okres działalności ogniowej artylerii i innych rodzajów wojsk w obronie. 
Charakterystyka.
Ogniowe odparcie ataku rozpoczyna się się z chwilą przejścia zgrupowania przeciwnika rubieży ataku. Trwa do czasu zakończenia walki o utrzymanie pierwszej pozycji obrony.
W tym okresie wsparcia ogniowego realizowane są następujące zadania:

</doc>
<doc id="730209" url="https://pl.wikipedia.org/wiki?curid=730209" title="Twierdzenie o analitycznej postaci funkcjonału dwuliniowego">
Twierdzenie o analitycznej postaci funkcjonału dwuliniowego



</doc>
<doc id="730211" url="https://pl.wikipedia.org/wiki?curid=730211" title="Gęstość prądu">
Gęstość prądu



</doc>
<doc id="730218" url="https://pl.wikipedia.org/wiki?curid=730218" title="Hala peronowa">
Hala peronowa

Hala peronowa – budowla lub obszerne wnętrze mieszczące perony i tory. Stanowi ona element dworca lub przystanku kolejowego. Rzadziej spotyka się halę peronową na dworcu autobusowym.
Hala peronowa może być niewyodrębnioną częścią bryły budowli dworca (lub przystanku) – np. stacji kolei podziemnej albo większego kompleksu komercyjnego powstałego ponad peronami i torami – jest to odpowiednio stacja (dworzec) podziemna lub dworzec nadbudowany.
W "tradycyjnym znaczeniu" termin ten oznacza jednak osobną budowlę, dostawioną zwykle do budynku recepcyjnego dworca albo przezeń otoczoną przynajmniej z dwóch stron. Integralną częścią tradycyjnej hali peronowej jest zadaszenie obejmujące perony i tory, a nie strop wykorzystywany jako powierzchnia użytkowa wyższej kondygnacji (jest to wtedy nadbudowa dworca). W przypadku peronów i torów położonych w wykopie w murach oporowych, tradycyjna hala peronowa może przybrać postać takiego właśnie „całościowego” zadaszenia. W bardziej skomplikowanych układach przestrzennych większych dworców formy nadbudowy i tradycyjnej hali peronowej mogą występować obok siebie w różnych partiach zespołu.
Geneza i rozwój.
Geneza hal peronowych jest tak stara, jak sama kolej. Już "Manchester &amp; Liverpool Rly.", otwarta w 1830 r., miała zadaszenie torów na stacji końcowej w Liverpoolu (Crown Street Station). Pierwotnym powodem ich budowy była ochrona przed deszczem i słońcem – tak pasażerów, jak i pojazdów. Tych pierwszych zresztą może nawet mniej, niż tych drugich, jak świadczyć może hala nad torami, a nie nad przyległym peronem, zbudowana na stacji Vauxhall w Birmingham ("Grand Junction Rly.", 1835). Hale erygowano głównie na stacjach końcowych i węzłowych, gdzie – mieszcząc oprócz peronu także po kilka torów odstawczych – służyły jako wozownie. Na wczesnych dworcach wykorzystanie torów, w tym tych, które były zadaszone, było dość dowolne; w krajach habsburskich wiele dworców budowanych było z wolnostojącymi drewnianymi zadaszeniami torów, ale bez peronów (np. Břecláv / Lundenburg, 1840, "KFNB"; Püspökladány, 1857?, "Tiszavidéki Vasút").
Złe doświadczenia, związane z kolizjami wykolejonych pociągów ze słupami hal, skłaniały do powiększania rozpiętości naw. Z czasem potrzeby ochrony pasażerów przeważyły, torów odstawczych więcej nie budowano, a miejsce tych, które istniały wcześniej, zajęły dodatkowe perony. W halach peronowych zaczęto upatrywać wartości znaczeniowych – to one właśnie były pierwszą wizytówką miasta, miały też zaświadczać o potędze przewoźnika kolejowego (niejeden budując wielki dworzec doprowadził się na skraj bankructwa). Często, zwłaszcza w Wielkiej Brytanii, hale były okazalsze od budynku dworcowego, oddziałując skalą, finezją konstrukcji, a nawet dekoracji (np. na Manchester Central budynkami były drewniane przybudówki hali; 1876-80, kolej "CLC").
Nie można też bagatelizować praktycznego znaczenia hal: budowano je na przykład na stacjach węzłowych, by zapewnić pasażerom dłużej przetrzymywanych wagonów należytą ochronę przed słońcem lub wychłodzeniem. Początek XX w. przyniósł jednak rosnącą falę krytyki hali peronowej, jako mało praktycznej, bardzo kosztownej w utrzymaniu i uniemożliwiającej komercyjne wykorzystanie przestrzeni ponad peronami. Krytyka narodziła się w USA, przetoczyła przez cały świat, i znalazła sojusznika w minimalistycznej estetyce modernizmu. Pierwszym symptomem odejścia od hali peronowej było przekrywanie halą przestrzeni cyrkulacji pieszej („peronu poprzecznego” na stacjach czołowych), ale nie samych peronów (Waszyngton Union, Paryż Est po przebudowie). Wraz ze zniszczeniami wojennymi i powojennym upadkiem kolei mającym miejsce w wielu krajach, hale zanikały, szczególnie te bardziej peryferyjne. Paradoksalnie, proces ten zbiegł się z eliminacją trakcji parowej – jednej z większych przyczyn korozji żelaznych konstrukcji.
Dzisiaj, gdyby analizować przyczyny pozostawienia jednych hal, a rozbiórki innych, można powziąć przekonanie, że to właśnie ochrona przed nasłonecznieniem jest nadal ich ważnym walorem. Utrzymały się na przykład w południowej Francji, podczas gdy zniknęły w północnej. Decydujące znaczenie miała jednak tradycja i moda. W faszystowskich Włoszech z tradycją raptownie zerwano, masowo nadając dworcom formy betonowego modernizmu, podczas gdy jednocześnie w Niemczech budowano nowe hale ze stali. Po budowie nowego układu peronów za budynkiem dworca, dawną halę na dworcu Porta Nuova w Turynie, czy na Trieste Centrale całkowicie przebudowano, a nawet zabudowano, podczas gdy na monachijskim Centralbahnhof albo zuryskim Hauptbahnhof, po usunięciu torów, starą halę zamieniono na przestrzeń cyrkulacji pieszej, odpowiednio w 1884 i 1929 r.
Dzisiaj powraca się do tradycji „całościowego zadaszenia”. Najbardziej znane hale stały się powszechnie podziwianym zabytkiem XIX-wiecznej architektury. Nieraz wielkim kosztem dokonuje się ich konserwacji, a niekiedy nawet wiernego odtworzenia (np. Hauptbahnhof w Lubece, kolej "DB", planow. 2008), bądź wyrafinowanej modyfikacji (Dworzec Liverpool Street w Londynie, kolej "British Rail", 1991 – restrukturyzacja układu dworca wymagała powiększenia hali, którego dokonano w formach historycznych). Na dworcu w Helsinkach tylko hala mogła być architektonicznym rozwiązaniem przestrzeni peronów, odpowiednim dla klasy secesyjnego budynku recepcyjnego – wprowadzono ją więc we współczesnych formach w 2000 r. (kolej państwowa "VR"). Hale towarzyszą też nowym dworcom, zwłaszcza na sieci kolei wysokich prędkości. Jednocześnie „całościowe zadaszenie” pojawia się licznie na przystankach kolei miejskich, a niekiedy nawet tramwajów – stanowi wówczas element wyposażenia ulic i placów nadający im indywidualne oblicze (np. węzeł tramwajowy Homme de Fer w centrum Strasburga, 1994).
Forma.
Integracja z budynkiem dworca. Hala peronowa mogła być traktowana jako osobne zadanie projektowo-budowlane, nie powiązane bezpośrednio z budynkiem recepcyjnym dworca – wówczas często powierzano jej budowę inżynierom, a nie architektom. Była to często spotykana forma przede wszystkim w krajach anglosaskich. Hala mogła być więc pozostawiona bez architektonicznej obudowy, mogła być też wolnostojąca. Na dworcu Broad Street w Filadelfii, hala miała co prawda murowane elewacje o formach nieco nawiązujących do neogotyckiego zwieńczenia budynku dworcowego, ale nie wystarcza to, by ukryć jej całkowicie odrębną naturę. Budynek frontowy nie ma żadnego motywu, który nawiązywałby do charakteru łukowej hali, znajdującej się z tyłu; nie jest nawet osiowo zakomponowany. Ten typ hali był często spotykany na wczesnych dworcach, powrócił też wraz z rozbudową układów peronowych podyktowanych wzrostem ruchu (skala wprowadzanych hal była trudna do pogodzenia z architekturą budynków recepcyjnych). Hala jest także elementem bardziej autonomicznym na dworcach przelotowych, niż na czołowych.
Wczesne niewielkie dworce kolejowe operowały nieraz motywem jednej budowli, w której pod jednym dachem mieściły się pomieszczenia recepcyjne oraz peron z jednym zazwyczaj torem (np. dworzec w Lexington koło Bostonu, ok. 1846, "Lexington &amp; West Cambridge RR" albo w Caldera, Chile, 1850, "FC de Copiapó").
W Europie, zwłaszcza na dworcach czołowych, szybko wykształcił się model rozwiązania, w którym hala jest ujęta skrzydłami budynku dworcowego, a jej forma demonstruje się w dworcowej fasadzie. Ważnym pierwowzorem takiego rozwiązania był paryski Gare de l’Est z 1850 r. ("CF Paris-Strasbourg"). Lehrter Bahnhof z 1869 r. ("MHE") przyniósł inne rozwiązanie architektoniczne tego problemu. Formy obu dworców były chętnie powtarzane na całym świecie. Wiedeński Südbahnhof nie odwołuje się w fasadzie tak bezpośrednio do motywu wielkiego wnętrza hali, ale nawiązuje do niej skalą i kształtem bryły frontowego ryzalitu. Na dworcach przelotowych wrażenie jedności formy złożonej z budynku i hali można było uzyskać np. poprzez wyrównanie długości obu elementów (np. Dworzec Lwów, p. niżej) albo – co staje się częste pod koniec XIX w. – poprzez wprowadzenie wysokiej hali kasowej i odpowiednie ukazanie jej w fasadzie dworca (np. Mechelen, "CF de l’Etat").
Istnieją też rozwiązania, w których hala jest dominującym elementem dworca. Pierwszy Union Depot w Columbus (stan Ohio, 1862) był wielką drewnianą halą mieszczącą aż trzy tory, do której przylegał z boku niepozorny trakt parterowych przybudówek (typ "train-barn"). W późniejszych dworcach hala miała dominujący charakter zwłaszcza tam, gdzie niewielki budynek recepcyjny umieszczony był pomiędzy peronami. Na dworcu w Preston (Anglia, ok. 1880, dawna kolej "LNWR") hala odgrywa tym większe znaczenie, że przekrywa przestrzeń cyrkulacyjną pomiędzy dwoma budynkami recepcyjnymi ustawionymi na peronie środkowym. Jeszcze mniejsze znaczenie ma otoczony dużą pilastą halą budynek recepcyjny na Dworcu Waverley w Edynburgu (1874, 1900; dawna kolej "NBR"). Do kategorii dworców z dominującą halą peronową zaliczyć należy również te, które są ulokowane na estakadzie, a funkcję budynku recepcyjnego pełni powierzchnia pod torami, np. dworce i przystanki na "Stadtbahn" w Berlinie (1882, "KPNV") albo Dworzec Oriente w Lizbonie.
We współczesnej architekturze dworcowej przezwyciężono tradycyjną opozycję budynku recepcyjnego i hali peronowej – budynek stanowi zintegrowane dopełnienie hali. Na Dworcu Delicias w Saragossie (2003, "RENFE") stanowi on boczne fragmenty równoległobocznej bryły hali peronowej. Próbuje się też zabudowy ponad dachem, co zapoczątkowano na dworcu Gare de Lille-Europe (1993, "SNCF"). Na nowym dworcu berlińskim – zespół komercyjno-biurowy obejmuje halę wiaduktu "Stadtbahn", a dodatkowo motyw łuku hali pojawia się jako zadaszenie poprzecznej osi budowli, wyznaczonej przez perony podziemne. Wrażenie jedności kompozycji potęguje również podobieństwo użytych materiałów. Innym sposobem scalenia hali peronowej i funkcji obsługi pasażerów jest częściowa nadbudowa peronów i przekrycie całości jednym wielkim dachem. Rozwiązania takie stosuje się często na nowych dworcach TGV we Francji. W mniejszej skali przykładem może być stacja St.-Quirin-Platz metra w Monachium (1997). Ale tradycyjny dualizm formy utrzymuje się gdzieniegdzie nadal (np. dworzec w Nankinie, 2005 r., chińska kolej państwowa).
Skala hal peronowych jest bardzo zróżnicowana. Pod względem przekrytej powierzchni waha się od ok. 7 ha na dworcu Lipsk Hauptbahnhof (wraz z „peronem” poprzecznym; 1915, "K.Sächs.Sts.E.B.", "KPEV") do kilkudziesięciu m² w minihalach wzniesionych na końcu jednego toru małych stacji końcowych prowincjonalnych linii brytyjskich. Poznański dach pawilonu cesarskiego na Dworcu Głównym jest również przykładem takiej minihali dworcowej (p. niżej). Rosnące potrzeby powierzchniowe dworców przyniosły nieraz wymianę hal na większe; nowe były niekiedy budowane ponad starymi, przy ciągłym ruchu pociągów – np. Brighton ("LBSCR", 1883), Wiedeń Südbahnhof, Paryż Gare de Lyon ("CF PLM", 1900).
Forma przekrycia dzieli się na dwa podstawowe rodzaje: hale łukowe (największe z nich stały się symbolem dużego tradycyjnego dworca, tzw. "balloon shed") oraz hale przekryte dachem dwuspadowym. Istnieje jednak bardzo wiele pośrednich form przekrycia, które osiągają popularność np. we Francji, z dźwigarami łączącymi dwuspadowy pas górny i łukowy pas dolny. Są też hale przekryte dźwigarami płaskimi, z pilastym zadaszeniem, charakterystyczne dla Wysp Brytyjskich. Odmianą współczesną hal łukowych są konstrukcje z łukiem ustawionym podłużnie (np. Liège Guillemins, kolej "SNCB/NMBS", w budowie).
Zadaszenia niepełne. Istnieje wiele zadaszeń z konstrukcją obejmującą przestrzeń torów i peronów, które jednak nie przekrywają samego torowiska. W przeszłości usuwano niekiedy fragment dachu, pozostawiając odkryte dźwigary – początkowo
by umożliwić łatwe usuwanie dymu parowozowego, a potem by ograniczyć koszty utrzymania budowli (np. Crewe z 1867). Była też grupa niskich hal od razu projektowanych ze szczeliną ponad torami, np. łukowych tzw. "Bush-sheds" w USA (zachowana hala w Hoboken, "Delaware, Lackawanna &amp; Western RR", 1907) albo płaskich (np. druga hala na drugim Stuttgart Hbf., "DRG", ok. 1940?). Zadaszenia z nieprzesłoniętym torowiskiem stały się szczególnie typowe na kolejach japońskich. Buduje się je dla usztywnienia konstrukcji wiat, które muszą dostosować się do wymogów sejsmicznych. Czy są to jeszcze tradycyjne hale peronowe, pozostaje oczywiście kwestią dyskusyjną. Tego rodzaju zadaszenia, pozwalające uniknąć wiat wspornikowych albo dodatkowych podparć bliżej krawędzi peronu, buduje się zresztą nie tylko w Japonii: jedno ze zdjęć po prawej przedstawia je na stacji metra nadziemnego w Bangkoku.
Dekoracje hal peronowych pojawiały się powszechnie w większych obiektach aż do drugiej dekady XX w. Początkowo celowały w nich niektóre przekrycia drewniane lub drewniane z elementami metalowymi, zwłaszcza na dworcach krajów niemieckich (np. nieistniejący Dworzec "Ostbahn" w Monachium, 1860). Konstrukcje metalowe chętnie operowały dekoracyjnymi detalami, zwłaszcza elementów odlewanych (np. słupki dźwigarów, wypełnienia pachwin łuków). Szczególnie dekoracyjne bywały też wsporniki oraz węzły kratownic. U nasady łuków stosowane były ornamentalne nakładki zwiększające ich odporność na ścinanie. W wielu halach podziały ściany wiatrowej na szczycie nawy były polem inwencji architektów poszukujących powiązań stylistycznych z budynkiem recepcyjnym (np. drugi Madryt Atocha). Do zachowanych hal metalowych wyróżniających się walorami dekoracji zaliczają się szczególnie budowle z dworców Londyn Paddington, Preston, Paryż Austerlitz ("CF PO", 1869), Tuluza Matabieau ("CF Midi", 1865), Nicea Ville ("CF PLM", 1867). Hala frankfurckiego Hbf.→ utraciła sporo pierwotnego detalu, zwłaszcza na szczytach, ale zachowała szczególnie dekoracyjne węzły przegubów dolnych. Pod koniec epoki wielkich hal dekoracje stawały się bardziej powściągliwe i bardziej „strukturalne”.
Konstrukcja.
"kursywą" budowle nieistniejące
Budowle.
podział bazujący na dominującym materiale konstrukcji
Hale drewniane – zwykle wczesne dworce, niekiedy dworce prowizoryczne
Hale murowane – dotyczy stosunkowo niewielkich hal, w których drewniana lub żelazna konstrukcja dachu opierała się na ścianach (np. Beverley, Barreiro); wrażenie murowanej budowli potęguje ukrycie stalowej konstrukcji dachu (Hamburg U-Bhf).
Hale żelazne (stalowe):
Przekrycia.
podział bazujący na typie konstrukcji dachu
Żelazne i stalowe.
, Legnica↓;
W Polsce.
Legnica.
Legnica (dawniej "Bahnhof Liegnitz") – hala peronowa (z lat 1927–1929) na trzecim dworcu powstałym w tym miejscu w wyniku gruntownej przebudowy stacji z lat 1926-29 (kolej "Deutsche Reichsbahn Ges."). Hala konstrukcji stalowej z główną nawą przekrytą trójprzegubowymi „łukami Tudora” (dźwigary blachownicowe) o rozpiętości ok. 46 m. Dalekie echo rozwiązania zastosowanego na dworcu Hamburg Hauptbahnhof.
Bytom (do 1945 "Beuthen/OS").
Bytom (dawniej "Bahnhof Beuthen/OS."; "DRG", obecnie "PKP"). Dworzec bytomski, jako położony na końcu sieci niemieckich kolei państwowych po podziale Górnego Śląska w 1922 r., został gruntownie przebudowany w latach 1927-28. Nad peronami w latach 1929–1930 wzniesiono jednonawową halę, o wymiarach 39,5 na 140 m. Konstrukcję budowli stanowią trójprzegubowe ramy stalowe, zamknięte dwuspadowo, zbudowane z blachownic. Budowla przekrywa dwa perony wyspowe i trzy perony pocztowe (dwa częściowo) położone w międzytorzach.
Hale w Legnicy i Bytomiu (a także te powstałe w innych miastach: w Zgorzelcu, Frankfurcie nad Odrą czy Królewcu) dowodzą, że w okresie międzywojennym „całościowe zadaszenie” peronów było nadal aktualną formą języka architektonicznego dworców niemieckich.
Wrocław Główny.
Wrocław, Dworzec Główny – druga hala (dawniej "Breslau Hauptbahnhof") pojawia się jako przekrycie czterech peronów wyspowych i peronów pocztowych, zbudowanych na estakadzie wzniesionej bezpośrednio na południe od kompleksu dworca Grapowa (lata 1899-1904, pruska kolej państwowa "KPEV", proj. Bernhardt Klüsche). Prawdopodobnie ze względu na dostępność terenu, perony i halę usytuowano asymetrycznie w stosunku do osi pierwotnego dworca. Halę tworzą cztery nawy o rozpiętości ok. 21 m każda, z transeptem na osi głównej budynku recepcyjnego, a jednocześnie na zachodnim skraju hali. Zasadniczy kompleks zadaszenia liczy 170,5 m długości. Konstrukcja hali jest stalowa. Każdą nawę przekrywają eliptyczne łuki o pełnym profilu, ze ściągami, sztywno połączone ze słupami. Osobliwością budowli jest odstawione, czteronawowe przęsło hali o wymiarach analogicznych do hali głównej, ustawione w rejonie dźwigów pocztowych. Być może przez to kompromisowe rozwiązanie chciano zapobiec zadymianiu peronów przez parowozy krótszych pociągów, a jednocześnie – wobec asymetrii peronów w stosunku do osi dworca – uniknąć ustawiania się tych pociągów zbyt daleko od głównego tunelu pasażerskiego. Drugą osobliwością hali wrocławskiej jest bogata secesyjna dekoracja elementów architektonicznych konstrukcji hali (w większości zachowana).
Druga hala wrocławska reprezentuje występujący w początkach XX w. trend do rezygnacji z przekryć o wielkich rozpiętościach na rzecz zwielokrotniania liczby mniejszych naw. Jednocześnie dokonana wówczas przebudowa ma niewiele odpowiedników pod względem poszanowania walorów wcześniej wzniesionej budowli dworcowej. Dopełniła ona secesyjnymi formami jej neogotycką architekturę. Wiele elementów dekoracji i wyposażenia hali zostało niestety zmarnowanych w toku dokonywanych po 1945 r. przebudów i modernizacji.
Kraków Główny – trzecia i czwarta hala.
Kraków Główny – trzecia hala nie jest tradycyjną halą peronową, ale raczej polskim przykładem dworca z peronami nadbudowanymi płytą publicznie dostępnego parkingu. Inwestycję realizowano na przełomie lat 80. i 90. XX w. (kolej "PKP"). Konstrukcja stalowa, o wymiarach 123 m szerokości i 168 m długości, licowana blachą trapezową. Mieści pięć peronów wyspowych.
Równolegle od 14 lutego 2014 funkcjonuje podziemna hala, znajdująca się bezpośrednio pod peronami. Mieści część handlową oraz część pasażerską z kasami i poczekalniami.
Międzybrodzie Żywieckie.
"Kolej linowo-terenowa na Górę Żar", otwarta w 2003 r., również posiada hale peronowe na obu stacjach. Zadaszenie jest w postaci kolebek, na dolnej stacji umieszczonych w trzech poziomach.
Trzeci polski funikular, w Krynicy, hal peronowych nie posada.
Dawne.
Na dawnych lub obecnych ziemiach polskich klasyczne hale peronowe były bardzo nieliczne. Budowle te nigdy nie stały się elementem programu architektonicznego typowego dworca kolejowego. Stosowano raczej proste wiaty peronowe (koleje pruskie), jedną wiatę przy budynku dworcowym (dworce galicyjskie przed budową peronów, większe dworce w zaborze rosyjskim). Wprowadzenie większej liczby peronów, dokonywane już głównie przez "PKP", nie przyniosło żadnych hal peronowych (z wyjątkiem nadbudowy dworca w Krakowie), a też i wiaty stosowano bardzo rzadko.
Breslau Freiburger Bhf. (pierwszy dworzec).
Wrocław, pierwszy Dworzec Świebodzki ("Breslau Freiburger Bahnhof") powstał w 1843 r. dla "Breslau-Schweidnitz-Freiburger Eisenbahn" (Kolei Wrocławsko-Świdnicko-Świebodzickiej) według projektu Alexa Cochiusa. Był drugim dworcem kolejowym we Wrocławiu, po Górnośląskim z 1842 r. Rozwiązano go w układzie czołowym z torami wybiegającymi przed dworzec i zakończonymi obrotnicą. Pulpitowe zadaszenia peronów obejmowały po jednym przyległym torze. Jeden tor środkowy był odkryty. Obiekt został zburzony, by zrobić miejsce pod nową budowlę, bez hali peronowej, otwartą w 1874 r. (ta budowla istnieje, ale dworzec nie funkcjonuje).
Breslau Märkischer Bhf..
Wrocław, Dworzec Marchijski, inaczej "Dolnośląski" (albo "Dolnośląsko-Marchijski", "Breslau Niederschlesisch-Märkischer Bahnhof") stanowił zakończenie linii "Niederschlesisch-Märkische Eisenbahn" (Kolei Dolnośląsko-Marchijskiej), łączącej Wrocław z Berlinem. Wzniesiono go w 1844 r. według projektu arch. Juliusa Mangera, także w układzie czołowym, ale z przelotową halą peronową. Hala prawdopodobnie miała układ bazylikowy. Po przejęciu ruchu na kierunku legnicko-berlińskim przez Dworzec Główny w 1909 r. stał się dworcem towarowym. Hala rozebrana ok. 1930 r. Obiekt istnieje dzisiaj szczątkowo.
Kraków – pierwsza hala.
Kraków, pierwsza hala powstała na dworcu Kolei Krakowsko-Górnośląskiej ("Krakau-Oberschlesische Eisenbahn"), później Kolei Północnej ("Kaiser Ferdinands-Nordbahn") (obecnie Dworzec Główny), wzniesionym według projektu wrocławskiego architekta Augusta Rosenbauma w 1847 r. Dworzec miał typowy układ symetryczny, z budynkami recepcyjnymi przylegającymi do obu dłuższych boków przelotowej hali peronowej. Prawdopodobnie jedna strona dworca służyła przyjeżdżającym, a druga – odjeżdżającym. Jak to było powszechnie stosowane we wczesnych czołowych dworcach, zwłaszcza niemieckich, tory wybiegały poza obrys hali i kończyły się obrotnicą. Na uwagę zasługiwała monumentalna kompozycja bramna, którą tworzyła ściana szczytowa hali, złożona z wyższej partii środkowej z trójosiową arkadą, oraz dwa mniejsze przęsła z przeszkleniami, odpowiadające szerokości obu peronów. Hala mieściła trzy tory oraz dwa perony boczne. Przekrycie dachu rozwiązano za pomocą dźwigarów trójkątnych, prawdopodobnie pierwszych żelaznych, jakie zastosowano na dworcu austriackim. Rozwiązanie szczytu poprzez ukrycie żelaznej konstrukcji hali za architektonicznym parawanem „bramy” było typowe dla wczesnej architektury dworcowej.
W 1856 r. dworzec stał się przelotowy, po podłączeniu linii do Dębicy. Hala dotrwała zapewne do przebudowy dworca, dokonanej w latach 1869-71, a może nawet do 1895 r., kiedy została zastąpiona nową. 
Poznań (pierwszy dworzec).
Poznań, dworzec Kolei Stargardzko-Poznańskiej ("Stargard-Posener Eisenbahn", potem "Preußische Ostbahn") – pierwszy w mieście – otwarty został w 1848 r. Obiekt usytuowany został na Jeżycach, „na zewnątrz drugiego promienia fortecznego” twierdzy poznańskiej i tego powodu musiał być wzniesiony z nietrwałych materiałów. Budynki recepcyjne dworca zbudowano więc w konstrukcji szachulcowej, a halę peronową wzniesiono z drewna. Również w Poznaniu układ przestrzenny był typowy dla wczesnych budynków dworców czołowych. Prostokątna w planie hala peronowa, mieszcząca pięć torów (z jednym peronem od południa), zlokalizowana była w centrum założenia, flankowana była na dłuższych bokach przez pomieszczenia recepcyjne dworca, służące obsłudze przyjeżdżających (strona północna) i wyjeżdżających (strona południowa). Od strony miasta tory wychodziły poza obrys hali i kończyły się obrotnicą. Nietypowym rozwiązaniem były dwa osobne budynki ustawione od strony miasta po obu stronach szczytu hali, z których jeden służył obsłudze podróżnych. Hala była trójnawowa, z nawą środkową nieco wyniesioną ponad nawy boczne (dla lepszego wyprowadzenia dymu parowozowego przez otwarte naświetla). Konstrukcja dachu prawdopodobnie wyłącznie drewniana, o zdwojonych krokwiach w nawie głównej i z prostą kratownicą trójkątną w nawach bocznych.
Dworzec już w 1856 r., w wyniku otwarcia linii do Wrocławia, stał się przelotowy. Wraz z rozwojem węzła przestał spełniać potrzeby rosnącego ruchu. W latach 70. XIX w. został ostatecznie zastąpiony obecnym Dworcem Głównym, położonym w innym miejscu. Miejsce pierwotnego dworca zajął ogród zoologiczny.
Breslau Oberschlesischer Bhf. – pierwsza hala.
Wrocław, drugi Dworzec Górnośląski – pierwsza hala ("Breslau Oberschlesischer Bahnhof"; obecnie dworzec Wrocław Główny). Oryginalnej formy budowla dworcowa powstała w latach 1855-57 dla Kolei Górnośląskiej ("Oberschlesische Eisenbahn") według projektu arch. Wilhelma Grapowa. Hala była przelotowa, z budynkiem recepcyjnym dostawionym do jednego boku, zwróconego w kierunku miasta, mieściła trzy tory. Torowisko, z jednym peronem od budynku recepcyjnego, położone było w poziomie ulic. Hala uzyskała zewnętrzne elewacje murowane, o formach zintegrowanych z architekturą budynku głównego, zaprojektowanego w stylu gotyku Tudorów. Przekrycie hali stanowiły dźwigary Polonceau – jak się powiada, jedne z pierwszych żelaznych zastosowanych na dworcu niemieckim.
W końcu XIX w. neogotycka architektura Dworca Górnośląskiego Grapowa musiała być na tyle doceniana, że podjęta wówczas gruntowna przebudowa stacji na Dworzec Główny ingerowała w substancję architektoniczną budynku recepcyjnego w stosunkowo ograniczonym stopniu. Zastąpiono jednak całkowicie pierwotną halę wprowadzając inną, służącą jako przestrzeń cyrkulacyjna.
Kraków – druga hala.
Kraków – druga hala na obecnym Dworcu Głównym (dawna nazwa to także "Krakau Nordbahnhof"). Jej powstanie, forma i okoliczności destrukcji wymagają badań archiwalnych. Na pewno zastąpiła ona pierwotną halę Rosenbauma (konstrukcje hal były szczególnie narażone na zniszczenie od dymu parowozowego) w toku którejś z przebudów dworca krakowskiego dokonanej przez kolej "Kaiser-Ferdinand-Nordbahn" – pierwszej z lat 1869-1871 albo drugiej z ok. 1895 r. Wschodni budynek recepcyjny dworca został wyburzony, a zachodni wydłużony i rozbudowany; powstał też tunel dla pasażerów (tory są w poziomie ulicy). Zrezygnowano z monumentalnej bramy istniejącej od strony południowej hali, a zadaszenie rozwiązano w kształcie łuku odcinkowego na stalowych (być może) dźwigarach. Hala została rozebrana po budowie w latach 30. nowych peronów na północ od budynku recepcyjnego, być może dopiero po zakończeniu II wojny światowej.
Lwów (drugi dworzec).
Lwów, obecny Dworzec Główny (dawniej Dworzec Lwów, "Bahnhof Lemberg", obecnie Львiв Гoлoвний вoкзaл). Nie jest pewne, czy pierwotny dworzec lwowski z r. 1861 miał halę peronową. Wiadomo natomiast, że była ona projektowana, wystąpiła też przynajmniej w jednym źródle kartograficznym. Drugi dworzec lwowski, austriackich kolei państwowych "kaiserlich-königliche österreichische Staatsbahnen" ("kkStB"), wzniesiony według projektu Władysława Sadłowskiego w latach 1901–1904 (niemal równocześnie z drugim Dworcem Franciszka Józefa w Pradze), stanowił jeden z najokazalszych dworców Monarchii Austro-Węgierskiej, prawdziwy "tour-de-force" wśród dworców galicyjskich, a jednocześnie był rzadkim przypadkiem dużego dworca wzniesionego przez polskich projektantów i wykonawców, który w pełni odpowiadał standardom występującym w tego typu architekturze. Projekt obejmował wyniesienie peronów na estakadę/nasyp, wprowadzenie tuneli dla pasażerów i bagażu oraz budowę okazałej łukowej hali peronowej, mieszczącej trzy perony wyspowe, jeden boczny oraz położone w międzytorzach perony pocztowe. Hala, zaprojektowana przez Edmunda Zieleniewskiego, składa się z dwóch naw po 33,5 m rozpiętości każda i ma długość 150 m. Każda nawa przekryta jest kratowymi łukami trójprzegubowymi, nawiązującymi do niemieckich konstrukcji J. W. Schwedlera z ostatnich dekad XIX w. W elewacjach bocznych dworca metalowe łuki i przeszklone ściany wiatrowe hali peronowej zostały pokazane w całej okazałości. Wyposażenie hali, np. detale architektoniczne balustrad, było rozwiązane w formach secesyjnych (częściowo zachowane; proj. Alfred Zachariewicz, wyk. fabryka Góreckiego). Konserwacja dokonana ok. 2000 r. przez obecnego właściciela, państwową kolej ukraińską "UŽ", przywróciła budowli wiele jej pierwotnego blasku.
Posen Hbf. ("Poznań Główny").
Poznań, pawilon cesarski na Dworcu Głównym stanowi jedną z wielu monarszych budowli recepcyjnych, powstałych na dworcach europejskich. Poznańska, obejmująca zadaszeniem peronu jeden przyległy tor, powstała w r. 1902 (kolej "KPEV") i była związana z podniesieniem miasta do rangi jednej ze stolic cesarskich Rzeszy. Długość zadaszenia – ok. 70 m, rozpiętość – ok. 8 m. Konstrukcja to zwieńczone eliptycznie ramy stalowe o pełnym profilu, przęsła wypełnione betonowymi panelami. Obiekt nosi też popularną nazwę „dworzec letni”.

</doc>
<doc id="730219" url="https://pl.wikipedia.org/wiki?curid=730219" title="Three Allen Center">
Three Allen Center

Three Allen Center – wieżowiec znajdujący się w Houston w Stanach Zjednoczonych. Ma 209 metrów wysokości i 50 pięter. Został zaprojektowany przez Lloyd Jones Brewer &amp; Associates. Budynek ten jest 8-boczną bryłą, której boki po obu stronach budynku są tej samej szerokości. Wykorzystywany jest w celach biurowych.

</doc>
<doc id="730221" url="https://pl.wikipedia.org/wiki?curid=730221" title="Antoni Wojcieszyn">
Antoni Wojcieszyn

Antoni Wojcieszyn (ur. 15 czerwca 1898 w Woli Korybutowej, zm. 22 maja 1965 w Świętochłowicach) - lekarz, działacz społeczny.
Życiorys.
Szkołę średnią ukończył w Lublinie, a dyplom doktorski uzyskał w 1925 po ukończeniu z odznaczeniem Uniwersytetu Warszawskiego. W 1927 rozpoczął pracę w Chorzowie. Jednak już w 1931 przenosi się do Świętochłowic, gdzie w 1933 zostaje pierwszym Polakiem na stanowisku dyrektora szpitala w Świętochłowicach. Podczas jego dyrektorowania placówka świętochłowicka uchodziła za jedną z lepszych na Śląsku.
Wojcieszyn w swojej pracy społecznej związał się przede wszystkim z walką o polskość Śląska. Poza wieloma obowiązkami był także prezesem Śląska Świętochłowice. 
We wrześniu 1939 ewakuuje szpital przed wkroczeniem wojsk hitlerowskich, dla potrzeb armii polskiej. Ścigany potem przez gestapo. Ucieka do Krakowa, a później do Brzeska, gdzie organizuje szpital.
W 1945 po wyzwoleniu Świętochłowic obejmuje ponownie funkcję dyrektora szpitala w tym mieście. Po wojnie znów organizuje politykę zdrowotną miasta. Pomaga w organizacji zdrowia w Gliwicach. 
Został odznaczony Krzyżem Kawalerskim Orderu Odrodzenia Polski oraz Srebrnym Krzyżem Zasługi.

</doc>
<doc id="730222" url="https://pl.wikipedia.org/wiki?curid=730222" title="Powiat Kysucké Nové Mesto">
Powiat Kysucké Nové Mesto

Powiat Kysucké Nové Mesto (słow. "okres Kysucké Nové Mesto") – słowacka jednostka podziału administracyjnego znajdująca się w kraju żylińskim. Powiat Kysucké Nové Mesto zamieszkiwany był przez 33 778 obywateli (w roku 2001), zajmuje obszar 174 km². Średnia gęstość zaludnienia wynosi 194,13 osób na km².

</doc>
<doc id="730225" url="https://pl.wikipedia.org/wiki?curid=730225" title="Eugeniusz Chrobak">
Eugeniusz Chrobak

Eugeniusz Chrobak (ur. 1 czerwca 1939 w Bielsku-Białej, zm. 28 maja 1989 pod Mount Everest) – polski taternik, alpinista i himalaista, także autor artykułów i opowiadań o tematyce wspinaczkowej, z zawodu inżynier chemik.
Życiorys.
Wspinanie rozpoczął w wieku 19 lat i stosunkowo szybko przeszedł wiele istotnych dróg w Tatrach. Wraz z Januszem Kurczabem, Zygmuntem Andrzejem Heinrichem i Krzysztofem Zdzitowieckim w 1962 dokonał pierwszego przejścia Filara Kazalnicy Mięguszowieckiej. Był też autorem innych dróg, m.in. na Kazalnicy (środkiem ściany północno-wschodniej, z Zygmuntem Andrzejem Heinrichem), Skrajnym Jastrzębim Kopiniaku (środkiem południowej ściany, z Andrzejem Mrozem) i Złotej Turni (ścianą północną). W roku 1961 jako pierwszy przeszedł zimą "Wariant R" na Mnichu, w 1963 z Tadeuszem Łaukajtysem drogę Momatiuka na Kazalnicy.
Dokonał też wielu przejść dróg w Alpach. W Dolomitach przeszedł m.in. drogę Solledera na Monte Civetta oraz "superdirettissimę" północnej ściany Cima Grande di Lavaredo. Poprowadził drogę wschodnią ścianą Wielkiego Filara Narożnego (1969) oraz północną ścianą Pointe Hélène na Grandes Jorasses (1970) w masywie Mont Blanc. Uczestniczył też w wyprawach w Kaukaz, Andy, Pamir, Hindukusz, Karakorum i Himalaje. Zginął w drodze powrotnej do bazy z Mount Everest, zdobytego granią zachodnią. W lawinie 27 maja 1989 zginęli Zygmunt Andrzej Heinrich, Wacław Otręba, Mirosław Dąsal i Mirosław Gardzielewski, Chrobak zmarł dzień później wskutek odniesionych obrażeń. Jedynym ocalałym był Andrzej Marciniak.
Pasjonował się filmem, był autorem kilkunastu filmów górskich, w tym o zdobyciu Kunyang Chhisha i o K2. Zajmował się także pisaniem artykułów o górach, głównie dla „Taternika”. W 2005 wydano książkę "Oddychać górami" – zbiór reportaży Chrobaka publikowanych w latach 1963–1987.

</doc>
<doc id="730226" url="https://pl.wikipedia.org/wiki?curid=730226" title="Incubus">
Incubus

Incubus – amerykański zespół rockowy. Powstał w 1991 roku w Calabasas w stanie Kalifornia.
Historia.
Powstanie Incubusa jest związane z przyjaźniami z czasów szkolnych. Wokalista Brandon Boyd poznał perkusistę Jose Pasillasa w szkole podstawowej. W szkole średniej spotkali gitarzystę Mike'a Einzigera, a niedługo później basistę Alexa Katunicha. Wkrótce powstał Incubus i zaczęli grać na imprezach w okolicach Los Angeles. W 1995 do zespołu dołączył DJ Lyfe, czyli Gavin Koppel.
W 1997 pod okiem producenta Jima Wirta nagrali swoją pierwszą EP "Enjoy Incubus". W tym samym roku powstał pierwszy ich album "S.C.I.E.N.C.E.".
Zauważono potencjał zespołu, co przełożyło się na występy w Europie wraz z Kornem, jednak prawdziwa kariera była dopiero przed nimi. W 1999 wydano przełomowy album "Make Yourself" z przebojami "Pardon Me", "Stellar", "Drive", który pokrył się podwójną platyną, a w 2001 "Morning View", który radził sobie równie dobrze debiutując na 2. miejscu listy Billboardu. 
Po trzech latach przerwy, w 2004 nagrano kolejny album "A Crow Left of the Murder...", a pod koniec 2006 światło dzienne ujrzała płyta "Light Grenades".
16 czerwca 2009 ukazała się płyta "Monuments And Melodies" – kompilacja hitów, niewydanych utworów i 5 nowych kawałków na 2 CD-kach, łącznie 26 piosenek. "Black Heart Inertia" jest pierwszym singlem z tej płyty.

</doc>
<doc id="730228" url="https://pl.wikipedia.org/wiki?curid=730228" title="One Houston Center">
One Houston Center

One Houston Center – wieżowiec znajdujący się w Houston w Stanach Zjednoczonych. 
Ma 207 metrów wysokości i 48 pięter. Daje mu to 13 miejsce wśród najwyższych budynków w Houston i miejsca poza pierwszą setką najwyższych gmachów w kraju. Został zaprojektowany przez: S.I. Morris Associates, 3D/International, Caudill Rowlett Scott. Wykorzystywany jest jako biurowiec. W latach 1978 - 1990 w lobby budynku znajdowało się The Museum of Art of the American West. 22 listopada 2005 roku Alain Robert, francuski "człowiek-pająk" został aresztowany podczas próby wspięcia się na budynek po jego ścianie.

</doc>
<doc id="730230" url="https://pl.wikipedia.org/wiki?curid=730230" title="Lustro społeczne">
Lustro społeczne



</doc>
<doc id="730232" url="https://pl.wikipedia.org/wiki?curid=730232" title="Rubin - telewizor">
Rubin - telewizor



</doc>
<doc id="730237" url="https://pl.wikipedia.org/wiki?curid=730237" title="Estudiantes San Luis">
Estudiantes San Luis

Club Sportivo Estudiantes − argentyński klub piłkarski z siedzibą w mieście San Luis, stolicy prowincji San Luis.
Historia.
Klub założony został 20 czerwca 1920 roku i gra obecnie w lidze prowincjonalnej Liga Puntana de Fútbol.

</doc>
<doc id="730238" url="https://pl.wikipedia.org/wiki?curid=730238" title="Club Sportivo Estudiantes">
Club Sportivo Estudiantes



</doc>
<doc id="730241" url="https://pl.wikipedia.org/wiki?curid=730241" title="Siemens sx1">
Siemens sx1



</doc>
<doc id="730242" url="https://pl.wikipedia.org/wiki?curid=730242" title="Sx1">
Sx1



</doc>
<doc id="730243" url="https://pl.wikipedia.org/wiki?curid=730243" title="Roman II (cesarz bizantyjski)">
Roman II (cesarz bizantyjski)



</doc>
<doc id="730246" url="https://pl.wikipedia.org/wiki?curid=730246" title="Kirjat Malachi">
Kirjat Malachi

 (hebr. קריית מלאכי; arab. كريات ملاخي; pol. "Miasto Aniołów") – miasto położone w Dystrykcie Południowym w Izraelu.
Leży w południowej części Szefeli, w otoczeniu moszawów Be’er Towijja, Orot, Kefar Achim, Arugot, Timmorim, Awigedor i Kefar Warburg. Na północ od miasta znajduje się baza lotnicza Chacor, należąca do Sił Powietrznych Izraela.
Historia.
Osada została założona w 1950 jako obóz namiotowy ("ma’abara") dla licznie przybywających żydowskich imigrantów do Izraela. Pierwotnie nazywała się Kastina, jednak w 1952 zmieniono nazwę na obecną, oddając w ten sposób cześć żydowskiej społeczności z miasta Los Angeles w Stanach Zjednoczonych, którzy udzielili pomocy finansowej mieszkańcom obozu.
Na początku lat 90. XX wieku osiedliło się tutaj wielu imigrantów z krajów byłego ZSRR i Etiopii. W 1993 osada Kirjat Malachi otrzymała status samorządu lokalnego, a w 1998 prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 19,7 tys. mieszkańców.
Populacja miasta pod względem wieku:
Miasto posiada następujące osiedla mieszkaniowe: Ganei Shemuel, Ha-Mem Gimel, Neve Ur, Ben Gurion, Kibuts Galuyot, Hertsel, Ha-Narkisim, Ha-Meyasedim i Yigal Alon.
Edukacja.
W mieście jest 10 szkół podstawowych i 9 szkół średnich, w których uczy się 4,9 tys. uczniów. Z uczelni religijnych znajdują się tutaj: "Avraham Haouse Chabad", "Ohel David Yeshiva", "Talmud Tora School", "Netivot Haim Yeshiva", "Makif Religious High School".
Kultura.
W mieście działa centrum kulturalno-teatralne „Mosaica”, którego działalność skierowana jest głównie do imigrantów z Etiopii. Wspólne tworzenie zachęca młodzież etiopską do integracji ze społeczeństwem izraelskim. Uczestnicy programu studiują tradycję i kulturę żydowską, a następnie wystawiają przedstawienia teatralne w różnych miastach.
Sport.
W zachodniej części miasta znajduje się klub i pole golfowe. Poza tym znajdują się tutaj korty tenisowe oraz boisko do piłki nożnej.
Gospodarka.
Miasto posiada dwie strefy przemysłowe, w których poza licznymi zakładami i ośrodkami naukowymi znajdują się także centra handlowe.
W strefie przemysłowej Be’er Towijja znajduje się elektrownia produkująca 400 MW, wykorzystująca gaz ziemny
Dodatkowo działają tutaj: firma farmaceutyczna "Bio-Technology General Ltd."; "Dr. Melumad Laboratories Ltd." produkuje popularne w Izraelu kosmetyki, "N. Feldman &amp; Son Ltd." jest importerem popularnych samochodów ciężarowych Iveco, autobusów Irisbus, sprzętu rolniczego, budowlanego i specjalistycznego; "Self-Fix Metals Ltd." eksportuje na cztery kontynenty nity ze stali nierdzewnej oraz wyroby z aluminium, stali i miedzioniklu.
Komunikacja.
Przez południową część miasta przebiega droga ekspresowa nr 3 (Aszkelon-Modi’in-Makkabbim-Re’ut), która krzyżuje się z drogą ekspresową nr 40 (Kefar Sawa-Ketura). Dodatkowo przez miasto przechodzi droga nr 3703 , którą jadąc na północny zachód dojeżdża się do moszawu Be’er Towijja.

</doc>
<doc id="730247" url="https://pl.wikipedia.org/wiki?curid=730247" title="Rahat">
Rahat

Rahat (hebr. רהט; arab. راهط) – miasto położone w Dystrykcie Południowym w Izraelu. Leży na pustyni Negew.
W mieście zamieszkuje największe skupisko Beduinów w Izraelu.
Historia.
Rahat zostało założone w 1972 jako nowe osiedla dla Beduinów. W 1994 otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 40,6 tys. mieszkańców, wszyscy Beduini.
Populacja miasta pod względem wieku:
Komunikacja.
Na południe od miasteczka przebiega droga ekspresowa nr 31 (Eszel ha-Nasi-Newe Zohar), a na wschód droga ekspresowa nr 40 (Kefar Sawa-Ketura).

</doc>
<doc id="730249" url="https://pl.wikipedia.org/wiki?curid=730249" title="Sederot">
Sederot

Sederot (właściwie "Sederot", hebr. שׂדרות, «bulwar»; arab. سديروت) – miasto położone w Dystrykcie Południowym w Izraelu. Leży w północno-zachodniej części pustyni Negew.
Miasto znajduje się pod ciągłym ostrzałem rakietowym Palestyńczyków prowadzonym ze Strefy Gazy.
Historia.
W 1951 utworzono w tym miejscu obóz dla imigrantów Gewim-Dorot. Większość tutejszych mieszkańców było imigrantami z Turcji, Iraku i Iranu. Pierwsze domy wybudowano w 1954. W następnych latach osiedliło się tutaj wielu Żydów z Maroka i Rumunii. W latach 90. Sederot przyjęło licznych imigrantów z krajów byłego ZSRR.
W 1996 Sederot otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 19,8 tys. mieszkańców.
Populacja miasta pod względem wieku:
Komunikacja.
Przy mieście przebiega droga ekspresowa nr 34 (Jad Mordechaj-Netiwot).

</doc>
<doc id="730252" url="https://pl.wikipedia.org/wiki?curid=730252" title="Antoni Śmieszek">
Antoni Śmieszek

Antoni Józef Śmieszek (ur. 22 maja 1881 w Oświęcimiu, zm. 12 stycznia 1943 w Getyndze) – polski językoznawca i egiptolog.
Podczas I wojny światowej służył w armii cesarstwa austro-węgierskiego na froncie wschodnim. Jako jeniec rosyjski osadzony został w Tomsku, gdzie objął na tamtejszym uniwersytecie docenturę w katedrze językoznawstwa porównawczego.
W niepodległej Polsce początkowo był związany z katedrą językoznawstwa porównawczego Uniwersytetu Poznańskiego, a następnie objął w 1934 r. katedrę egiptologii na Uniwersytecie Warszawskim.
Na krótko przed wybuchem II wojny światowej wyjechał w celach naukowych do III Rzeszy. Oskarżany w Polsce o współpracę z władzami hitlerowskimi, popadł w depresję i ostatecznie popełnił samobójstwo.

</doc>
<doc id="730254" url="https://pl.wikipedia.org/wiki?curid=730254" title="Żywice polimerowe">
Żywice polimerowe

Żywice polimerowe – substancje o konsystencji płynnej, półpłynnej lub miękkiego ciała stałego, wytworzone na drodze polimeryzacji, polikondensacji lub poliaddycji, będące mieszaninami prepolimerów (głównie oligomerów i polimerów) zawierających reaktywne grupy funkcyjne, które umożliwiają dalsze prowadzenie polireakcji bądź sieciowania.
Powszechnie termin ten jest jednak nieprecyzyjnie stosowany w szerokim znaczeniu. Może bowiem dotyczyć każdego materiału wyjściowego wykorzystywanego do produkcji tworzyw sztucznych, powłok organicznych, lakierów itp., bądź też już usieciowanej żywicy. Nazywa się tak również materiały polimerowe stosowane m.in. w syntezie na podłożu stałym, oraz jako nośniki, reagenty, katalizatory i zmiatacze. Takie wykorzystywanie tego terminu jest jednak niezalecane przez Międzynarodową Unię Chemii Czystej i Stosowanej (IUPAC). Usieciowane żywice powinny być nazywane tworzywami sztucznymi lub (w przypadku braku dodatków) polimerami.
Zastosowanie.
Żywice syntetyczne mają bardzo szerokie zastosowanie. Są składnikami klejów i farb. Po usieciowaniu są materiałami konstrukcyjnymi o bardzo korzystnych właściwościach mechanicznych. Wytwarza się z nich kompozyty.
Żywice polimerowe są stosowane na dwa sposoby:

</doc>
<doc id="730259" url="https://pl.wikipedia.org/wiki?curid=730259" title="Traktat ottawski">
Traktat ottawski

Traktat ottawski, Konwencja o zakazie użycia, składowania, produkcji i przekazywania min przeciwpiechotnych oraz o ich zniszczeniu (ang. "Convention on the Prohibition of the Use, Stockpiling, Production and Transfer of Anti-Personnel Mines and on their Destruction") – umowa międzynarodowa mająca na celu wyeliminowanie użycia min przeciwpiechotnych jako środka walki zbrojnej.
Uchwalona na konferencji dyplomatycznej w Oslo 18 września 1997 i wyłożona do podpisu w Ottawie 3 – 4 grudnia 1997. Weszła w życie 1 marca 1999. Do maja 2019 roku ratyfikowana przez 164 państwa.
Spisana w językach miarodajnych angielskim, arabskim, chińskim, francuskim, hiszpańskim i rosyjskim (art. 22).
Depozytariuszem zgodnie z art. 21 jest Sekretarz Generalny ONZ.
Historia.
W roku 1992 powstała Międzynarodowa Kampania na rzecz Zakazu Min Przeciwpiechotnych (ICBL), stawiająca sobie za cel wprowadzenie zakazu stosowania min przeciwpiechotnych. Na skutek jej zabiegów we wrześniu 1997 w Oslo doszło do podpisania traktatu, który następnie parafowano w Ottawie 3 i 4 grudnia. Od 5 grudnia 1997 roku, gdy został udostępniony w siedzibie ONZ w Nowym Jorku, podpisało go 161 państw.
Aby stać się prawem międzynarodowym, traktat wg art. 17 musiał zostać ratyfikowany przez 40 państw. Czterdziesty podpis złożył przedstawiciel Burkina Faso 16 września 1998 roku. Traktat wszedł w życie i stał się wiążący dla 40 pierwszych państw 1 marca 1999 roku. Po tym dniu, każde następne państwo podlega postanowieniom traktatu 6 miesięcy po złożeniu pod nim podpisu i w tym momencie staje się jego członkiem. Zastrzeżenia są zabronione (art. 19). Wystąpienie z Konwencji jest dopuszczalne po upływie 6 miesięcy od powiadomienia depozytariusza, a w czasie konfliktu zbrojnego jest bezskuteczne (art. 20).
Wśród członków Rady Bezpieczeństwa ONZ traktatu nie podpisały Chiny, Rosja i USA. Wśród pozostałych krajów, które nie przystąpiły do umowy są m.in. Indie, Izrael, Korea Północna i Południowa.
Polska podpisała Konwencję 4 grudnia 1999. Opóźnienie w ratyfikacji tłumaczone było względami obronności, w tym toczącymi się pracami nad poszukiwaniem alternatywnych systemów uzbrojenia. Dopiero bowiem 6 lutego 2009 Rada Ministrów przyjęła, na wniosek ministra spraw zagranicznych i ministra obrony narodowej, informację o stanie gotowości Rady Ministrów do związania Polski Konwencją Ottawską, zobowiązując ministra obrony narodowej do przeprowadzenia odpowiednich działań dostosowawczych, wynikających z potrzeb obronnych państwa, z zakończeniem ich w 2012. Za ratyfikacją konwencji opowiedział się Sejm RP, uchwalając ustawę 10 października 2012, a następnie Senat RP przyjmując ją 9 listopada 2012. W dniu 14 grudnia 2012 roku prezydent Bronisław Komorowski ratyfikował konwencję, a 27 grudnia Polska złożyła dokumenty ratyfikacyjne. Konwencja zaczęła obowiązywać Polskę 1 czerwca 2013. Polska stała się tym samym 161 państwem-stroną tego traktatu.

</doc>
<doc id="730260" url="https://pl.wikipedia.org/wiki?curid=730260" title="Czinukowie">
Czinukowie

Czinukowie () – plemię Indian Ameryki Północnej, znani ze swych umiejętności rybołówczych i handlowych. Zamieszkiwali ujście rzeki Columbia na zachodnim wybrzeżu Stanów Zjednoczonych.
W kontaktach z innymi plemionami, a zwłaszcza z białymi handlarzami futer z faktorii Astoria w Oregonie, Czinukowie używali stworzonego w tym celu języka zwanego „żargonem czinuckim” (ang. "Chinook Jargon" lub inaczej "Oregon Trade Language"), jako że ich własny język uchodził za trudny do nauczenia dla obcych, zwłaszcza pod względem wymowy i artykulacji. Język ten składał się z mieszaniny kilku języków indiańskich, angielskiego, francuskiego i kilku słów z rosyjskiego. Odnotowany po raz pierwszy ok. roku 1810 służył na zachodnim wybrzeżu tym samym celom, co język mobile nad Zatoką Meksykańską i język migowy Indian prerii.
Przykłady słów w żargonie czinuckim:
Do transportu i rybołówstwa posługiwali się łodziami-dłubankami i mieszkali w drewnianych, solidnych domach. Byli wyżsi od innych Indian tego regionu, mieli szersze twarze i ostre, duże nosy. Deformowali swoje głowy zakładając dzieciom opaski uciskające ciemię, bowiem uważali naturalnie uformowaną głowę za coś niegodnego prawdziwych ludzi i przypisane wyłącznie niewolnikom.
Blisko spokrewniony z nimi był szczep Clatsop ("suszony łosoś"), zamieszkujący brzegi rzeki Columbia.
Imię plemienia Czinuków nosi kilka miast i jednostek administracyjnych w stanach Waszyngton, Oregon i Montana, a także ciężki śmigłowiec wojskowy. Od nazwy szczepu Clatsop wzięło nazwę miasto i hrabstwo w Oregonie.

</doc>
<doc id="730261" url="https://pl.wikipedia.org/wiki?curid=730261" title="Ari’el">
Ari’el

Ari’el (hebr. אריאל; arab. اريئيل; pol. "Lew Boży") – nielegalne osiedle izraelskie położone na terenie Autonomii Palestyńskiej. Jest to piąte pod względem wielkości nielegalne osiedle żydowskie położone na terytoriach okupowanych przez Izrael od 1967 roku.
Leży w zachodniej części Samarii na terytorium Autonomii Palestyńskiej, w otoczeniu arabskiego miasta Salfit oraz arabskich wiosek Iskaka, Marda, Kira, Kifl Haris i Haris.
Etymologia nazwy.
W języku hebrajskim słowo "„Ari’el”" oznacza dosłownie "Lew Boży". "„Ari”" ("lew") w hebrajskim jest synonimem męstwa i odwagi, a także symbolem plemienia Judy. W Starym Testamencie "Ariel" jest jedną z nazw Jerozolimy i Świątyni Jerozolimskiej (Księga Izajasza 29:1-8).
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskim i w wyniku wojny o niepodległość w 1948 roku znalazły się pod okupacją Jordanii.
Podczas wojny sześciodniowej w 1967 roku ziemie te zajęły wojska izraelskie. 9 maja 1977 roku Siły Obronne Izraela utworzyły w tym miejscu posterunek wojskowy, który nazwano od pobliskiej arabskiej wioski "Haris".
Na wiosnę 1978 roku grupa świeckich żydowskich osadników postanowiła założyć nowe osiedle w górzystym obszarze Samarii. Jako lokalizację wybrano strategiczne wzgórze położone na kierunku ewentualnego natarcia wojsk jordańskich na aglomerację miejską Tel Awiwu. W sierpniu 1978 roku grupa pierwszych osadników, na czele których stał Ron Nachman, utworzyła placówkę osiedleńczą nazwaną Ari’el.
Pierwsi osadnicy mieszkali w namiotach, a prąd elektryczny był dostarczany przez agregat prądotwórczy. W okolicy nie istniały żadne drogi, a wodę dostarczano okresowo samochodem ciężarowym. W sierpniu 1978 roku liczba osadników wynosiła 70 rodzin. 1 września 1978 roku rozpoczął się pierwszy rok szkolny w Ari’elu. Z czasem namioty zastąpiono blokami wybudowanymi z prefabrykatów. Wybudowano kilka bloków mieszkalnych, szkołę i szpital.
W następnych latach osiedliło się tu wielu imigrantów z krajów byłego ZSRR, Ameryki Południowej, USA, Wielkiej Brytanii, Kanady i RPA. W 2005 roku zamieszkała tutaj grupa żydowskich osadników ewakuowanych ze Strefy Gazy.
W 1981 roku Ari’el otrzymał status samorządu lokalnego, a w 1998 roku prawa miejskie.
27 października 2002 roku palestyński terrorysta-samobójca z Hamasu usiłował wedrzeć się do miasta Ari’el. Po ostrzelaniu przez żołnierzy ochrony zamachowiec wysadził się przy stacji benzynowej. W zamachu zginęło 2 izraelskich żołnierzy, a 18 osób zostało rannych.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 16,7 tys. mieszkańców, wszyscy Żydzi.
Populacja miasta pod względem wieku (dane z 2006 roku):
Edukacja.
W mieście znajdują się 4 szkoły podstawowe i 3 szkoły średnie. Wśród tutejszych szkół znajdują się między innymi: "Nachszonim", "Ari’el Makif", "Aliza Begin", "Miken", "Jowel", oraz religijna szkoła "Or Zewulun". Jest tu także centrum edukacji religijnej "Chabad of Ariel".
We wschodniej części miasta znajduje się Ośrodek Uniwersytecki Ari’el w Samarii (hebr. המרכז האוניברסיטאי אריאל בשומרון, "Ha-Merkaz ha-Uniwersitaj Ari’el ba-Szomeron"; ang. "Ariel University Center of Samaria"), który został założony w 1982 roku jako "College Akademicki Judei i Samarii". Na uniwersytecie uczy się 9,5 tys. żydowskich i arabskich studentów. Pierwotnie był to college, który w 2005 roku podniósł swój status do uniwersytetu. Nazwę zmieniono na obecną w sierpniu 2007 roku. Uczelnia oferuje możliwość nadawania stopni naukowych w dziedzinie architektury, inżynierii wodno-lądowej, chemii, elektroniki, biologii, fizyki, opieki społecznej, fizjoterapii i zarządzania.
Na wschód od uniwersytetu znajduje się "Centrum Inicjatyw Technologicznych" (ang. "Center for Technological Initiative"), które specjalizuje się w rozwoju biotechnologii, medycyny, elektroniki i biochemii.
Gospodarka.
Na zachód od miasta znajduje się strefa przemysłowa "Barkan" (hebr. איזור התעשיה ברקן), którą utworzono w 1982 roku. Swoją działalność prowadzi tutaj około 120 przedsiębiorstw i zakładów produkcyjnych, z branży spożywczej, dziewiarskiej, metalowej i tworzyw sztucznych. Zatrudnienie znajduje tutaj około 6 tys. pracowników, z których 60% stanowią Palestyńczycy z okolicznych arabskich wiosek. Dodatkowo obecnie rozbudowuje się nową strefę przemysłową "Ari’el Ma’araw", w której prowadzi swoją działalność 60 przedsiębiorstw i zakładów produkcyjnych.
Transport.
Z miasta można wyjechać lokalnymi drogami w kierunku wschodnim i zachodnim. Wyjeżdżając na zachód wjeżdża się na drogę nr 4775, którą jadąc na południowy wschód dojeżdża się do arabskiego miasta Salfit, lub jadąc na północ dojeżdża się do drogi nr 505. Drogą nr 505 można jechać na wschód do arabskiej wioski Marda lub na zachód do drogi ekspresowej nr 5 (Tel Awiw-Ari’el). Wyjeżdżając z miasta na wschód również wjeżdża się na drogę nr 4775, którą jadąc na południowy zachód dojeżdża się do arabskiego miasta Salfit, lub jadąc na północny wschód dojeżdża się do wsi Iskaka.
Turystyka.
W północno-zachodniej części miasta znajduje się nowoczesny hotel "Eszel ha-Szomeron". Tutejszy basen kąpielowy z wodospadem jest jednym z najpiękniejszych w Izraelu. Jest to miejsce wypoczynku wielu Izraelczyków, a także popularne miejsce do organizowania takich imprez okolicznościowych jak np. śluby.

</doc>
<doc id="730262" url="https://pl.wikipedia.org/wiki?curid=730262" title="Czoktawowie">
Czoktawowie

Czoktawowie – grupa etniczna północnoamerykańskich Indian posługujących się językiem czoktawskim, największe wśród południowych plemion z językowej rodziny muskogejskiej. Zamieszkiwali środkowe i południowe połacie stanu Missisipi, gdzie zajmowali się uprawą ziemi. Ich nazwa pochodzi prawdopodobnie od hiszpańskiego słowa "chato" („płaski”), jako że spłaszczali sobie głowy.
Pierwsza znana zapiska na ich temat pochodzi od Hernando de Soto, który penetrował te tereny w 1540. Byli przyjaciółmi Francuzów, którzy później zasiedlili Luizjanę i nigdy nie weszli w konflikt z władzami Stanów Zjednoczonych. W 1835 zaczęli być przemieszczani na Terytorium Indiańskie (dzisiejsza Oklahoma), gdy oddali większość swych ziem rządowi. W Oklahomie należeli do federacji Pięciu Cywilizowanych Narodów.
Mieli charakterystyczne obyczaje pogrzebowe. Przed włożeniem kości i czaszek do skrzynek i koszy oczyszczali je dokładnie z resztek tkanki; zajmowali się tym „starcy o bardzo długich paznokciach”, którzy wyłącznie w tym celu hodowali owe paznokcie. Innym niezwykłym obyczajem było niestrzyżenie włosów przez mężczyzn, z którego to powodu sąsiednie plemiona nazywały ich niekiedy „długowłosymi”.
Używali żargonu handlowego zwanego językiem "mobile" lub językiem handlowym Chickasaw. Języki plemion Czoktawów i Czikasawów były ze sobą spokrewnione. Podczas I wojny światowej język "mobile" używany był na froncie we Francji przez amerykański wywiad. Czoktawowie obsługiwali telefony polowe, przekazując informacje we własnym języku, całkowicie niezrozumiałym dla podsłuchujących Niemców (podobnie w czasie II wojny światowej używano języka plemienia Nawahów).
Nazwę plemienia nadano hrabstwom i osadom w stanach Alabama, Missisipi i Oklahoma.

</doc>
<doc id="730269" url="https://pl.wikipedia.org/wiki?curid=730269" title="Czikasawowie">
Czikasawowie

Czikasawowie (ang. "Chickasaw") – plemię Indian Ameryki Północnej blisko spokrewnione z Krikami i Czoktawami.
Było to wojownicze plemię, które nieomal zniszczyło armię de Soto w roku 1541. Zamieszkiwali północne obszary dzisiejszego stanu Missisipi, Alabama i część Tennessee. Byli właścicielami niewolników, ale wraz z zakończeniem wojny secesyjnej uwolnili ich i przyjęli do plemienia. Po przymusowym przesiedleniu (1837) do Oklahomy stali się członkami Pięciu Cywilizowanych Plemion. Ich wodzowie nosili miano „mingos”.
Wodzem Czikasawów na przełomie XVIII i XIX wieku był William Colbert. Walczył po stronie kolonistów w czasie rewolucji amerykańskiej i wojny 1812 roku, a w roku 1816 scedował ziemie Czikasawów rządowi Stanów Zjednoczonych. Miał honorowy stopień generała.
Ich język, należący do rodziny języków muskogejskich, służył jako język dyplomatyczny i handlowy na całej długości rzeki Missisipi.

</doc>
<doc id="730271" url="https://pl.wikipedia.org/wiki?curid=730271" title="Essen Hauptbahnhof">
Essen Hauptbahnhof

Essen Hauptbahnhof – główna stacja kolejowa w Essen, w zachodnich Niemczech. Położona jest na południe od starego miasta, blisko autostrady nr A40. Dzienne obsługuje około 180 tys. pasażerów.

</doc>
<doc id="730273" url="https://pl.wikipedia.org/wiki?curid=730273" title="Nürnberg Hauptbahnhof">
Nürnberg Hauptbahnhof

Nürnberg Hauptbahnhof (Nürnberg Hbf) – główna stacja kolejowa w Norymberdze, największa w Bawarii Północnej, położona na południowo-wschodnim krańcu starego miasta. Codziennie na stacji zatrzymuje się około 250 pociągów i korzysta z niej około 130 tys. pasażerów. W pobliżu dworca głównego znajduje się m.in. Muzeum Komunikacyjne i Teatr Operowy.

</doc>
<doc id="730275" url="https://pl.wikipedia.org/wiki?curid=730275" title="München Hauptbahnhof">
München Hauptbahnhof

München Hauptbahnhof (München Hbf) – główna stacja kolejowa w Monachium, w południowych Niemczech.
Jeden z największych dworców kolejowych w Niemczech. Obsługuje dziennie około 413 tys. pasażerów.

</doc>
<doc id="730277" url="https://pl.wikipedia.org/wiki?curid=730277" title="Munchen Hauptbahnhof">
Munchen Hauptbahnhof



</doc>
<doc id="730278" url="https://pl.wikipedia.org/wiki?curid=730278" title="Muenchen Hauptbahnhof">
Muenchen Hauptbahnhof



</doc>
<doc id="730279" url="https://pl.wikipedia.org/wiki?curid=730279" title="Nurnberg Hauptbahnhof">
Nurnberg Hauptbahnhof



</doc>
<doc id="730280" url="https://pl.wikipedia.org/wiki?curid=730280" title="Nuernberg Hauptbahnhof">
Nuernberg Hauptbahnhof



</doc>
<doc id="730283" url="https://pl.wikipedia.org/wiki?curid=730283" title="Zamek Pieniński">
Zamek Pieniński

Zamek Pieniński, także Zamek Pieniny – ruiny zamku położonego w Pieninach Właściwych, pod wierzchołkiem Zamkowej Góry (799 m n.p.m.).
Lokalizacja i konstrukcja.
Zamek wybudowano po północnej stronie wierzchołka góry, kilkadziesiąt metrów poniżej szczytu. Południową ścianę góry tworzy niedostępne urwisko o wysokości ok. 50 m, a od północy dostępu bronią urwiska schodzące stromo do Pienińskiego Potoku. Zamek został wybudowany na półce skalnej. Miejsce to jest z natury obronne, gdyż łączy się z pozostałą częścią grzbietu Masywu Trzech Koron tylko wąskim przesmykiem skalnym, z pozostałych stron znajdują się strome zbocza skalne. Zamek był niewielki, ograniczony szczupłością miejsca i perfekcyjnie wtopiony w naturalne skalne grzbiety. Mury obronne o długości 88 m i grubości 1 m wykonano z miejscowych skał wapiennych, na nich była nadbudowa, prawdopodobnie drewniana. Od zachodniej strony znajdowała się brama, pod nią piwnice. Tuż za bramą wykuto w skale cysternę, gdzie gromadzona była woda z niewielkiego źródełka (nazywa się je źródłem św. Kingi, okresowo wysycha). Od wschodniej strony za cysterną przetrwały kwadratowe fundamenty, zapewne baszty obronnej.
Historia.
"Vita Sanctae Kyngae" spisany w latach 1317–1329 oraz dzieła Jana Długosza "Historiae polonicae" i "Vita S. Cunegundis" wspominają, że w "castro Pyeniny" przebywał Bolesław Wstydliwy wraz z matką i księżną Kingą, schroniwszy się przed I najazdem tatarskim na Polskę. Długosz pisał: „A kiedy potem Tatarzy pustoszyli Węgry, [Bolesław] wrócił przez Morawy do Polski i zatrzymał się dłuższy czas na zamku Pieniny położonym nad nurtami Dunajca w pobliżu Sącza”.
Przekaz ten budzi wątpliwości dzisiejszych archeologów. Na podstawie kilkakrotnie przeprowadzonych badań uznaje się, że do budowy zamku przystąpiono ok. 1280 roku. Zleceniodawcą była najprawdopodobniej św. Kinga. Funkcjonalnie był to ośrodek strażniczo-refugialny, jako miejsce ostatniego schronienia, gdzie możnowładca ze swoim dworem mógł przeczekać napaść wroga, a w razie potrzeby aktywnie się bronić. Mogła się w nim zmieścić ok. stuosobowa grupa uciekinierów oraz kilkudziesięciu żołnierzy załogi zamku.
Jan Długosz (w jego "Kronikach") pisze, że w zamku tym znalazła schronienie św. Kinga uciekając z klasztoru w Starym Sączu przed Tatarami w czasie ich III najazdu w 1287 roku: „W tym nieszczęsnym czasie błogosławiona księżna Kinga, wdowa po nieżyjącym księciu krakowskim Bolesławie, zwanym Wstydliwym, z gronem siedemdziesięciu zakonnic sądeckich oraz dwiema swymi siostrami: Jolentą, wdową po księciu kaliskim Bolesławie Pobożnym i Konstancją, wdową po królu Rusi Danielu, które również wstąpiły do klasztoru i przywdziały habit, z wieloma kapłanami i rycerzami udały się do położonego nad Dunajcem, w pobliżu miasta Krościenka zamku Pieniny, chronionego doskonale zarówno naturalnym położeniem, jak i sztucznym obwarowaniem, dostępnego jednym wąskim przejściem i tam bezpiecznie przebywała, gdy Tatarzy siali spustoszenie. Chociaż Tatarzy podsunęli się doń z wojskiem, nie mieli jednak odwagi nie tylko go szturmować, ale nawet tknąć, bo Bóg budził w nich taki lęk”.
Przecław Mojecki w 1617 roku (na podstawie dzieł Długosza) pisze: „Tak wielkiego niebezpieczeństwa i okrucieństwa pogańskiego chcąc uniknąć służebnica Chrystusowa Kunegunda uść – z siedemdziesiąt swoich towarzyszek zakonnic Chrystusowych i z dwiema siostrami rodzonemi – Jolentą ... i Konstancją z klasztora i miasteczka swego Sącza – które żadnej obrony nie miało – do zamku Pienin – nad Dunajcem położeniem i murem warownego – jak najprędzej ujechała.”
Najprawdopodobniej zamek nie był użytkowany już w pierwszej połowie XIV wieku. Został zburzony w pierwszej połowie XV wieku. Istnieją dwie teorie historyczne dotyczące zburzenia zamku:
Zamek był w XVII i XVIII wieku słynny poza granicami Polski – podawano go w opracowaniach geograficznych jako przykład wybitnie obronnego zamku. Laurence Eachard w 1782 r. pisze: „"...zamek dawny od natury umocniony, do którego jeden tylko wąski był przystęp. Leżał na górze tegoż imienia..."”.
XX i XXI wiek.
Z zamkiem związane są liczne legendy. Od dawna też był zwiedzany i penetrowany przez poszukiwaczy skarbów. Ma również ciekawą historię bardziej współczesną, związaną z istnieniem przed II wojną światową pustelni. Drewniana Pienińska Pustelnia została zbudowana w ruinach zamku w 1904 roku, spaliła się w 1949 roku od pioruna i już nie została odbudowana z powodu braku zgody władz.
W 1904 roku w wykutej skalnej wnęce umieszczono posążek św. Kingi, wyrzeźbiony przez Władysława Druciaka – jest to tzw. Grota świętej Kingi. Od 1921 roku kontynuowana jest tradycja pielgrzymek i uroczystego nabożeństwa w niedzielę najbliższą 24 lipca (rocznica śmierci św. Kingi).
Pieniński oddział Towarzystwa Tatrzańskiego w 1906 r. wyznaczył farbą szlak prowadzący do zamku.
W latach 1938–1939 Tomasz Szczygielski prowadził badania archeologiczne, w trakcie których odkryto na terenie zamku kości tura, żelazne groty strzał i ceramikę, a także resztki pomieszczenia z posadzką barwioną na czerwono. Tomasz Szczygielski zginął w niemieckim obozie koncentracyjnym w Auschwitz w czasie II wojny światowej, a dokumentacja badań zaginęła.
Po wojnie, w latach 1976–1978, ponownie były prowadzone prace badawcze: w 1976 roku przez Marię Cabalską, a w 1977–1978 – przez Stanisława Kołodziejskiego.
W kwietniu 2017 r. zawaleniu uległ strop jednego z pomieszczeń zamkowych. Dyrekcja Pienińskiego Parku Narodowego wprowadziła zakaz jego zwiedzania, ostrzegając turystów, że wstęp do zamku grozi kalectwem lub śmiercią. W 2019 r. Pieniński Park Narodowy, który zlecił opracowanie dokumentacji technicznej dla zabezpieczenia i konserwacji ruin otrzymał ekspertyzę z której wynika, że zawaleniem grozi również mur sąsiadujący ze schodami prowadzącymi na zamek. W dniu 13 sierpnia 2019 r. Dyrekcja Parku zamknęła dla turystów wejście na zamek do odwołania. Obecnie, po dokonaniu remontów, przywrócony do zwiedzania.

</doc>
<doc id="730284" url="https://pl.wikipedia.org/wiki?curid=730284" title="Limfocyty LAK">
Limfocyty LAK

Limfocyty LAK (ang. "lymphokine-activated killer cells, LAK cells") – niespecyficzne komórki cytotoksyczne, które są wytwarzane w obecności interleukiny-2 i przy braku antygenu. Infuzje komórek LAK wykorzystane są w eksperymentalnym leczeniu raka.

</doc>
<doc id="730287" url="https://pl.wikipedia.org/wiki?curid=730287" title="Krwawa opera">
Krwawa opera



</doc>
<doc id="730289" url="https://pl.wikipedia.org/wiki?curid=730289" title="Rain (muzyk)">
Rain (muzyk)

Rain – pseudonim brytyjskiego muzyka – multiinstrumentalisty i wokalisty, tworzącego rock progresywny. Pochodzi z Guildford w Wielkiej Brytanii, rodzinnego miasta muzyków Genesis. W dostępnych źródłach brak informacji o bliższych danych biograficznych. Jest także prawdopodobnie autorem wierszy (tomik "Gravity") i opowiadań ("Art in the Blood"), które publikuje pod nazwiskiem Rainer Jaeger.
Pseudonim Rain firmował koncept-album Cerulean Blue z 2004 roku, który spotkał się z uznaniem w progresywnorockowych kręgach. Płyta jest opowieścią o podróży młodego człowieka po Ameryce, przedstawioną, obok muzyki, poprzez treść pocztówek wysyłanych z poszczególnych miejsc do przyjaciela, które odczytuje znany brytyjski lektor, Rob Brown. Muzykę, ze słyszalnymi wpływami takich artystów jak Genesis, Pink Floyd, Marillion, Radiohead, tworzy w większości sam Rain, który gra na gitarach, gitarze basowej, instrumentach klawiszowych, fujarkach i jest głównym wokalistą.
Utwory muzyczne z płyty zostały umieszczone na stronie Raina w plikach MP3 do darmowego, nieograniczonego ściągania.
Płyta zebrała wiele pochlebnych recenzji, tak ze strony krytyków, jak i
znanych muzyków rockowych (m.in. Tony Banks, Phil Collins).

</doc>
<doc id="730293" url="https://pl.wikipedia.org/wiki?curid=730293" title="Ingelfingen">
Ingelfingen

Ingelfingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład wspólnoty administracyjnej Künzelsau. Leży nad rzeką Kocher, ok. 5 km na północny zachód od Künzelsau, przy drodze krajowej B19.
W mieście znajduje się duże prywatne muzeum geologiczno-paleontologiczne "(Muschelkalkmuseum Hagdorn)" poświęcone skamieniałościom triasu, zwłaszcza niemieckiego wapienia muszlowego. Prezentuje one zbiory znanego badacza triasu Hansa Hagdorna. Przy muzeum centrum konferencyjne. 
Liczne renesansowe kamienice. Duże znaczenie dla miasta ma też uprawa winorośli na stokach miejscowej doliny. 
Historia.
Po raz pierwszy wspominany w dokumentach z 1080 r. W 1323 r. król Ludwik IV Bawarski nadał przywilej do organizacji targów. Między 1701 i 1805 znajdowała się tu rezydencja hrabiów i książąt z rodu von Hohenlohe. W owym czasie osiedliło się wielu rzemieślników którzy zapewnili miastu gospodarczy rozkwit. W XIX w. przy poszukiwaniu złóż węgla kamiennego odkryto źródła słonej wody o właściwościach leczniczych.

</doc>
<doc id="730295" url="https://pl.wikipedia.org/wiki?curid=730295" title="Patryk Łagowski">
Patryk Łagowski

Patryk Łagowski (ur. 17 października 1984 w Warszawie) – polski szachista, mistrz międzynarodowy od 2003 roku.
Kariera szachowa.
Na przełomie XX i XXI wieku należał do czołówki polskich juniorów, ośmiokrotnie uczestnicząc w finałach mistrzostw kraju w różnych grupach wiekowych. W roku 1998 zdobył srebrny, zaś dwa lata później złoty medal na drużynowych mistrzostwach Polski juniorów (wraz z drużyną Polonii Warszawa). Reprezentował barwy polskie na mistrzostwach świata (Hiszpania, 1998) i Europy juniorów (Grecja, 2001). W 1999 r. zdobył tytuł mistrza Warszawy. W 2001 r. zdobył brązowy medal mistrzostw Polski w szachach błyskawicznych, w 2003 – tytuł mistrza kraju w szachach szybkich w kategorii juniorów do lat 20, natomiast rok później - brązowy medal wraz z zespołem "Damis" Warszawa w drużynowych mistrzostwach Polski w Dźwirzynie. Dwukrotnie (w latach 2002 i 2004) wystąpił w finałach mistrzostw kraju mężczyzn. Również dwukrotnie zwyciężał w międzynarodowych turniejach w Trzyńcu (2003 i 2004).
Najwyższy ranking w karierze osiągnął 1 kwietnia 2004 r., z wynikiem 2425 punktów dzielił wówczas 34-35. miejsce wśród polskich szachistów.
Inne.
Był współscenarzystą (wspólnie z Witoldem Horwathem) serialu kryminalnego „Wydział zabójstw”.

</doc>
<doc id="730301" url="https://pl.wikipedia.org/wiki?curid=730301" title="Krautheim (Badenia-Wirtembergia)">
Krautheim (Badenia-Wirtembergia)

Krautheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, siedziba związku gmin Krautheim. Leży nad rzeką Jagst, ok. 12 km na północ od Künzelsau, przy linii kolejowej Dörzbach–Möckmühl.
Współpraca.
Miejscowość partnerska:

</doc>
<doc id="730310" url="https://pl.wikipedia.org/wiki?curid=730310" title="Cerulean Blue">
Cerulean Blue

Cerulean Blue – debiutancka płyta brytyjskiego artysty o pseudonimie Rain, wydana w 2004 r. przez wytwórnię Telos Music.
Jest to progresywnorockowy koncept-album. Opowiada historię podróży młodego człowieka o imieniu Rick do Stanów Zjednoczonych. O przeżyciach Ricka dowiadujemy się z pocztówek do jego przyjaciela, odczytywanych przez brytyjskiego lektora, Roba Browna. Muzykę, ze słyszalnymi wpływami takich artystów jak Genesis, Pink Floyd, Marillion, Radiohead, tworzy w większości sam Rain (gra na gitarach, gitarze basowej, instrumentach klawiszowych, fujarkach, jest głównym wokalistą).
Wszystkie utwory muzyczne z płyty zostały umieszczone w internecie, w plikach mp3 do darmowego, nieograniczonego ściągania.
Do płatnej wersji dołączony jest bonus w postaci 5-minutowego filmu DVD, zatytułowanego "Ashes" oraz broszury z rozmową z autorem na temat płyty.
"Cerulean blue" (pol. ceruleum) to pigment używany w malarstwie.

</doc>
<doc id="730313" url="https://pl.wikipedia.org/wiki?curid=730313" title="Künzelsau">
Künzelsau

Künzelsau – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, siedziba powiatu Hohenlohe, oraz wspólnoty administracyjnej Künzelsau. Leży nad rzeką Kocher, ok. 70 km na północny wschód od Stuttgartu, przy drodze krajowej B19

</doc>
<doc id="730318" url="https://pl.wikipedia.org/wiki?curid=730318" title="Neuenstein (Badenia-Wirtembergia)">
Neuenstein (Badenia-Wirtembergia)

Neuenstein – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, siedziba związku gmin Hohenloher Ebene. Leży ok. 10 km na południowy zachód od Künzelsau, przy autostradzie A6 i linii kolejowej Heilbronn–Crailsheim.
Historia.
Panowie Neuenstein, którzy założyli zamek i osadę, po raz pierwszy byli wymienieni jako świadkowie w dokumencie z 1230 r. Za zezwoleniem króla Karola IV Luksemburskiego w 1351 r. Kraft III von Hohenlohe-Weikersheim nadał osadzie prawa miejskie. Dla wzmocnienia obronności miasta nakazał on budowę murów miejskich oraz fos. Popierał rozwój lokalnej gospodarki, nadał m.in. przywilej targowy. 
Do 1553 r. miasto znajdowało się pod władzą panów Hohenlohe-Weikersheim. Po podziale dóbr rodu von Hohenlohe miasto stało się siedzibą hrabiego Ludwika Kazimierza i jego potomków z linii Hohenlohe-Neuenstein.
Wraz ze śmiercią hrabiego Wolfganga Juliusza w 1698 r. miasto przeszło pod władzę hrabiów zu Hohenlohe-Öhringen, którzy swą rezydencję mieli w Öhringen. 

</doc>
<doc id="730323" url="https://pl.wikipedia.org/wiki?curid=730323" title="Niedernhall">
Niedernhall

Niedernhall – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, siedziba związku gmin Mittleres Kochertal. Leży nad rzeką Kocher, ok. 5 km na zachód od Künzelsau.

</doc>
<doc id="730325" url="https://pl.wikipedia.org/wiki?curid=730325" title="Rowerzysta">
Rowerzysta

Rowerzysta, rzadziej cyklista – osoba przemieszczająca się za pomocą roweru. W XIX w. w Polsce osoby jeżdżące na rowerach nazywano "cyklistami", "bicyklistami", "kołowcami", "kołownikami" lub "kolarzami". Słowo "rowerzysta" pojawiło się w okresie międzywojennym, pochodzi od słowa "rower", a pośrednio od nazwy brytyjskiej firmy „Rover”.
Określenie rowerzysta jest stosowane tylko dla osoby poruszającej się rowerem w danej chwili . Ta sama osoba po zejściu z roweru staje się pieszym.
Osoba jeżdżąca na rowerze wyczynowo (uprawiająca kolarstwo) jest określana jako "kolarz".
Polskie prawo o ruchu drogowym.
Zgodnie z przepisami ustawy o kierujących pojazdami rowerzyści, którzy nie ukończyli 18. roku życia, mogą kierować rowerem pod warunkiem posiadania karty rowerowej lub prawa jazdy kategorii AM, A1, B1 lub T. Od osób, które ukończyły 18 lat, nie wymaga się dokumentu uprawniającego do kierowania rowerem. Należy posiadać dokument potwierdzający osiągnięcie 18. roku życia – dokument tożsamości (np. dowód osobisty) czy prawo jazdy. Wymaganie prawa jazdy do poruszania się rowerem przez dorosłą osobę jest niezgodne z art. 3 ust. 5 Konwencji Wiedeńskiej z 1968 roku ratyfikowaną przez Polskę w 1988 roku: 
Osoba, która nie ukończyła 10. roku życia, może poruszać się rowerem jedynie pod opieką osoby dorosłej i jest uznawana za pieszego tak samo jak osoba opiekująca się. Osoby takie ma obowiązek poruszać się tak jak pieszy, czyli po drodze dla pieszych, poboczu lub po lewej stronie jezdni (rozdział 2 ustawy Prawo o ruchu drogowym). Zgodnie z przepisami nie mogą poruszać się po drodze dla rowerów, co budzi wiele kontrowersji. Mogą za to przejeżdżać przez przejście dla pieszych, gdyż nie obowiązują ich przepisy dot. rowerzystów.
Rowerzysta jest zobowiązany do poruszania się po (zgodnie z kolejnością):
Rowerzyście zabrania się poruszania rowerem:
Rowerzysta ma prawo:
Znaki drogowe.
Poniższa galeria prezentuje znaki dla rowerzystów używane w Polsce.
Wpływ jazdy na rowerze na zdrowie.
Wiele naukowych opracowań dowodzi, że ludzie regularnie jeżdżący na rowerze mają mniejsze skłonności do otyłości, cukrzycy, udarów, chorób serca i różnych rodzajów raka. Rowerzyści nie tylko zyskują kilka lat życia, ale mają też większe szanse pozostać mobilnymi i niezależnymi w podeszłym wieku czy uniknąć demencji. U ludzi, którzy jeździli do pracy rowerem, istnieje o 40% mniejsze ryzyko zgonu w czasie 15 lat badania niż pozostałych. Kolarstwo znacznie poprawia kondycję układu sercowo-naczyniowego. Szpital Northern General Hospital w Sheffield przeprowadził badanie w trakcie którego zbadano sprawozdania z sekcji zwłok 32 osób, które regularnie jeździły na rowerze i zmarły w różnych okolicznościach. Porównano ich serca z organami innych zmarłych tym samym wieku i tej samej płci. Okazało się, że w grupie poruszającej się na rowerach znacznie rzadziej dochodziło do zaczopowania tętnic i obstrukcji naczyń wieńcowych.
Inne badanie, opublikowane w 2016 r. przez Uniwersytet Południowej Danii, wykazało, że jazda na rowerze nawet w stosunkowo małym wymiarze czasu może znacząco zmniejszyć ryzyko wystąpienia schorzeń serca. Naukowcy przez 20 lat monitorowali 50 000 osób w wieku od 50 do 65 lat. Ci, którzy jeździli rowerem przynajmniej dziewięćdziesiąt minut tygodniowo, byli o 24% mniej narażeni na dusznicę bolesną i zawał serca w danym czasie. Przy jeździe rowerem zaledwie pół godziny tygodniowo ryzyko spadało o 16%.
W 2000 r. ten sam uniwersytet zbadał efekty dojeżdżania rowerem do miejsca pracy lub nauki. Badacze przyglądali się życiu 30 000 mieszkańców Kopenhagi w różnym wieku średnio przez okres 15 lat. W trakcie trwania projektu zmarło 6000 osób. Okazało się, że u ludzi jeżdżących do pracy rowerem ryzyko, że umrą w trakcie okresu badania, było o 40% niższe (nawet po wzięciu pod uwagę wpływu czynników typu poziom aktywności sportowej niezwiązanej z transportem).

</doc>
<doc id="730326" url="https://pl.wikipedia.org/wiki?curid=730326" title="Öhringen">
Öhringen

Öhringen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, siedziba wspólnoty administracyjnej Öhringen. Leży nad rzeką Ohrn, ok. 15 km na południowy zachód od Künzelsau, przy autostradzie A6 i linii kolejowej Heilbronn–Crailsheim. W pobliżu miasta liczne winnice.
Historia.
Najstarsze dzieje miasta należy wiązać z Cesarstwem Rzymskim w związku ze wznoszeniem umocnień granicznych imperium rzymskiego znanych jako Limes Górnogermańsko-Retycki. Przypuszczalnie miało to miejsce w 155 roku. W rejonie dzisiejszego Öhringen stacjonowały wojska Marka Aureliusza – tzw. "vicus aurelianus". W latach 259-260 tereny te były miejscem walk z Germanami, którzy opanowali ten rejon.
Pierwsza wzmianka o osadzie będącej zalążkiem obecnego miasta pochodzi z 1037 r. Mówi o wzniesieniu kościoła fundacji biskupa Gebharda z Ratyzbony. Zachowała się rycina przedstawiająca akt fundacji kościoła. Od 1253, kiedy to Öhringen otrzymał prawa miejskie, do 1806 roku miasto było pod panowaniem książąt z dynastii von Hohenlohe. Następnie miastem zarządzały rody von Berlichingen i von Gemmingen. Od XIV do XVI wieku faktyczną władzę w Öhringen sprawował patrycjat. 
W dobie wojny chłopskiej miasto było areną walk ludności z feudałami. W roku 1806 Öhringen zostało włączone do Królestwa Wirtembergii. 
W 2003 roku miasto świętowało jubileusz 750-lecia istnienia. Trzy lata później było ważnym zapleczem do organizacji mistrzostw świata w piłce nożnej.
Zabytki.
W obrębie średniowiecznego układu urbanistycznego, którego centrum stanowi rynek, zachowało się wiele zabytków architektury. Na rynku dominuje XVIII-wieczna zabudowa, głównie o konstrukcji szkieletowej. Wśród niej wyróżnia się gmach ratusza z 1504 roku. Pośrodku rynku XVI-wieczna fontanna z posągiem landgrafa Albrechta.
Obecny późnogotycki kościół parafialny pw. św. Piotra i Pawła "(Peter und Paul)" zachował resztki starszej romańskiej budowli (portal boczny z małymi figurami lwów. Zbudowany z piaskowca w formie pseudohali kościół o nader skromnej architekturze zewnętrznej kryje wewnątrz (wnętrze sklepione późnogotyckim sklepieniem sieciowym) cenne dzieła sztuki. 
Ołtarz główny z 1500, późnogotycki w formie poliptyku, zachował do dziś bogato rzeźbioną z drewna lipowego część środkową przedstawiającą naturalnej wielkości figury Jezusa, w otoczeniu doktorów Kościoła – św. Hieronima, św. Ambrożego, św. Grzegorza oraz św. Augustyna. Ponad nimi bogato dekorowany baldachim złożony z oślich grzbietów, licznych laskowań i pinakli. Liczne zabytki rzeźby sepulkralnej m.in. zespół monumentalnych nagrobków rodziny von Hohenlohe, manierystycznych i barokowych, m.in. nagrobek Eberharda († 1570) i Agaty († 1609) Hohenlode przedstawiający ujętych w profilu zmarłych wraz z rodziną klęczących pod krucyfiksem. Nagrobek pochodzi z drugiej ćwierci XVII w. Wcześniejszym przykładami są XVI-wieczne nagrobki Casimira i Anny von Soles Laubach, a także Philippa i Marii von Oranien. W krypcie znajdują się renesansowe nagrobki rodziny von Hohenlohe. 
Do kościoła przylegają częściowo zachowane XV-wieczne zabudowania dawnego monasterium, wśród nich wyróżnia się gotycki krużganek nakryty sklepieniem sieciowym. Okna krużganku mają wyszukaną dekorację maswerkową.
Do kościoła przylega zamek, wybudowany w latach 1611-1616 dla grafiny Magdaleny von Hohenlohe, rozbudowany w latach 1681-1683 przez architekta Georga Kerna. Jest to jednoskrzydłowy dwukondygnacyjny budynek z wysokim dachem, wraz z zabudowaniami gospodarczymi tworzy malowniczy zaułek miasta.
Budynek dawnego szpitala (XIII-XVIII w.) zbudowany z kamienia oraz drewna (górna kondygnacja) ma charakter obronny, zachowała się jedna z baszt. Z budynków o konstrukcji szkieletowej wyróżniają się także zabudowania ulicy "Marktstraße", stojący nieopodal budynek apteki z XVII w. oraz tzw. Żółty Dom "(Gelbes Schlössle)" z XVIII w.
Współpraca.
Miejscowości partnerskie:
Linki zewnętrzne.
oficjalna strona miasta
zabytki Öhringen i okolic

</doc>
<doc id="730328" url="https://pl.wikipedia.org/wiki?curid=730328" title="Waldenburg (Badenia-Wirtembergia)">
Waldenburg (Badenia-Wirtembergia)

Waldenburg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Hohenloher Ebene. Leży ok. 12 km na południe od Künzelsau.
Historia.
Waldenburg było wspominane po raz pierwszy w dokumentach z 1253 r. W 1330 r. występuje w dokumentach jako miasto. Wraz z podziałem dóbr rodziny von Hohenlohe w 1553 r. Waldenburg stał się rezydencją hrabiów a później książąt zu Hohenlohe-Waldenburg.
W czasie wojny trzydziestoletniej znacząco zmniejszyła się ludność miasta Po powstaniu Związku Reńskiego miasto w 1806 r. włączono do Królestwa Wirtembergii. 
W kwietniu 1945 r. zostało zniszczone prawie całkowicie przez amerykańską artylerię. Od 1952 r. leży w granicach kraju związkowego Badenia-Wirtembergia. 1 stycznia 1971 r. do miasta włączono gminę Obersteinbach.

</doc>
<doc id="730329" url="https://pl.wikipedia.org/wiki?curid=730329" title="Łazy (stacja kolejowa)">
Łazy (stacja kolejowa)

Łazy – stacja kolejowa w Łazach, w województwie śląskim, w Polsce. Stacja prowadzi ruch lokalny do Katowic, Zawiercia, Częstochowy, Gliwic oraz Krakowa (dworzec Płaszów).
Pasażerowie.
W roku 2017 wymiana pasażerska wyniosła 1,0-1,5 tys. osób dziennie.
W roku 2018 stacja obsługiwała 1,0-1,5 tys. pasażerów na dobę.
W roku 2019 wymiana pasażerska wyniosła 548 tys. osób (1,5 tys. dziennie).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).

</doc>
<doc id="730331" url="https://pl.wikipedia.org/wiki?curid=730331" title="Bretzfeld">
Bretzfeld

Bretzfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe. Leży nad rzeką Brettach, ok. 22 km na południowy zachód od Künzelsau, przy autostradzie A6 i linii kolejowej Heilbronn-Crailsheim.
Współpraca.
Miejscowości partnerskie:

</doc>
<doc id="730333" url="https://pl.wikipedia.org/wiki?curid=730333" title="Kupferzell">
Kupferzell

Kupferzell – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Hohenloher Ebene. Leży nad rzeką Kupfer, ok. 6 km na południe od Künzelsau, przy autostradzie A6 i drodze krajowej B19.

</doc>
<doc id="730334" url="https://pl.wikipedia.org/wiki?curid=730334" title="Stanisław Słoński">
Stanisław Słoński

Stanisław Słoński (ur. 9 października 1879 w Michałowicach, zm. 8 marca 1959 w Warszawie) – polski językoznawca, slawista.
Życiorys.
W 1898 roku ukończył V Gimnazjum w Warszawie, a następnie studiował na Uniwersytecie Jagiellońskim. Powrócił jednak do Warszawy i studiował prawo na Cesarskim Uniwersytecie Warszawskim, który ukończył w 1903 roku. Później zaczął studia na uniwersytetach niemieckich w Heidelbergu, a przede wszystkim w Lipsku (1904–1907). Po powrocie do Warszawy przez osiem lat (1907–1915) był nauczycielem polskiego w pięciu gimnazjach warszawskich, w tym w Gimnazjum Mariana Rychłowskiego.
W latach 1907–1918 wykładowca języka polskiego na Wydziale Humanistycznym Towarzystwa Kursów Naukowych w Warszawie. Po powstaniu Uniwersytetu Warszawskiego w 1915 roku Stanisław Słoński był organizatorem i pierwszym kierownikiem „Seminarium Słowiańskiego” na Wydziale Humanistycznym na tej uczelni. Ze względu na swoje osobiste zainteresowania nadał mu zachodnio- i południowosłowiański profil lingwistyczny. W 1936 przy Uniwersytecie Warszawskim był współzałożycielem Towarzystwa Przyjaciół Narodu Serbsko-Łużyckiego, którego został prezesem. Po wojnie zaangażowany w prace Komitetu Słowiańskiego w Polsce.
W 1924 został profesorem Uniwersytetu Warszawskiego.
W 1908 Słoński został członkiem Towarzystwa Naukowego Warszawskiego, a w 1934 Polskiej Akademii Umiejętności.
W latach 1927–1939 był współredaktorem rocznika „Prace Filologiczne”, najstarszego polskiego czasopisma językoznawczego.
Został odznaczony Krzyżem Oficerskim Orderu Odrodzenia Polski (1954).
Stanisław Słoński został pochowany na cmentarzu Powązkowskim w Warszawie (kw. 101-6-17/18).
Jego siostrzeńcem był Tadeusz Fritz.

</doc>
<doc id="730344" url="https://pl.wikipedia.org/wiki?curid=730344" title="Weißbach (Badenia-Wirtembergia)">
Weißbach (Badenia-Wirtembergia)

Weißbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Mittleres Kochertal. Leży nad rzeką Kocher, ok. 7 km na zachód od Künzelsau.

</doc>
<doc id="730347" url="https://pl.wikipedia.org/wiki?curid=730347" title="Ohringen">
Ohringen



</doc>
<doc id="730348" url="https://pl.wikipedia.org/wiki?curid=730348" title="Marek Wojtczak">
Marek Wojtczak

Marek Wojtczak (ur. 6 stycznia 1964) – gitarzysta basowy i kontrabasista, członek Zespołu Reprezentacyjnego od 1985 roku oraz dylan.pl od 2014.
Wcześniej grał w jazzowym Mit Leadera wspólnie m.in. z saksofonistą Wojtkiem Staroniewiczem.
Był dysponentem jednej z niewielu w Polsce karetek pierwszej pomocy, przystosowanych do warunków off-road (terenowo-rajdowych). Wchodziła ona w skład programu Bezpieczeństwo, Ratownictwo, Edukacja, Ludzie (BREL), uruchomionego przez BRE Leasing.

</doc>
<doc id="730349" url="https://pl.wikipedia.org/wiki?curid=730349" title="Oehringen">
Oehringen



</doc>
<doc id="730350" url="https://pl.wikipedia.org/wiki?curid=730350" title="Kunzelsau">
Kunzelsau



</doc>
<doc id="730352" url="https://pl.wikipedia.org/wiki?curid=730352" title="Kuenzelsau">
Kuenzelsau



</doc>
<doc id="730359" url="https://pl.wikipedia.org/wiki?curid=730359" title="Kościół św. Stanisława Kostki w Poznaniu">
Kościół św. Stanisława Kostki w Poznaniu

Kościół świętego Stanisława Kostki – kościół rzymskokatolicki w Poznaniu. Znajduje się przy ulicy Tadeusza Rejtana 8 na poznańskich Winiarach. Od 2017 r. wielkopostny kościół stacyjny.
Historia.
Zbudowany w latach 1930–1932 według projektu Stefana Cybichowskiego. W 1932 budowę wizytował prezydent Cyryl Ratajski, a konsekracji świątyni dokonał kardynał August Hlond 1 listopada 1932. W 1933 roku wzniesiono obok kościoła charakterystyczną, wolno stojącą dzwonnicę o wysokości 34 metrów, połączoną z bryłą świątyni krytym łącznikiem. Przed 1936 zamontowano w kościele pięć witraży, z których największy był w prezbiterium i przedstawiał Wniebowzięcie Najświętszej Maryi Panny. Jego autorem był Stanisław Powalisz, a fundatorem koło Żywego Różańca. Wszystkie witraże uległy zniszczeniu w czasie bitwy o Poznań w 1945.
Położenie na przedpolu Cytadeli sprawiło, że w czasie walk zimą 1945 roku kościół poważnie ucierpiał.
Architektura.
Świątynia zbudowana została na planie prostokąta. Jest to kościół halowy trzynawowy zamknięty absydą, utrzymany w stylu neoklasycystycznym. Fasada od strony zachodniej to wysoki portyk wsparty na sześciu kolumnach w porządku jońskim.
Wnętrze kościoła.
Wnętrze podzielone na trzy nawy rozdzielone dwoma arkadami wspartymi na kolumnach jońskich. Kolejne cztery kolumny podpierają sklepienie w absydzie. Nawy przykrywają sklepienia kolebkowe ozdobione w nawie głównej kasetonami.
Pierwotny ołtarz główny poświęcił w 1934 proboszcz Stefan Kaczorowski. Miał wysokość 6,38 metra i zawierał zamówiony w 1933 obraz przedstawiający Pana Jezusa autorstwa Tadeusza Pruszkowskiego. Autor oparł kompozycję na wezwaniu litanii: "Serce Jezusa, w którym mieszka cała pełnia bóstwa – zmiłuj się nad nami". Obraz w złoconej ramie flankowały dwa pilastry sięgające do klasycznego gzymsu i ozdobione liśćmi laurowymi. W centralnej części gzymsu znajdował się kartusz z rzeźbą pelikana karmiącego własną krwią pisklęta (symbol miłości ofiarnej). Po bokach kartusza umieszczone były dwa rogi obfitości pełne złoconych róż. Nad kartuszem znajdował się krzyż z koroną cierniową. Pod tabernakulum, na froncie mensy ołtarzowej wyrzeźbiono łódkę z wydętym żaglem. Ołtarz był fornirowany mahoniem. Został zniszczony przez Niemców w czasie okupacji.
W 1937 zamówiono pierwsze dwa konfesjonały szafowe wyprodukowane w Fabryce Sprzętów Kościelnych Drukarni i Księgarni św. Wojciecha. Zaprojektował je architekt P. Wasiewicz. W październiku 1937 w tym samym zakładzie i u tego samego architekta zamówiono fornirowaną mahoniem ambonę. Jej montaż nastąpił w styczniu 1938. Składała się ona z dwóch części: kielicha-walca i daszku z drewnianą figurą Dobrego Pasterza z laską w ręce i owcą na ramionach. Na cokole figury wyryto napis: "Jam jest Pasterz Dobry". Pod daszkiem umieszczono wizerunek gołębicy w złotych promieniach. Na froncie dolnej części ambony wyryty był napis z Ewangelii św. Łukasza: "Błogosławieni, którzy słuchają słowa Bożego i strzegą Go". Po ambonie zachował się tylko rysunek techniczny, gdyż zniszczyli ją Niemcy w czasie II wojny światowej. Na podstawie tego rysunku proboszcz Czesław Garstecki polecił zrekonstruować ambonę w 1947 z drewna dębowego i (w odróżnieniu od oryginału) z ażurowymi prześwitami w dolnej części.
Drugi ołtarz kościoła winiarskiego odsłonięto 5 lipca 1950, a zaprojektował go inż. S. Morawski. W jego centrum umieszczona była figura św. Stanisława Kostki, która wcześniej (od 1923) zdobiła ołtarz pierwszej kaplicy przy ul. Winiarskiej.
Trzecie wyposażenie wnętrza pochodziło z lat 80. XX wieku. W prezbiterium centralne miejsce zajmował dębowy krucyfiks z 1981 dłuta Lecha Czuby o wysokości 6,58 m. Po jego bokach stały rzeźby świętego Stanisława Kostki oraz Matki Boskiej Fatimskiej autorstwa Bogdana Puchalskiego. W ołtarzach bocznych ocalone z wojennej pożogi, pochodzące z lat 1933-1936 obrazy: po lewej Serca Jezusowego, a po prawej Matki Boskiej Ucieczki Grzesznych. Na ścianach naw bocznych obrazy: Miłosierdzia Bożego pędzla Lidii Ignaszewskiej i święty Józef autorstwa Aleksandry Kołaczyk. Ponadto w ściany wmurowano trzy tablice upamiętniające: 400-setną rocznicę śmierci świętego Stanisława Kostki, zmarłych proboszczów i parafian oraz ofiary II wojny światowej.
Nad wejściem znajduje się empora z dopełniającymi wystroju organami.
W 2016 wnętrze wyremontowano, a w 2017 w prezbiterium umieszczono nowe ławy, postawiono dwa nowe konfesjonały i odnowiono stacje drogi krzyżowej.
Obraz MB Ucieczki Grzesznych.
W 1935 proboszcz, ks. Stefan Kaczorowski nawiązał kontakt z siostrą Magdaleną Hekker (urszulanką z Sieradza), której zaproponował namalowanie obrazu ołtarzowego przedstawiającego Matkę Boską Ucieczkę Grzesznych. Siostra sporządziła wstępny szkic, a następnie stworzyła w Sieradzu właściwy obraz olejny. Przedstawia on Matkę Boską z Jezusem na lewej ręce unoszącą się nad Poznaniem. W prawym dolnym rogu widoczna jest katedra poznańska i kościół Najświętszej Marii Panny, potem zabudowa miejska i wzgórze winiarskie z kościołem, który ma wieżę zakończoną kopułą. Prawa ręka Maryi zawieszona jest nad tą świątynią, wyposażona w różaniec i szkaplerz oraz lekko promienieje w stronę wieży. Krzyżyk różańca wskazuje dokładnie dach nawy południowej, gdzie do dziś znajduje się obraz. Postacie przedstawiono naturalistycznie. Matka Boska ubrana jest w ultramarynowy płaszcz, wykwintnie udrapowany, stanowiąc centrum optyczne dzieła.
W 1936 obraz umieszczono w drewnianym ołtarzu projektu P. Wasiewicza, o wysokości 6,38 metra, wykonanym w poznańskiej fabryce sprzętów kościelnych Drukarni i Księgarni św. Wojciecha. Był fornirowany drewnem orzechowym i miał kwadratowe pilastry po bokach zwieńczone wyobrażeniem kagankowych latarni ze złoconymi płaskorzeźbami. Pomiędzy kagankami znajdowała się bogato zdobiona, okrągła tarcza z Sercem Maryi w promieniach i srebrną lilią. W sercu tkwił miecz, a obok znajdowało się dodatkowe sześć mieczy, co łącznie miało wyobrażać Siedem Boleści Maryi. Tarczę zwieńczała złota korona z krzyżem i napisami "R.P. 1936" oraz "Ucieczko grzesznych módl się za nami". W dolnej strefie ołtarza znajdował się inicjał maryjny w różańcowym ornamencie. Ołtarz poświęcił proboszcz Kaczorowski 15 sierpnia 1936. Zniszczyli go Niemcy w czasie okupacji. Jedyną ocalałą częścią jest tabernakulum przeznaczone przez robotników na skrzynkę na gwoździe i w ten sposób uchronione.
Relikwiarze.
Przed II wojną światową kościół miał dwa relikwiarze przenośne. Najstarszy zawierał relikwie patrona świątyni, św. Stanisława Kostki i miał formę złoconego krzyża z wygrawerowanym napisem: "Dar J. i M. Jaworowskich 13.11.1931 - Kościół paraf. św. Stanisława Kostki w Poznaniu". Fundatorami byli Jaworowscy z ul. Obornickiej. Relikwiarz ten ukryto przed Niemcami i dzięki temu przetrwał wojnę. Jest obecnie wystawiany wiernym do ucałowania, głównie podczas odpustu patrona. Drugim relikwiarzem była srebrna szkatuła z fragmentem kości św. Andrzeja Boboli (kanonizowanego w 1938), który zaginął w czasie II wojny światowej.
Otoczenie.
Na terenie kościelnym znajdują się: dom parafialny wzniesiony w latach 1980-1982 i grota Matki Bożej z Lourdes z 1990 roku.
Przy parkingu 19 września 2014 posadzono dąb pamiątkowy upamiętniający postać Stanisława Bręczewskiego, policjanta urodzonego na Winiarach 2 października 1911, ofiarę zbrodni sowieckiej, zamordowanego w Twerze w kwietniu 1940.

</doc>
<doc id="730366" url="https://pl.wikipedia.org/wiki?curid=730366" title="Świat Szkła">
Świat Szkła

Świat Szkła – czasopismo budowlane, dotyczące branży szklarsko-okiennej, przeznaczone głównie dla fachowców. Wydawany od 1996 roku. Początkowo kwartalnik, obecnie miesięcznik. Wydawcą jest Euro-Media Sp. z o.o.
W piśmie opisywane są:
Część artykułów jest tłumaczona z niemieckiego pisma o podobnym profilu "", z którym "Świat Szkła" współpracuje.

</doc>
<doc id="730368" url="https://pl.wikipedia.org/wiki?curid=730368" title="Stefan Cybichowski">
Stefan Cybichowski

Stefan Cybichowski (ur. 2 sierpnia 1881 w Poznaniu, zm. 6 stycznia 1940 tamże) – polski architekt i działacz społeczny.
Życiorys.
W czasie nasilenia Kulturkampfu został przeniesiony wraz z rodzicami do Inowrocławia w kwietniu 1882. Stamtąd w ramach Kulturkampfu Cybichowski wraz z rodziną zostali przeniesieni 1 listopada 1887 do Monasteru w Westfalii. Wrócili do Inowrocławia w 1892. W 1901 ukończył niemieckie Królewskie Gimnazjum w Inowrocławiu.
Studiował architekturę w Królewskiej Wyższej Szkole Technicznej w Charlottenburgu, uzyskując dyplom w 1905 r. Prawie wszyscy architekci z Wielkopolski w tym okresie uzyskiwali wykształcenie na niemieckich uczelniach.
Praca w Berlinie.
W latach 1906–1909 prowadził w Berlinie następujące budowy:
W latach 1907–1909 był docentem Akademii Przemysłowej w Berlinie. Prowadził wykład pt. „Projektowanie budynków”. Pod jego nadzorem projektowano kościoły, teatry, gimnazja, szkoły ludowe, lazarety, itp. W 1910 otrzymał uprawnienia budowniczego rejencyjnego.
W tym czasie uzyskał nagrody w konkursach:
W latach 1909–1910 współtworzył projekt budowy synagogi przy Fasanenstraße w Charlottenburgu.
Praca w Poznaniu.
Przeprowadził się do Poznania w grudniu 1910. Od grudnia 1910 prowadził w tym mieście własne biuro architektoniczne. W 1912 wszedł w skład Wydziału Technicznego Poznańskiego Towarzystwa Przyjaciół Nauk (istniejącego od 1911). W 1911 wygłosił wykład "O zastosowaniu gipsu w budownictwie". 20 stycznia 1914 dał wykład o czworakach. W końcu grudnia 1918 został pierwszym prezesem Koła Architektów Stowarzyszenia Techników w Poznaniu. W 1921 wstąpił do Koła Architektów przy Stowarzyszeniu Inżynierów i Architektów. Do 6 lipca 1925 był jego prezesem. Zastąpił go na stanowisku Marian Pospieszalski. W latach 1919–1922 był naczelnikiem Wydziału Budowlanego w Urzędzie Wojewódzkim. Przeprowadził spolszczenie tego urzędu. W latach 1920–1926 wykładał budownictwo wiejskie na Wydziale Rolniczo-Leśnym Uniwersytetu Poznańskiego.
Był też jednym z organizatorów pierwszych Targów Poznańskich, za co otrzymał dyplom.
Był członkiem Rady Miejskiej w Poznaniu (1919–1925), a później (1927–1931) honorowym radcą Magistratu m. Poznania. Należał także od 1911 do Stowarzyszenia Artystów w Poznaniu. Był członkiem Towarzystwa Miłośników Miasta Poznania.
Śmierć.
28 października 1939 został aresztowany w ramach Intelligenzaktion Posen przez Gestapo wraz z grupą profesorów i osadzony w Forcie VII. Zmarł 6 stycznia 1940, rozstrzelany przez hitlerowców w Forcie VII. Rodzina nie wiedziała o jego śmierci i jeszcze po wojnie liczyła na odnalezienie go żywego. Jego symboliczna mogiła znajduje się na Cmentarzu parafialnym św. Jana Vianneya w Poznaniu (kwatera św. Łukasza-18-61).
Życie prywatne.
Był synem Bronisława (profesora gimnazjalnego filozofii i języka polskiego) oraz Marty Bischoff. Brat Zygmunta Cybichowskiego, prawnika.
Był żonaty (od 1912) z Barbarą Mieczkowską (ur. 1888). Miał dzieci: Helenę (ur. 1913), Irenę (1916), Stanisława (1918), Barbarę (1919) i Katarzynę (1925).
Główne dzieła.
Preferowana przez Cybichowskiego architektura odwoływała się do form klasycystycznych, które dominowały przez pierwsze dziesięciolecie Drugiej Rzeczypospolitej. Sięgał też po rozwiązania neobarokowe.
Przez wiele lat uważano, że prywatne archiwum Cybichowskiego zaginęło. Dopiero w 1998 dzięki prywatnym kontaktom pracownika Biura Miejskiego Konserwatora Zabytków w Poznaniu córka architekta Helena Cybichowska przekazała do zbiorów MKZ dokumentację projektową budynków z terenu Poznania, Wielkopolski i Pomorza.
Wyróżnienia.
W zasługę za zaprojektowanie ok. 100 obiektów sakralnych na terenie Wielkopolski i Pomorza, otrzymał tytuł honorowego Szambelana papieskiego.
Kazimierz Sobkowicz w swej książce o poznańskich architektach nazwał go „niekwestionowanym rekordzistą projektów budowli sakralnych”.

</doc>
<doc id="730374" url="https://pl.wikipedia.org/wiki?curid=730374" title="Strzykwa">
Strzykwa



</doc>
<doc id="730375" url="https://pl.wikipedia.org/wiki?curid=730375" title="Wojewodowie bracławscy">
Wojewodowie bracławscy

Wojewodowie województwa bracławskiego I Rzeczypospolitej.

</doc>
<doc id="730376" url="https://pl.wikipedia.org/wiki?curid=730376" title="Ogórek morski">
Ogórek morski



</doc>
<doc id="730378" url="https://pl.wikipedia.org/wiki?curid=730378" title="Palota">
Palota

Palota (, "Połata") – wieś (obec) na Słowacji, w kraju preszowskim, w powiecie Medzilaborce.
Palota położona jest w historycznym kraju Zemplin na szlaku handlowym z Węgier do Polski. Pierwsza wzmianka o wsi pochodzi z 1330 roku. W roku 2001 wieś zamieszkiwało 90 Słowaków, 64 Rusinów i 25 Romów. Przez Palotę prowadzi droga lokalna nr 559, biegnąca od granicy z Polską na Przełęczy Radoszyckiej do Medzilaborców i dalej do Humennégo. 
Powyżej wsi, przy wspomnianej drodze nr 559, znajduje się cmentarz wojenny z czasów I wojny światowej, na którym w 28 grobach spoczywa łącznie 151 poległych żołnierzy i oficerów (z tego 55 rosyjskich i 86 austro-węgierskich). Odnowę zapuszczonego cmentarza podjęli 2007 r. ochotnicy z „Klubu vojenskej histórie Beskydy” wraz z mieszkańcami wsi Palota. Prace te wsparły słowackie Ministerstwo Spraw Wewnętrznych i Austriacki Czerwony Krzyż.
Transport.
W miejscowości do 21 grudnia 2007 r. funkcjonowały przejścia graniczne z Polską.

</doc>
<doc id="730382" url="https://pl.wikipedia.org/wiki?curid=730382" title="Józef Razowski">
Józef Razowski

Józef Razowski (ur. 20 kwietnia 1932 w Milówce) – entomolog, lepidopterolog, prof. dr hab., członek honorowy PTEnt, członek korenspondet PAU, b. dyrektor Instytutu Systematyki i Ewolucji Zwierząt Polskiej Akademii Nauk w Krakowie.
Życiorys.
Studiował na Politechnice Krakowskiej, gdzie w 1953 uzyskał stopień inżyniera, pracę magisterską obronił na Uniwersytecie Jagiellońskim w 1958. W 1961 przedstawił pracę doktorską, zaś pięć lat później uzyskał tytuł doktora habilitowanego. W 1973 uzyskał tytuł profesora nadzwyczajnego, a w 1983 profesora zwyczajnego. 
Lepidopterolog zajmujący się systematyką, morfologią, anatomią, bionomią i ekologią motyli, głównie z rodziny Tortricidae; prowadzi badania faunistyczne i zoogeograficzne na obszarze Palearktyki oraz Krainy Neotropikalnej; publikuje w zakresie historii zoologii, tworzy system informacji o zbiorach zoologicznych w Polsce.
Józef Razowski specjalizuje się w zakresie taksonomii motyli (Lepidoptera), zwłaszcza z rodziny zwójkowatych (Tortricidae). Opisał ponad 1000 nowych taksonów, stworzył nowe koncepcje filogenezy motyli, uporządkował polskojęzyczne nazewnictwo morfologii owadów. Jest autorem ponad 300 publikacji naukowych, w tym kilku książek i monografii oraz 3 zeszytów z serii Klucze do oznaczania owadów Polski i 9 tomów z serii Monografie Fauny Polski.

</doc>
<doc id="730383" url="https://pl.wikipedia.org/wiki?curid=730383" title="Kapar ciernisty">
Kapar ciernisty



</doc>
<doc id="730384" url="https://pl.wikipedia.org/wiki?curid=730384" title="Lepidopterolog">
Lepidopterolog

Lepidopterolog – naukowiec zajmujący się badaniem owadów z rzędu motyli (Lepidoptera). Jedna z popularniejszych specjalności entomologii. W badaniach terenowych lepidopterolodzy posługują się tradycyjnymi akcesoriami entomologicznymi, m.in. siatką entomologiczną i metodami odłowu do światła.

</doc>
<doc id="730391" url="https://pl.wikipedia.org/wiki?curid=730391" title="Sit (roślina)">
Sit (roślina)

Sit ("Juncus" L.) – rodzaj roślin zielnych należący do rodziny sitowatych. Liczy ok. 330 gatunków. Jest to rodzaj kosmopolityczny. W tradycyjnym ujęciu jest parafiletyczny. W wyniku analiz molekularnych okazało się m.in. że najwyraźniej dwóch przedstawicieli rodzaju (sit skucina "J. trifidus" i "J. monanthos") stanowi klad bazalny całej rodziny sitowatych ("Juncaceae").
Rozmieszczenie geograficzne.
Rodzaj kosmopolityczny – występuje na wszystkich kontynentach z wyjątkiem Antarktydy. Najbardziej zróżnicowany jest w strefach umiarkowanych i na obszarach o klimacie chłodnym na obu półkulach, najmniej zróżnicowany jest w strefie równikowej. W Ameryce Północnej rośnie 95 gatunków, w Australii 47, w Europie 53. W Polsce rosną 22 gatunki rodzime i trzy introdukowane.
Systematyka.
Rodzaj należy do rodziny sitowatych ("Juncaceae") z rzędu wiechlinowców ("Poales") stanowiącego jeden z kladów jednoliściennych ("monocots"). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd sitopodobne ("Juncanae" Takht.), rząd sitowce ("Juncales" Dumort.), podrząd "Juncineae" Engl., rodzina sitowate ("Juncaceae" Juss.), podrodzina "Juncoideae" Link, plemię "Junceae" Dumort., rodzaj sit ("Juncus" L.).

</doc>
<doc id="730397" url="https://pl.wikipedia.org/wiki?curid=730397" title="Żośle">
Żośle

Żośle (; pol. hist.: "Zoszle") – miasteczko na Litwie, w okręgu kowieńskim, w rejonie koszedarskim, położona 7 km od miasta Koszedary. Położone nad jeziorem Żośle (lit. Žaslių ežeras), Liminas i Statkūniškės. Ludność: 818 mieszkańców (2001), siedziba gminy o tej samej nazwie (lit. Žaslių seniūnija).
W pobliżu znajduje się stacja kolejowa Żośle, położona na linii Wilno – Kowno.
Historia.
Według Stryjkowskiego (1846) Żośle są bardzo starą osadą. Stryjkowski podaje, że książę litewski Kukuwojtis, syn Żywibunda, postawił na początku XIII w. nad jeziorem żosielskim posąg drewniany upamiętniający jego matkę Pojatę, córkę Kiernusa. Posąg ten był czczony przez lokalny lud. Potem, gdy uległ zniszczeniu na tym miejscu, na grobie Pojaty wyrosły lipy, które uznawano za święte. Istniała też pieśń o Pojacie.
Najstarsze wzmianki o Żoślach pochodzą z początku XV w. Wówczas to ich właścicielem był Janutis Volimontaitis (według innych źródeł Holimontaitis), administrator Trok z polecenia wielkiego księcia Witolda, a od 1413 wojewoda trocki, zamordowany wraz z trzema synami w 1432. Pierwszy kościół wzniesiono tam w 1433 pod wezwaniem Najświętszej Marii Panny, św. Jana i św. Barbary, konsekrowany przez biskupa wileńskiego Mikołaja Dzierzgowicza (1433-1462). Kościół ufundował Jan Nacz. W XV – XVI w. wieś Żośle należała do wygasłej rodziny Naczów. Jan i Michał Naczowie w 1453 r. odnowili fundację kościoła w Żoślach. Po wygaśnięciu rodu Naczów Żośle na mocy prawa obowiązującego na Litwie przypadły wielkiemu księciu litewskiemu, który w 1457 r. (rzekomo w tym samym roku 28 lutego Żośle otrzymały prawa miejeskie) podarował je wojewodzie wileńskiemu Janowi Gosztołdowi. Po jego śmierci w 1458 r. przeszły we władanie syna, Marcina Gosztołda. W 1517 r. Goształdowie dokupili tam część ziemi aż do jeziora Żośle od niejakiego Sakowicza. Ostatnim spadkobiercą z tego rodu był Albert Gosztołd (zm. 1539), współtwórca Statutu Litewskiego i inicjatora tzw. Kroniki Bychowca.
Przez jakiś czas miała je dożywotnio Zofia Gosztołdowa. Po jej śmierci w 1549 r. król Zygmunt August zapisał je w dożywotnie użytkowanie swojej żonie Barbarze Radziwiłłównie (1520-1551) wraz z dworami w Daszuniszkach, Birsztanach i Żeżmarach. 1569 r. Żośle stanowiły uposażenie stołu królewskiego.
Potem utworzono tam starostwo. W 1612 r. Żoślami zarządzał Adam Tolwaisza (za jego czasów Żośle pojawiły się na mapie Wielkiego Księstwa Litewskiego z 1613 r.), następnie od 1646 r. starosta żmudzki Jan Łącki, a po nim od 1655 r. Michał Korf. W 1710 r. Żośle przypadły Mariannie Romerowej, a w 1737 r. Janowi i Annie Chreptowiczom. W 1766 r. posiadał je Joachim Chreptowicz, sekretarz, potem kanclerz wielki litewski. Dobra żosielskie należały później do Michała Zaleskiego, wojskiego litewskiego, a w 1850 r. do Antoniego Zaleskiego, w drugiej połowie XIX w. przeszły w wyniku przymusowej sprzedaży w ręce hr. Józefa Tyszkiewicza. W czasie powstania styczniowego planowano mianować Antoniego Zaleskiego naczelnikiem powiatu trockiego, jednak wskutek denuncjacji został aresztowany w Kościuszyszkach i zesłany do Wiatki. Następnie zmuszono go do sprzedaży majątków na Litwie.
Kościół uległ ruinie w XVII w., kiedy to nabożeństwa odprawiano w szopie. Dzięki proboszczom Piotrowi Kazimierzowi Jodziewiczowi i Michałowi Kazimierzowi Sienkiewiczowi podstawiono nowy kościół. Wojna północna (1700-1721), głód i epidemia (1707-1711) przerzedziły mieszkańców Żośli. W 1738 r. w spisach ludności odnotowano następujące nazwiska: Piotr Derwiński, Michał Inolda, Stanisław Gergrabowicz, Stanisław Buczelis, Tomasz Klukiewicz, Szymon Inolda i Maciej Klukiewicz.
W 1766 r. wójtem Żośli był Jakub Derwiński, w zachowanych dokumentach z tego czasu jest adnotacja, że był zwolniony z podatków.
Pierwszą szkołę początkową ustanowiono w Żoślach w 1777 r.
Żośle otrzymały prawa miejskie od króla Stanisława Augusta Poniatowskiego 12 stycznia 1792 r. Jakkolwiek dokładniej mówi się w stosownym dokumencie o odnowieniu praw miejskich i nadaniu miastu samorządu miejskiego. Przypuszcza się, że raczej chodziło tu o wcześniejsze przywileje handlowe. W skład rady miejskiej wchodzili burmistrz, dwaj radcy miejscy i dwóch sędziów miejskich. W 1796 r. po skardze właścicielki dworu w Żoślach Teresy Potockiej-Kossakowskiej (zarządzała starostwem żosielskim od 1795 r.) złożonej gen. A. Tormasowi, że mieszkańcy nie wykonują powinności na rzecz dworu zasłaniając się przywilejami miejskimi, generał zabrał im te przywileje.
Żośle były przez wiele wieków zamieszkiwane przez ludność litewską, polska i żydowską.
W pierwszym spisie ludności przeprowadzonym w 1795 r. w Żoślach wykazano 376 mieszkańców: w 27 domach chrześcijańskich mieszkało 158 osób, w 5 domach należących do probostwa 27 osób, w trzech domach szlacheckich 23 osoby, w 27 domach żydowskich 131 osób, a ponadto w miasteczku mieszkało 16 Romów.
W 1833 r. w Żoślach było 15 karczm i tylko 6 sklepów.
W 1847 r. w Żoślach mieszkało 836 Żydów, w 1897 – 1325 na ogólną liczbę ludności 2000.
W 1865 r. w Żoślach było 87 domostw i 1042 mieszkańców (7 prawosławnych, 371 katolików, 22 starowierów i 653 żydów). W tym czasie w Żoślach mieścił się zarząd gminy, kościół parafialny, szkoła ludowa, 3 żydowskie domy modlitwy, 18 sklepów, 4 garbarnie, wiatrak. W folwarku skarbowym było jedno domostwo z 43 mieszkańcami (2 prawosławnych, 26 katolików i 5 żydów). Miasto miało prawo do 5 jarmarków rocznie (2 lutego, 23 kwietnia, 16 lipca, 15 sierpnia, 1 listopada).
W 1868 r. w Żoślach mieszkało 1090 osób, w tym 628 Żydów, natomiast w 1897 r. 1955 mieszkańców w tym 1325 Żydów, którzy mieli wówczas trzy domy modlitewne, szkołę początkową, oddział banku, grupę strażacką i kilka stowarzyszeń społecznych.
W 1902 r. wzniesiono neogotycki kościół pod wezwaniem św. Jerzego. W tym czasie proboszczem był ks. K. Kibelis.
Bardzo dużo mieszkańców hodowało kozy, dlatego też mieszkańcy uprosili władze, aby linia kolejowa (budowana w latach 60. XIX w.) była położona trochę dalej od miasteczka. Standard życia przed 1914 r. był tu bardzo niski, stąd też wiele osób wyemigrowało (głównie do USA), inni natomiast byli wspierani przez krewnych mieszkających za granicą.
Przed I wojną światową w miejscowości znajdowały się dwa żydowskie domy modlitwy, 3 żydowskie szkoły, biblioteka żydowska, Żydowski Bank Ludowy, który liczył 148 członków oraz żydowska ochotnicza straż pożarna (ekwipunek ufundował jeden z byłych mieszkańców Żosiel, który wyemigrował do USA).
Rabinami byli tu: Yitzhak bar Shlomo-Zalman (później służył jako rabin i nauczyciel w Wilnie); jego syn David i był rabinem przez 40 lat, aż do śmierci w 1831; syn Davida, Menahem-Mendel (służył jako rabin w latach 1834–1874), następnie: Shaul bar Arye-Leib; Yitzhak-Meir Rabinovitz (później w Słobótce); R. Yitzhak-Eliezer-Leifman Szarszavsky 1883–1888 (później w Nieświeżu); R. Avraham-Haim Szas (wnuk R. Davida); ostatnim rabinem był R. Moshe Levine. Większość ludności żydowskiej z Żosiel Niemcy wymordowali w 1941 r. i 1943 r. pod Koszedarami.
W 1909 r. mieszkało tam około 1600 osób. Istnieją tam pozostałości cmentarza żydowskiego. Dwa i pół kilometra od Żośla znajduje się stacja kolejowa Żośle (Žasliai). Koło miejscowości istniał majątek ziemski Samuelów, który był własnością Henryka Juniewicza.
Przed 1939 r. w Żoślu mieszkało według spisu powszechnego 1037 Żydów i stanowili w miasteczku większość ludności. Usadowili się oni w pobliżu linii kolejowej i zajmowali się głównie handlem drewna i płodów rolnych, jak też rzemiosłem. Wtorek był dniem targowym w Żoślu. Kupcy żydowscy skupowali od rolników owoce, jagody, czereśnie i jabłka, które eksportowano przed 1914 r. do Rosji i Niemiec.
Przed drugą wojną światową w Żoślu było 51 sklepów żydowskich i jeden litewski, młyn należący do rodziny Twirbudów oraz gorzelnia.
W 1947 r. w Żoślu mieszkało 1440 mieszkańców, w 1957 – 867, w 1970 r. 753, w 2003 r. 825 w 310 domach. W całym starostwie żosielskim w 2003 r. było 61 wsi i 2840 mieszkańców. Obszar starostwa obejmuje 10 900 ha.
Za czasów sowieckich w Żoślu nakręcono film pt. „Tadas Blinda” w reżyserii Balyt Bartkauskasa, a także film pt. „Čia mūsų namai” („Tu nasze domy”).
W 1975 r. w pobliżu stacji kolejowej Żośle miała miejsce największa katastrofa kolejowa na terenie powojennej Litwy, w której zginęło 20 osób.
17 czerwca 1992 dekretem Prezydenta Republiki potwierdzono przywrócenie praw miejskich i herbu miasta Żośla. W tym dniu I wiceprzewodniczący parlamentu Česlovas Stankevicius przekazał akt potwierdzenia praw miejskich i herb burmistrzowi Żośla Algimantasowi Mataitisowi.
W pierwszą rocznicę wstąpienia Litwy do Unii Europejskiej w Żoślu zasadzono na 4 hektarowym obszarze tzw. „las Europy”. W uroczystościach wziął udział m.in. prezydent Republiki Litewskiej Valdas Adamkus.
W Żoślu znajduje się neogotycki kościół rzymskokatolicki pod wezwaniem św. Jerzego zbudowany w 1902 według projektu inż. Titenbruka.

</doc>
<doc id="730398" url="https://pl.wikipedia.org/wiki?curid=730398" title="Powiat Senec">
Powiat Senec

Powiat Senec (słow. "okres Senec") – słowacka jednostka podziału administracyjnego znajdująca się w kraju bratysławskim, zajmuje obszar 360,63 km². Powiat Senec zamieszkiwany jest przez 51 825 obywateli (w roku 2001), z czego 20,4% stanowi mniejszość węgierska. Średnia gęstość zaludnienia wynosi 143,71 osób na km².

</doc>
<doc id="730399" url="https://pl.wikipedia.org/wiki?curid=730399" title="Hipertriglicerydemia">
Hipertriglicerydemia



</doc>
<doc id="730400" url="https://pl.wikipedia.org/wiki?curid=730400" title="Halina Skibniewska">
Halina Skibniewska

Halina Skibniewska z domu Erentz (ur. 10 stycznia 1921 w Warszawie, zm. 20 kwietnia 2011 tamże) – polska architektka i urbanistka, profesor doktor inżynier architektury, działaczka państwowa, posłanka na Sejm PRL IV, V, VI, VII i VIII kadencji, w latach 1971–1985 wicemarszałek Sejmu V, VI, VII i VIII kadencji. Laureatka Leninowskiej Nagrody Pokoju.
Żona architekta i posła na Sejm PRL I kadencji Zygmunta Skibniewskiego.
Życiorys.
Działalność zawodowa.
Ukończyła studia na Politechnice Warszawskiej w 1948. W latach 1948–1949 pracowała w Biurze Odbudowy Stolicy. Prof. Romuald Gutt zatrudnił ją jako asystenta na Wydziale Architektury Politechniki Warszawskiej, później w swoim biurze projektowym. Uczestniczyła w odbudowie Teatru Narodowego w Warszawie. Od 1957 pracowała w Warszawskiej Spółdzielni Mieszkaniowej. Mocno związana z Żoliborzem, tu zrealizowała swój projekt: Sady Żoliborskie, uważany za jeden z najlepszych tamtych lat. W swoich projektach reprezentowała głównie modernizm i zawierała w nich wiele oryginalnych rozwiązań, jak m.in. wykorzystanie naturalnej zieleni (Sady Żoliborskie) czy fragmentów dekoracyjnych pochodzących z ruin historycznych obiektów (osiedle Szwoleżerów). 
Od 1975 do 1985 była profesorką Politechniki Warszawskiej. Jej zainteresowania naukowe koncentrowały się na zagadnieniach związanych z życiem człowieka w mieście, społeczną funkcją obiektów mieszkalnych, ekologią miasta. Zajmowała się również kwestią dostosowywania obiektów mieszkalnych do potrzeb osób niepełnosprawnych.
Pod jej kierunkiem stopień naukowy doktora uzyskała w 1989 Grażyna Dąbrowska-Milewska.
Członkini komitetów Polskiej Akademii Nauk (Komitet Architektury i Urbanistyki, Komitet Rehabilitacji i Adaptacji Społecznej, Komitet Prognoz „Polska 2000”; Komitet Przestrzennego Zagospodarowania Kraju), Towarzystwa Naukowego Warszawskiego oraz Polskiej Rady Architektury. Członkini kilku zagranicznych organizacji naukowych, m.in. Académie d'Architecture de France.
Wieloletnia polska korespondentka czasopisma architektonicznego „L'Architecture d'Aujourd'hui”.
Działalność polityczna.
Podczas okupacji działała w Armii Krajowej. W latach 1965–1985 była posłanką na Sejm PRL IV, V, VI, VII i VIII kadencji, reprezentowała okręg wyborczy Warszawa-Praga lub Warszawa-Praga Południe. Zasiadała w komisjach Budownictwa i Gospodarki Komunalnej, Mandatowo-Regulaminowej oraz Kultury i Sztuki. Od 1971, jako pierwsza kobieta w historii polskiego Sejmu, pełniła funkcję wicemarszałka Sejmu. Pełniąc tę funkcję do 1985, była posłem najdłużej sprawującym ten urząd w historii Sejmu. W VIII kadencji Sejmu, podczas stanu wojennego pomagała wyjść bądź uzyskać przepustkę z internowania wielu pozbawionym wolności działaczom opozycji, m.in. Bronisławowi Komorowskiemu. Po zakończeniu VIII kadencji w 1985, przestała piastować mandat poselski, a następnie w 1986 została powołana w skład Rady Konsultacyjnej przy Przewodniczącym Rady Państwa Wojciechu Jaruzelskim. Po 1989, kiedy ciało to zostało rozwiązane, wycofała się z działalności politycznej.
W okresie PRL była również prezeską Towarzystwa Przyjaźni Polsko-Francuskiej. W latach 1986–1988 członek Społecznego Komitetu Odnowy Starego Miasta Zamościa. Po 1989 współpracowała z Ośrodkiem Studiów Międzynarodowych przy Senacie RP. Prowadziła również działalność społeczną – działała w Fundacji Polska w Europie, Polskiej Radzie Ruchu Europejskiego oraz Stowarzyszeniu „Wspólnota Polska”. Przewodniczyła również Komisji Ochrony Przyrody przy Wojewodzie Warszawskim.
Pochowana na cmentarzu Powązkowskim (kwatera 76-1-21).
Halina Skibniewska w krzywym zwierciadle.
Satyryk „Gazety Wyborczej” Michał Ogórek tak pisał o Halinie Skibniewskiej w satyrycznym tekście "Polki idolki", poświęconym znanym kobietom okresu PRL: "Architekt, która dzięki swej sile przebicia przekuła nam dostęp do łazienki. W ramach oszczędności w tamtych czasach w nowo projektowanych blokach próbowano bowiem zmniejszyć liczbę tzw. oczek sanitarnych i ubikacje budować wspólne na piętrze. W przykładowym osiedlu Haliny Skibniewskiej na Sadach Żoliborskich w Warszawie wszystko było na swoim miejscu, co wywołało taki zachwyt, że nawet dostała w Moskwie Nagrodę Leninowską. Kiedy więc poniekąd sam Lenin poszedł na tę stronę co ona, nikt już więcej nie odważył się proponować mieszkań bez wygód(ek). Nagroda należała się Halinie Skibniewskiej już za to, że wielu domów postawionych wtedy nie zaprojektowała".
Konrad Kucza-Kuczyński w artykule "Kobiety w architekturze" pisał o Halinie Skibniewskiej: "Osiedla Sady Żoliborskie z lat 1958–1963 czy Szwoleżerów z 1974–1976, realizowane w czasach ograniczeń normatywnych i finansowych są dowodem, iż nawet w tamtych trudnych czasach można było w poczuciu etycznej odpowiedzialności za dzieło i odbiorcę, tworzyć lepiej, niż narzucał to suchy normatyw". 

</doc>
<doc id="730406" url="https://pl.wikipedia.org/wiki?curid=730406" title="Interwał przestrzenno-czasowy">
Interwał przestrzenno-czasowy



</doc>
<doc id="730417" url="https://pl.wikipedia.org/wiki?curid=730417" title="Powiat Pezinok">
Powiat Pezinok

Powiat Pezinok (słow. "okres Pezinok") – słowacka jednostka podziału administracyjnego znajdująca się w kraju bratysławskim, zajmuje obszar 375,53 km². Powiat Pezinok zamieszkiwany jest przez 54 164 obywateli (w roku 2001). Średnia gęstość zaludnienia wynosi 144,23 osób na km². Miasta: Modra, Svätý Jur i powiatowy Pezinok.

</doc>
<doc id="730419" url="https://pl.wikipedia.org/wiki?curid=730419" title="Ludwik Kalkstein">
Ludwik Kalkstein

Ludwik Kalkstein, pseudonimy "Hanka", "Granica" (ur. 13 marca 1920 w Warszawie, zm. 26 października 1994 w Monachium) – polski literat, żołnierz konspiracji, agent Gestapo w Armii Krajowej.
Życiorys.
Urodzony 13 marca 1920 w Warszawie jako syn Edwarda Kalksteina i Ludwiki z Kucińskich, właścicieli sklepu z tekstyliami. Ludwik Kalkstein utrzymywał, że jest potomkiem pułkownika Krystiana Kalksteina, który żył w XVII wieku, lecz nie ma na to potwierdzenia w dokumentach. W 1939 ukończył gimnazjum, we wrześniu wyjechał do Wilna, gdzie prawdopodobnie działał w konspiracji. W styczniu 1940 powrócił do Warszawy, gdzie wszedł w skład wywiadu ofensywnego ZWZ-AK. Działał w sieci wywiadowczej "Stragan".
Wiosną 1941 zorganizował własną grupę "Hanka" (tzw. siatka „H”), rozwijając własną siatkę informatorów. Po roku działalności wywiadowczej awansowany na stopień podporucznika i odznaczony Krzyżem Walecznych za kradzież niemieckiego planu sytuacyjnego lądowisk w okupowanej Europie oraz receptury nowego stopu aluminium. Aresztowany przez Niemców w kwietniu 1942, po wielomiesięcznym śledztwie i aresztowaniu rodziców, zgodził się z nimi współpracować, przypominając sobie swoje niemieckie pochodzenie. Z więzienia w alei Szucha w Warszawie wyszedł w październiku 1942, jako agent nr 97 – nosił nazwiska Paul Heuchel i Konrad Stark. W tym czasie wywiad AK otrzymał informacje o jego straceniu. Do siatki wywiadowczej Gestapo wciągnął Eugeniusza Świerczewskiego (męża swojej siostry) i swoją przyszłą żonę Blankę Kaczorowską (poślubioną 14 listopada 1942). Jego grupa przyczyniła się do aresztowania 30 czerwca 1943 gen. Stefana Roweckiego. Bilans działalności Kalksteina w okresie 1942–1943 to ponad 500 aresztowanych dowódców i współpracowników wywiadu Armii Krajowej (który okresowo został rozbity w Warszawie).
W grudniu 1943 kontrwywiad AK zdemaskował Ludwika Kalksteina i Eugeniusza Świerczewskiego jako agentów Gestapo. 25 marca 1944 Wojskowy Sąd Specjalny AK wydał na nich wyrok śmierci za zdradę. Świerczewski został trzy miesiące potem zlikwidowany, natomiast Kalkstein schronił się w strzeżonej, zamkniętej dzielnicy niemieckiej. Po śmierci szwagra wstąpił do SS. W powstaniu warszawskim pozostawał w szeregach SS, ale nie walczył. Po powstaniu pracował w SS w Grójcu. Po 1945 uciekł z Niemcami na Zachód, po czym powrócił do Łodzi z misją dywersyjną (z której prawdopodobnie zrezygnował).
Na przestrzeni powojennych miesięcy zmienił nazwisko, kolejno na Święcki, Świerk, Świerkiewicz. Początkowo mieszkał w Krakowie, później był kierownikiem szkoły podstawowej w Chorzewie, a w Niechorzu został szefem spółdzielni rybackiej. Jesienią 1945 zamieszkał w Szczecinie. Pracował tam jako dziennikarz dziennika „Kurier Szczeciński”, pisząc socrealistyczne teksty o rybakach i marynarzach. Polskie Radio Szczecin emitowało jego słuchowiska. W 1949 zatrzymany za próbę nielegalnego przekroczenia granicy, zgodził się współpracować ze Służbą Bezpieczeństwa (ps. „Granica”), po czym został zwolniony, jednak jego prawdziwej tożsamości nie odkryto. Zaangażował się w organizację życia literackiego w Szczecinie, chcąc założyć na wyspie Karsibór osadę literacko-marynistyczną. Został również przyjęty przez Jerzego Andrzejewskiego do Związku Literatów Polskich w Szczecinie, co nastąpiło w 1951. Reprezentował również ZLP na zjeździe czechosłowackich literatów. W wolnym czasie pisał szkice scenariuszy filmowych, którymi usiłował zainteresować wytwórnie.
Został rozpoznany i aresztowany przez Ministerstwo Bezpieczeństwa Publicznego w sierpniu 1953. 13 listopada 1954 Sąd Wojewódzki dla m.st. Warszawy skazał go „na łączną karę dożywotniego więzienia z pozbawieniem praw publicznych i obywatelskich praw honorowych na zawsze”. Jednakże w wyniku obniżenia kary w 1956 do 12 lat – termin zakończenia odbywania kary ustalono na 20 sierpnia 1965. W więzieniu pracował w bibliotece, redagował ogólnopolskie pismo więźniów "Prześwit", pisał słuchowisko radiowe i zbierał nagrody za wzorowe zachowanie. Po wyjściu na wolność wrócił do Szczecina, ale po odebraniu pogróżek wyjechał do Warszawy. 3 sierpnia 1966 zmienił nazwisko na Ludwik Kalkstein-Stoliński, a w 1968 na Ludwik Stoliński. Wkrótce potem związał się z właścicielką prywatnego sklepu z Pomorza, a potem przeniósł się do Zielonej Góry.
W 1973 zamieszkał pod Piasecznem, gdzie z partnerką, Teresą Ciesielską, prowadził kurzą fermę. Został tam jednak odnaleziony przez dawnego żołnierza konspiracji, wobec czego wyprowadził się do miejscowości Utrata pod Jarocinem, gdzie miał wielką fermę świń. Tam został ponownie odnaleziony przez dawnego członka podziemia i w 1980 ponownie zmienił nazwisko, przyjmując po poślubionej rok wcześniej żonie nazwisko Ciesielski. W 1981 wyjechał do Francji, gdzie zamieszkał jego syn (ze związku z Blanką Kaczorowską). Rodzina twierdziła, że zmarł we Francji w latach 80. Faktycznie w połowie lat 80. pojawił się w Monachium, gdzie pod nazwiskiem Edward Ciesielski (nazwisko pierwszego męża jego ówczesnej partnerki, byłego więźnia KL Auschwitz, znanego z ucieczki z Witoldem Pileckim) pracował w bibliotece Polskiej Misji Katolickiej. Zmarł 26 października 1994 w Monachium, a przyczyną śmierci był nowotwór. 29 października 1994 odbył się jego pogrzeb. Został pochowany na Cmentarzu Leśnym w Monachium. Przed śmiercią wystąpił do monachijskiego sądu o przywrócenie nazwiska Kalkstein, zaś jego grób w 2005 został zlikwidowany z uwagi na nieuiszczanie opłat.
Według niepotwierdzonej wersji, w latach 70. miał być prawdziwym autorem scenariusza serialu "Czarne chmury", w którym przygody głównego bohatera nawiązują do losów autentycznej postaci pułkownika Krystiana Ludwika Kalksteina, żyjącego w XVII wieku.

</doc>
<doc id="730422" url="https://pl.wikipedia.org/wiki?curid=730422" title="Karol Stojanowski">
Karol Stojanowski

Karol Stojanowski, kryptonim: "Karol", "Błażej", "Stary Żubr", pseudonim: "L. Podolski", "J. Kaliski" (ur. 3 maja 1895 w Kobyłowłokach, zm. 9 czerwca 1947 we Wrocławiu) – polski antropolog i działacz polityczny, harcmistrz, profesor. Autor szeregu prac z zakresu historii i antropologii, głównie antropologii politycznej, społecznej i historycznej, jeden z najaktywniejszych w Polsce eugeników.
Życiorys.
Kształcił się w państwowym gimnazjum w Trembowli, gdzie związał się z harcerstwem. Od 1909 kontynuował naukę w VI Gimnazjum Męskim im. Stanisława Staszica we Lwowie.
I wojna światowa.
Po wybuchu I wojny światowej wstąpił 28 sierpnia 1914 do Legionów Polskich Józefa Piłsudskiego i pełnił służbę wojskową w I Brygadzie. Po 30 września 1915 organizował placówkę POW w Budzanowie (pow. trembowelski). W latach 1916–1917 był członkiem referatu organizacyjnego Naczelnej Komendy Skautowej we Lwowie (pierwszej władzy skautowej na ziemiach polskich). W międzyczasie na Uniwersytecie Wiedeńskim rozpoczął studia rolnicze i historyczne. Podjął też naukę na Wydziale Przyrodniczym Uniwersytetu Jagiellońskiego. W 1918 wrócił do Kobyłowłok, został tam aresztowany przez władze Zachodnioukraińskiej Republiki Ludowej i osadzony w obozie, zaraził się w nim tyfusem i w ciężkim stanie został zwolniony. Od września 1919 pracował w Państwowym Gimnazjum im. Juliusza Słowackiego w Czortkowie, gdzie uczył przyrody, historii, matematyki i fizyki oraz opiekował się drużyną harcerską.
Wojna polsko-bolszewicka w 1920.
9 lipca 1920 z grupą harcerzy i uczniów szkół czortkowskich wyjechał do Lwowa, wszyscy wstąpili do 240 pułku piechoty Armii Ochotniczej. 18 lipca pluton czortkowski pod dowództwem Stojanowskiego walczył pod Streptowem (powiat kamionecki), Laszkami Królewskimi (powiat przemyślański) i Zuchorzycami (powiat lwowski); w bitwie pod Zuchorzycami został ranny i od 1 września leczył się w szpitalu. Za swą dzielność i pracę na polu chwały awansował kolejno od stopnia sierżanta, a później został odznaczony Krzyżem i Medalem Niepodległości.
Działalność harcerska.
Od 1921 do 1922 pracował w referacie harcerskim Kuratorium Okręgu Szkolnego Lwowskiego. W latach 1923–1924 i 1925–1926 pełnił funkcję komendanta, a w latach 1924–1925 zastępcy komendanta lwowskiej Chorągwi Harcerzy oraz publikował artykuły w miesięczniku "Harcmistrz". Od 1926 po przejściu na Uniwersytet Poznański, w tamtejszym Studium Wychowania Fizycznego prowadził na oddziale męskim ćwiczenia harcerskie, a od 1928 także zajęcia z teorii harcerstwa. Wydawał instrukcje i broszury (m.in. "Akademickie drużyny harcerskie" 1927, "Zarys metodyki prawa harcerskiego" 1928). W latach 1927–1928 był zastępcą komendanta, a w latach 1928–1929 komendantem Poznańskiej Chorągwi Harcerzy (jako harcmistrz), od kwietnia 1929 do marca 1930 redagował cztery numery kwartalnika "Strażnica Harcerska", a od 1930 był hufcowym II Akademickiej Drużyny Harcerskiej im. Stanisława Staszica. Przez wiele lat był członkiem naczelnych władz Związku Harcerstwa Polskiego, dopóki nie usunięto go w okresie „czystki sanacyjnej”. Po opanowaniu władz naczelnych ZHP przez zwolenników sanacji, na XI Walnym Zjeździe Związku w Krakowie (1–2 lutego 1931) wystąpił z kilkoma harcmistrzami, m.in. z Eugeniuszem Piaseckim, z tej organizacji (stopień podharcmistrza cofnięto mu ze zwolnieniem z dniem 21 września 1931).
Międzywojnie.
Doktoryzował się w 1924 roku. Po zamachu majowym w 1926 wyraźnie zerwał z dawnymi towarzyszami pracy i Piłsudskim i związał się z Obozem Wielkiej Polski. Po rozwiązaniu OWP przez władze wstąpił w 1933 do Stronnictwa Narodowego. W 1935 został wybrany do Zarządu Okręgowego SN w Poznaniu, w którym kierował Wydziałem Propagandy i Wychowania Politycznego. W latach 1935–1939 był członkiem Komitetu Głównego Stronnictwa w Warszawie. W Stronnictwie należał do popieranej przez Romana Dmowskiego tzw. frakcji młodych (z Kazimierzem Kowalskim i Jędrzejem Giertychem), sprzeciwiającej się wszelkim kompromisom z sanacją.
Autorzy, wspominający o działalności Karola Stojanowskiego, zgodnie twierdzą, że jego poglądy były antyżydowskie lub antysemickie.
Działalność wojenna.
Po wybuchu II wojny światowej i zajęciu Poznania przez Niemców, Stojanowski ścigany był listem gończym Gestapo, opuścił miasto już na początku września 1939 i schronił się w Warszawie. Około 13 października 1939 założył z Janem Matłachowskim Narodowo-Ludową Organizację Wojskową, skupiającą przedwojennych zwolenników frakcji młodych SN. Organizacja miała charakter polityczno-wojskowy, jednak w połowie 1940 ograniczono jej działalność do akcji propagandowo-wydawniczych. NLOW włączyło się w 1942 roku do rozłamowej części SN. Od roku akademickiego 1940/1 był wykładowcą antropologii na Wydziale Humanistycznym Tajnego Uniwersytetu Ziem Zachodnich w Warszawie. Stworzył ośrodek wydawniczy, który od lipca 1941 do wybuchu powstania warszawskiego publikował periodyk "Państwo Narodowe", a w latach 1942–1943 "Informator Narodowy" W obu organach publikował anonimowo liczne artykuły. Brał udział w powstaniu warszawskim, a po jego upadku przebywał w Częstochowie, gdzie wykładał na kursach uniwersyteckich (filii Tajnego Uniwersytetu Ziem Zachodnich).
Współtwórca koncepcji NSZ.
Wszedł do Tymczasowej Komisji Rządzącej SN i na przełomie lipca i sierpnia 1942, razem ze Zbigniewem Stypułkowskim, prowadził rozmowy z innymi odłamami SN oraz Obozem Narodowo-Radykalnym i jego Związkiem Jaszczurczym w sprawie utworzenia wspólnej organizacji wojskowej, w ich wyniku w połowie września 1942 powstały Narodowe Siły Zbrojne.
W powołanym przez Tymczasową Komisję Rządzącą w styczniu 1943 na Ogólnopolskim Zjeździe SN, opozycyjnym do SN „Kwadrat”, Wojennym Zarządzie Głównym SN objął funkcję wiceprezesa. Od 8 maja 1943 do kwietnia 1944 kierował Wydziałem Konsolidacji Obozu Narodowego i wchodził w skład Prezydium Tymczasowej Narodowej Rady Politycznej (polityczne kierownictwo NSZ). Sprzeciwiając się włączeniu NSZ do AK, został komendantem powołanej 2 lutego 1944 samodzielnej Armii Narodowej. W kwietniu 1944 powierzono mu funkcję wiceprezesa Zarządu Głównego SN „Kwadrat”.
Działalność powojenna.
Po wkroczeniu armii sowieckiej do Polski podjął w lutym 1945 próbę legalizacji SN. W marcu 1945 wystosował do Rządu Tymczasowego „Memoriał w sprawie utworzenia Stronnictwa Narodowego”, a w lipcu razem z Szymonem Poradowskim i Władysławem Jaworskim utworzył Komitet Legalizacyjny SN, który 23 sierpnia 1945 złożył „Memoriał...” w kancelarii prezydenta Krajowej Rady Narodowej Bolesława Bieruta. Wobec braku odpowiedzi, Komitet zebrał się ponownie pod koniec września i przygotował interwencję do Premiera Rządu Tymczasowego Edwarda Osóbki-Morawskiego. Stojanowski pełnił rolę łącznika Komitetu z tajnym Prezydium Zarządu Głównego SN. Był inwigilowany przez Urząd Bezpieczeństwa.
Myśl polityczna.
Stojanowski widząc potęgę niemiecką, której Polska sama nie podoła w razie konfliktu (uważał go za nieunikniony), nawoływał do łączności słowiańskiej narodów również zagrożonych. Był rzecznikiem odbudowania Słowiańszczyzny Zachodniej (Łużyce). Nie tylko na polu naukowym, ale również politycznym utrzymywał kontakt z Łużyczanami, jeździł do Czech już po rozbiorze, ale przed aneksją, z początkiem 1939. Udało mu się dotrzeć na Mazury pruskie, by mieć tam odczyty i prowadzić badania. Był jednym z pierwszych polskich polityków postulujących granicę zachodnią odrodzonej Polski na Odrze i Nysie Łużyckiej.
W 1942 pod pseudonimem L. Podolski opublikował pracę "Ziemie Zachodnie a państwo narodowe", w której proponował oparcie "narodowego przewrotu polskiego" nie na konkretnej warstwie czy klasie społecznej, co było doświadczeniem innych przewrotów politycznych, tylko na regionalnym społeczeństwie (przedwojennych) Ziem Zachodnich, a więc Wielkopolanach, Pomorzanach i Ślązakach. W myśl tej broszury "narodowy przewrót polski" miał być rodzajem rewolucji ustrojowej, w wyniku której wyeliminowano by domniemane zagrożenie żydowskie dla Polski i rozwiązanie sprawy żydowskiej "całkowicie i raz na zawsze".
Przewidywał, że Niemcy po przegranej wojnie nie zaprzestaną ekspansji na wschód ("O trzeźwą ocenę polityki niemieckiej w stosunku do nas!...," „Państwo Narodowe” 1944 nr 3/4) oraz że po klęsce III Rzeszy nieunikniony będzie konflikt Polski z ZSRR o granicę wschodnią ("Konflikt sowiecko-polski", tamże 1944 nr 1). W wydanej pod pseudonimem L. Podolski rozprawie "Przyszła Polska – państwem narodowym", przewidując przyszłą klęskę III Rzeszy, zarysował koncepcję nowego układu powojennego w Europie Środkowej opartego na silnej narodowej Polsce. W broszurze „Państwo Zachodnio-Słowiańskie” proponował utworzenie konfederacji państw leżących między Bałtykiem, Morzem Czarnym i Morzem Śródziemnym, mogącej skutecznie przeciwstawić się zarówno Niemcom, jak i ZSRR.
Głosił pogląd, że podstawą polskiego rozwoju cywilizacyjnego powinien stać się lud (Chłop podstawą ekspansji narodowej, „Głos” 1935 nr 10).
Działalność naukowa.
Należał do grona wybijających się antropologów średniego pokolenia lwowskiej szkoły antropologicznej, której twórcą był prof. Jan Czekanowski. Jego kariera naukowa rozpoczęła się pracą asystenta w Katedrze Prehistorii Uniwersytetu Jana Kazimierza we Lwowie u prof. Leona Kozłowskiego (od maja 1922 do maja 1926). Prowadził badania nad czaszkami i wyróżnił w poszczególnych ich seriach określone typy kraniologiczne, które odpowiadały wyodrębnionym przez Czekanowskiego typom antropologicznym u człowieka współczesnego. Równocześnie w 1924 uzyskał doktorat filozofii u prof. Jana Czekanowskiego na podstawie rozprawy pt. "Typy kraniologiczne Polski". 14 maja 1926 przeniósł się do Katedry Anatomii Prawidłowej Uniwersytetu Poznańskiego, następnie do Studium WF UP. 27 grudnia 1927 habilitował się jako docent antropologii na Wydziale Humanistycznym UP. Praca habilitacyjna nosi tytuł "Szkice do prehistorycznej antropologii Europy Północnej"; wyszła drukiem w 1926. Od 1934 kierował Oddziałem Antropologii Katedry Prehistorii Wydziału Humanistycznego UP. W tym czasie zajmował się niemieckim rasizmem nordycznym, zwłaszcza jego stosunkiem do Polski i państw słowiańskich. Po II wojnie światowej w 1945 wrócił do Poznania, gdzie jako pracował do końca roku na uniwersytecie. Następnie przeniósł się do Wrocławia i od 1 stycznia 1946 podjął pracę w Katedrze Antropologii Wydziału Humanistycznego Uniwersytetu Wrocławskiego. Zapoczątkował badania antropologiczne osadników na Dolnym Śląsku oraz Łużyczan. 20 grudnia 1946 został mianowany profesorem nadzwyczajnym antropologii na Wydziale Matematyczno-Przyrodniczym UWr, zorganizował tam Zakład Antropologii.
Myśl naukowa.
Karol Stojanowski w licznych pracach i artykułach opisywał groźbę rasizmu i imperializmu niemieckiego skierowanego przeciw Polsce i państwom słowiańskim. Zasługą Stojanowskiego było wykazanie możliwości określania typów antropologicznych na materiałach kraniologicznych, które są identyczne do typów osobników żywych. Stojanowski dał początek pracom kraniologicznym i pokazał perspektywy antropologii etnicznej, opartej na badaniach materiałów czaszkowych w Lwowskiej Szkole Antropologicznej. Czynił to pod kierunkiem Jana Czekanowskiego. Zacieśnił i pogłębił kontakty z prehistorykami, pokazując możliwości w rekonstruowaniu problemów etnogenezy.
Dostrzegał i propagował szerokie możliwości zastosowań antropologii w wychowaniu fizycznym, doborze wojskowym i zawodowym, w pedagogice, psychologii i socjologii. Jako jeden z pierwszych podjął w Polsce problemy zróżnicowania sprawności fizycznej, jej morfologicznych i rasowych uwarunkowań.
Zmarł na zawał serca 9 czerwca 1947, rok po rozpoczęciu działalności w Zakładzie Antropologii Uniwersytetu Wrocławskiego, którego był organizatorem i pierwszym kierownikiem. Planował utworzenie we Wrocławiu silnego ośrodka badań z dziedziny antropologii społecznej z szerokim uwzględnieniem demografii. Spoczął na cmentarzu parafialnym Świętej Rodziny we Wrocławiu.
Publikacje.
W liczącym 150 pozycji dorobku na szczególne podkreślenie zasługują prace:

</doc>
<doc id="730427" url="https://pl.wikipedia.org/wiki?curid=730427" title="Synagoga Główna w Szydłowcu">
Synagoga Główna w Szydłowcu

Synagoga Główna w Szydłowcu – nieistniejąca obecnie synagoga, która znajdowała się w Szydłowcu, na rogu ulic Żydowskiej i Bóżniczej, obecnie zwanej Zamkową.
Synagoga została zbudowana w 1711 roku dzięki Michałowi Antoniemu Radziwiłłowi, który uzyskał zgodę na jej budowę u władz kościelnych. Podczas II wojny światowej, hitlerowcy zdewastowali synagogę. Po zakończeniu wojny została rozebrana. Na miejscu synagogi stoi dziś budynek Liceum Ogólnokształcącego im. Henryka Sienkiewicza.

</doc>
<doc id="730429" url="https://pl.wikipedia.org/wiki?curid=730429" title="Roberto Copernico">
Roberto Copernico

Roberto Copernico (ur. 11 grudnia 1904 w Malalbergo, zm. 14 września 1988 w Turynie), włoski trener piłkarski.
Pracował w latach 1947-1954 w Torino FC. W 1950 wchodził w skład komisji selekcyjnej włoskiej kadry na mistrzostwach świata w Brazylii. Odpowiadał za przygotowanie fizyczne (komisją selekcyjną kierował prezydent Torino FC, Ferruccio Novo). Reprezentacja Włoch po porażce ze Szwecją nie zdołała awansować do grupy finałowej.

</doc>
<doc id="730432" url="https://pl.wikipedia.org/wiki?curid=730432" title="Powiat Malacky">
Powiat Malacky

Powiat Malacky (słow. "okres Malacky") – słowacka jednostka podziału administracyjnego znajdująca się w kraju bratysławskim, zajmuje obszar 949,56 km². Powiat Malacky zamieszkiwany jest przez 64 354 obywateli (w roku 2001). Średnia gęstość zaludnienia wynosi 67,77 osób na km². Miasta: Stupava i powiatowe Malacky.

</doc>
<doc id="730436" url="https://pl.wikipedia.org/wiki?curid=730436" title="Mirosław Sznaucner">
Mirosław Sznaucner

Mirosław Sznaucner (ur. 9 maja 1979 roku w Będzinie) – polski piłkarz występujący na pozycji obrońcy.
Kariera klubowa.
Mirosław Sznaucner jest wychowankiem klubu HKS Szopienice. W 1999 roku trafił do ówczesnego spadkowicza z I ligi, GKS-u Katowice. W tym klubie grał w sumie przez 4 lata. W 2003 roku wyjechał do Grecji, by grać w Iraklisie Saloniki. W barwach tego klubu rozegrał 94 mecze ligowe w Alpha Ethniki. Od 2007 do 2012 roku reprezentował barwy lokalnego rywala, PAOK-u.
Kariera reprezentacyjna.
Mirosław Sznaucner ma za sobą dwa występy w reprezentacji Polski. Debiutował w niej w 2003 roku.

</doc>
<doc id="730438" url="https://pl.wikipedia.org/wiki?curid=730438" title="Synagoga Garbarska w Szydłowcu">
Synagoga Garbarska w Szydłowcu

Synagoga Garbarska w Szydłowcu – synagoga znajdująca się w Szydłowcu, przy ulicy Garbarskiej 3 na Pradze.
Synagoga została zbudowana w 1730 roku dla żydowskich robotników pracujących w miejscowej garbarni oraz rodziny Ajzenbergów, którzy byli właścicielami owej garbarni. Podczas II wojny światowej, hitlerowcy zdewastowali synagogę. Po zakończeniu wojny budynek synagogi przez wiele lat stał opuszczony, w kolejnych latach mieściła się w nim świetlica spółdzielni garbarskiej „ASCO”, następnie sala konferencyjna, a obecnie lokal gastronomiczny. Do zachodniej ściany dobudowano obiekt, w którym znajduje się scena.
Murowany budynek synagogi wzniesiono na planie prostokąta w stylu barokowo-klasycystycznym. Obecnie z oryginalnego kształtu synagogi pozostała tylko ściana frontowa oraz mocno zaniedbany ganek z zachowanymi po części malowidłami przedstawiającymi butelkę wina, paterę z owocami, gwiazdę Dawida oraz mało czytelny hebrajski napis. Reszta budynku została gruntownie przebudowana.

</doc>
<doc id="730441" url="https://pl.wikipedia.org/wiki?curid=730441" title="Asamankese">
Asamankese

Asamankese – miasto położone w Regionie Wschodnim w Ghany, na głównej drodze między dwoma największymi miastami Akrą na wybrzeżu i Kumasi wewnątrz kraju. Populacja w przybliżeniu wynosi 34 tys. mieszkańców. Jest stolicą dystryktu West Akim.
Pod koniec XVI stulecia Asamankese pełniło rolę stolicy Otumfo Asare – władcy Akan w stanie Akwamu.
Główne uprawy: ignam, maniok jadalny, kukurydza, banany, kakao, owoce cytrusowe, orzechy koli i kawa. Przemysł drzewny obejmuje: mahoniowiec, makore, guarea, i afrykańskie orzechy. W okolicy wydobywa się też diamenty przemysłowe i boksyt.

</doc>
<doc id="730443" url="https://pl.wikipedia.org/wiki?curid=730443" title="Kostrzyń">
Kostrzyń

Kostrzyń – niewielka rzeka w województwie mazowieckim, stanowiąca dopływ rzeki Liwiec, o długości 44,8 km. 
Rzeka płynie przez tereny rolnicze, głównie łąkowe i leśne, a większymi leżącymi nad nią osadami są: Bojmie, Oleksin, Stara Sucha i inne.
Jej źródło znajduje się w okolicach wsi Domanice a ujście do Liwca w okolicach wsi Polków-Daćbogi. W górnym odcinku od źródeł do mostu kolejowego na trasie Warszawa-Siedlce Kostrzyń został uregulowany w czasie wojny. Od miejscowości Oleksin aż do ujścia rzeka naturalnie meandruje. Dolina Kostrzynia jest obszarem Natura 2000 na mocy dyrektywy ptasiej.
Dopływy:
2 grudnia 2006 w rozlewisku rzeki w miejscowości Jagodne k. Siedlec zginęła dwójka policjantów.

</doc>
<doc id="730445" url="https://pl.wikipedia.org/wiki?curid=730445" title="Michał Stasiak">
Michał Stasiak

Michał Stasiak (ur. 12 marca 1981 w Zduńskiej Woli) – polski piłkarz grający jako obrońca.
Życiorys.
Karierę rozpoczynał w klubie MKS MOS Zduńska Wola, skąd w 1999 trafił do Widzewa Łódź. W Ekstraklasie zadebiutował mając 18 lat. Na początku był głównie zmiennikiem, jednak pod koniec gry w Widzewie był podstawowym zawodnikiem zespołu. Problemy finansowe klubu i konflikt z działaczami spowodował, że wiosną 2004 znalazł się w Dyskobolii Grodzisk Wielkopolski. W kolejnym sezonie przeniósł się do Amiki Wronki. Wiosną stracił miejsce w pierwszym składzie, dlatego postanowił odjeść do Odry Wodzisław Śląski. W 2005 podpisał kontrakt z Zagłębiem Lubin, gdzie występował do maja 2011 roku, gdy klub rozwiązał jego umowę. W lipcu 2011 związał się na dwa lata z greckim klubem AO Ksanti. 28 stycznia 2013 podpisał obowiązujący do czerwca 2014 kontrakt z ówczesnym liderem I ligi Flotą Świnoujście. W sezonie 2014/2015 Flota wycofała się z rozgrywek I ligi.
W latach 2015-2017 był piłkarzem Miedzi Legnica. W lipcu 2017 roku podpisał kontrakt z Bytovią Bytów.
Kariera piłkarska.
Stan na 13 marca 2016.

</doc>
<doc id="730446" url="https://pl.wikipedia.org/wiki?curid=730446" title="Franciszek Piotr Potocki">
Franciszek Piotr Potocki

Franciszek Piotr Potocki herbu Pilawa (ur. 1745, zm. 1829 w Berdyczowie) – hrabia austriacki 1777, członek Generalności konfederacji barskiej w 1771 roku, starosta szczerzecki, ambasador Rzeczypospolitej w Imperium Osmańskim w latach 1791-1792, poseł nadzwyczajny i minister pełnomocny Rzeczypospolitej w Imperium Osmańskim w latach 1789-1791, szef regimentu Potockich, kawaler maltański (w zakonie po 1771 roku), kawaler Honoru i Dewocji.
Życiorys.
Syn Józefa kasztelana lwowskiego, brat Ignacego posła, ojciec Feliksa pułkownika wojsk Księstwa Warszawskiego.
Uczestniczył w konfederacji barskiej głównie jako polityk. Po upadku ruchu emigrował do Niemiec, później wrócił do kraju i uzyskał przebaczenie króla. Emisariusz dyplomatyczny w Wiedniu, Preszowie. W roku 1788 wyjechał do Konstantynopola, gdzie został posłem. Mimo dużego nakładu środków, w tym i własnych, i usilnych starań sukcesów nie osiągnął. Był posłem ziemi bielskiej na Sejm Czteroletni w 1788 roku. Zwolennik i propagator Konstytucji 3 maja. Poślubił w 1780 Krystynę Potocką, córkę Joachima Karola Potockiego. Został odznaczony Orderem Orła Białego 6 kwietnia 1790 roku. W 1790 został kawalerem Orderu Świętego Stanisława.
W latach 1788–1792 szef regimentu 7 pieszego koronnego, który wziął udział w wojnie polsko-rosyjskiej 1792. W wojsku nigdy nie służył. Po upadku insurekcji wyjechał na zachód i działał w organizacjach niepodległościowych we Włoszech - Wenecja, Bolonia, a także w Bazylei. Wobec sukcesów gen. Jana H. Dąbrowskiego wycofał się z działalności i w 1796 po ogłoszeniu amnestii przez cara Pawła, powrócił do kraju. Od 1812 marszałek szlachty guberni kijowskiej. Założył w Boćkach archiwum zw. "ruski", zawierające cenne zbiory dokumentów. Za działalność na rzecz Towarzystwa Patriotycznego i sympatie prodekabrystowskie w 1825 więziony w Kijowie.

</doc>
<doc id="730451" url="https://pl.wikipedia.org/wiki?curid=730451" title="Nokia 6610i">
Nokia 6610i

Nokia 6610i – model telefonu komórkowego firmy Nokia z serii S40. Jest dokładnie taki sam jak Nokia 6610, ale dodatkowo ma wbudowany aparat cyfrowy i posiada znacznie więcej wbudowanej pamięci.

</doc>
<doc id="730452" url="https://pl.wikipedia.org/wiki?curid=730452" title="Tarkwa">
Tarkwa

Tarkwa – miasto i stolica dystryktu Tarkwa-Nsuaem w Regionie Zachodnim w Ghanie, 190 km na zachód od Akry, jeden z większych węzłów kolejowych w kraju. Tu też znajdują się największe kopalnie złota. Miejskie zakłady przemysłowe produkują materiały budowlane i różne dobra konsumpcyjne. Według spisu w 2010 roku liczy 28 tys. mieszkańców. 

</doc>
<doc id="730453" url="https://pl.wikipedia.org/wiki?curid=730453" title="Ignacy Jerzy Potocki">
Ignacy Jerzy Potocki

Ignacy Jerzy Feliks Potocki herbu Pilawa (ochrzczony 7 czerwca 1738 w Monasterzyskach, zm. 1794) – generał-lejtnant wojsk koronnych w 1755 roku, poseł, członek Generalności konfederacji barskiej w 1771 roku, marszałek ziem generału ruskiego konfederacji barskiej, starosta kaniowski od 1763, nowosielski, sędzia kapturowy ziemi lwowskiej w 1764 roku, duchowny rzymskokatolicki.
Życiorys.
Urodził się zapewne w Monasterzyskach (ziemia halicka), mieście dziedzicznym ojca, kasztelana lwowskiego Józefa Potockiego. Tam został najpierw pospiesznie ochrzczony 7 czerwca 1738 pod imionami: Robert Felicjan Ignacy Jerzy, przy uroczystym powtórzeniu ceremonii chrztu 25 maja 1741 w katedrze lwowskiej otrzymał imiona Ignacego Jerzego Feliksa.
Był członkiem konfederacji Czartoryskich w 1764 roku i posłem ziemi halickiej na sejm konwokacyjny (1764). W 1764 roku był elektorem Stanisława Augusta Poniatowskiego z województwa sandomierskiego. Uczestnik konfederacji radomskiej w 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wrogiego realizacji rosyjskich planów na sejmie 1767 roku, poseł ziemi halickiej na sejm 1767 roku. Marszałek ziemi sanockiej w konfederacji barskiej w 1769 roku. W czasie trwania walk konfederackich rezydował w Gaboltovie po austriackiej stronie granicy.
Dziedziczył dobra Bereżanka, Czeremowce, Husiatyn, Horodnica, Kuhajowce na Podolu, Monasterzyska i połowę klucza buczackiego w ziemi halickiej. W 1775 sprzedał swe dobra podolskie Antoniemu Strzemeskiemu, staroście bareckemu.
Pod koniec życia został zakonnikiem krakowskim, proboszczem w Kazimierze Małej. W lipcu 1794 bawił w Boćkach u młodszego brata Jana, starosty kaniowskiego. 16 lipca wyjechał z Bociek do Kazimierzy Małej z przeczuciami rychłej śmierci.
Brat Franciszka Piotra. Jego stryjecznym stryjem był cześnik Ignacy Potocki.

</doc>
<doc id="730455" url="https://pl.wikipedia.org/wiki?curid=730455" title="Nokia 6610">
Nokia 6610

Nokia 6610 – model telefonu komórkowego produkowany przez fińską firmę Nokia, działający w sieci GSM 900, 1800, 1900. W przeciwieństwie do Nokii 6610i nie ma wbudowanego aparatu fotograficznego i posiada znacznie mniej pamięci.

</doc>
<doc id="730457" url="https://pl.wikipedia.org/wiki?curid=730457" title="Grzybica brody">
Grzybica brody

Grzybica brody (łac. "tinea barbae") - odmiana grzybicy z odczynem zapalnym wywołana przez grzyby zoofilne.
Odmiana ta atakuje ujścia mieszków włosowych, zakażenie u dzieci dotyczy tylko owłosionej skóry głowy, u dorosłych skóry brody i głowy.
Przebieg grzybicy jest zazwyczaj ostry, objawia się głębokimi naciekami guzowatymi o nierównej powierzchni, ale wyraźnie odgraniczonymi od otoczenia. Guzy zapalne wykazują skłonność do skupiania się i zlewania. Z ujść mieszków włosowych podczas zakażenia wydobywa się treść ropna, która zasycha w strupy. Włos daje się łatwo usunąć. Niekiedy może nastąpić samowyleczenie wskutek wypadania włosów zakażonych. Ten rodzaj grzybicy ustępuje bez bliznowacenia i trwałego wyłysienia.

</doc>
<doc id="730461" url="https://pl.wikipedia.org/wiki?curid=730461" title="Jakub Potocki (pisarz polny koronny)">
Jakub Potocki (pisarz polny koronny)

Jakub Potocki herbu Pilawa (ur. w 1638, zm. 27 kwietnia 1671) – pisarz polny koronny w latach 1664-1671, strażnik koronny w latach 1661-1664, starosta tłumacki w 1662 roku, starosta chmielnicki w latach 1665-1671, starosta krasnopolski.
Syn Mikołaja hetmana wielkiego koronnego, brat Dominika podskarbiego nadwornego koronnego, Stefana starosty niżyńskiego, Piotra wojewody Bracławskiego i Mikołaja generała ziem podolskich.
Pełnił urząd pisarza polnego koronnego od 1664 roku. Był też starostą: tłumackim, chmielnickim i Krasnopolskim.
Podczas Potopu dowodził pułkiem jazdy (ok. 500-600 koni) w dywizji Czarnieckiego – wziął udział, m.in. w bitwach pod Warką i Kłeckiem.
Poseł sejmiku halickiego na sejm 1661 roku i sejm nadzwyczajny 1668 roku, poseł na sejm 1662 roku.
Po abdykacji Jana II Kazimierza w 1668 roku, popierał do polskiej korony kandydaturę francuskiego księcia Wielkiego Kondeusza. Był elektorem Michała Korybuta Wiśniowieckiego w 1669 roku z ziemi halickiej.
Poseł na sejm nadzwyczajny 1670 roku z województwa bracławskiego.

</doc>
<doc id="730466" url="https://pl.wikipedia.org/wiki?curid=730466" title="Lech Jaworski">
Lech Jaworski

Lech Włodzimierz Jaworski (ur. 16 stycznia 1966 w Warszawie) – polski polityk, samorządowiec, prawnik i nauczyciel akademicki, doktor habilitowany nauk prawnych, członek Krajowej Rady Radiofonii i Telewizji w latach 2001–2005, w latach 2006–2007 przewodniczący Rady m.st. Warszawy.
Życiorys.
Ukończył XXVII Liceum Ogólnokształcące im. Tadeusza Czackiego w Warszawie, a następnie studia na Wydziale Prawa i Administracji Uniwersytetu Warszawskiego. W 2003 uzyskał na WPiA UW stopień doktora nauk prawnych na podstawie pracy "Utwór pracowniczy. Zakres nabycia przez pracodawcę prawa w świetle art. 12 ustawy o prawie autorskim i prawach pokrewnych" (promotorem był Jan Błeszyński). W 2019 na podstawie dorobku naukowego i rozprawy pt. "Dziennikarski obowiązek ochrony dóbr osobistych w świetle obowiązującego w Polsce prawa" uzyskał stopień doktora habilitowanego nauk prawnych. Specjalizuje się w prawie autorskim. Został adiunktem i wykładowcą akademickim w Instytucie Prawa Cywilnego UW, wykładał na Akademii Humanistycznej im. Aleksandra Gieysztora w Pułtusku. Został także m.in. przewodniczącym rady fundacji „Media Pro Bono” i opiekunem Koła Naukowego „Forum Publicum”, działającego na Wydziale Prawa i Administracji Uniwersytetu Warszawskiego. Publikuje prace z zakresu prawa cywilnego (w tym autorskiego i handlowego), prawa medialnego, prawa pracy i procedury administracyjnej (m.in. w „Przeglądzie Ustawodawstwa Gospodarczego”, „Monitorze Prawniczym” i innych).
Przez kilka lat pracował w Telewizji Polskiej. Zajmował m.in. stanowisko kierownika obsługi prawnej programu satelitarnego TV Polonia. W latach 1993–1996 pracował w biurze Krajowej Rady Radiofonii i Telewizji, pełnił funkcję naczelnika Wydziału Polityki Programowej, był p.o. dyrektora oraz wicedyrektorem Departamentu Prawno-Organizacyjnego oraz przewodniczącym zespołu koncesyjnego. W latach 1997–2001 zasiadał w radzie nadzorczej TVP. Od 1998 do 2001 był dyrektorem Biura Prawno-Organizacyjnego oraz zastępcą ds. prawnych dyrektora biura zarządu Polskiej Agencji Informacyjnej. W latach 2000–2002 był członkiem Komitetu Honorowego Mazowieckiej Akademii Kultury. Społecznie pełnił funkcję członka Rady Programowej Komentarza do Dziennika Ustaw.
25 kwietnia 2001 został z rekomendacji Akcji Wyborczej Solidarność powołany przez Senat do składu Krajowej Rady Radiofonii i Telewizji. Jego kadencja zakończyła się 30 grudnia 2005 w związku z wprowadzeniem w życie zmian w funkcjonowaniu KRRiT. Był rekomendowany Sejmowi przez Platformę Obywatelską jako kandydat na członka nowej KRRiT, jednak nie został wybrany.
W wyborach samorządowych w 2006 został wybrany do Rady m.st. Warszawy jako kandydat PO. 30 listopada 2006 został wybrany na stanowisko przewodniczącego rady, 28 czerwca 2007 złożył rezygnację z tej funkcji. W kwietniu 2008 po raz pierwszy wszedł w skład Komitetu Regionów.
W grudniu 2007 objął stanowisko prezesa zarządu Max-Film S.A., odszedł z tej funkcji w styczniu 2010. W lutym 2010 został ponownie członkiem Komitetu Regionów. W wyborach samorządowych w tym samym roku ponownie uzyskał mandat radnego m.st. Warszawy. Bez powodzenia kandydował także do Sejmu z listy PO w wyborach w 2007 i 2011.
W 2014 wydawnictwo Muza wydało jego debiutancki tom wierszy pt. "Pełnia i nicość". W sierpniu tegoż roku Lech Jaworski ponownie objął stanowisko członka rady nadzorczej Telewizji Polskiej, a w listopadzie po raz trzeci z rzędu został wybrany do rady miejskiej. Gdy nie został umieszczony na listach Platformy Obywatelskiej w kolejnych wyborach samorządowych, we wrześniu 2018 wraz z dwiema radnymi wystąpił z PO i poparł Jacka Wojciechowicza na prezydenta Warszawy. Bezskutecznie ubiegał o reelekcję z listy jego komitetu Akcja Warszawa. Następnie przystąpił do Porozumienia Jarosława Gowina, z którego rekomendacji w wyborach parlamentarnych w 2019 był kandydatem Prawa i Sprawiedliwości do Senatu w okręgu wyborczym nr 43. Zasiadał w gabinecie politycznym ministra nauki i szkolnictwa wyższego.

</doc>
<doc id="730467" url="https://pl.wikipedia.org/wiki?curid=730467" title="Elmina">
Elmina

Elmina – miasto na wybrzeżu Oceanu Atlantyckiego w Ghanie, położone na zachód od Cape Coast, .
Miasto powstało wokół zamku São Jorge da Mina zbudowanego przez Portugalczyków w roku 1482 i było siedzibą portugalską w Zachodniej Afryce aż do zdobycia jej przez Holenderską Kompanię Zachodnioindyjską w 1637 r. W późniejszych czasach było liczącym się miejscem handlu niewolnikami. W posiadaniu Holendrów pozostało do roku 1872, kiedy sprzedano je Anglikom.
W mieście znajduje się też Fort São Tiago da Mina, zbudowany przez Holendrów ok. 1652 r., a także kilka kapliczek tradycyjnych stowarzyszeń Akanów (Asafo).
Obecnie głównym źródłem utrzymania oprócz turystyki jest rybołówstwo. Populacja wynosi ok. 20 000 mieszkańców.

</doc>
<doc id="730470" url="https://pl.wikipedia.org/wiki?curid=730470" title="Warzazat">
Warzazat

Warzazat (arab. ورزازات, "Warzāzāt"; fr. "Ouarzazate") – miasto w południowo-środkowym Maroku, w regionie Dara-Tafilalt, u podnóża Atlasu Wysokiego, w dolinie Wadi Warzazat, siedziba administracyjna prowincji Warzazat. W 2014 roku miasto liczyło ok. 71 tys. mieszkańców.
Wokół miasta znajdują się kopalnie rudy manganu, kobaltu i miedzi. Na wschód od miejscowości mieści się zbiornik Al-Mansur az-Zahabi. Na północ od miasta znajduje się największa na świecie elektrownia oparta na technologii skoncentrowanej energii słonecznej.
Swoją siedzibę ma tu znana wytwórnia filmowa "Atlas Studios", założona przez reżysera Souheila Ben-Barkę. Nakręcono tu wiele hollywoodzkich superprodukcji, m.in. takie filmy jak "Lawrence z Arabii" (1962), "Kundun – życie Dalaj Lamy" (1997) czy "Gladiator" (2000). 
W pobliżu Warzazatu mieści się atrakcyjny dla turystów ksar Ajt Bin Haddu. Na przedmieściach miasta znajdują się kasby Taurirt.

</doc>
<doc id="730471" url="https://pl.wikipedia.org/wiki?curid=730471" title="Ouarzazate">
Ouarzazate



</doc>
<doc id="730472" url="https://pl.wikipedia.org/wiki?curid=730472" title="Ouarzazat">
Ouarzazat



</doc>
<doc id="730477" url="https://pl.wikipedia.org/wiki?curid=730477" title="Jan Dąbrowski (duchowny)">
Jan Dąbrowski (duchowny)

Jan Dąbrowski (ur. 27 stycznia 1810 w Bodzentynie koło Kielc, zm. 21 stycznia 1887 w Nietulisku koło Ostrowca Świętokrzyskiego) – polski duchowny katolicki, działacz narodowy, pedagog.
Studiował teologię w seminarium duchownym w Sandomierzu i Warszawie, w 1833 przyjął święcenia kapłańskie. Pracował jako wikariusz w Opocznie i Wzdole, w latach 1836-1843 był profesorem (od 1840 także wicerektorem) seminarium duchownego w Sandomierzu. W 1843 został proboszczem w Kiełczynie, w 1846 przeszedł na probostwo w Kunowie, gdzie od 1856 był także dziekanem. Znany był jako organizator manifestacji o charakterze religijno-patriotycznym. Uczestniczył w powstaniu styczniowym. Po powstaniu został zesłany na Syberię, w latach 1864-1871 przebywał w guberniach orenburskiej i ufimskiej. Po powrocie władze rosyjskie uniemożliwiły mu pracę duszpasterską.
Napisał "Pamiętnik (...) wygnańca, proboszcza z Kunowa", opublikowany w pracy J. Wiśniewskiego "Udział księży z diecezji sandomierskiej w powstaniu styczniowym 1863 roku" (1927). W zbiorach biblioteki sandomierskiego seminarium znajduje się również niewydany skrypt "Historia Kościoła polskiego. Wykłady dla alumnów seminarium sandomierskiego".

</doc>
<doc id="730478" url="https://pl.wikipedia.org/wiki?curid=730478" title="Arthur Dake">
Arthur Dake

Arthur William Dake (Darkowski) (ur. 8 kwietnia 1910 w Portland, zm. 28 kwietnia 2000 w Reno) – amerykański szachista polskiego pochodzenia, czołowy zawodnik świata w latach 30. XX wieku.
Życiorys.
Ojciec Artura, który urodził się w polskiej rodzinie włościańskiej pochodzącej z okolic Serocka, wyemigrował do Stanów Zjednoczonych przed I wojną światową i tam ożenił się imigrantką z Norwegii. Arthur grę w szachy poznał późno, w wieku 17 lat, ale szybko awansował do ścisłej czołówki amerykańskich szachistów. Po raz pierwszy w szachowym turnieju wystąpił w roku 1930 w Nowym Jorku, zajmując w mistrzostwach stanu trzecie miejsce. Rok później zadebiutował w reprezentacji USA na szachowej olimpiadzie w Pradze, zdobywając wraz z zespołem złoty medal. Kolejne dwa złote medale drużynowe zdobył na olimpiadach w latach 1933 (w Folkestone) i 1935 (w Warszawie). Łącznie na olimpiadach rozegrał 45 partii i zdobył 34 pkt.
W latach 30. XX wieku odniósł szereg sukcesów w międzynarodowych turniejach, m.in.: 
Po zakończeniu II wojny światowej szachy traktował już tylko amatorsko, rzadko występując w silnie obsadzonych turniejach. W roku 1950 wziął udział w radiowym meczu USA - Jugosławia (na VI szachownicy). W roku 1952 podzielił IV - V miejsce w Hollywood, zaś dwa lata później wystąpił w drużynie USA w meczu przeciwko Związkowi Radzieckiemu (w spotkaniu tym uległ Dawidowi Bronsteinowi). 
W 1986 otrzymał honorowy tytuł arcymistrza za wyniki osiągnięte w latach trzydziestych.
Według systemu Chessmetrics, najwyższy ranking osiągnął w styczniu 1936, z wynikiem 2655 punktów zajmował wówczas 14. miejsce na świecie

</doc>
<doc id="730485" url="https://pl.wikipedia.org/wiki?curid=730485" title="Ageratum houstonianum">
Ageratum houstonianum



</doc>
<doc id="730487" url="https://pl.wikipedia.org/wiki?curid=730487" title="Indigofera tinctoria">
Indigofera tinctoria



</doc>
<doc id="730490" url="https://pl.wikipedia.org/wiki?curid=730490" title="Zakura">
Zakura

Zakura (arab. زكورة, "Zakūra"; berb. ⵜⴰⵣⴰⴳⵓⵔⵜ, "Tazagurt"; fr. "Zagora") – miasto w południowo-wschodnim Maroku, w regionie Dara-Tafilalt, siedziba administracyjna prowincji Zakura. W 2014 roku liczyło ok. 40 tys. mieszkańców. Mimo niewielkiej liczby zabytków w samym mieście (Zakurę zbudowano dopiero w XX wieku), przyjeżdża tu wielu turystów ze względu na tutejsze krajobrazy i położone w pobliżu plantacje palmowe oraz oazy.

</doc>
<doc id="730492" url="https://pl.wikipedia.org/wiki?curid=730492" title="Kościół św. Szczepana w Moguncji">
Kościół św. Szczepana w Moguncji

Kościół św. Szczepana w Moguncji (niem. "St. Stephan zu Mainz") – gotycki kościół 1267-1340, wcześniej romański z 990.
Historia.
Kościół farny wybudowano w 990 roku według historycznych podań na zlecenie wdowy po cesarzu Ottonie II – Teofano. Arcybiskup Moguncji Willigis chciał, aby stał się on "miejscem modlitwy dla cesarstwa" i postawił świątynię na najwyższym wzniesieniu miasta.
Wskazuje na to też wybór imienia; Stephan (pol. Szczepan) – w starogreckim (Στέφανος) jest to wieniec lub korona – korona cesarstwa.
Budynek użytkowany dzisiaj pochodzi z późniejszego okresu. Budowa części w stylu gotyckim trwała od 1267 r. do 1340 r.. Pierwotnie w kościele mieścił się klasztor. Do 1803 r. był kolegiatą.
Witraże Chagalla.
W absydzie nawy głównej znajdują się witraże Marca Chagalla.
Artysta zaprojektował dziewięć witraży o tematyce biblijnej. Zostały tam umieszczone w 1978. Twórca traktował swoje dzieło jako wkład w żydowsko-niemieckie pojednanie. Kościół św. Szczepana wybrał, ze względu na przyjaźń z ówczesnym proboszczem tej parafii Monsignore Klausem Mayerem. Nad witrażami pracował do śmierci w 1985. Wykonał ich 9, w tym najbardziej znany epizod – wygnanie z raju. Projekty kolejnych wykonali jego uczniowie.
Relikwie.
Od roku 1212 do renowacji kościoła w 1500, przechowywano w świątyni jako relikwie, szczątki czaszki przypisywane św. Annie. Fragment ludzkiej czaszki wielkości dłoni, w srebrnym relikwiarzu hermowym z XIV w. Dzisiaj relikwia znajduje się w Düren.
Dzwony.
Z warsztatu Konrada Gobela pochodziły dwa dzwony z 1544 i 1545. W czasie pożaru dzwonnicy, po wielkim nalocie aliantów, w czasie II wojny światowej, wszystkie pięć ówczesnych dzwonów uległo stopieniu. Jako zastępczy służył długie lata dzwon Beatrix pochodzący ze zburzonego kościoła św. Emerana w Moguncji. Ten trzeci co do starszeństwa dzwon w mieście został odlany w 1493 i nosi napis:
"+ Anno + domini + M + CCCC + XCIII + jar + sant + beadrix + glocke + heis + ich + peter + zur + glocken + zu + spier + gos + mich +"
Dzięki fundacji koncernu technologicznego Schott, kościół otrzymał w roku 2008 trzy nowe dzwony. 27 lutego 2009, w dniu upamiętniającym bombardowanie Moguncji w czasie II wojny światowej "(Gedenktag der Bombardierung von Mainz im Zweiten Weltkrieg)", wszystkie dzwony zabrzmiały razem.

</doc>
<doc id="730504" url="https://pl.wikipedia.org/wiki?curid=730504" title="Użok">
Użok

Użok (węg. "Uzsok") – wieś w Karpatach Wschodnich na Ukrainie, nad rzeką Uż, w rejonie użhorodzkim (do 2020 w rejonie wielkoberezieńskim) obwodu zakarpackiego, po drugiej stronie grzbietu karpackiego niż Sianki; przed I wojną światową jak i niemal cała późniejsza Słowacja w granicach Węgier, w dwudziestoleciu międzywojennym należała do Czechosłowacji.
Do 1918 w komitacie Ung graniczyła z powiatem turczańskim (Galicja). W okresie austro-węgierskim prowadziła tędy droga ze Starego Sambora, przez Turkę na Węgry. Wieś była letniskiem uzdrowiskowym. W 1905 władze Austro-Węgier przeprowadziły tędy strategiczną linię kolejową łączącą Użhorod z Samborem. Jest to do dziś jedna z najpiękniej położonych linii kolejowych w Karpatach z licznymi wiaduktami i tunelami od strony zakarpackiej. Wieś została zniszczona podczas kolejnych walk o Przełęcz Użocką podczas I i II wojny światowej.
Obecnie istnieje tutaj kilkadziesiąt zabudowań zlokalizowanych u stóp olbrzymiego wiaduktu. We wsi znajduje się drewniana cerkiew i przystanek kolejowy Użok. Natomiast przedwojenna stacja graniczna na przełęczy Użockiej nie istnieje (budynki wykorzystano do innych celów). Obok przebiega mało uczęszczana droga regionalna H13 ze Lwowa do Użhorodu. Z przełęczy użockiej prowadzi ukraiński szlak turystyczny na Opołonek i Kińczyk Bukowski – szczyty leżące na granicy, ale niedostępne dla turystów od strony polskiej:
Cerkiew św. Michała Archanioła w Użoku 21 czerwca 2013 została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie.

</doc>
<doc id="730506" url="https://pl.wikipedia.org/wiki?curid=730506" title="Bakteriofag lambda">
Bakteriofag lambda

Bakteriofag lambda – bakteriofag zawierający dwuniciowy DNA, infekujący pałeczkę okrężnicy. Może integrować do genomu gospodarza.
DNA bakteriofaga integruje do bakteryjnego DNA w wyniku rekombinacji między bakteryjną sekwencją attλ a sekwencją attB w genomie faga. Następnie genom faga jest powielany przez replisom bakterii razem z jej własnym DNA (cykl lizogeniczny). W efekcie działania różnych czynników na komórkę bakteryjną fag może przejść w cykl lityczny – produkcję wirionów i uwolnienie ich przez lizę komórki gospodarza. To, czy fag wejdzie w cykl lityczny, czy w lizogeniczny, zależy od dwóch białek faga: CI oraz Cro. Związanie się białka CI z operatorem powoduje represję genów związanych z cyklem litycznym i przejście do cyklu lizogenicznego. Związanie się białka Cro powoduje wejście faga w cykl lityczny. 
Bakteriofag lambda został odkryty i opisany przez Esther Lederberg w roku 1951. Stosuje się jako organizm modelowy w biotechnologii i biologii molekularnej i jako wektor w klonowaniu (po wprowadzeniu obcego DNA do genomu faga).

</doc>
<doc id="730507" url="https://pl.wikipedia.org/wiki?curid=730507" title="Stilon Gorzów">
Stilon Gorzów



</doc>
<doc id="730514" url="https://pl.wikipedia.org/wiki?curid=730514" title="Złota Karczma">
Złota Karczma

Złota Karczma (kaszb. "Złotô Karczma", niem. "Goldkrug") – osiedle w Gdańsku, na wschodzie dzielnicy Matarnia i na zachodnim obrzeżu Trójmiejskiego Parku Krajobrazowego. Obszarem osiedla prowadzi turystyczny szlak Wzgórz Szymbarskich.
Złota Karczma została włączona w granice administracyjne miasta w 1954 i należy do okręgu historycznego Wyżyny.
Położenie.
Złota Karczma od północy graniczy z osiedlem Klukowo, od zachodu ze starą Matarnią, od południa z Kokoszkami, a od wschodu z Niedźwiednikiem. Na południowo-wschodnim krańcu osiedla znajduje się wzniesienie zwane "Górą Matemblewską", o wysokości 160 m n.p.m. Przy zachodnim krańcu Złotej Karczmy znajduje się węzeł drogowy "Matarnia", w ciągu obwodnicy Trójmiasta przy drodze ekspresowej nr S6.
Historia.
Od 1707 istniała karczma należąca do dóbr Brętowo, na gruntach Matarni. Do 1773 były to dobra klasztoru w Oliwie.
Od 1920 do 1 września 1939 Złota Karczma znajdowała się na obszarze Wolnego Miasta Gdańska. Dawny budynek odpraw celnych znajduje się jeszcze przy ul. Słowackiego. Za Oddziałem Prewencji Policji (OPP) znajduje się linia starych niemieckich okopów, w tym betonowa podstawa od stanowiska armaty przeciwlotniczej typu „Flak 88” oraz inne budowle ziemne z ostatniej wojny. W 1945 była miejscem ciężkich walk pomiędzy oddziałami radzieckimi a niemieckimi. Niemcy zniszczyli ogniem na wprost, z dział kalibru 88 mm ustawionych w lesie koło Złotej Karczmy, kilkanaście radzieckich T-34, na polach w okolicy obecnego podejścia do lotniska.
Osiedle w latach 80. i 90. znane było z budynków wielorodzinnych, budowanych specjalnie dla policjantów i pracowników służby zdrowia. W latach siedemdziesiątych powstały koszary ZOMO (obecnie Oddziały Prewencji Policji Komendy Wojewódzkiej Policji w Gdańsku), składające się z nadal wykorzystywanego przez policję obiektu koło ulicy Słowackiego oraz koszar przy ulicy Słabego (obecnie zespół szkół).
Pod koniec lat 80. zaczęto budować domy jednorodzinne, które aktualnie tworzą tzw. Osiedle Muzyczne. Generalnie od tamtego właśnie momentu, osiedle to przestało kojarzyć się z policją, a zamieszkiwać zaczęli je w większości cywile. W ostatnich latach za sprawą wybudowania Parku Handlowego "Matarnia" (w którego skład wchodzą m.in. Ikea, Obi i Media Markt) i poszerzenia (zwiększenia przepustowości) ul. Słowackiego, zmieniła się struktura zabudowy i mieszkańców na tym osiedlu. Efektem tego są trzy nowe budynki wielorodzinne przy ul. Majora Mieczysława Słabego, oddane do użytku w latach 2005–2007. We wrześniu 2013 zakończono budowę drugiego etapu osiedla „Cztery Kąty”, składające się z 4 budynków mieszkalnych, zlokalizowanego też przy ulicy M. Słabego (południowo-wschodnia część dzielnicy).

</doc>
<doc id="730515" url="https://pl.wikipedia.org/wiki?curid=730515" title="Periostracum">
Periostracum



</doc>
<doc id="730517" url="https://pl.wikipedia.org/wiki?curid=730517" title="Mezostrakum">
Mezostrakum

Mezostrakum ("mesostracum", z gr. "mesos" – środek; "ostrakon" – muszla) – środkowa, w przekroju poprzecznym, porcelanowa warstwa muszli mięczaków zbudowana z prostopadle do powierzchni muszli ułożonych pryzmatów wapiennych – aragonitu lub kalcytu.

</doc>
<doc id="730522" url="https://pl.wikipedia.org/wiki?curid=730522" title="Marceli Paliwoda">
Marceli Paliwoda

Marceli Paliwoda (ur. 1840, zm. 10 lipca 1895 we Lwowie) – polski duchowny rzymskokatolicki, profesor prawa kanonicznego, rektor Uniwersytetu Lwowskiego, teolog.
Ukończył studia teologiczne na Uniwersytecie Lwowskim, święcenia kapłańskie przyjął w 1864. Był wikariuszem w parafii w Bóbrce, następnie (od 1865) w parafii Matki Boskiej Śnieżnej we Lwowie. Pełnił także funkcję prefekta studiów w seminarium duchownym obrządku łacińskiego. W 1867 został adiunktem na Wydziale Teologicznym Uniwersytetu Lwowskiego, w roku akademickim 1869/1870 obronił doktorat teologii. Był pierwszym w Galicji doktorem habilitowanym z zakresu austriackiego prawa kościelnego, od 1872 z tytułem docenta. Jego wykłady z prawa kanonicznego ukazały się w formie skryptu "Praelectiones ex iure canonico singulari habito respectu ad dispositiones civiles Imperii Austriaci" (1876), później kilkakrotnie wznawianego (w 1889 poszerzonego o problematykę obrządku greckokatolickiego) i wykorzystywanego do końca istnienia imperium austro-węgierskiego. Jedno z kolejnych wydań tego podręcznika opracował już po śmierci Paliwody jego następca na katedrze, ks. Błażej Jaszowski.
Jako pierwszy na Uniwersytecie Lwowskim prowadził nadzwyczajne wykłady publiczne, które jednak nie spotkały się z szerokim odbiorem – były głoszone po łacinie. Wykonywał jednocześnie obowiązki w Kurii Metropolitalnej, gdzie był sekretarzem Sądu Metropolitalnego ds. małżeńskich (1874), radcą konsystorza, asesorem Sądu Metropolitalnego (1877). Ponadto zachował funkcję prefekta seminarium. Na Uniwersytecie mianowany został profesorem nadzwyczajnym w 1877, profesorem zwyczajnym w 1884. W roku akademickim 1886/1887 pełnił funkcję dziekana Wydziału Teologicznego (1887/1888 prodziekana), a 1892/1893 rektora Uniwersytetu Lwowskiego (1893/1894 prorektora). Z ramienia Wydziału Teologicznego zasiadał w Senacie akademickim, ponadto był członkiem komisji rządowej do egzaminów prawno-historycznych. Ze względu na liczne obowiązki praktycznie nie publikował (poza wspomnianym skryptem ukazało się jedynie kilka kazań).
Został pochowany na cmentarzu Łyczakowskim we Lwowie.

</doc>
<doc id="730524" url="https://pl.wikipedia.org/wiki?curid=730524" title="Dystrykt Keta">
Dystrykt Keta

Dystrykt Keta jest dystryktem w Regionie Volta w Ghanie ze stolicą w mieście Keta. Zajmuje powierzchnię 1086 km², z czego 724 km² to ląd, a 362 km² wody; średnia populacja w roku 2002 wynosiła 133700 mieszkańców.

</doc>
<doc id="730525" url="https://pl.wikipedia.org/wiki?curid=730525" title="Abd al-Latif al-Baghdadi (kronikarz)">
Abd al-Latif al-Baghdadi (kronikarz)

Abd al-Latif al-Baghdadi (arab. عبداللطيف البغدادي) – kronikarz arabski, żyjący w XII wieku (urodzony w Bagdadzie 1162, zmarł w Bagdadzie w 1231).

</doc>
<doc id="730526" url="https://pl.wikipedia.org/wiki?curid=730526" title="Ligawka">
Ligawka

Ligawka – polski instrument ludowy z grupy drewnianych aerofonów ustnikowych, spotykany na Mazowszu, Podlasiu i Kurpiach. Wywodzi się z tradycji łowieckiej, współcześnie związany jest z tradycją grania podczas adwentu.
Budowa.
Długość i kształt ligawki zależne są od wymiarów gałęzi, z których jest wytwarzana. Udokumentowane egzemplarze osiągają od 98 do 197 cm długości i swoim zakrzywionym kształtem przypominają róg. Ligawki wyrabiane są z przeciętych na pół, wydrążonych gałęzi, połączonych metalowymi obręczami, bądź za pomocą oplecionych korzeni lub gałązek oraz specjalistycznego kleju. Dawniej ligawki łączone były smołą. Na koniec dobierany i wstawiany jest ustnik. Najwięcej ligawek powstaje z drewna sosnowego, chociaż ich wytwórcy pozostają subiektywni w ocenie jakości materiału z konkretnych drzew. Wybierane są gałęzie lipowe, świerkowe, wierzbowe, olchowe, a także modrzewiowe. Zbiera się je jesienią, bądź zimą, kiedy łatwo wypatrzeć nadający się na instrument konar. Wyrób zajmuje około 2−7 dni.
Etymologia nazwy.
Nazwa "legawka" pierwszy raz pojawiła się w II połowie XVIII wieku w wykazie pt. "Rejestr drzewnych rzeczy, które z jakiego drzewa robione bywają" ks. Krzysztofa Kluka, przyrodnika i proboszcza parafii w Ciechanowcu w latach 1770−1796. Dokumentuje on „legawki, w które pastuchy trąbią; osowe, wierzbowe”. Istnieje wiele interpretacji pochodzenia nazwy, wskazujących na słownictwo łowieckie. Przykładowo róg używany przy polowaniach określany jest "legawką" od staropolskiej nazwy wyżła (pies "legawy" lub "legawiec") – psa myśliwskiego, który poprzez kładzenie się ("leganie") na ziemi sygnalizował ludziom bliską odległość zwierząt. Badacze próbujący wyjaśnić źródłosłów ligawki podają szereg propozycji pokazujących zmiany fonetyczne, które zachodziły w kształtującym się języku polskim; nazwa może wywodzić się od "legara", czyli podkładu, "legarza," czyli bednarza, bądź czasownika "ligać" "się", tzn. ślizgać się, a być może ma pochodzenie starolitewskie od "laigymai", nazwy określającej tańce.
Jedna z najpopularniejszych interpretacji, mówi o pochodzeniu znaczenia słowa "ligawka" od gwarowego czasownika "legać"/"ligać," oznaczającego czynność położenia czegoś, np. na studni lub płocie, tak jak czynią to z instrumentem niektórzy wykonawcy – opierają ligawki, kierując je przy tym w stronę lasu, tak aby wzmocniony dźwięk niósł się jak najdalej. Współcześni gracze i wytwórcy ligawek, nazywając czynność gry, używają ponadto terminu "ligać" w znaczeniu trąbić.
W innych miejscach Polski, w których występują podobne instrumenty, określane trąbami, stosowane jest słownictwo odmienne, specyficzne dla danego regionu. Są to "bazuna" na Pomorzu oraz "trombita" w Karpatach.
Historia instrumentu.
Obecność trąb, w których dopatrywać się można pochodzenia ligawki, na ziemiach polskich w średniowieczu potwierdza znalezisko dwóch drewnianych ustników na stanowisku archeologicznym w Wolinie. Jak pisze polski muzykolog, Włodzimierz Kamiński:
Dawne i współczesne źródła świadczą o zmieniającym się w czasie zastosowaniu instrumentów typu trąby. Funkcja ligawki przeszła drogę od użytkowej do symbolicznej. Od X w. ten rodzaj trąby wykorzystywany był przez wojsko do przekazywania na odległość komend lub informacji przy zastosowaniu sygnałów, a także podczas ceremonii związanych z dworem królewskim. Pod koniec średniowiecza odnotowano zatrudnianie stróży (tzw. piszczków miejskich), którzy z wież wykonywali dźwięki towarzyszące m.in. pochodom. Symbolikę takich sygnałów można odnaleźć np. w staropolskich tłumaczeniach psalmów, gdzie towarzyszą one podniosłym i uroczystym w charakterze wydarzeniom, bądź wzywają do chwalenia Boga. W literaturze XVI−XVIII w., poza obecnością w instrumentarium dworskim i wojskowym, instrumenty dęte pełniły role myśliwskie oraz pasterskie.
Od XIX w. następowało stopniowe włącznie symboliki pasterskiej do tradycji kościoła rzymskokatolickiego. Na ligawkach w XIX i XX w., kiedy zaczęła funkcjonować ta nazwa, grali pasterze w celach nawoływania i spędzania bydła na wypas, ostrzegania przed wilkami i innymi dzikimi zwierzętami, a także ogłaszania i przypominania o adwencie oraz towarzyszenia liturgii mszy, zastępując w tym okresie dzwony. Gracze przez cały grudzień każdego dnia o świcie, aż do Bożego Narodzenia wychodzili przed dom i wykonywali sygnały mające zapowiadać i przypominać ludziom o nadchodzącym święcie. Gra na ligawce miała także znaczenie ochronne, stanowiąc w ludowych wierzeniach element dźwiękowy, który miał za zadanie odpędzać złe moce i zagrożenia. Kiedy sygnały ligawkowe zaczęły być interpretowane przez władze okupacyjne jako sygnały ostrzegawcze, wykorzystywane do porozumiewania się na odległość, do grania zniechęcano, przez co tradycja zaczęła zanikać. Dopiero po II wojnie światowej, kiedy w latach 50. wzrosło zainteresowanie wspieraniem przejawów kultury tradycyjnej, polscy muzykolodzy i propagatorzy, chcący zachować ciągłość tradycji gry na ligawce, rozpoczęli pracę dokumentującą zwyczaj gry w pobliżu domów w okresie adwentu na podlaskich i mazowieckich wsiach.
Współcześnie do ponownego rozkwitu tradycyjnej gry na ligawce, oprócz działań Piotra Dahliga i Wandy Księżopolskiej przyczyniło się zorganizowanie konkursów gry. Po raz pierwszy w 1974 zainicjowany przez ks. Kazimierza Uszyńskiego został konkurs w podlaskim Ciechanowcu. Obecnie konkursy odbywają się co roku w porze adwentu i wspierane są przez placówki kulturalne takie jak Muzeum Regionalne w Siedlcach oraz Muzeum Rolnictwa w Ciechanowcu.
Ludowi wytwórcy.
Specyfiką polskiej muzyki ludowej jest wytwórstwo instrumentów muzycznych na użytek własny przy zastosowaniu tradycyjnych metod przekazywanych z pokolenia na pokolenie, bądź wyuczonych przez mistrza. Do odnotowanych ludowych twórców ligawek należą:

</doc>
<doc id="730527" url="https://pl.wikipedia.org/wiki?curid=730527" title="Alfabet francuski">
Alfabet francuski

Alfabet francuski – alfabet oparty na alfabecie łacińskim, służący do zapisu języka francuskiego.
26 podstawowych liter łacińskich:
We francuskim alfabecie istnieją także dwie specjalne ligatury:
Czternaście znaków – głównie litery samogłosek – jest opatrzonych znakami diakrytycznymi, takimi jak akcenty, daszki, cedylli i umlauty.
à â ç é è ê ë î ï ô û ù ü ÿ
Łącznie daje to 42 znaki (26+2+14).

</doc>
<doc id="730530" url="https://pl.wikipedia.org/wiki?curid=730530" title="Sprzęgło sztywne">
Sprzęgło sztywne



</doc>
<doc id="730533" url="https://pl.wikipedia.org/wiki?curid=730533" title="Heptamolibdenian amonu">
Heptamolibdenian amonu

Heptamolibdenian amonu (), – nieorganiczny związek chemiczny molibdenu, sól amonowa kwasu heptamolibdenowego.
Związek ten jest najczęściej stosowany w formie tetrahydratu do produkcji nawozów sztucznych, opóźniacz palenia oraz w chemii analitycznej do strącania fosforanów.

</doc>
<doc id="730534" url="https://pl.wikipedia.org/wiki?curid=730534" title="Eksperyment Pisa">
Eksperyment Pisa

Eksperyment PISA – (ang. Proton Induced Spallation), czyli spalacja wywołana protonami, przeprowadzany jest na akceleratorze COSY w Centrum Badawczym w Jülich w Niemczech, przy udziale naukowców m.in. z Instytutu Fizyki Uniwersytetu Jagiellońskiego.
Celem eksperymentu jest pomiar podwójnie różniczkowych przekrojów czynnych (szans zajścia reakcji jądrowych w zależności od energii produktów oraz kąta emisji) formula_1 na produkcję cząstek w reakcjach proton + jądro atomowe przy energiach protonów 0,175 GeV - 2,5 GeV

</doc>
<doc id="730552" url="https://pl.wikipedia.org/wiki?curid=730552" title="Światowe dziedzictwo UNESCO">
Światowe dziedzictwo UNESCO



</doc>
<doc id="730555" url="https://pl.wikipedia.org/wiki?curid=730555" title="Topolno Wielkie">
Topolno Wielkie

Topolno Wielkie – osada w Polsce położona w województwie warmińsko-mazurskim, w powiecie elbląskim, w gminie Rychliki.
W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisane są obiekty:
- pałac (ruina) 
- park 

</doc>
<doc id="730556" url="https://pl.wikipedia.org/wiki?curid=730556" title="Kat &amp; Roman Kostrzewski">
Kat &amp; Roman Kostrzewski

Kat &amp; Roman Kostrzewski – polska grupa muzyczna wykonująca thrash metal. Powstała pod koniec 2004 roku w Katowicach z inicjatywy wokalisty Romana Kostrzewskiego i perkusisty Ireneusza Lotha w następstwie rozłamu w zespole Kat.
Historia.
We wrześniu 2004 roku w katowickim zespole thrashmetalowym Kat, którego początki sięgają końca lat 70. XX w. doszło do rozłamu. Gitarzysta i lider formacji Piotr Luczyk usunął z grupy wokalistę Romana Kostrzewskiego w trakcie sesji nagraniowej płyty "Mind Cannibals" (2005). Luczyk oraz pozostali muzycy nie zaakceptowali linii wokalnych Kostrzewskiego oraz zdecydowali się na zatrudnienie Henryka Becka z grupy PIK z którym w składzie ukończono nagrania.
Jeszcze w 2004 roku Kostrzewski wraz z nieoficjalnie usuniętym w 2003 roku z zespołu KAT perkusistą Ireneuszem Lothem powołał grupę pod nazwą "Romek – The End". Muzycy w składzie uzupełnionym o gitarzystów Valdiego Modera i Piotra Radeckiego oraz basistę Michała Laksę na przełomie listopada i grudnia dali szereg koncertów anonsowanych jako pożegnalna trasa zespołu KAT.
W 2005 roku nowy zespół Kostrzewskiego i Lotha kontynuował działalność oraz zapowiedział nagranie płyty. Wkrótce grupa przyjęła nazwę Kat &amp; Roman Kostrzewski. Nastąpiła także zmiana na stanowisku gitarzysty, Modera zastąpił Krzysztof „Pistolet” Pistelok, wówczas występujący w formacji Horrorscope. Kolejne lata formacja wypełniła koncertami w Polsce podczas których były prezentowane utwory z repertuaru Kat. Były to m.in. takie kompozycje jak: „666”, „Purpurowe gody”, „Łza dla cieniów minionych”, „Diabelski dom cz. II”, „Łoże wspólne, lecz przytulne” oraz „W Bezkształtnej bryle uwięziony”.
1 września 2006 roku zespół zagrał na festiwalu „Magia Rocka” w Lyskach oraz rok później na festiwalu Hunter Fest w Szczytnie. 2 grudnia 2007 roku ukazało się pierwsze wydawnictwo zespołu Kat &amp; Roman Kostrzewski zatytułowane "Życie po życiu". Na koncertowej płycie DVD zostały zawarte występy zarejestrowane w Katowicach, Krakowie oraz w Warszawie.
W 2009 roku z zespołu odszedł Radecki, którego zastąpił Paweł „Bajtel” Pasek. Jednakże w rok później Radecki powrócił do grupy. W 2010 roku w rzeszowskim Undergroundsound Studio formacja Kat &amp; Roman Kostrzewski rozpoczęła nagrania debiutanckiego albumu. Premiera płyty zatytułowanej "Biało-czarna" została początkowo wyznaczona na październik 2010 roku, jednakże muzycy zdecydowali się na dokonanie poprawek w nagraniach. W grudniu 2010 roku fragmenty utworów pochodzących z płyty zostały opublikowane na oficjalnej stronie zespołu, a kolejna data premiery została wyznaczona na styczeń 2011 roku. Jednakże i ten termin uległ zmianie. Również w styczniu 2011 roku na stronie fanklubu zespołu – Czarne Zastępy – w formie digital download został opublikowany utwór „Milczy trup”. Ostateczna premiera debiutu odbyła się 3 kwietnia 2011 roku. W 2012 roku zespół na koncertach prezentował krótki program akustyczny. Po przychylnym przyjęciu ze strony publiczności, grupa postanowiła zarejestrować album w konwencji unplugged. Nagrania odbyły się w 2013 roku, zaś miksowanie na początku 2014. Materiał zatytułowany "Buk – akustycznie" został wydany przez Mystic Production 8 września 2014. Wydawnictwo było promowane podczas trasy koncertowej – występy były podzielone na godzinną część akustyczną i godzinną część elektryczną.
W 2015 muzycy dokonali ponownej rejestracji albumu 666, który ukazał się w tym samym roku. Nowa wersja cechuje się bardziej czytelnym brzmieniem (dotyczy to zwłaszcza partii wokalnych) przy zachowaniu aranżacji bliskich oryginałowi, choć nie identycznych (por.np. „Masz Mnie Wampirze”). Partie solowe gitary są odmienne od linii skomponowanych w 1986 przez Piotra Luczyka. Album osiągnął 6 pozycję na liście sprzedaży OLiS. W tym samym roku, gitarzystę Piotra Radeckiego zastąpił Jacek Hiro.
W roku 2017 Roman Kostrzewski zapowiedział w wywiadzie wydanie nowego albumu studyjnego na jesień 2018 r. W grudniu 2018 r. zespół ogłosił na swojej stronie internetowej, że premiera nowej płyty zaplanowana jest na 1 marca 2019 roku; album ma nosić tytuł „Popiór”.
10 lutego 2019 w sieci pojawiło się zdjęcie zespołu bez Ireneusza Lotha w składzie, z byłym członkiem Virgin Snatch, Jackiem Nowakiem na jego miejscu. Następnego dnia Roman Kostrzewski wydał oficjalne oświadczenie, w którym potwierdził, że Nowak został nowym perkusistą zespołu oraz brał udział w nagraniach albumu "Popiór".
10 lutego 2022 zmarł Roman Kostrzewski.
Na 3 września 2022 roku w Bytomiu zaplanowano koncert poświęcony pamięci zmarłego lidera grupy w ramach imprezy Metal Doctrine Festival Vol. 4, na którym mieli wystąpić Krzysztof Pistelok, Michał Laksa, Ireneusz Loth, Piotr Radecki i Paweł Pasek oraz zaproszeni goście. Pomysł ów spotkał się z dezabrobatą Jacka Hiro i Jacka Nowaka oraz członków rodziny Kostrzewskiego, którzy zbojkotowali koncert. 26 czerwca 2022 roku Hiro opublikował oświadczenie za pośrednictwem zespołowych mediów społecznościowych, w którym zawarł m.in. informacje, że muzycy ostatniego składu grupy spotkali się po śmierci Kostrzewskiego, aby przedyskutować przyszłość zespołu oraz, że forma koncertu zaproponowana przez Pisteloka i Laksę jest sprzeczna z powyższymi ustaleniami. Następnego dnia, na prywatnym profilu Pisteloka w serwisie Facebook opublikował on oświadczenie swoje i Laksy, w którym napisał m.in., że to oni dwaj byli przy Kostrzewskim do końca i nigdy nie sprzeniewierzyli się jego ideałom. Ostatecznie oświadczenie opublikowali także organizatorzy festiwalu, którzy stwierdzili, że dogadując szczegóły z Pistelokiem i Laksą nie byli świadomi konfliktu pomiędzy nimi a Hirem i Nowakiem, w związku z czym odwołują koncert, a sam festiwal odbędzie się w zmienionej formule.

</doc>
<doc id="730557" url="https://pl.wikipedia.org/wiki?curid=730557" title="Efekt potwierdzenia">
Efekt potwierdzenia

Efekt potwierdzenia, błąd konfirmacji, strategia konfirmacyjna – tendencja do preferowania informacji, które potwierdzają wcześniejsze oczekiwania i hipotezy, niezależnie od tego, czy te informacje są prawdziwe. Powoduje, że ludzie poszukują informacji i zapamiętują je w sposób selektywny, interpretując je w błędny sposób. Efekt ten jest szczególnie silny w przypadku zagadnień wywołujących silne emocje i dotyczących mocno ugruntowanych opinii. Przykładowo, czytając o polityce dostępu do broni, ludzie zwykle preferują źródła, które potwierdzają to, co sami na ten temat sądzą. Mają również tendencję do interpretowania niejednoznacznych dowodów jako potwierdzających ich własne zdanie.
Selektywne poszukiwanie informacji, ich zapamiętywanie i interpretowanie jest przytaczane jako wytłumaczenie efektu polaryzacji przekonań (gdy różnica zdań staje się jeszcze większa po zaprezentowaniu dwóm stronom tych samych dowodów), trwałości przekonań (gdy przekonania pozostają niezmienione nawet po obaleniu dowodów, z których wynikały), efektu pierwszeństwa (gdy większa waga przykładana jest do informacji, które uzyskało się wcześniej) i iluzji korelacji (doszukiwania się korelacji tam, gdzie ich w rzeczywistości nie ma).
Serie eksperymentów prowadzonych w latach 60. XX wieku pokazały, że ludzie mają tendencję do poszukiwania potwierdzeń dla swoich wcześniejszych przeświadczeń. Późniejsze badania wyjaśniły to jako wynik tendencji do testowania hipotez bardzo selektywnie, skupiając się na jednej możliwości i ignorując alternatywy. W połączeniu z innymi efektami taka strategia wpływa na konkluzje, do jakich ludzie dochodzą. Błąd ten może wynikać z ograniczonych możliwości przetwarzania informacji przez ludzki mózg lub z ewolucyjnej optymalizacji, gdy szacowane koszty tkwienia w błędzie nie są większe niż koszty analizy prowadzonej w obiektywny, naukowy sposób.
Efekt potwierdzenia wzmacnia pewność siebie i pozwala ludziom zachować silne przekonania nawet w obliczu przeczących im dowodów. Dlatego może prowadzić do katastrofalnych błędów w podejmowaniu decyzji, w szczególności w przypadku decyzji społecznych, politycznych i militarnych.
Typy.
Efekt potwierdzenia należy do grupy błędów poznawczych dotyczących przetwarzania informacji, w odróżnieniu od błędów w zachowaniu polegających na tym, że ludzie zachowują się tak, żeby ich oczekiwania się spełniły. Niektórzy psychologowie używają pojęcia efektu potwierdzenia wszędzie tam, gdzie ludzie w jakiś sposób unikają pozbycia się jakiegoś przeświadczenia, zarówno przy poszukiwaniu faktów, interpretowaniu ich albo przypominaniu ich sobie. Inni odnoszą to pojęcie jedynie do selektywnego poszukiwania informacji. W odniesieniu do niewłaściwego interpretowania dowodów używane jest też pojęcie błędu asymilacji.
Błędy w poszukiwaniu informacji.
Wiele eksperymentów pokazało, że ludzie mają tendencję do testowania swoich hipotez jednostronnie, przez poszukiwanie wyłącznie dowodów potwierdzających je. Zamiast sprawdzać wszystkie możliwości, zadają pytania tak, aby odpowiedź twierdząca potwierdzała to, co założyli. Poszukują jedynie skutków, jakie wystąpiłyby, gdyby była prawdziwa, ignorując potencjalne skutki, które powodowałaby jej fałszywość.
Przykładowo, jeśli ktoś ma zidentyfikować ukrytą liczbę przy użyciu jedynie pytań, na które odpowiedź może być "tak" albo "nie" i podejrzewa, że odpowiedzią jest 3, może zadać pytanie: "Czy to jest liczba nieparzysta?", ale prawie nigdy nie zada pytania: "Czy to jest liczba parzysta?" – mimo że uzyskałby w ten sposób tę samą informację. Nie oznacza to, że ludzie świadomie preferują pytania, które gwarantują odpowiedź twierdzącą. W badaniach, w których mogą wybierać pomiędzy zaproponowanymi pytaniami jednostronnymi i obiektywnymi, częściej wybierają obiektywne.
Samo preferowanie jednostronnych pytań nie musi być błędem, jeśli pytania prowadzą do uzyskania pełnej informacji. Jednak w połączeniu z innymi efektami taka strategia prowadzi do utwierdzenia się w swoich przeświadczeniach, niezależnie od tego, czy są one prawdziwe. W rzeczywistym świecie dowody są często skomplikowane i wieloaspektowe. Przykładowo różne czyny dokonane przez jedną osobę mogą stanowić potwierdzenie dla wielu różnych, sprzecznych ze sobą, opinii o tej osobie. Dlatego każdy, kto szuka uzasadnienia dla swojej opinii, może znaleźć fakty będące takim uzasadnieniem. Dodatkowo, sam sposób formułowania pytań może znacząco wpłynąć na uzyskiwane odpowiedzi. Przykładowo gdy ludziom zadaje się pytanie: "Czy jesteś zadowolony ze swoich kontaktów towarzyskich?" otrzymuje się bardziej pozytywne informacje, niż gdy zadaje im się pytanie "Czy jesteś "nie"zadowolony ze swoich kontaktów towarzyskich? " (porównaj pytanie sugerujące).
Nawet niewielka zmiana w sposobie sformułowania pytania może wpłynąć na to, jak ludzie na nie odpowiadają. Zostało to pokazane w fikcyjnej sprawie o prawo do opieki nad dzieckiem. Badani dostali informację, że Rodzic A jest przeciętnie odpowiedni do opieki. Rodzic B został opisany przez mieszaninę cech odpowiednich, jak i nieodpowiednich do opieki: bliskie kontakty z dzieckiem oraz czasochłonną pracę, która oznaczałaby długie okresy rozłąki z dzieckiem. Ci badani, których pytano: "Który rodzic powinien otrzymać prawa do opieki?" zwracali uwagę na pozytywne cechy Rodzica B i wskazywali na niego. Ci badani, których pytano: "Który rodzic nie powinien otrzymać praw do opieki?" zwracali uwagę na negatywne cechy Rodzica B i również wskazywali na niego, implikując, że opieka powinna zostać przyznana Rodzicowi A.
Podobne badania pokazały, że ludzie poszukują informacji w sposób jednostronny, ale że świadomie preferują testy dające więcej informacji, jeśli takie są dostępne. W przykładowym eksperymencie badani mieli ocenić, czy inna osoba jest introwertykiem czy ekstrawertykiem na podstawie krótkiej rozmowy. Mogli zadawać pytania z udostępnionej im listy. Gdy osoba, którą mieli ocenić, była opisywana jako introwertyczna, wybierali pytania zakładające tę wersję, takie jak: "Co cię najbardziej męczy na hałaśliwych przyjęciach?" Gdy osoba była opisywana jako ekstrawertyczna, zadawali pytania zakładające tę wersję, takie jak: "Co zrobisz, żeby ożywić nudne przyjęcie?" Te pytania sprawiały, że odpowiadający mieli niewielką możliwość obalenia pierwotnie założonej opinii. W późniejszej wersji eksperymentu dano badanym do wyboru bardziej neutralne pytania, takie jak "Czy jesteś nieśmiały w kontaktach towarzyskich?" Badani preferowali wtedy te pytania, w niewielkim tylko stopniu preferując takie, co do których liczyli na odpowiedź twierdzącą. Ten wzorzec wybierania pytań bardziej diagnostycznych przy niewielkiej preferencji dla poszukiwania odpowiedzi twierdzących był potwierdzany również w innych badaniach.
W innym eksperymencie badani mieli odtworzyć skomplikowane reguły rządzące poruszaniem się obiektów na ekranie komputera. Badani mogli „strzelać” obiektami po ekranie i obserwować ich zachowanie. Mimo wielu prób żadnemu z badanych nie udało się odtworzyć poszukiwanych reguł. Zwykle próbowali tylko potwierdzić swoje pierwotne hipotezy i niechętnie poszukiwali alternatyw. Nawet wielokrotnie widząc, że obiekty nie poruszają się zgodnie z założonymi przez nich hipotezami, powtarzali te same testy. Niektórzy z badanych otrzymali instrukcję, w jaki sposób należy falsyfikować hipotezy, ale nie miało to prawie żadnego efektu.
Błędy w interpretowaniu informacji.
Efekt potwierdzenia nie ogranicza się tylko do błędów w zbieraniu informacji. Nawet jeśli dwie osoby otrzymają tę samą informację, mogą ją interpretować w różny sposób.
Zespół badawczy ze Stanford University przeprowadził serię eksperymentów, w których uczestniczyli badani o ugruntowanym zdaniu na temat kary śmierci. Połowa badanych była jej silnymi zwolennikami, a połowa zdecydowanymi przeciwnikami. Każdemu z badanych dano do przeczytania opis dwóch badań: porównania wskaźników przestępczości w stanach z wprowadzoną i z zakazaną karą śmierci oraz porównania wskaźników przestępczości przed i po wprowadzeniu kary śmierci. Po ich przeczytaniu badani byli pytani, czy ich opinie się zmieniły. Potem dano im do przeczytania bardziej szczegółowe dane dotyczące procedur przeprowadzenia tych badań i poproszono o ocenę tego, jak dobrze według nich były przeprowadzone i jak wiarygodne. W rzeczywistości wszystkie te badania były sfabrykowane. Połowie badanych powiedziano, że pierwsze badanie wskazuje na skuteczność kary śmierci, a drugie na jej nieskuteczność. Drugiej połowie badanych powiedziano na odwrót.
Badani, zarówno zwolennicy, jak i przeciwnicy, początkowo nieznacznie zmienili swoje opinie w stronę sugerowaną przez pierwsze badanie. Gdy przeczytali dokładny opis procedur tych badań, niemal wszyscy powrócili do swoich pierwotnych opinii, niezależnie od zaprezentowanych im dowodów. Uzasadniali to, wskazując elementy badania zgodne z ich opinią i ignorując wszystkie przeczące jej. Przy ocenie jakości badania określili badanie potwierdzające ich opinię jako znacznie bardziej wiarygodne i lepiej przeprowadzone, szczegółowo to uzasadniając. Opisując badanie, którego wyniki podważały ich opinię, zwolennicy kary śmierci napisali: "Badanie nie objęło wystarczająco długiego okresu". Przeciwnicy kary śmierci o tym samym badaniu napisali: "Nie przedstawiono żadnych dowodów przeczących wnioskom badaczy". Wyniki pokazały, że ludzie stawiają znacznie większe wymagania hipotezom, które miałyby podważyć ich oczekiwania. Ten efekt, nazwany „błędem falsyfikacji”, został potwierdzony w innych eksperymentach.
W trakcie wyborów prezydenckich w USA w 2004 roku przeprowadzono serię badań nad błędnym interpretowaniem informacji przez wyborców. Uczestniczyli w nich badani o wyrobionych opiniach o kandydatach. Zaprezentowano im pary wypowiedzi każdego z kandydatów, które wyglądały na sprzeczne ze sobą. Następnie każdemu z nich zaprezentowano wyjaśnienia, które uściślały te wypowiedzi i pokazywały, że nie są one ze sobą sprzeczne. Badani mieli określić, czy wypowiedzi faktycznie przeczą sobie nawzajem. Pokazano, że badani znacznie częściej oceniali jako wewnętrznie sprzeczne wypowiedzi kandydata, którego nie popierali.
W trakcie tego eksperymentu badani znajdowali się w skanerze MRI, który monitorował pracę ich mózgu. Gdy badani oceniali wypowiedzi popieranego przez nich kandydata, ośrodki odpowiedzialne za emocje były bardzo aktywne. Nie występowało to, gdy oceniali wypowiedzi drugiego z kandydatów. Badacze wywnioskowali z tego, że różne oceny wypowiedzi kandydatów nie wynikały z błędów w rozumowaniu, ale z aktywnego redukowania dysonansu poznawczego powodowanego przez nieracjonalność albo hipokryzję popieranego przez nich kandydata.
Błędy w interpretowaniu informacji nie ograniczają się tylko do emocjonalnie nacechowanych tematów. W innym eksperymencie badanym przedstawiono historię o kradzieży. Mieli za zadanie ocenić istotność zeznań obciążających bądź oczyszczających podejrzanego. Gdy sami podejrzewali, że jest on winny, oceniali zeznania obciążające go za bardziej istotne, niż zeznania oczyszczające go z zarzutów.
Błędy w zapamiętywaniu.
Nawet jeśli ktoś poszukuje i interpretuje informacje w sposób obiektywny, wciąż może ulegać efektowi selektywnej pamięci, potwierdzając swoje oczekiwania. Efekt ten jest nazywany „selektywnym przypominaniem”, „pamięcią potwierdzającą”, albo „pamięcią o nierównym dostępie”. Istnieją różne wytłumaczenia tego efektu. Z jednej strony psychologowie postulują, że informacje pasujące do jednej opinii tworzą schemat poznawczy, dzięki czemu są łatwiej zapamiętywane i przypominane. Z drugiej strony istnieją teorie, że zaskakujące informacje wyróżniają się i przez to łatwiej je zapamiętać. Oba te efekty zostały potwierdzone eksperymentalnie i obecnie nie ma jednoznacznego rozstrzygnięcia, który jest silniejszy.
W jednym z eksperymentów badani czytali opis kobiety, zawierający mieszaninę zachowań introwertycznych i ekstrawertycznych. Następnie po jakimś czasie mieli przypomnieć sobie zachowania świadczące o jej introwertyzmie albo ekstrawertyzmie. Części badanych powiedziano wcześniej, że mają ocenić, czy kobieta ta nadaje się na stanowisko bibliotekarki, a pozostałym, czy nadaje się na stanowisko agenta nieruchomości. Pokazano wyraźne różnice w tym, co byli sobie w stanie przypomnieć badani. Grupa oceniająca na stanowisko bibliotekarki przypominała sobie więcej zachowań introwertycznych, a grupa oceniająca na stanowisko agenta nieruchomości więcej zachowań ekstrawertycznych.
Efekt selektywnej pamięci pokazano również w eksperymentach, w których manipulowano zaletami różnych typów osobowości. W jednym z takich eksperymentów pokazano badanym dowody, że ludzie ekstrawertyczni osiągają większe sukcesy niż introwertyczni. Innym badanym pokazano dowody wskazujące na coś przeciwnego. Następnie, w rzekomo niezwiązanym badaniu, badani mieli przypomnieć sobie przykłady swojego zachowania, które świadczyłoby o ich własnym introwertyzmie lub ekstrawertyzmie. Każda grupa przypomniała sobie więcej zachowań wskazujących na pożądane zachowanie i przypominała je sobie szybciej.
W innym badaniu pokazano, jak wybiórcza pamięć może podtrzymywać wiarę w postrzeganie pozazmysłowe (ESP). Wierzącym i niewierzącym w ESP pokazano opisy badań nad tym zjawiskiem. Połowie każdej grupy powiedziano, że wyniki eksperymentów potwierdziły istnienie ESP, a połowie, że nie potwierdziły. Po jakimś czasie badani mieli przypomnieć sobie szczegóły tych eksperymentów. W większości badani potrafili je sobie przypomnieć ze szczegółami. Wyjątkiem byli ci wierzący w ESP, którym powiedziano, że eksperymenty nie potwierdziły istnienia ESP. Zapamiętali oni wyraźnie mniej szczegółów, a część z nich nieprawidłowo zapamiętała, że eksperymenty potwierdziły istnienie ESP.
Powiązane efekty.
Polaryzacja poglądów.
Gdy zwolennicy dwóch przeciwstawnych opinii interpretują te same fakty w nieprawidłowy sposób, ich opinie mogą stać się jeszcze bardziej radykalne. Efekt ten nazywany jest „polaryzacją poglądów”. Został on pokazany w eksperymencie, w którym badani mieli odgadnąć, z którego worka pochodzi losowa sekwencja czarnych i czerwonych kul. Badani wiedzieli, że w pierwszym worku jest 60% kul czarnych i 40% czerwonych, a w drugim 40% czarnych i 60% czerwonych. Naukowcy badali, co się dzieje, gdy badanym prezentowano na zmianę czerwone i czarne kule – sekwencję, która z równym prawdopodobieństwem mogła pochodzić z każdego z worków. Po każdej zaprezentowanej kuli badani mieli głośno powiedzieć, jakie jest według nich prawdopodobieństwo, że kule pochodzą z worka pierwszego, a jakie, że z drugiego. Pokazano, że zarówno ci, którzy początkowo sądzili, że kule pochodzą z pierwszego worka, jak i ci, którzy sądzili, że z drugiego, w miarę prezentowania kolejnych kul coraz bardziej upewniali się w swojej opinii. Inną grupę badanych poproszono o określenie prawdopodobieństwa dopiero po obejrzeniu całej sekwencji zamiast po każdej kolejnej kuli. U tych badanych efekt polaryzacji nie wystąpił, co mogło sugerować, że efekt ten nie musi wynikać z samego posiadania jakiejś opinii, ale raczej z otwartego przyznawania się do niej.
Na Uniwersytecie Stanforda przeprowadzono badanie polaryzacji poglądów na tematy, które wywołują silne emocje: polityki dostępu do broni oraz akcji afirmatywnej. Badani określali swoje podejście do tych tematów przed i po przeczytaniu argumentacji dwóch spierających się stron. U dwóch grup stwierdzono polaryzację poglądów: u badanych o silnej pierwotnej opinii oraz u badanych o dużej wiedzy politycznej. Część badania polegała na tym, że badani sami wybierali, jakie opracowania chcą przeczytać. Przykładowo mogli wybierać pomiędzy opracowaniami przygotowanymi przez National Rifle Association albo przez kampanię przeciwników powszechnego dostępu do broni. Nawet gdy badani byli instruowani, aby rozważyć sprawę obiektywnie, częściej sięgali po opracowania potwierdzające ich punkt widzenia.
Utrzymywanie się przeświadczeń.
Efekt potwierdzenia może zostać użyty do wyjaśnienia, czemu niektóre przeświadczenia pozostają, nawet jeśli fakty, z których wynikły, zostaną obalone. Ten efekt utrzymywania się przeświadczeń został zaprezentowany w serii doświadczeń, w których badani zapoznawali się z dowodami potwierdzającymi jakąś hipotezę, mierzono zmianę ich opinii, a następnie wyjaśniano im, że zaprezentowane dowody były fikcyjne. Potem mierzono ponownie zmianę ich opinii.
W większości takich badań pokazywano, że badanym pozostawała po eksperymencie przynajmniej częściowa wiara w prawdziwość hipotezy. Przykładowo w jednym z eksperymentów badani mieli za zadanie odróżnić prawdziwy list samobójczy od fałszywego. Losowo wybranym badanym powiedziano, że dokonali tego dobrze, a pozostałym, że źle. Mierzono, jak oceniają swoje umiejętności w wykonaniu tego zadania. Nawet gdy powiedziano im później, że ocena była przyznana losowo, badani wciąż w większości oceniali swoje umiejętności zgodnie z tym, jak zostali ocenieni.
W innym eksperymencie badani czytali ocenę rezultatów pracy dwóch strażaków razem z wynikami ich testów skłonności do ryzyka. Były one spreparowane tak, żeby pokazać pozytywną albo negatywną korelację skłonności do ryzyka z odnoszeniem sukcesów. Nawet jeśli byłyby opracowane na podstawie rzeczywistych danych, byłyby słabą podstawą do doszukiwania się związku. Badani jednak uznawali je często za bardzo przekonujące. Kiedy ujawniano badanym, że zaprezentowane oceny były spreparowane, ich przekonanie co do istnienia dowodzonego związku zmniejszyło się, ale nie zniknęło całkowicie. Dalsze rozmowy z badanymi pozwoliły ustalić, że zrozumieli oni cały scenariusz badania i wiedzieli, że dane, jakie im zaprezentowano, były fikcyjne, ale uznawali, że ich własna opinia nie zmieniła się pod ich wpływem.
Preferowanie wcześniejszych informacji.
Eksperymenty pokazały, że informacje, które pojawiają się wcześniej w serii, są traktowane jako istotniejsze niż te, które pojawiają się później. Przykładowo, ludzie oceniają lepiej osobę opisaną jako „inteligentna, przedsiębiorcza, impulsywna, krytyczna, uparta i zazdrosna”, niż opisaną tymi samymi słowami, ale podanymi w odwrotnej kolejności. Efekt potwierdzenia tłumaczy to faktem, że po przeczytaniu pierwszych słów ludzie podświadomie formułują wstępną opinię, która wpływa na interpretowanie kolejnych informacji.
W przykładowym eksperymencie, badanym prezentowano na ekranie kolejne zdjęcia jakiegoś obiektu, zaczynając od bardzo rozmazanych i stopniowo poprawiając ich ostrość. Po każdym zaprezentowanym zdjęciu badani mieli powiedzieć, co według nich znajduje się na zdjęciu. Ci, którzy początkowo odgadli nieprawidłowo, utrzymywali swoje przeświadczenie przez kilka kolejnych zdjęć, nawet jeśli były one na tyle wyraźne, że osoba postronna nie miała problemów z poprawnym rozpoznaniem znajdującego się na nich obiektu.
Iluzja korelacji.
Iluzja korelacji to tendencja do dostrzegania nieistniejących korelacji w jakimś zbiorze danych. Została ona po raz pierwszy pokazana w serii eksperymentów w latach 60. XX wieku. W jednym z nich badanym dano do przeczytania opisy przypadków psychiatrycznych wraz z wynikami testu Rorschacha pacjentów. Badani zauważyli, że w tych testach homoseksualni pacjenci częściej dostrzegali pośladki, odbyty i seksualne kształty. W rzeczywistości opisy były spreparowane i w jednej wersji nawet specjalnie zebrane w ten sposób, żeby homoseksualni pacjenci rzadziej mieli takie wyniki testów. W jednym z badań psychoanalitycy dostrzegli tę samą iluzję korelacji z homoseksualnością.
W innym eksperymencie badano chorych na artretyzm, porównując ich objawy z warunkami pogodowymi. Niemal wszyscy pacjenci twierdzili, że napady choroby były skorelowane z pogodą, choć w rzeczywistości żadnej korelacji nie było.
Ten efekt jest przykładem nieprawidłowego interpretowania informacji, w którym niejednoznaczne bądź nawet niesprzyjające informacje są używane jako potwierdzenie założonej hipotezy. Oceniając, czy jakieś dwa zjawiska, jak np. napad choroby i pogorszenie pogody, są ze sobą powiązane, ludzie często biorą pod uwagę głównie liczbę przypadków „podwójnie pozytywnych”: w tym przykładzie takich, gdzie występuje jednocześnie napad choroby i zła pogoda. Ignorują przy tym pozostałe kombinacje. Jest to powiązane z jednostronnym testowaniem hipotez, jak również z selektywną pamięcią, ponieważ ludzie łatwiej pamiętają sytuacje, gdy dwa zjawiska zachodzą jednocześnie. Może to prowadzić do zupełnie błędnych wniosków.
W powyższym fikcyjnym przykładzie symptomy artretyzmu występują częściej przy ładnej pogodzie (75%) niż przy deszczowej (66%). Jednak większa liczba dni deszczowych sprawia, że więcej jest dni, gdy występuje zarówno deszcz, jak i artretyzm. Osoba, która koncentruje się na jednej tylko komórce tej tabeli, może nieprawidłowo stwierdzić, że deszcz wiąże się z objawami artretyzmu.
Historia.
Nieformalne obserwacje.
Zanim psychologowie zaczęli badać efekt potwierdzenia naukowymi metodami, był on dostrzegany przez różnych pisarzy, w tym greckiego historyka Tukidydesa (460–393 p.n.e.), włoskiego poetę Dante Alighieri (1265–1321), angielskiego filozofa Francisa Bacona (1561–1626) i rosyjskiego pisarza Lwa Tołstoja (1828–1910). Tukidydes w swojej "Wojnie peloponeskiej" napisał: „jest zwyczajem człowieka pokładać beztroską wiarę w to, czego pragnie i odpychać do siebie myśli o tym, co mu się nie podoba”. W "Boskiej komedii" Tomasz z Akwinu ostrzega Dantego w czasie spotkania w Raju: „opinia-przedwczesna-często może skłonić człowieka w niewłaściwą stronę, a potem przywiązanie do własnej opinii wiąże i ogranicza umysł”. Bacon w "Novum Organum" napisał
Bacon zauważył, że nieprawidłowa ocena dowodów napędza „wszystkie przesądy, czy to w astrologię, sny, omeny, wyroki boskie czy podobne”.
Lew Tołstoj w swoim eseju "Czym jest sztuka?" napisał:
W eseju "Królestwo Boga jest w tobie" napisał podobnie: „Najtrudniejsze tematy mogą być wytłumaczone najgłupszemu człowiekowi, o ile nie uformował sobie wcześniej na ich temat żadnej opinii. Ale najprostsze rzeczy nie mogą być wyjaśnione najinteligentniejszemu człowiekowi, jeśli jest mocno przeświadczony, że już wie, bez cienia wątpliwości, o co w nich chodzi”.
Eksperymenty Wasona.
Termin „efekt potwierdzenia” wprowadził angielski psycholog Peter Wason. W swoich eksperymentach w latach 1960. dawał badanym zadanie odgadnięcia prostej reguły, według której akceptowane są trójki liczb. Na początku mówił badanym, że trójka (2, 4, 6) spełnia tę regułę. Badani mogli tworzyć własne trójki liczb, a eksperymentator mówił im, czy spełniają regułę, czy nie.
Choć reguła brzmiała „dowolna sekwencja rosnąca”, badani mieli wielkie trudności z jej odgadnięciem, często zakładając bardziej skomplikowane reguły, takie jak „środkowa liczba jest średnią pierwszej i trzeciej”. Badani przeprowadzali testy jedynie, aby potwierdzić swoje przypuszczenia, podając trójki, które spełniały wymyślone przez nich reguły. Przykładowo, zgadując że reguła brzmi „każda liczba jest o dwa większa od poprzedniej” testowali trójki, które ją spełniają, takie jak (11, 13, 15), zamiast takich, które jej nie spełniają, jak np. (11, 12, 19).
Wason akceptował krytyczny racjonalizm, zgodnie z którym naukowa hipoteza musi być przetestowana przez próbę falsyfikacji. Badania pokazały, że ludzie próbują raczej potwierdzać, zamiast zaprzeczać i dlatego nazwał to „efektem potwierdzenia”. Wason użył też tego pojęcia do wyjaśnienia wyników testu selekcji. Test ten polega na zaprezentowaniu badanym częściowej informacji na temat zbioru obiektów i poproszenia ich o wskazanie, jakich jeszcze informacji potrzebują, aby rozstrzygnąć, czy dana implikacja („Jeśli A to B”) jest prawdziwa. Zostało wielokrotnie pokazane, że ludzie bardzo słabo rozwiązują takie testy, w większości wypadków ignorując informacje, które potencjalnie mogłyby wykazać nieprawdziwość tej implikacji.
Krytyka Klaymana i Ha.
W 1987 Joshua Klayman i Young-Won Ha opublikowali pracę podważającą pierwotne wnioski Wasona i pokazującą, że jego eksperymenty nie tyle pokazywały tendencję do potwierdzania, ile tendencję do przeprowadzania testów zgodnych z założoną opinią. Nazwali to „strategią pozytywnego testu”. Jest ona przykładem heurystyki: uproszczonego rozumowania, które nie zawsze daje dobre rezultaty, ale jest łatwe do przeprowadzenia. Klayman i Ha analizowali rozumowanie badanych z punktu widzenia prawdopodobieństwa subiektywnego i teorii informacji. Z tego punktu widzenia każda odpowiedź na zadane pytanie daje pewną ilość informacji, zależną od wcześniejszych założeń. Najlepszy test każdej hipotezy to taki test, który daje największą ilość informacji. Klayman i Ha stwierdzili, że gdy ludzie rozwiązują realne problemy, zwykle oczekują bardzo specyficznych rozwiązań o niewielkim obiektywnym prawdopodobieństwie. W takim przypadku test próbujący potwierdzić jakąś hipotezę daje więcej informacji, niż próbujący ją obalić. W przypadku testu przeprowadzonego przez Wasona prawdziwa hipoteza – dowolna sekwencja rosnąca – była bardzo ogólna, dlatego testy próbujące potwierdzić różne hipotezy dawały bardzo niewiele informacji. Klayman i Ha poparli swoją analizę wynikami innej wersji tego samego eksperymentu, w którym zamiast informacji „zgodna z regułą” i „niezgodna z regułą” trójki liczb otrzymywały oznaczenia „DAX” i „MED”. Pozwoliło to uniknąć sugerowania, że celem jest znalezienie jakiejś specyficznej reguły. W tej wersji badani uzyskiwali znacznie lepsze wyniki.
Te oraz inne publikacje sprawiły, że w późniejszych latach psychologowie odeszli od badania efektu potwierdzenia jako przeciwwagi falsyfikacji, zamiast tego skupiając się na badaniu, czy ludzie testują swoje hipotezy w taki sposób, aby uzyskać jak najwięcej informacji. Poszukiwania „prawdziwego” efektu potwierdzenia doprowadziły do odkrycia wielu efektów związanych z przetwarzaniem informacji przez ludzi.
Wyjaśnienia.
Efekt potwierdzenia jest zwykle tłumaczony jako wynik automatycznego przetwarzania informacji. Ludzie nie oszukują siebie świadomie, ale używają podświadomych schematów przetwarzania informacji. Amerykański psycholog Robert Maccoun napisał, że większość błędów w przetwarzaniu informacji pojawia się jako niezamierzony efekt łączenia mechanizmów „gorących” (emocjonalnych) i „zimnych” (racjonalnych).
Kognitywiści wyjaśniają efekt potwierdzenia jako skutek ograniczeń ludzkich możliwości w przetwarzaniu skomplikowanych informacji i używania „skrótów”, czyli heurystyk. Przykładowo ludzie mogą oceniać wiarygodność jakiejś informacji na podstawie "heurystyki dostępności", czyli tego, jak łatwo tę informację sobie przypomnieć. Może on też być związany z faktem, że ludzie skupiają się zwykle na jednej tylko rzeczy, co sprawia, że trudno im testować kilka konkurencyjnych hipotez jednocześnie. Wreszcie „strategia pozytywnego testu” zaproponowana przez Klaymana i Ha jest heurystyką polegającą na stopniowym zawężaniu swoich hipotez, starając się przy każdym teście uzyskać jak najwięcej informacji. Ta strategia umożliwia uniknięcie trudnego bądź nawet niemożliwego zadania opracowania najlepszego pytania w danej sytuacji. Nie jest jednak uniwersalna i sprawia, że ludzie nie zauważają faktów, które mogłyby podważyć ich aktualne przeświadczenia.
Wyjaśnienia oparte na motywacji uwzględniają efekt wiary i pożądania czegoś, nazywany czasem „myśleniem życzeniowym”. Zostało pokazane, że ludzie preferują myślenie o przyjemnych rzeczach (jest to nazywane „efektem Pollyanny”). W odniesieniu do argumentów i dowodów może to tłumaczyć, czemu te, które prowadzą do przyjemnych konkluzji, są faworyzowane. W eksperymentach, w których manipulowano zaletami różnych konkluzji, badani wymagali silnych dowodów na konkluzje nieprzyjemne, a wystarczały im słabe dla konkluzji przyjemnych. Różnicę można zobrazować tym, że jedne konkluzje budziły pytanie: "Czy mogę w to wierzyć?", a inne "Czy muszę w to wierzyć?". Choć niesprzeczność poglądów jest zaletą, zbytnie dążenie do niej może uniemożliwić neutralną ocenę nowych, zaskakujących informacji. Psycholog Ziva Kunda opublikowała teorię łączącą wyjaśnienia motywacyjne i kognitywistyczne, twierdząc, że motywacje powodują pojawienie się tego efektu, ale czynniki kognitywistyczne odpowiadają za jego siłę.
Alternatywne wyjaśnienia tego efektu opierają się o analizę kosztów i korzyści. Zakładają one, że ludzie nie testują informacji w sposób bezstronny, ale że szacują koszty możliwych pomyłek. Korzystając z pojęć psychologii ewolucyjnej, James Friedrich zasugerował, że głównym celem ludzi przy testowaniu hipotez nie jest osiągnięcie prawdy, ale uniknięcie najkosztowniejszych błędów. Przykładowo pracodawcy mogą testować kandydatów do pracy w sposób jednostronny, ponieważ głównie zależy im na odrzuceniu niepasujących kandydatów. Yaacov Trope i Akiva Liberman rozwinęli dalej tę hipotezę, zakładając, że ludzie porównują dwa typy błędów: zaakceptowanie nieprawdziwej hipotezy i odrzucenie prawdziwej hipotezy. Przykładowo ktoś, kto nie doceni szczerości przyjaciela, może traktować go z podejrzliwością i zagrozić w ten sposób przyjaźni. Przecenienie szczerości przyjaciela może być mniej kosztowne. W takiej sytuacji racjonalne jest poszukiwanie, ocenianie i pamiętanie dowodów jego szczerości w nieobiektywny sposób. Jeśli ktoś wydaje się być introwertykiem lub ekstrawertykiem, pytania dostosowane do tego wrażenia mogą być przejawem większej empatii. Przykładowo rozmawiając z kimś, kto sprawia wrażenie introwertyka, zadanie pytania: "Czy krępują cię rozmowy z obcymi?" jest przejawem większym umiejętności społecznych, niż zadanie pytania: "Czy lubisz głośne imprezy?". To powiązanie między efektem potwierdzenia i umiejętnościami społecznymi zostało potwierdzone w badaniach nad tym, jak studenci nawiązują nowe znajomości. Bardziej jednostronne pytania zadawali głównie studenci lepiej orientujący się w normach społecznych i tylko w rozmowach z osobami o wyższej pozycji.
Konsekwencje.
W finansach.
Efekt potwierdzenia może sprawiać, że inwestorzy przeceniają zalety jakiejś inwestycji, ignorując dowody, że może ona doprowadzić do straty. W badaniach w użyciem politycznych rynków prognostycznych pokazano, że większe zyski osiągają ci inwestorzy, którzy unikają efektu potwierdzenia, na przykład inwestując w kandydatów na podstawie ich wyników w debatach, nie mając do nich żadnych osobistych preferencji. Aby zwalczyć efekt potwierdzenia, inwestorzy mogą starać się przyjąć punkt widzenia strony przeciwnej „na potrzeby dyskusji”. Jedną z takich technik jest próba wyobrażenia sobie, że ich inwestycja upadła, i zadanie pytania, czemu mogło to się stać.
W medycynie.
Psycholog Raymond Nickerson przytacza efekt potwierdzenia jako przyczynę nieefektywności stosowanej przez stulecia tradycyjnej medycyny. Jeśli pacjent wyzdrowiał, lekarze uznawali, że była to zasługa leczenia, nie biorąc pod uwagę alternatywnego wyjaśnienia, że choroba mogła sama ustąpić. To samo zjawisko może wyjaśniać współczesną wiarę w skuteczność medycyny niekonwencjonalnej. Jej zwolennicy przytaczają różne dowody anegdotyczne jej skuteczności, podczas gdy badania naukowe tej skuteczności nie potwierdzają.
Terapia poznawcza opracowana w latach 60. XX wieku przez Aarona T. Becka opiera się na założeniu, że zaburzenia depresyjne są związane z zaburzeniami w interpretowaniu informacji. Aby je leczyć, uczy ludzi traktować dowody bezstronnie, zamiast selektywnie wyszukiwać negatywne informacje podtrzymujące stan depresyjny. Podobne podejścia są również stosowane w leczeniu fobii i hipochondrii.
W polityce i prawie.
Raymond Nickerson sugeruje, że ludzie podejmujący decyzje prawne i polityczne mogą czasem podlegać efektom podświadomego efektu potwierdzenia, skłaniającego ich do dochodzenia do konkluzji, które wcześniej wygłaszali inni sędziowie, ławnicy albo politycy. Ponieważ dowody przedstawione w czasie procesu mogą być bardzo skomplikowane, a ławnicy często podejmują decyzję bardzo szybko, sugeruje to, że może występować u nich efekt polaryzacji poglądów. To podejście przewiduje, że ławnicy będą stawali się bardziej radykalni w swoich poglądach po zaprezentowaniu im większej liczby dowodów. Zostało to potwierdzone w eksperymentach z inscenizowanymi procesami. Badania pokazują, że efekt potwierdzenia ma miejsce zarówno w procesach typu inkwizycyjnego, jak i kontradyktoryjnego.
Efekt potwierdzenia może być czynnikiem powodującym powstawanie i eskalację konfliktów, od gorących debat politycznych aż do wojen. Interpretując dowody na korzyść swojej opinii, każda ze stron z upływem czasu staje się coraz pewniejsza swojej racji. Dodatkowo efekt potwierdzenia może sprawiać, że ludzie ignorują bądź nieprawidłowo interpretują oznaki nadchodzącego konfliktu. Przykładowo psychologowie Stuart Sutherland i Thomas Kida niezależnie pokazali, że amerykański admirał Husband Edward Kimmel wykazywał oznaki efektu potwierdzenia po pierwszych oznakach japońskiego ataku na Pearl Harbor.
Inny przykład efektu potwierdzenia pokazał Philip E. Tetlock w swoich dwudziestoletnich badaniach nad skutecznością przewidywań ekspertów politycznych. Badania objęły 284 ekspertów i około 28 tys. przewidywań. Wynikło z nich, że przewidywania ekspertów nie różniły się istotnie od czysto losowych. W szczególności przewidywania bardziej dogmatycznych ekspertów były wyraźnie gorsze. Tetlock jako przyczynę podał efekt potwierdzenia, który uniemożliwiał takim ekspertom branie pod uwagę nowych informacji, jeśli przeczyłyby one ich już wygłoszonym opiniom.
W zjawiskach paranormalnych.
Efekt potwierdzenia może również stanowić przyczynę utrzymującej się wiary we wróżby. Przez wygłaszanie wielu ogólnikowych stwierdzeń osoba wróżąca daje szansę słuchaczom wybrać spośród nich te, które najlepiej odnoszą się do ich własnego życia. Jest to jedna z technik zimnego odczytu, który pozwala stworzyć wrażenie, że wie się o kliencie bardzo dużo, nie mając żadnych o nim informacji. James Randi porównał zapis rozmowy klienta z jasnowidzem z relacją klienta z tej rozmowy i pokazał, że klient o wiele lepiej pamiętał informacje „trafione” od „nietrafionych”.
Jako uderzający przykład efektu potwierdzenia w rzeczywistym świecie Nickerson podaje piramidologię: doszukiwanie się znaczenia w proporcjach egipskich piramid. Każda piramida ma wiele różnych parametrów, które można porównywać na wiele różnych sposobów. Dlatego jest niemalże pewne, że przy wystarczająco dokładnym szukaniu znajdzie się wśród nich proporcje odpowiadające dowolnej założonej wartości, przykładowo średnicy Ziemi.
W nauce.
Metoda naukowa obejmuje wiele procedur, których celem jest niwelowanie efektów błędów poznawczych, takich jak efekt potwierdzenia. W historii nauki wielokrotnie zdarzało się jednak, że naukowcy odrzucali nowe odkrycia z powodu selektywnego interpretowania informacji i ignorowania niewygodnych danych. Przeprowadzone badania pokazały, że efekt potwierdzenia może bardzo wyraźnie wpływać na osiągnięcia naukowe. Wielokrotnie pokazano, że naukowcy znacznie lepiej oceniają badania, których wyniki potwierdzają ich własne opinie, niż badania, których wyniki są z nimi sprzeczne. Jest to niezgodne z założeniami nauki, które uznają, że wyniki każdego badania powinny być oceniane jedynie na podstawie tego, jak zostało ono przeprowadzone i opisane, a nie na podstawie tego, jakie są jego wyniki. Efekt potwierdzenia może w ten sposób blokować postęp naukowy, sprawiając, że przełomowe wyniki są traktowane jako skutek błędów w badaniach i ignorowane przez naukowców. W kontekście prowadzenia badań naukowych efekt potwierdzenia może powodować utrzymywanie się jakichś teorii i dalsze prowadzenie nad nimi badań nawet wtedy, gdy istnieją dowody obalające je. Przykładem mogą być prowadzone przez dziesięciolecia badania nad parapsychologią mimo braków jakichkolwiek sukcesów. Efekt potwierdzenia w szczególności może sprawiać, że publikowane wyniki nie obejmują całego zakresu badań nad jakimś zagadnieniem. Wyniki, które kłócą się z oczekiwaniami eksperymentatora, mogą zostać odrzucone jako „niepowodzenia” i nigdy nie opublikowane. Jest to nazywane „efektem szuflady”. Aby go zwalczyć, niektóre uniwersytety prowadzą specjalne szkolenia z unikania błędów poznawczych. Współcześnie, aby uznać eksperyment za dobrze przeprowadzony, wymaga się, żeby był przeprowadzony na losowej próbce danych, a jeśli uczestniczą w nich ludzie, żeby stosować podwójnie ślepą próbę. Wymaga się również, żeby cały proces został zrecenzowany, choć według badań sam proces recenzowania też może ulegać temu samemu błędowi.
W samoocenie.
Psychologia społeczna wskazuje na dwie tendencje, które wpływają na to, jak ludzie przetwarzają informacje o sobie samych. Pierwszą jest "autoweryfikacja", polegająca na szukaniu potwierdzenia własnej opinii o sobie, a drugą "autowaloryzacja" polegająca na szukaniu pozytywnych opinii o sobie. Obie te tendencje są wzmacniane przez błędy poznawcze. W eksperymentach pokazano, że gdy ludzie otrzymują oceny sprzeczne z własną opinią o sobie samych, rzadziej zwracają na nie uwagę i gorzej je zapamiętują, niż gdy otrzymują oceny zgodne z tą opinią. Zmniejszają znaczenie takich ocen przez interpretowanie ich jako mało wiarygodnych. Podobne eksperymenty pokazały, że ludzie lepiej zapamiętują oceny pozytywne niż negatywne.

</doc>
<doc id="730559" url="https://pl.wikipedia.org/wiki?curid=730559" title="Kapusta właściwa">
Kapusta właściwa

Kapusta właściwa, rzepa właściwa ("Brassica rapa" L.) – gatunek rośliny należący do rodziny kapustowatych (dawniej zwanej rodziną krzyżowych). Rośnie dziko w Afryce Północnej (Algieria, Libia, Maroko, Tunezja). Jest uprawiany w wielu rejonach świata w licznych odmianach. W Polsce jest rośliną uprawną, ale występuje także w postaci zdziczałej (archeofit, efemerofit).
Biologia i ekologia.
Roślina jednoroczna lub dwuletnia. Zdziczałe formy rosną na polach uprawnych jako chwasty, na miedzach, przydrożach, rowach.
Zmienność.
W systematyce kapusty istnieje wielkie zagmatwanie, różne klasyfikacje podają różne nazewnictwo. Według najnowszych ustaleń przeprowadzonych przez botaników Germplasm Resources Information Network, skupionych w towarzystwie The Multinational Brassica Genome Project w obrębie gatunku "Brassica rapa" wyróżnia się 10 podgatunków (stan na 2010 r.):
Nazwy polskie (z modyfikacjami) na podstawie Krytycznej listy roślin naczyniowych Polski.

</doc>
<doc id="730562" url="https://pl.wikipedia.org/wiki?curid=730562" title="Maciek">
Maciek



</doc>
<doc id="730565" url="https://pl.wikipedia.org/wiki?curid=730565" title="Dawid Grossman">
Dawid Grossman

Dawid Grossman (także "Grosman", Gĕrôsman lub "Grôsman"; hebr. דויד גרוסמן; ur. 25 stycznia 1954 w Jerozolimie) – izraelski pisarz, autor między innymi książek dla dzieci.
Życiorys.
Ojciec Grossmana, Yitzhak, pochodził z Dynowa. W 1936 roku w wieku 9 lat wyemigrował z owdowiałą matką do Palestyny, ojczyzny swojej przyszłej żony Michaelli, matki Dawida. Małżeństwo doczekało się dwóch synów, Dawid przyszedł na świat jako starszy z braci.
Twórczość pisarza tłumaczono na wiele języków, m.in. na polski ("Kto ze mną pobiegnie"). Jego najsłynniejszym dziełem jest powieść "Patrz pod: Miłość", w której jednym z bohaterów jest Bruno Schulz. Jedną z jego najbardziej znanych książek jest "The Yellow Wind" - o życiu Palestyńczyków na terytoriach okupowanych przez Izrael (Strefa Gazy). Spotkała się ona z uznaniem za granicą, natomiast w kraju spotkała się z krytyką i wywołała dyskusję.
Studiował filozofię oraz wiedzę o teatrze na Uniwersytecie Hebrajskim. Następnie pracował w izraelskiej rozgłośni radiowej, w programach dla dzieci (od 1970 do 1984). Następnie zaczął pisać książki: "Pojedynek" (1982), "Patrz pod: Miłość" (1986), "Bądź mi nożem" (1998), "Tam, gdzie kończy się kraj" (2008).
Jak większość Izraelczyków, popierał Izrael w czasie wojny (kryzys izraelsko-libański 2006). Jednak 10 sierpnia 2006 on oraz zaprzyjaźnieni pisarze Amos Oz oraz A.B. Jehoszua na konferencji prasowej wezwali rząd Izraela do zawieszenia działań militarnych i przystąpienia do negocjacji z rządem Libanu. Działania militarne określili jako groźne dla Izraela oraz przynoszące odwrotny skutek. Dwa dni później jego 20-letni syn, Uri Grossman, zginął od rakiety przeciwczołgowej podczas operacji wojskowej w południowym Libanie, mającej na celu maksymalizację zdobyczy, zanim rozejm wprowadzony przez ONZ wejdzie w życie.
W 2014 roku pisarz odwiedził Polskę w ramach obchodów wrocławskiego Festiwalu Bruno Schulza.
14 czerwca 2017 roku został laureatem Man Booker International Prize. Nagroda w wysokości 50 000 funtów została przyznana pisarzowi i jego tłumaczce, Jessice Cohen, za powieść "Wchodzi koń do baru" ("A Horse Walks Into a Bar"), w Londynie.
Mieszka w Mewasseret Cijjon na przedmieściach Jerozolimy. Jest ojcem dwojga dorosłych dzieci: Jonatana i Ruth oraz poległego w wieku 20 lat Uriego.

</doc>
<doc id="730567" url="https://pl.wikipedia.org/wiki?curid=730567" title="Aleksander Kopiński">
Aleksander Kopiński

Aleksander Adam Kopiński (ur. 24 grudnia 1974 w Warszawie) – polski urzędnik, działacz społeczny, eseista, historyk kultury i krytyk literacki. Główny obszar jego zainteresowań stanowią dzieje kultury polskiej XX wieku, szczególnie lata 30. i okres II wojny światowej oraz literatura współczesna, szeroko pojęta varsavianistyka, genealogia, a także zagadnienia cywilizacyjne i religijne.
Życiorys.
Absolwent Międzywydziałowych Indywidualnych Studiów Humanistycznych na Uniwersytecie Warszawskim. W latach 1999-2007 był członkiem redakcji kwartalnika „Fronda”, z której odszedł po usunięciu ze stanowiska redaktora naczelnego Marka Horodniczego. W listopadzie 2007 wspólnie z byłymi redaktorami „Frondy” założył nowy kwartalnik „44 / Czterdzieści i Cztery”. W grudniu 2010 ustąpił z redakcji pisma.
Szkice, recenzje i wywiady oraz artykuły naukowe publikował też m.in. w „Arcanach”, „Christianitas”, „Ethosie”, „Nowym Łowiczaninie”, „Gazecie Polskiej”, „Nowym Państwie”, „Palestrze”, „Pamięci.pl”, „Rocznikach Łowickich”, „Rzeczpospolitej”, „Skarpie Warszawskiej”, „Stolicy”, „Toposie”, „W drodze”, „Więzi” i „Życiu”.
Był jednym z 30 sygnatariuszy „Deklaracji w sprawie uwolnienia liturgii tradycyjnej” – wystosowanego w grudniu 2006 z inicjatywy środowiska polskich tradycjonalistów katolickich apelu do Benedykta XVI o przywrócenie mszy trydenckiej. List ten poprzedził wydanie przez papieża 7 lipca 2007 motu proprio "Summorum Pontificum", które zaspokoiło te żądania.
Jego badania przyczyniły się do nadania przez Instytut Pamięci Męczenników i Bohaterów Holocaustu Jad Waszem w Jerozolimie trojgu Polaków, którzy ratowali Żydów podczas okupacji hitlerowskiej, tytułów Sprawiedliwych wśród Narodów Świata.
Zawodowo urzędnik państwowy, od 2006 pracuje w Biurze Wystąpień i Patronatów Kancelarii Prezydenta RP. W wyborach samorządowych w 2018 został wybrany radnym warszawskiej dzielnicy Ochota z ramienia KWW Ochocianie, startującego w koalicji Miasto Jest Nasze - Ruchy Miejskie. 9 listopada 2018 został wiceprzewodniczącym Rady Dzielnicy Ochota m.st. Warszawy.

</doc>
<doc id="730568" url="https://pl.wikipedia.org/wiki?curid=730568" title="Metawanadan amonu">
Metawanadan amonu

Metawanadan amonu, NH4VO3 – nieorganiczny związek chemiczny, sól amonowa kwasu metawanadowego. Związek ten jest wykorzystywany do produkcji innych związków wanadu oraz do produkcji katalizatorów. Działa toksycznie w przypadku spożycia. Działa drażniąco na oczy, układ oddechowy i skórę.
Struktura krystaliczna.
Krystaliczną strukturę metawanadu amonu, budują nieskończenie długie, połączone wierzchołkami, łańcuchy czworościennego VO4&lt;ref name="10.1007/BF01687750"&gt;&lt;/ref&gt;.

</doc>
<doc id="730570" url="https://pl.wikipedia.org/wiki?curid=730570" title="ZK Wrocław Nr 1">
ZK Wrocław Nr 1



</doc>
<doc id="730584" url="https://pl.wikipedia.org/wiki?curid=730584" title="Zboczeniec">
Zboczeniec



</doc>
<doc id="730596" url="https://pl.wikipedia.org/wiki?curid=730596" title="Premierzy Fidżi">
Premierzy Fidżi



</doc>
<doc id="730610" url="https://pl.wikipedia.org/wiki?curid=730610" title="Albert Simonson">
Albert Simonson

Albert Simonson (ur. 26 grudnia 1914 roku, zm. 16 listopada 1965 roku) – amerykański szachista, złoty medalista olimpijski.
W roku 1936 był członkiem drużyny amerykańskiej, która zdobyła złoty medal na szachowej olimpiadzie w Folkestone. W tym samym roku wystąpił na I mistrzostwach Stanów Zjednoczonych. W finałowych turniejach o tytuł mistrza kraju brał udział jeszcze trzykrotnie (w latach 1938, 1940 i 1951).

</doc>
<doc id="730612" url="https://pl.wikipedia.org/wiki?curid=730612" title="David Grossman">
David Grossman



</doc>
<doc id="730615" url="https://pl.wikipedia.org/wiki?curid=730615" title="Kto ze mną pobiegnie">
Kto ze mną pobiegnie

Kto ze mną pobiegnie (hebr. מישהו לרוץ איתו / "Miszehu laruc ito") – powieść autorstwa Dawida Grossmana wydana w 2000 roku.
Asaf, nieśmiały szesnastolatek podczas wakacji pracuje w urzędzie miejskim w Jerozolimie. Wieczory spędza sam przed telewizorem lub monitorem komputera. Pewnego dnia otrzymuje absurdalne polecenie: ma odnaleźć właściciela żółtego labradora. Asaf podąża za psem. Tak zaczyna się podróż przez Jerozolimę. Tymczasem w innej części miasta piętnastoletnia Tamar, utalentowana śpiewaczka, podejmuje się równie trudnego zadania: porzuca rodzinę i żyje na ulicy, by wśród narkomanów odszukać starszego brata i zagubionego psa.

</doc>
<doc id="730624" url="https://pl.wikipedia.org/wiki?curid=730624" title="Popcorn (czasopismo)">
Popcorn (czasopismo)

Popcorn – miesięcznik o charakterze okołorozrywkowym dla nastolatków wydawany w Polsce przez niemiecki koncern Axel Springer. Pierwszym redaktorem naczelnym był Marek Adamski, a redakcja mieściła się we Wrocławiu.
Początkowo wydawała go spółka Marquard Media Polska, a od 2000 roku Ringier Axel Springer Polska. W pierwszej dekadzie XXI wieku sprzedaż znacząco spadła (w 2009 roku średnio prawie 106 tysięcy, w 2011 średnio prawie 58 tysięcy) i wydawca w marcu 2011 roku połączył redakcję z magazynem „Dziewczyna”, a następnie zdecydował o zamknięciu tytułu. W styczniu 2012 roku ukazał się ostatni numer magazynu. Ostatnim redaktorem naczelnym była Ewa Mościcka.

</doc>
<doc id="730626" url="https://pl.wikipedia.org/wiki?curid=730626" title="Adam Majewski (piłkarz)">
Adam Majewski (piłkarz)

Adam Marcin Majewski (ur. 24 grudnia 1973 w Płocku) – polski piłkarz grający na pozycji pomocnika, trener.
Kariera klubowa.
Był zawodnikiem Wisły/Petrochemii Płock (1991–1995), Lecha Poznań (1995–1997, 1998–1999 i 2004), Dyskobolii Grodzisk Wielkopolski (1998), Legii Warszawa (1999–2003), Panioniosu (2003–2004), Wisły Płock (2004, 2007 i 2009–2010) oraz Zawiszy Bydgoszcz SA (2005–2007).
Grając w Legii Warszawa w 2002 wywalczył mistrzostwo Polski oraz Puchar Ligi.
Po wznowieniu w 2009 po krótkiej przerwie kariery zawodniczej łączył grę w Wiśle Płock z pracą asystenta głównego trenera. W 2010 definitywnie zakończył karierę piłkarską z powodu zerwania więzadeł krzyżowych.
Kariera międzynarodowa.
14 lutego 2003 w spotkaniu przeciwko Macedonii zanotował swój jedyny występ w reprezentacji Polski.
Kariera trenerska.
Po zakończeniu kariery piłkarza pozostał w Płocku, gdzie pracował jako asystent trenera pierwszej drużyny, a następnie odpowiadał za drużynę rezerw.
10 czerwca 2020 objął posadę pierwszego trenera Stomilu Olsztyn, zastępując na tym stanowisku Piotra Zajączkowskiego. Odszedł z klubu na początku kwietnia 2021.
8 lipca 2021 został trenerem grającej w Ekstraklasie Stali Mielec.

</doc>
<doc id="730627" url="https://pl.wikipedia.org/wiki?curid=730627" title="Starzawa (rejon starosamborski)">
Starzawa (rejon starosamborski)

Starzawa (ukr. Старява) – wieś na Ukrainie, nad rzeką Strwiąż, ok. 8 km na zachód od Dobromila, 24 km od Przemyśla, do Stryja 120 km, rejon starosamborski. Liczy około 1403 mieszkańców. Pierwsza wzmianka o wsi pochodzi z 1374. 
W roku 1880 było 732 mieszkańców oraz 132 domy. Od 1872 przez wieś przechodzi linia kolejowa, znajduje się tutaj stacja kolejowa. 
W 1921 wieś liczyła około 1294 mieszkańców. Za II RP w powiecie dobromilskim. W latach 1934-1939 siedziba gminy Starzawa.
9 sierpnia 1944 wieś została zajęta przez wojska radzieckie.
Transport.
We wsi znajduje się drogowe polsko-ukraińskie przejście graniczne w kierunku Felsztyna, Sambora, Dobromila i dalej do Lwowa. Linia kolejowa Sanok - Chyrów przecina na terenie wsi granicę państwową.

</doc>
<doc id="730630" url="https://pl.wikipedia.org/wiki?curid=730630" title="Dawid Grosman">
Dawid Grosman



</doc>
<doc id="730632" url="https://pl.wikipedia.org/wiki?curid=730632" title="Live in Hollywood (album The Doors)">
Live in Hollywood (album The Doors)

Live in Hollywood – koncertowy album amerykańskiej grupy The Doors. Nagrany podczas koncertu w Aquarius Theatre w Hollywood 21 lipca 1969 roku. Wydany w maju 2002.

</doc>
<doc id="730634" url="https://pl.wikipedia.org/wiki?curid=730634" title="Motocyklista">
Motocyklista

Motocyklista – kierowca motocykla.
Subkultura i krytyka.
Niektórzy z motocyklistów należą do klubów, lub innych organizacji zrzeszających motocyklistów, oraz biorą udziały w licznych zlotach tworząc w ten sposób pewną zamkniętą społeczność.
Grupy motocyklistów głównie dzielą się ze względu na obszar zamieszkania i typy motocykli którymi poruszają się ich członkowie (kluby dla właścicieli chopperów, cruisersów itp.).
Właściciele motocykli sportowych są w języku potocznym nazywani "dawcami organów", co nie jest do końca właściwym określeniem i wśród motocyklistów uważane za obraźliwe. Jest to spowodowane dużą liczbą wypadków, w jakich biorą udział ci motocykliści. Wypadki te, najczęściej kończą się śmiertelnie dla motocyklisty z powodu dużych prędkości jakie mogą rozwinąć współczesne motocykle sportowe, lub bardzo niskiego zabezpieczenia motocyklisty na motocyklu. Z tego powodu motocykliści nie są dobrymi dawcami narządów, ponieważ po wypadku organy nie nadają się do przeszczepu. Według statystyk policyjnych, w zdecydowanej większości wypadków z udziałem motocykla jest winny kierujący innym pojazdem.
W Stanach Zjednoczonych subkultura motocyklistów jest przedmiotem badań folklorystyki.

</doc>
<doc id="730639" url="https://pl.wikipedia.org/wiki?curid=730639" title="Nero (przedsiębiorstwo)">
Nero (przedsiębiorstwo)

Nero AG – niemiecka firma zajmująca się tworzeniem oprogramowania głównie do nagrywania płyt CD oraz DVD (Nero Burning ROM oraz jego uproszczona wersja Nero Express).
Firma została założona przez Richarda Lessera w 1995 roku pod nazwą Ahead Software AG. W maju 2005 roku ze względu na bardzo dużą popularność jej programu Nero Burning ROM zmieniła nazwę na Nero AG.
Sztandarowym produktem Nero AG jest pakiet programów Nero, który doczekał się już wersji oznaczonej liczbą 15. Zawiera on nie tylko programy do nagrywania płyt CD i DVD, ale także m.in. program do odtwarzania multimediów – Nero ShowTime, do edycji wideo – Nero Vision, do edycji fotografii – Nero PhotoSnap, do zarządzania plikami multimedialnymi – Nero Home.

</doc>
<doc id="730644" url="https://pl.wikipedia.org/wiki?curid=730644" title="Marynowo-Kolonia">
Marynowo-Kolonia

Marynowo-Kolonia – kolonia w Polsce położona w województwie podlaskim, w powiecie sejneńskim, w gminie Sejny.
W latach 1975–1998 miejscowość administracyjnie należała do województwa suwalskiego.

</doc>
<doc id="730645" url="https://pl.wikipedia.org/wiki?curid=730645" title="Państwowy Ośrodek Maszynowy">
Państwowy Ośrodek Maszynowy

Państwowy Ośrodek Maszynowy (POM) – przedsiębiorstwa państwowe, tworzone w latach 50. XX wieku, w miejsce działających wcześniej Stacji Maszynowo-Traktorowych. POM-y utworzone zostały praktycznie w każdej polskiej gminie. Powoływane były przez Ministerstwo Rolnictwa – Centralny Zarząd Państwowych Ośrodków Maszynowych.
Działalność.
POM-y dysponowały parkiem maszynowym i ich zadaniem była głównie obsługa rolniczych spółdzielni produkcyjnych pod względem mechanizacji produkcji rolnej, remontów sprzętu rolniczego, obsługi agrotechnicznej i szkolenia kadr.
Po 1956 r. większość spółdzielni produkcyjnych rozpadła się, jednak POM-y działały nadal, sprawując opiekę nad kółkami rolniczymi. Od 1957 r. zajmowały się głównie wykonywaniem remontów ciągników i maszyn rolniczych, będących własnością spółdzielni produkcyjnych, kółek rolniczych i rolników indywidualnych, produkcją części zamiennych itp., ograniczając usługi związane z produkcją rolną. W 1970 r. było w Polsce 352 POM-ów. Po wprowadzaniu w Polsce gospodarki rynkowej większość POM-ów została przekształcona w spółki, część uległa likwidacji lub zmieniła zakres usług.

</doc>
<doc id="730650" url="https://pl.wikipedia.org/wiki?curid=730650" title="Aguri Suzuki">
Aguri Suzuki

 – japoński kierowca F1 w latach 1988-1995.
Wziął udział w 88 wyścigach. Jako pierwszy Japończyk w historii stanął na podium w wyścigu F1, zajmując trzecie miejsce w Grand Prix Japonii w 1990 roku. Od sezonu 2006 prowadził zespół Super Aguri. Jego team ze względu na brak środków wycofał się ze świata Formuły 1 przed GP Turcji w sezonie 2008.
Wyniki.
Formuła 1.
 

</doc>
<doc id="730654" url="https://pl.wikipedia.org/wiki?curid=730654" title="Kościół św. Jadwigi w Krakowie">
Kościół św. Jadwigi w Krakowie



</doc>
<doc id="730659" url="https://pl.wikipedia.org/wiki?curid=730659" title="WOT">
WOT



</doc>
<doc id="730660" url="https://pl.wikipedia.org/wiki?curid=730660" title="Telewizja Warszawa">
Telewizja Warszawa



</doc>
<doc id="730662" url="https://pl.wikipedia.org/wiki?curid=730662" title="Shadowing">
Shadowing



</doc>
<doc id="730665" url="https://pl.wikipedia.org/wiki?curid=730665" title="Dudki-Kolonia">
Dudki-Kolonia

Dudki-Kolonia – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.

</doc>
<doc id="730666" url="https://pl.wikipedia.org/wiki?curid=730666" title="Łukasz Madej">
Łukasz Madej

Łukasz Madej (ur. 14 kwietnia 1982 w Łodzi) – polski piłkarz występujący na pozycji pomocnika.
Kariera klubowa.
ŁKS Łódź.
Pierwsze kroki Madej stawiał w młodzieżówce ŁKS-u. Pierwszy profesjonalny mecz rozegrał 13 marca 1999 roku, w meczu przeciwko Odrze Wodzisław Śląski. W sezonie 1999/2000 zajął ze swoim klubem 15. miejsce po czym spadli do II ligi. Na zapleczu ekstraklasy Madej rozegrał dla ŁKS-u 14 meczów i strzelił jednego gola.
Ruch Chorzów.
Na początku rundy wiosennej sezonu 2000/2001 przeszedł do grającego w I lidze Ruchu Chorzów. W Śląskim klubie grał w latach 2001–2002, Dla Chorzowian rozegrał łącznie 26 meczów i strzelił jedną bramkę.
Lech Poznań.
W 2003 roku przeszedł do Lecha Poznań. W tym klubie nosił koszulkę z numerem 6. Pierwszy mecz dla "kolejorza" rozegrał w Pucharze Polski przeciwko Karkonoszom Jelenia Góra. W barwach tego klubu zdobył pierwsze trofea, Puchar Polski i Super Puchar Polski. Dla Poznańskiego klubu rozegrał łącznie we wszystkich rozgrywkach 80 meczów i strzelił 6 bramek.
Górnik Łęczna.
Do Łęcznej przeszedł w drugiej połowie sezonu 2004/2005. W Górniku zadebiutował przeciwko Cracovii, spotkanie zakończyło się remisem. Pierwszego i jedynego gol dla Łęcznej zdobył przeciwko Polonii Warszawa
Powrót do ŁKS.
Po pięciu latach przerwy wrócił do Łódzkiego Klubu Sportowego, ówcześnie grającego w II lidze, po czym wywalczył z nim drugie miejsce w lidze promowane awansem do I ligi. W następnych dwóch sezonach był podporą drużyny, z którą zajął kolejno 9 i 11. miejsce w I lidze.
Epizod w Portugalii.
W 2008 podpisał kontrakt z Academica Coimbra w barwach której rozegrał 6 spotkań w lidze.
Śląsk Wrocław.
26 sierpnia 2009 podpisał kontrakt ze Śląskiem Wrocław. Pierwszy mecz w Barwach Śląska Madej rozegrał przeciwko Lechii Gdańsk. Pierwszą bramkę strzelił także przeciwko Lechii, tyle że w rundzie wiosennej. Wraz ze Śląskiem zdobył mistrzostwo Polski w sezonie 2011/2012 i wicemistrzostwo Polski w sezonie 2010/2011. W wyniku nie przedłużenia kontraktu Madej opuścił Śląsk wraz z zakończeniem mistrzowskiego sezonu. Podczas gry w Barwach WKSu, ubierał koszulkę z numerem 8.
GKS Bełchatów.
W lipcu Madej był testowany przez azerski Chazar Lenkoran jednak został uznany za nieprzydatnego. W październiku 2012 podpisał roczny kontrakt z GKS Bełchatów. W nowym klubie zadebiutował 5 października 2012 w przegranym meczu z Ruchem Chorzów. W GKS-ie rozegrał 24 spotkania, strzelając 3 gole i 2 razy asystując. Kiedy GKS Bełchatów spadł do I ligi, Łukasz odszedł z klubu.
Górnik Zabrze.
6 czerwca 2013 podpisał dwuletni kontrakt z Górnikiem Zabrze. Pierwszy mecz w barwach zabrzańskiego klubu rozegrał przeciwko Wiśle Kraków, zaś pierwszą bramkę strzelił przeciwko Legii Warszawa w przegranym 2-1 meczu. 19 kwietnia 2016 decyzją sztabu szkoleniowego Górnika Zabrze Łukasz Madej wraz z Pawłem Golańskim i Maciejem Korzymem zostali przesunięci do zespołu rezerw.
Powrót do Śląska.
Po spadku zabrzan z ekstraklasy, Madej rozwiązał kontrakt z Górnikiem 25 czerwca i tego samego podpisał ze swoim byłym klubem Śląskiem Wrocław. 1 grudnia 2017 strzelił jedynego gola w przegranym 1:3 spotkaniu z Lechią Gdańsk i w wieku 35 lat został najstarszym zawodnikiem Śląska Wrocław, który zdobył bramkę w meczu ekstraklasy.
Kariera reprezentacyjna.
Młodzieżowa.
Największe sukcesy osiągnął, grając w polskich reprezentacjach młodzieżowych. Został wicemistrzem Europy w kategorii do lat 16 w 1999 i mistrzem Europy w kategorii do lat 18 w 2001.
Seniorska.
Madej pierwszy mecz dla Biało czerwonych rozegrał przeciwko Macedonii w 2003 roku.
W styczniu 2014 roku selekcjoner Adam Nawałka powołał Madeja na mecze z Norwegią i Mołdawią, był to jego powrót do kadry po 11 latach przerwy od ostatniego występu.
W reprezentacji Polski rozegrał 5 meczów (łącznie 155 minut).
Problemy z prawem.
20 listopada 2013 został zatrzymany przez łódzką policję w związku z awanturą jaką wywołał w prowadzonej przez siebie restauracji. Zostały mu postawione zarzuty znęcania się nad żoną oraz kierowania wobec niej gróźb. Prokurator zastosował wobec niego środek zapobiegawczy w postaci dozoru policyjnego.

</doc>
<doc id="730669" url="https://pl.wikipedia.org/wiki?curid=730669" title="Adleryzm">
Adleryzm



</doc>
<doc id="730672" url="https://pl.wikipedia.org/wiki?curid=730672" title="Stanisława Starostka">
Stanisława Starostka

Stanisława Starostka, znana też jako Stenia Staroska albo Stenia Starostka (ur. 1 maja 1917 w Tarnowie, zm. 10 maja 1946) – polska zbrodniarka wojenna, kapo w obozach koncentracyjnych Auschwitz-Birkenau i Bergen-Belsen.
Była z zawodu księgową, pracowała również jako stenografistka. Po wybuchu II wojny światowej prawdopodobnie działała w polskim ruchu oporu. W styczniu 1940 została w związku ze swoją działalnością konspiracyjną aresztowana przez gestapo. W Krakowie została skazana przez hitlerowski sąd na karę śmierci, zamienioną później na dożywotnie więzienie. Skierowano ją w kwietniu 1942 do obozu Auschwitz-Birkenau jako więźniarkę (numer obozowy 6865). Ponieważ dobrze znała język niemiecki, została w sierpniu 1942 mianowana kapo w Auschwitz I. Pod koniec sierpnia 1942 została przeniesiona jako blokowa do podobozu: Auschwitz II – Birkenau. Zasłynęła tam jako kapo Stenia (kapo Steni, kapo Stania) i wsławiła się brutalnością zwłaszcza w stosunku do więźniarek z Ukrainy. Kiedy jedna z więźniarek powiedziała, „Za niedługo przyjdzie tu Stalin i wam wymierzy sprawiedliwość”, pobiła ją do nieprzytomności. W stosunku do więźniarek polskich była również okrutna. Bicie i upodlenia były na porządku dziennym. Były też okoliczności, które odciążały Starostkę. Według więźniarki Nowogrodzkiej miała ona uratować ok. 20 Polek, skierowanych do komory gazowej. Podkreślano również jej energię podczas wydawania jedzenia, gdy starała się o równy jej podział.
Starostka została przeniesiona następnie do obozu w Bergen-Belsen niedaleko Hanoweru (najprawdopodobniej dnia 4 lub 5 lutego 1945), gdzie objęła funkcję "Lagerälteste" (najwyższa funkcja w administracji obozu w hierarchii funkcji obsadzanych więźniarkami). Była postrachem obozów w Auschwitz i Bergen-Belsen. Uczestniczyła w selekcjach, choć najprawdopodobniej tylko pasywnie, ponieważ musiała spisywać numery obozowe ludzi wybranych na śmierć. Została aresztowana 15 kwietnia 1945 przez armię brytyjską. Podczas pierwszego procesu załogi Bergen-Belsen została skazana na 10 lat ciężkiego więzienia. Podczas tego procesu nosiła numer 48. Z tego czasu zachowało się jedno zdjęcie, zrobione przez żołnierzy armii brytyjskiej. 10 maja 1946 roku popełniła samobójstwo.

</doc>
<doc id="730673" url="https://pl.wikipedia.org/wiki?curid=730673" title="My scene">
My scene



</doc>
<doc id="730676" url="https://pl.wikipedia.org/wiki?curid=730676" title="Azotan bizmutu(III)">
Azotan bizmutu(III)

Azotan bizmutu(III) – nieorganiczny związek chemiczny, sól kwasu azotowego i bizmutu na +3 stopniu utlenienia. Z wodnego roztworu kwasu azotowego krystalizuje w postaci hydratu, tworząc duże słupowate kryształy. W wyniku ogrzewania odszczepia wodę i kwas azotowy tworząc azotan bizmutylu .

</doc>
<doc id="730677" url="https://pl.wikipedia.org/wiki?curid=730677" title="Józef Trojok">
Józef Trojok



</doc>
<doc id="730680" url="https://pl.wikipedia.org/wiki?curid=730680" title="Amonowy monowanadan">
Amonowy monowanadan



</doc>
<doc id="730690" url="https://pl.wikipedia.org/wiki?curid=730690" title="Kruhłe (Moskiewce)">
Kruhłe (Moskiewce)

Kruhłe (dodatkowa nazwa w języku białoruskim Круглэ; w użyciu również nazwa "Krugłe") – kolonia wsi Moskiewce w Polsce położona w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.
Prawosławni mieszkańcy kolonii należą do parafii św. Michała Archanioła w Wólce Wygonowskiej.

</doc>
<doc id="730700" url="https://pl.wikipedia.org/wiki?curid=730700" title="Baranowce">
Baranowce

Baranowce (dodatkowa nazwa w języku białoruskim Бараноўцы) – kolonia wsi Malinniki położonej w Polsce, w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.

</doc>
<doc id="730702" url="https://pl.wikipedia.org/wiki?curid=730702" title="Herman Steiner">
Herman Steiner

Herman Steiner (ur. 15 kwietnia 1905 w Dunajskiej Stredzie, zm. 25 listopada 1955 w Los Angeles) – amerykański dziennikarz i szachista węgierskiego pochodzenia, mistrz międzynarodowy od roku 1950.
W roku 1909 jego rodzina wyemigrowała z należącej wówczas do Węgier Dunajskiej Stredy do Nowego Jorku. W wieku 16 lat wstąpił do pierwszego klubu szachowego. Pierwszy sukces odniósł w roku 1929, dzieląc pierwsze miejsce w mistrzostwach stanu Nowy Jork, rozegranych w Buffalo. Rok później zwyciężył w turnieju w Berlinie (przed Friedrichem Sämischem). W roku 1932 przeniósł się do Los Angeles, gdzie przez 23 lata (aż do swojej śmierci) prowadził szachową kolumnę w "The Los Angeles Times". W roku 1935 zwyciężył w turnieju w Meksyku (przed Reubenem Fine i Arthurem Dakem). W latach 1942 i 1946 triumfował w turniejach "US open". Również w roku 1946 zwyciężył w turnieju w Londynie (przed Ksawerym Tartakowerem), zaś w roku 1948 zdobył złoty medal w mistrzostwach Stanów Zjednoczonych. Był jedynym amerykańskim zawodnikiem, który wygrał ze swoim przeciwnikiem w radiowym meczu przeciwko drużynie ZSRR w roku 1945 (pokonał 1½ – ½ Igora Bondarewskiego). W roku 1952 zagrał w turnieju międzystrefowym w Sztokholmie, w którym zajął XIII miejsce. W latach 1945-1954 trzykrotnie zwyciężył w mistrzostwach stanu Kalifornia, zaś w latach 1954-1955 triumfował w turniejach "California Open".
Czterokrotnie (w latach 1928-1950) reprezentował barwy Stanów Zjednoczonych na szachowych olimpiadach. Był trzykrotnym olimpijskim medalistą: w roku 1931 zdobył dwa medale (złoty wraz z drużyną oraz srebrny za indywidualny wynik na V szachownicy), natomiast w roku 1928 wywalczył wraz z zespołem medal srebrny.

</doc>
<doc id="730704" url="https://pl.wikipedia.org/wiki?curid=730704" title="Richteryt">
Richteryt

Richteryt – minerał z gromady krzemianów zaliczany do grupy amfiboli. Należy do minerałów rzadkich. 
Nazwany na cześć niemieckiego mineraloga Teodora Richtera (1824-1898). Odkryty został w 1865 roku.
Charakterystyka.
Właściwości.
Zazwyczaj tworzy wydłużone kryształy o pokroju słupkowym, pręcikowym, igiełkowym. Występuje w skupieniach ziarnistych, włóknistych promienistych. Jest kruchy, przezroczysty.
Występowanie.
Składnik skał metamorficznych – skarnów i marmurów i termicznie przekrystalizowanych wapieni oraz żył hydrotermalnych przecinających alkaliczne skały magmowe. Jego odmiany zasobne w mangan pojawiają się w metamorficznych złożach rud manganu. 
Richteryt występuje głównie w:
W Polsce występuje na Dolnym Śląsku w okolicach miejscowości Rogówek.

</doc>
<doc id="730706" url="https://pl.wikipedia.org/wiki?curid=730706" title="Chudy Dwór">
Chudy Dwór

Chudy Dwór (niem. "Magergut") – osada w Polsce położona w województwie warmińsko-mazurskim, w powiecie ostródzkim, w gminie Łukta. Miejscowość wchodzi w skład sołectwa Ramoty.
Historia.
W 1974 r. osada jako PGR Chudy Dwór należała do sołectwa Mostkowo (gmina Łukta), razem z miejscowościami: PGR Gucin, osada Henryka Góra, PGR Kozia Góra, osada Maronie i wieś Mostkowo.
W latach 1975–1998 miejscowość należała administracyjnie do województwa olsztyńskiego.

</doc>
<doc id="730709" url="https://pl.wikipedia.org/wiki?curid=730709" title="Maronie">
Maronie

Maronie (niem. "Magergut") – osada w Polsce położona w województwie warmińsko-mazurskim, w powiecie ostródzkim, w gminie Łukta, w historycznym regionie Prus Górnych. W latach 1975–1998 miejscowość należała administracyjnie do województwa olsztyńskiego.
Wieś założona w 1347 r. na 6 włokach, z nadania wielkiego mistrza Hainricha Dusemera. Pierwotna nazwa wsi brzmiała Dietrichswalde, nazwa pochodziła od pierwszego właściciela i zasadźcy o imieniu Dytherich. W 1600 roku we wsi był dwa gospodarstwa wolnych chłopów.
W 1974 r. osada należała do sołectwa Mostkowo (gmina Łukta), razem z miejscowościami: PGR Chudy Dwór, PGR Gucin, osada Henryka Góra, PGR Kozia Góra i wieś Mostkowo.

</doc>
<doc id="730712" url="https://pl.wikipedia.org/wiki?curid=730712" title="BMW E21">
BMW E21



</doc>
<doc id="730718" url="https://pl.wikipedia.org/wiki?curid=730718" title="BMW E34">
BMW E34



</doc>
<doc id="730730" url="https://pl.wikipedia.org/wiki?curid=730730" title="Odnowienie odroślowe">
Odnowienie odroślowe

Odnowienie odroślowe – przykład odnowienia wegetatywnego roślin drzewiastych. Jest odnowieniem wynikłym z obudzenia pączków śpiących bądź przybyszowych znajdujących się na pniaku (na tzw. bezpieńkę) lub korzeniach. Drzewa powstałe z tego odnowienia mają duże przyrosty, jednak są krótkowieczne i chorowite (przejmują choroby na które było porażone drzewo podstawowe – mateczne).
Odnowienie odroślowe w gospodarce leśnej znajduje najczęściej zastosowanie w przypadku ukierunkowania na produkcję drobnych sortymentów lub na produkcję drewna opałowego. Najsilniejsze odroślą dają: olsza, klon, lipa, grab, jesion, dąb, wierzba, brzoza, osika i inne topole oraz słabe - buk. Do najczęściej spotykanych drzewostanów odroślowych należą drzewostany olszowe, grabowe, rzadziej dębowe. Odrośla naszych drzew liściastych, dłużej zachowują żywotność, jeżeli pochodzą od młodych pni. Powstałe ze starych pni są nietrwałe i szybko ulegają zgniliźnie. Dlatego też drzewostany odroślowe prowadzone są w krótkiej kolei rębności (są usuwane w młodym wieku), przy której nie można uzyskać wartościowych sortymentów. Poza tym drzewostany odroślowe na przestrzeni dłuższego okresu wpływają ujemnie na glebę, powodując zjawisko jednostronnego wyczerpania gleby (zmęczenie gleby).
Zdolność odroślową wykorzystuje się przy zabiegach pielęgnacyjnych w uprawach i odnowieniach naturalnych u takich drzew, jak np. dąb. Wolno rosnące, wadliwie ukształtowane młode dęby, których wzrostu nie da się pobudzić, a formy poprawić przez podkrzesanie, przycięcie korony i inne zabiegi pielęgnacyjne, ścina się przy ziemi (bez-pieńka). Dzięki temu z pączków śpiących wyrastają szybko rosnące, proste odrośla, z których jedno, najdorodniejsze, pozostawia się do dalszej hodowli, a pozostałe usuwa.

</doc>
<doc id="730734" url="https://pl.wikipedia.org/wiki?curid=730734" title="Przejście graniczne Kostrzyn nad Odrą-Kietz">
Przejście graniczne Kostrzyn nad Odrą-Kietz

Zobacz też:

</doc>
<doc id="730738" url="https://pl.wikipedia.org/wiki?curid=730738" title="Gandasz">
Gandasz

Gandasz – według "Babilońskiej listy królów A" pierwszy król i założyciel dynastii kasyckiej, ojciec Aguma I.
Jego imię, w transliteracji z pisma klinowego zapisywane m"Gan-dáš", wymienia "Babilońska lista królów A" (I 16'), według której był on pierwszym władcą dynastii kasyckiej i ojcem Aguma I. To samo źródło podaje również długość jego panowania, które trwać miało 26 lat. Gandasza jako pierwszego władcę dynastii kasyckiej wymienia też najprawdopodobniej "Synchronistyczna lista królów" (I 10'), ale w tym przypadku odczyt jego imienia pozostaje niepewny. Weidner odczytał je wprawdzie jako m"Ga-an-du-uš", ale przeprowadzone pół wieku później badania Brinkmana odczytu tego nie potwierdziły. W opinii tego uczonego możliwy był jedynie odczyt m/"Ga"(?)\-x-x. Identyfikacja Ga(?)-x-x z "Synchronistycznej listy królów" z Gandaszem z "Babilońskiej listy królów A" jest jednak bardzo prawdopodobna, gdyż Ga(?)-x-x też przedstawiany jest jako pierwszy władca dynastii kasyckiej i poprzednik Aguma I.
Nie wiadomo, kiedy dokładnie panował Gandasz. "Synchronistyczna lista królów" określa wprawdzie Ga(?)-x-x jako współczesnego Ea-gamilowi, władcy Kraju Nadmorskiego, i Eriszumowi III, władcy Asyrii, ale wydaje się to nieprawdopodobne, jako że Ea-gamil panować miał pod koniec 1 połowy XV w. p.n.e., a Eriszum III – na początku 1 połowy XVI w. p.n.e. Obecnie coraz większą popularność zdobywa teoria, iż Gandasz mógł być kasyckim władcą lub przywódcą wojskowym w czasach panowania Samsu-iluny (1749-1712 p.n.e.), siódmego króla z I dynastii z Babilonu.
Niektórzy badacze łączą Gandasza z Gaddaszem, królem Babilonu, występującym w tekście szkolnym z I tys. p.n.e. (BM 77438). W tekście tym, mającym być kopią inskrypcji królewskiej, Gaddasz, noszący tytulaturę królewską, przedstawia siebie jako zdobywcę "Bà-bà-lam" (Babilonu). Trzeba jednak zaznaczyć, iż autentyczność tego tekstu jest kwestionowana.

</doc>
<doc id="730740" url="https://pl.wikipedia.org/wiki?curid=730740" title="Politechnika Zielonogórska">
Politechnika Zielonogórska

Politechnika Zielonogórska (PZ) – państwowa szkoła wyższa powstała w Zielonej Górze w 1965 roku i funkcjonująca do 1 września 2001 roku, kiedy to w wyniku połączenia Politechniki Zielonogórskiej i Wyższej Szkoły Pedagogicznej im. T. Kotarbińskiego powstał Uniwersytet Zielonogórski.
Historia.
Utworzona jako Wyższa Szkoła Inżynierska im. Jurija Gagarina w Zielonej Górze, w chwili powstania była pierwszą i jedyną wyższą szkołą techniczną w regionie środkowego Nadodrza. Szybki rozwój kadry naukowej, wprowadzenie nowoczesnych specjalności dydaktycznych, modernizacja bazy laboratoryjnej, informatyzacja procesu dydaktycznego i techniki zarządzania uczelnią, oraz rozwój środowiska naukowego pozwoliły na przekształcenie uczelni z dniem 1 września 1996 roku w Politechnikę Zielonogórską.
W 2000 roku na PZ studiowało 8500 studentów na 7 kierunkach w ramach 25 specjalności. Politechnika zatrudniała ponad 440 nauczycieli 
akademickich, w tym 84 profesorów i doktorów habilitowanych. Uczelnia posiadała uprawnienia do doktoryzowania w ramach czterech dyscyplin naukowych (nauk technicznych w zakresie elektrotechniki, budowy i eksploatacji maszyn, budownictwa oraz w zakresie matematyki).
Pierwszym rektorem WSI był docent Jerzy Kołakowski.
Ostatnim rektorem Politechniki PZ był prof. dr. hab. Michał Kisielewicz.
Uczelnia kształciła studentów w systemie nauczania dziennym i zaocznym. Prowadziła studia 5-letnie magistersko-inżynierskie i 3,5-letnie inżynierskie.
Politechnika Zielonogórska posiadała cztery wydziały, na których prowadzono kierunki (w 1965 WSInż posiadała tylko Wydział Ogólnotechniczny):
Rektorzy (WSI i PZ).
Rektorzy Wyższej Szkoły Inżynierskiej (1965 – 1996) i Politechniki Zielonogórskiej (1996-2001):

</doc>
<doc id="730741" url="https://pl.wikipedia.org/wiki?curid=730741" title="Clarissa Pinkola Estés">
Clarissa Pinkola Estés

Clarissa Pinkola Estés (ur. 27 stycznia 1945) – amerykańska pisarka i dyplomowany psychoanalityk szkoły Junga.
Urodziła się w małej amerykańskiej wiosce w pobliżu Wielkich Jezior Północnoamerykańskich, w rodzinie imigrantów i uchodźców, w większości niepiśmiennych. Zdobyła wykształcenie i obroniła pracę doktorską ze stosunków międzykulturowych i psychologii klinicznej. Wiele lat poświęciła na zbieranie baśni i opowieści, które potem wykorzystała w pracy z pacjentami i w swoich książkach, zwłaszcza w najbardziej znanej pt. "Biegnąca z wilkami". Zaangażowana społecznie, jest m.in. współtwórczynią pierwszego w Kolorado schroniska dla kobiet maltretowanych, przez cztery lata pracowała z ofiarami i świadkami masakry w Columbine High School w 1999.
Twórczość.
Jest także autorką licznych audycji, m.in. trzynastoczęściowej serii: "Clarissa Pinkola Estés Live: Theatre of the Imagination".

</doc>
<doc id="730743" url="https://pl.wikipedia.org/wiki?curid=730743" title="First City Tower">
First City Tower

First City Tower – wieżowiec w Houston w Stanach Zjednoczonych. Stoi on w centrum miasta. Ma 202 metry wysokości i 49 pięter. Zajmuje 14. miejsce wśród najwyższych w Houston, natomiast w kraju jest poza najwyższą setką. Został wykonany w stylu późnomodernistycznym, a zaprojektowała go firma Morris-Aubry. Budowa zakończyła się w 1981 roku. Wykorzystywany jest w celach biurowych. Mieści się tutaj siedziba firmy Waste Management. W fasadzie budynku widać wyraźne wycięcia. Znajdują się one w miejscach, gdzie są szyby wind. Układają się one w literę "F". Zrobiono to specjalnie dla największego dzierżawcy budynku First City Bank.

</doc>
<doc id="730744" url="https://pl.wikipedia.org/wiki?curid=730744" title="Cummingtonit">
Cummingtonit

Cummingtonit (kummingtonit) – minerał z gromady krzemianów, zaliczany do grupy amfiboli. Jest minerałem rzadkim.
Występuje w okolicach miejscowości Cummington w stanie Massachusetts (skąd wziął nazwę). Odkryty został w 1824 roku.
Charakterystyka.
Właściwości.
Zazwyczaj tworzy kryształy o pokroju pręcikowym, igiełkowym, włoskowym. Występuje w skupieniach ziarnistych, pręcikowych, igiełkowych, włóknistych. Jest przeświecający. Często zawiera domieszki manganu i wapnia. Tworzy kryształy mieszane z grunerytem.
Występowanie.
Jest składnikiem skał przeobrażonych i magmowych, powstaje w strefie kontaktowej. Współwystępuje z takimi minerałami jak: hornblenda, antofyllit, granat, magnetyt. 
Miejsca występowania:

</doc>
<doc id="730749" url="https://pl.wikipedia.org/wiki?curid=730749" title="Hymie Weiss">
Hymie Weiss

Earl „Hymie” Weiss (Henryk Wojciechowski; ur. 25 stycznia 1898 w Sieradzu, zm. 11 października 1926 w Chicago) – amerykański gangster pochodzenia polskiego z czasów prohibicji.
Earl Wojciechowski wychowywał się na północy Chicago, w dzielnicy zamieszkiwanej przez Irlandczyków. Tam poznał Diona O'Baniona, z którym dokonał pierwszych włamań, kradzieży i licznych rozbojów. Razem uczestniczyli w „papierowej wojnie”, w wyniku której zostali głównymi dostawcami i sprzedawcami gazety codziennej.
Wojciechowski i O'Banion stworzyli gang nazywany Northsiders. W czasie prohibicji, początkowo współdziałali z grupą przestępczą kierowaną przez Ala Capone i Johnny'ego Torrio. Po roku 1921 obie grupy – włoska z południa miasta oraz irlandzka z północy, stały się rywalami.
W 1921 r. gangster o nazwisku Stephen Wiśniewski okradł ciężarówkę należącą do gangu O'Baniona. Wojciechowski zabił Wiśniewskiego nad jeziorem Michigan. W listopadzie 1924 roku, po zamordowaniu Diona O'Baniona przez grupę Capone i Torrio, Wojciechowski został szefem Northsiders. Wojciechowski pragnął zemścić się za śmierć przyjaciela i 12 stycznia 1925 r. zorganizował zamach na życie Capone. Wojciechowski wraz z Vincentem Druccim i George'em „Bugsem” Moranem śledzili Capone limuzyną. Obok restauracji na 55 ulicy ostrzelali samochód 26 strzałami. Trafiony został szofer oraz ucierpiała cała ochrona Capone, ale on sam wyszedł z ostrzału bez szwanku. W podobny sposób i z podobnym skutkiem przeprowadzono zamach na Torrio. W zamachu zginął jedynie jego szofer, a on sam został ranny.
24 stycznia 1925 roku Wojciechowski zorganizował drugi zamach na Torrio. Wraz z George'em „Bugsem” Moranem zaatakował go pod jego domem. I tym razem Torrio wyszedł z zamachu jedynie ranny. Przed śmiercią uratował go wóz wywożący brudną bieliznę, który spłoszył zamachowców. Dwa tygodnie później Torrio odszedł z gangu na emeryturę.
20 września 1926 roku Wojciechowski przeprowadził drugi zamach na Capone. Wdarł się do lokalu Hawthorne Inn, kwatery głównej Ala Capone w Cicero w stanie Illinois. Pomimo użycia broni maszynowej w barze nikt nie zginął, jedynie kilka osób zostało rannych. Ala Capone uratował ochroniarz Frank Rio.
Trzy tygodnie później Wojciechowski został zabity, najprawdopodobniej przez gang Capone. Zamachowcy zasadzili się na Wojciechowskiego na drugim piętrze należącego niegdyś do Diona O'Baniona starego magazynu kwiatów, naprzeciwko jego głównego biura. Trzej nieznani sprawcy otworzyli ogień w stronę Wojciechowskiego. W szpitalu stwierdzono 10 kul w jego ciele. W chwili śmierci miał 28 lat.
Życie prywatne.
Hymie Weiss urodził się w rodzinie Wojciechowskich. Jego rodzice, Walenty S. Wojciechowski i Mary Bruszkiewicz, wyemigrowali do Stanów Zjednoczonych i po przybyciu do nowego kraju przybrali nazwiska – William i Mary Weiss. Prócz Earla mieli również czworo innych dzieci, Bernarda, Fredericka, Josepha i Violette.
Earl Weiss pseudonim „Hymie” otrzymał prawdopodobnie od dziennikarzy, którzy błędnie sądzili, iż Weiss był pochodzenia żydowskiego („Hymie” w slangu amerykańskim znaczy „Żyd”). Weiss nigdy się nie ożenił. Był związany z poznaną w Montrealu, w Kanadzie, Josephine Simard.

</doc>
<doc id="730751" url="https://pl.wikipedia.org/wiki?curid=730751" title="Wysiedlenia Niemców po II wojnie światowej">
Wysiedlenia Niemców po II wojnie światowej

Wysiedlenia Niemców po II wojnie światowej – dokonany przez aliantów po II wojnie światowej przymusowy transfer ludności niemieckiej z terenów znajdujących się poza obszarem alianckich stref okupacyjnych i Austrii do alianckich stref okupacyjnych (a po ich likwidacji w 1949 do RFN, NRD i Berlina Zachodniego) i Austrii.
Tło historyczne.
W okresie międzywojennym w Europie Środkowej granice państwowe nie pokrywały się z granicami etnicznymi. Niemcy stanowili mniejszości narodowe w Czechosłowacji, Polsce na Węgrzech. Część Niemców w okresie międzywojennym przenosiła się do Niemiec, w okresie 1918–1921 z samej Wielkopolski wyjechało 730 tysięcy Niemców. Niemieckie władze nieprzychylnie patrzyły na emigrację, traktowały bowiem granice powersalskie jako tymczasowe.
Sytuacja niemieckich mniejszości narodowych w Europie Środkowo-Wschodniej zmieniła się podczas II wojny światowej. Po kampanii wrześniowej władze niemieckie zorganizowały szereg przesiedleń Niemców na tereny, które w okresie międzywojennym były częścią II RP. Przykładowo około 61 tys. Niemców przesiedlono do kraju Warty z Litwy i Estonii, na tereny anektowane przez Rzesze przesiedlono również 330 tys. Niemców z Ukrainy. Aby przygotować miejsce dla osadników niemieckich na masową skalę brutalnie przesiedlano Polaków mieszkających na danym terenie.
Rządy emigracyjne Polski i Czechosłowacji uznawały istnienie licznych mniejszości niemieckich w swoich państwach za problem. Jako pierwsi z koncepcją przesiedleń Niemców po wojnie wystąpili publicznie Czesi w 1943 roku. Premier Edvard Beneš postulował przymusowe usunięcie większości Niemców z Czechosłowacji i utworzenie państwa jednolitego narodowo. Alianci pozytywnie odnieśli się do tej koncepcji, obawiali się jednak, czy możliwe jest humanitarna realizacja przesiedleń. Polski rząd emigracyjny zajmował podobne stanowisko jak czeski. Konieczność dokonania przesiedleń uzasadniano wskazując na niemożliwość współistnienia Polaków i Niemców po wojnie w ramach jednego państwa po doświadczeniach współpracy niektórych Niemców z nazistami. Uznawano, że niemożliwe jest stworzenie stabilnego porządku politycznego bez zapewnienia jednorodności narodowej i usunięcia niemieckiej mniejszości. Rząd emigracyjny szacował liczbę Niemców na dawnych terenach II RP na od 720 tys. do 6 mln. W polskim podziemiu na terenie kraju konieczność wysiedleń nie budziła kontrowersji, była wspólnym punktem programu wszystkich ugrupowań politycznych, w tym także komunistów.
Jeszcze przed rozpoczęciem przymusowych przesiedleń, pod koniec wojny, duża część Niemców mieszkających na terenach zajętych wcześniej przez III Rzeszę uciekała do terenów rdzennie niemieckich. Około 6 mln osób zamieszkałych na terenach zajmowanych przez posuwającą się do przodu armię czerwoną uciekło na zachód.
Podstawą prawną przesiedleń był postanowienia konferencji w Poczdamie oraz plan ustalony przez Sojuszniczą Radę Kontroli Niemiec z 20 listopada 1945. Rozdział XIII umowy poczdamskiej stwierdzał, że należy dokonać przesiedleń Niemców z terenów Czechosłowacji, Polski i Węgier. Ustalono, że 2 mln osób mają być przesiedlone do radzieckiej strefy okupacyjnej a 1.5 mln do angielskiej strefy okupacyjnej. Winston Churchill uzasadniając konieczność przesiedleń wskazywał na to, że takie rozwiązanie wprowadzono w życie w 1918 roku między Grecją a Turcją.
Liczby.
Łączna liczba Niemców, którzy w końcowym okresie wojny i po wojnie uciekli, powrócili lub zostali przetransportowani do Niemiec, wynosi około 14 milionów osób, z czego 473 tysięcy straciło życie w wyniku różnych przyczyn, takich jak choroby, głód, śmierć z zimna, marsze śmierci na rozkaz władz Niemiec, ataki bandytów i pobyt w sowieckich obozach przesiedleńczych. Dane te częściowo potwierdzili historycy biorący udział w latach 90. w polsko-niemieckim programie badań historii „wypędzonych”, krytycznie weryfikując podawaną w RFN liczbę 2 milionów ofiar śmiertelnych jako nieprawdziwą, i przyjmując za najbliższe prawdzie szacunki niemieckiego Archiwum Federalnego z 1974 mówiące o 400 tysiącach ofiar śmiertelnych na ziemiach wcielonych do Polski i ZSRR (bez ofiar ewakuacji Niemców prowadzonej przez władze niemieckie oraz ucieczek przed frontem, mających miejsce przed przejęciem tych terenów przez oba państwa) – z czego ok. 200 tysięcy padło ofiarą deportacji do ZSRR (skąd już nie powrócili, a większość z nich prawdopodobnie zmarła z różnych przyczyn), ok. 60 tysięcy zmarło w obozach polskich, ok. 40 tysięcy w obozach sowieckich, a około 120 tysięcy to ofiary śmiertelne różnych zbrodni na ludności cywilnej, popełnionych głównie przez żołnierzy Armii Czerwonej.
Przez długi czas liczba wysiedlonych Niemców oraz liczba osób zmarłych podczas wysiedleń była obiektem manipulacji strony niemieckiej, inspirowanej przez organizacje mające na celu rewizję układu Poczdamskiego. Zawyżanie liczb miało na celu zaszokowanie opinii publicznej, tak aby stała się bardziej przychylna postulatom politycznym niemieckich organizacji ziomkowskich. Liczbę ofiar ustalono poprzez porównanie liczby mieszkańców wschodnich Niemiec z roku 1939 i 1948. Spis ludności z 1939 roku podawał, iż na terenach tych żyło 10 mln 87 tysięcy obywateli niemieckich. Liczba wysiedlonych w 1948 roku wynosiła tylko 7 mln 85 tysięcy osób. Na dawnych terenach III Rzeszy pozostało 835 tysięcy obywateli niemieckich. Brakowało więc 2 mln 167 tysięcy osób. Tę właśnie liczbę uznano za liczbę ofiar śmiertelnych. Dodano do niej także Niemców, którzy przed wojną mieszkali w Polsce i Wolnym Mieście Gdańsku. Zadeklarowano więc 2 mln 484 tysięcy osób jako zabitych. Liczba ta była manipulacją, nie uwzględniała bowiem naturalnych zgonów i samobójstw ani poległych członków Volkssturmu, tych, którzy uciekali przed nadciągającym frontem sowieckim. Ponadto nie brała pod uwagę śmierci z głodu, chorób, ofiar marszów śmierci dokonywanych na rozkaz władz niemieckich z terenów wschodnich Niemiec, oraz egzekucji na własnych obywatelach, oskarżonych o zdradę czy też defetyzm. Przyjęta metoda wyliczania strat powodowała, że liczby te obejmowały także obywateli niemieckich pochodzenia żydowskiego, zamordowanych w ramach Holocaustu.
Ze względu na niewiarygodność tych danych w następnych latach wielokrotnie podjęto się ponownych badań mających na celu ustalenie rzeczywistych liczb. W roku 1964 specjalna komisja kościelna oceniła całkowitą liczbę ofiar wysiedleń na około 473 tysięcy osób. W roku 1996 specjalna komisja czesko-niemiecka potwierdziła tę tezę, rewidując dotychczasową liczbę ofiar Niemców sudeckich z 225 tysięcy do 16 tysięcy. Tym niemniej organizacje ziomkowskie nadal publikują informacje twierdzące o ponad 2 milionach zabitych, w tym 225 tysiącach zamordowanych Niemców sudeckich.
Największy prawdopodobnie dotychczas masowy grób odkryto w 2008 roku w Malborku – 2116 ciał. Wszyscy zmarli lub zginęli przed przejęciem miasta przez polską administrację.
W wywiadach dla radia Deutschlandfunk w listopadzie 2006:
W materiałach pomocniczych, wydanych w 2009 r. przez Polsko-Niemiecką Współpracę Młodzieży historycy Jerzy Kochanowski i Ingo Haar w haśle „Wypędzenia” podają liczbę ofiar śmiertelnych na wschód od Odry i Nysy jako 286 723. Prof. Witold Stankowski, autor książki „Obozy i inne miejsca odosobnienia dla niemieckiej ludności cywilnej w Polsce 1945-1950”, doliczył się 1035 takich obozów, w których zginęło tysiące ludzi.
Wysiedlenia z Polski.
W wyniku postanowień konferencji poczdamskiej z terenów poddanych polskiej jurysdykcji wysiedlono w okresie od 1945 do końca 1950 roku około 3,5 miliona Niemców.
Konsekwencje polityczne.
Wraz z odtworzeniem państwa niemieckiego, osoby pochodzące z terenów dawniej należących do Niemiec, rozpoczęły tworzenie organizacji i ugrupowań politycznych reprezentujących ich interesy, żądając odszkodowań za utracone mienie i upamiętnienia losu wypędzonych. Kwestionowały one układ poczdamski i granicę z Polską. Organizacje te były w Polsce przedstawiane jako nacjonalistyczne i rewizjonistyczne. Istotnie, w szeregach tych organizacji można było znaleźć osoby będące dawniej członkami partii nazistowskiej, czasami też odpowiedzialne za politykę okupacyjną w Polsce. Pierwszy przewodniczący Związku Wypędzonych Hans Krüger po nominacji na ministra ds. wypędzonych został zmuszony do odejścia w atmosferze skandalu, gdy na jaw wyszła informacja iż był nazistowskim kierownikiem okupacyjnego Sądu Powiatowego w Chojnicach w latach 1939–1943, gdzie wydano ponad 2000 wyroków śmierci, z czego Krüger wydał osobiście pięć za błahe przewinienia wobec nakazów nazistowskiej władzy okupacyjnej. Inny prominentny aktywista organizacji ziomkowskiej "Landsmannschaft Berlin-Mark Brandenburg" oraz "Bund der Heimatvertrieben und Entrechteten" uczestniczył w mordzie na profesorach lwowskich, zaś wielu sygnatariuszy tzw. Karty Wypędzonych w przeszłości należało do NSDAP. Ze względu na swą postawę, skład członków oraz kwestionowanie granic organizacje te były i są spostrzegane w państwach ościennych Niemiec, takich jak Czechy czy Polska jako zagrażające narodowym interesom tych państw.
Po roku 1990 główni reprezentanci wysiedlonych Niemców zadeklarowali uznanie granic powojennych, natomiast inne, mniej znaczące organizacje nadal żądają ich rewizji. Przedmiotem kontrowersji pozostaje także wizja historii, którą przedstawiają osoby takie jak np. była przewodnicząca Związku Wypędzonych Erika Steinbach oraz miejsce tych wydarzeń w tożsamości kulturowej Niemiec. Krytycy takiej działalności uważają, iż ma to na celu przedstawienie Niemców jako ofiary wojny zamiast sprawców, którzy tę wojnę rozpoczęli. Zarzucają również próbę zrównania ofiar reżimu nazistowskiego takich jak Żydzi czy Polacy, będących obiektem rasistowskiej dyskryminacji i ludobójstwa z Niemcami, wobec których nigdy nie istniały plany narodowego ludobójstwa. Z kolei organizacje niemieckie próbują przedstawić wysiedlenia jako przykład zastosowania odpowiedzialności zbiorowej.
Często wysuwanym kontrargumentem jest ten, że osoby poddane wysiedleniom były sprawdzane pod kątem możliwości pozostania w kraju, i do dziś żyją w tych krajach Niemcy, którym pozwolono pozostać (faktycznie pozwolono pozostać osobom mieszanego pochodzenia, członkom mieszanych rodzin, osobom deklarującym narodowość polską, a także niektórym ważnym pracownikom. Był to jednak niewielki procent ogółu ludności oprócz części Opolszczyzny, gdzie Niemcy stanowili większość). Niektórzy z kolei próbują przedstawiać wysiedlenia jako zbrodnię przeciw prawu międzynarodowemu, mimo że proces wymiany ludności był stosowany w przeszłości z inspiracji Wysokiego Komisarza Ligi Narodów.
„Wypędzeni” jako mit.
Niemieccy historycy Eva Hahn i Hans-Henning Hahn uważają, że wokół wysiedleń Niemców (niem. "Vertreibung") narosło tyle przekonań i mitów, przez co fakty historiograficzne z trudem przebijają się do świadomości publicznej. Gerard Labuda z kolei w 2002 r. określił stan kontaktów wzajemnych polsko-niemieckich mianem: "„Dialogu Głuchych”". Zasugerował on, że w Polsce dokonywano poważnej jednostronnej rewizji własnych dziejów, a w Niemczech dominuje ukształtowana przez starych badaczy narracja.
Polemiki budzi już sama ich nazwa wydarzenia. W Niemczech używa się raczej terminu „wypędzenia”, w Polsce i Czechach „wysiedlenia” lub „przesiedlenia”. Za bardziej neutralny termin uważa się „przymusowe migracje”.
Nie wszyscy zaliczani przez prawo niemieckie do tak zwanych wypędzonych zostali przymusowo wysiedleni. Część z nich to uciekinierzy wojenni, jak i administracja okupowanych terenów oraz obsługa cywilna wojska. Jako jedna z kategorii „wypędzonych” uznawane są także osoby, które były zmuszone do opuszczenia terenów, na których znalazły się w wyniku nazistowskiej okupacji, jak na przykład dzieci żołnierzy urodzone w miejscu ich stacjonowania (Erika Steinbach), a także uciekinierów i ich rodziny (Peter Glotz).
Upamiętnienie.
W 2015 roku w Bytomiu odsłonięto pomnik Tragedii Górnośląskiej, czyli fali sowieckich represji w latach 1945–1948, które pochłonęły na Górnym Śląsku kilkadziesiąt tysięcy ofiar i pociągnęły za sobą dramaty ich rodzin. Brak wspomnienia tam o wywózce Niemców został skrytykowany w polskiej prasie niemieckojęzycznej.

</doc>
<doc id="730754" url="https://pl.wikipedia.org/wiki?curid=730754" title="Stadion Australia">
Stadion Australia



</doc>
<doc id="730760" url="https://pl.wikipedia.org/wiki?curid=730760" title="Bizmutowodór">
Bizmutowodór

Bizmutowodór ("wodorek bizmutu"), – nieorganiczny związek chemiczny, powstaje w śladowych ilościach w wyniku działania kwasu solnego na stop bizmutu z magnezem. W temperaturze pokojowej rozkłada się na pierwiastki.

</doc>
<doc id="730761" url="https://pl.wikipedia.org/wiki?curid=730761" title="Pieczeniarz">
Pieczeniarz

Pieczeniarz – człowiek mający skłonności do żywienia się cudzym kosztem, lubiący dobrze zjeść na cudzy koszt; darmozjad. W Polsce szlacheckiej – ubogi krewny przesiadujący na „łaskawym chlebie” u zamożnej rodziny szlacheckiej, odwdzięczający się usługami domowymi. Pojęcie kojarzone także ze starokawalerstwem, uważane za krzywdzące; jego zmierzch na terenach Polski wiązał się z II wojną światową i następującymi po niej przemianami społecznymi.
W klasycznej literaturze arabskiej (adabowej) motyw pieczeniarza ("tufajliego") pojawiał się stale, wprowadzony prawdopodobnie przez Al-Dżahiza na podstawie wcześniejszych przekazów ustnych, przetrwał w praktycznie niezmienionej formie do XI wieku. Wątek ten był poruszany w kontekstach rozrywkowych raczej niż dydaktycznych, ustępy poświęcone pieczeniarzom miały najczęściej formę żartów lub anegdot. Do najsłynniejszych tufajlich utrwalonych w literaturze zalicza się Tufajl al-Ara′is („Tufajl Weselnik”; możliwy eponim lub etymologia ludowa), który miał żyć w Al-Kufie około VII/VIII wieku, i bliżej nieznany Bunan z przełomu IX/X wieku. Po XI wieku motyw dogasał, późniejsi autorzy ograniczali się do powielania znanych już facecji.

</doc>
<doc id="730762" url="https://pl.wikipedia.org/wiki?curid=730762" title="Stanisław Bednarek (1846-1929)">
Stanisław Bednarek (1846-1929)

Stanisław Bednarek (ur. 27 września 1846 w Chropaczowie, zm. 29 października 1929 w Mikołowie) – działacz narodowy i plebiscytowy.
Życiorys.
W okresie "Kulturkampfu" rozwinął szeroką działalność społeczno-polityczną występując w obronie Kościoła i języka polskiego. W tym okresie nawiązał kontakty z Karolem Miarką. Organizował wycieczki do Krakowa i Częstochowy, skąd przywoził elementy polskiej kultury. 
W 1890 przeniósł się wraz z rodziną do Mikołowa, gdzie nabył gospodarstwo rolne. Na nowym terenie jeszcze bardziej wzmógł działalność narodową. Kolportował gazety: początkowo "Katolika", później po zawarciu nowych kontaktów, m.in. z Wojciechem Korfantym i Janem Kowalczykiem gazetę "Górnoślązak". W czasie III powstania śląskiego w jego domu mieścił się jeden z głównych powstańczych magazynów broni.

</doc>
<doc id="730765" url="https://pl.wikipedia.org/wiki?curid=730765" title="San Felipe Plaza">
San Felipe Plaza

San Felipe Plaza – wieżowiec w Houston w Stanach Zjednoczonych. Ma 191 metrów wysokości i 45 pięter. Budowa zakończyła się w 1984 roku. Budynek ten został zaprojektowany przez firmę Skidmore, Owings &amp; Merrill. Wykorzystywany jest w celach biurowych. Mieści się tutaj siedziba Kaiser Aluminum Company.

</doc>
<doc id="730768" url="https://pl.wikipedia.org/wiki?curid=730768" title="Jednokomórkowiec">
Jednokomórkowiec



</doc>
<doc id="730770" url="https://pl.wikipedia.org/wiki?curid=730770" title="Moś">
Moś



</doc>
<doc id="730776" url="https://pl.wikipedia.org/wiki?curid=730776" title="Klasyfikacja Biblioteki Kongresu">
Klasyfikacja Biblioteki Kongresu

Klasyfikacja Biblioteki Kongresu (ang. Library of Congress Classification (LCC) ) – język klasyfikacyjny zbiorów bibliotecznych, stworzona na potrzeby Biblioteki Kongresu Stanów Zjednoczonych, obecnie stosowana w bibliotekach na całym świecie, głównie naukowych i uniwersyteckich.
Historia.
Jednym z pierwszych systemów porządkowania zbiorów Biblioteki Kongresu w Waszyngtonie był system zastosowany przez Thomasa Jeffersona w jego prywatnej bibliotece, przekazanej później Bibliotece Kongresu. System Jeffersona był oparty na pracach Bacona i d’Alemberta, składał się z 44 klas głównych zgrupowanych w 3 działy: Historia, Filozofia, Sztuka. System ten był w użyciu prawie do końca XIX wieku. Prace nad nowym systemem, dostosowanym do wzrastających potrzeb Biblioteki rozpoczęli dwaj bibliotekarze: James C. M. Hanson i Charles Martel. W 1899 dołączył do nich Herbert Putnam. Prace nad nową klasyfikacją trwały kilkadziesiąt lat. Kolejne części nowej klasyfikacji wychodziły drukiem w latach 1901-1969. System, przeznaczony początkowo tylko dla jednej biblioteki, szybko stał się popularny także w innych. Na początku lat 90. została powołana Rada ds. Współkatalogowania (English Cooperative Cataloging Council) dla bibliotek używających formatu MARC dla katalogów komputerowych, która rozstrzyga wszelkie wątpliwości dotyczące Klasyfikacji.
Struktura.
Klasyfikacja LCC należy do systemów alfanumerycznych (zbudowana jest z ciągów liter i cyfr). Klasyfikacja Biblioteki Kongresu używa liter alfabetu łacińskiego i cyfr arabskich. Pierwsza litera oznacza dział główny, a kolejna poddział. Dodatkowa numeracja służy uściśleniu treści danej książki.
Przykłady poddziałów.
W jaki sposób oznaczane są poddziały w LCC można prześledzić na przykładzie działu Sztuka:
Dodatkowe oznaczenia.
Cyfry dodane do pierwszej litery/pierwszych liter klasyfikacji wskazują na dodatkowe informację np.: czas, miejsce, ujęcie tematu, formę:
Kolejne litery i cyfry są przeznaczone dla konkretnego autora np.: dla Stephena Kinga jest to I483 a Danielle Steel T33828. Następna część symbolu to oznaczenie tytułu i czasami również daty wydania książki. Całość dla książek: "To love again/ Danielle Steel" i "Lies/Al Franken" wygląda zatem tak:
PS3569.T33828 T6 gdzie:
E902.F74 2004

</doc>
<doc id="730780" url="https://pl.wikipedia.org/wiki?curid=730780" title="Cape Coast">
Cape Coast

Cape Coast lub "Cabo Corso" (pierwotnie znane jako "Oguaa") jest stolicą dystryktu i Regionu Centralnego Ghany, położone 165 km na zachód od Akry nad Zatoką Gwinejską. Populacja według spisu w roku 2010 wynosiła 108,4 tys. mieszkańców. Od XVI stulecia miasto kilkukrotnie zmieniało właściciela (Wielka Brytania, Portugalia, Szwecja, Dania i Holandia).
Historia.
Założone przez Portugalczyków w XV wieku, miasto rozrastało się wokół zamku Cape Coast Castle, który teraz jest miejscem światowego dziedzictwa. Zamienione w zamek przez Holendrów w 1637, później rozwinięte przez Szwedów w 1652 i zdobyte przez Brytyjczyków w 1664. Brytyjczycy stąd kierowali swoimi działaniami na Złotym Wybrzeżu do chwili, kiedy Akra stała się stolicą w 1877.
Atrakcje.
Fort William zbudowany w 1820 był działająca latarnią morską od 1835 do lat 70. XX wieku, Fort Victoria zbudowany w 1702. Innymi atrakcjami są: Centrum Kultury Narodowej w Cape Coast (ang. "Cape Coast Centre for National Culture"), dożynki Oguaa Fetu Afahye i od 1992 biennale teatralne Panafest.
Edukacja.
Cape Coast jest siedzibą Uniwersytetu Cape Coast (UCC), wiodącego w nauczaniu i badaniach uniwersytetu w Ghanie, najlepszych szkół średnich: Wesley Girls' High School, St. Augustine College, Mfantsipim, Adisadel College, Aggrey Memorial AME Secondary School, Ghana National College, Holy Child Secondary i wielu innych.

</doc>
<doc id="730785" url="https://pl.wikipedia.org/wiki?curid=730785" title="Gminna Spółdzielnia „Samopomoc Chłopska”">
Gminna Spółdzielnia „Samopomoc Chłopska”

Gminna Spółdzielnia „Samopomoc Chłopska” (w skrócie: GS albo GS „SCh”) – nazwa spółdzielni produkcyjno-handlowo-usługowych istniejących w większości gmin wiejskich i miejsko-wiejskich w Polsce.
Utworzone w okresie PRL gminne spółdzielnie miały wówczas praktycznie monopol handlu na wsi (w miastach ich odpowiednikami były w pewnym zakresie spółdzielnie spożywców „Społem”). Poza działalnością gospodarczą niektóre GS-y zajmowały się także aktywizacją lokalnej społeczności poprzez prowadzenie Klubów Rolnika.
Większość Gminnych Spółdzielni przetrwała reformy rynkowe.
Część spółdzielni działa nie tylko na terenach wiejskich, ale również w miastach – zazwyczaj wówczas pod nazwą "Rejonowa Spółdzielnia Zaopatrzenia i Zbytu".
Zakres działalności.
GS-y powstały jako rolnicze spółdzielnie zaopatrzenia i zbytu, zajmujące się:
Historia.
W dniach 30–31 grudnia 1944 r. popierający PPR działacze wiejscy zorganizowali Zjazd Chłopski w Lublinie. Podczas Zjazdu uchwalono „Orędzie do chłopów” i powołano organizację polityczno-gospodarczą pod nazwą: "Związek Samopomocy Chłopskiej" (ZSCh), przy pomocy której władze przejęły kontrolę nad tradycyjną chłopską spółdzielczością i kółkami rolniczymi. Jednym z zadań ZSCh było zastępowanie dotychczasowych wiejskich spółdzielni nowym, zestandaryzowanym modelem spółdzielni zaopatrzenia i zbytu, jakim stały się "GS „Samopomoc Chłopska”", które w niektórych regionach dodatkowo wzmocniono, przekazując im państwowe „resztki poparcelacyjne”.
W 1946 r. utworzono Powiatowe Związki Gminnych Spółdzielni „Samopomoc Chłopska” (PZGS). Po likwidacji powiatów zastąpiły je Wojewódzkie Związki Gminnych Spółdzielni (WZGS).
W maju 1948 r. Sejm Ustawodawczy uchwalił ustawę o Centralnym Związku Spółdzielczym i centralach spółdzielni. Na podstawie tej ustawy w lipcu 1948 r. Naczelna Rada Spółdzielcza, kierowana przez Edwarda Ochaba powołała do życia 8 branżowych central spółdzielczych:
CRS „Samopomoc Chłopska” była centralnym związkiem spółdzielczym, zrzeszającym obowiązkowo wszystkie gminne spółdzielnie w Polsce. Miała uprawnienia do ingerowania w statut i skład zarządu zrzeszonych spółdzielni, nadzorowała je poprzez PZGS i WZGS.
W latach 1961–1967 w budynku Gminnej Spółdzielni Samopomocy Chłopskiej mieściła się siedziba Banku Spółdzielczego w Lipinkach.
W 1976 r. w związku z przyłączeniem do CRS „Samopomoc Chłopska” spółdzielni mleczarskich i ogrodniczo-pszczelarskich powstał Centralny Związek Spółdzielni Rolniczych „Samopomoc Chłopska” (CZSR „Samopomoc Chłopska”). Z kolei po odłączeniu się spółdzielni mleczarskich i ogrodniczo-pszczelarskich w 1981 r. związek ten zmienił nazwę na: "Centralny Związek Spółdzielni „Samopomoc Chłopska”", a przestał istnieć na mocy ustawy o zmianach w organizacji i działalności spółdzielczości z 1990 r., która nakazała likwidację wszystkich centralnych związków spółdzielczych.
Krajowy Związek Rewizyjny.
W 1992 r. przedstawiciele 72 Gminnych Spółdzielni „Samopomoc Chłopska” powołali Krajowy Związek Rewizyjny Spółdzielni „Samopomoc Chłopska” (KZRS „Samopomoc Chłopska”), który w 2010 r. zrzeszał ponad 1200 gminnych spółdzielni. Związek wydaje miesięcznik „Rolnik Spółdzielca” (powstały w 1948, jeszcze jako "pismo Centrali Rolniczej Spółdzielni Samopomoc Chłopska").

</doc>
<doc id="730788" url="https://pl.wikipedia.org/wiki?curid=730788" title="Stadion BJK İnönü">
Stadion BJK İnönü

Stadion BJK İnönü (tur. "BJK İnönü Stadı") – nieistniejący już stadion piłkarski, na którym swoje mecze rozgrywa Beşiktaş JK. Jest to jedyny na świecie obiekt piłkarski, z którego widać dwa kontynenty: Azję i Europę. Zamknięty od 2013 r. W jego miejscu wybudowano następnie nowy stadion Beşiktaşu. 
8 maja 1993 r. na stadionie odbył się finał Mistrzostw Europy w piłce nożnej do lat 16. Polska wygrała w nim 1ː0 z Włochami.

</doc>
<doc id="730789" url="https://pl.wikipedia.org/wiki?curid=730789" title="Teoria spostrzegania siebie">
Teoria spostrzegania siebie

Teoria spostrzegania siebie, teoria autopercepcji – stworzona przez Daryla Bema teoria próbująca wyjaśnić proces samopoznawania (zbierania informacji na temat własnej osoby i tworzenia wyobrażenia siebie). Podstawowym założeniem teorii jest twierdzenie, że podczas poznawania siebie ludzie dokonują takich samych zabiegów jak przy poznawaniu (rozumieniu) innych ludzi – poprzez obserwowanie i wnioskowanie z tych obserwacji.
Gdy chcemy dowiedzieć się co ktoś czuje, obserwujemy go i wyciągamy wnioski. Podobnie dzieje się, gdy chcemy się dowiedzieć jakie sami posiadamy cechy: obserwujemy swoje zachowania i okoliczności, w których one występują (ewentualnie przypominamy sobie jak zachowaliśmy się w przeszłości) i wyciągamy z tego odpowiednie wnioski.
Co prawda w trakcie poznawania siebie mamy wgląd w informacje niedostępne zewnętrznemu obserwatorowi (w związku z czym nasze wnioski i wnioski obserwatorów, którzy widzą te same zachowania mogą się bardzo różnić) lecz sam proces samopoznawania jest taki sam. Stąd nazwa teorii. Ma ona szerokie poparcie empiryczne.
Naturalnie, obserwacja swojego zachowania nie jest jedynym źródłem wiedzy o sobie: ludzie budują samowiedzę także w oparciu o tak zwane lustro społeczne, porównania społeczne, wnioskowanie ze schematów ja i dokonują introspekcji. Pojawiło się w związku z tym pytanie o to, kiedy (w jakich warunkach) opieramy swoje wnioski o obserwację własnych zachowań, a kiedy poznajemy siebie inaczej.
Bem uważał, że wnioskowanie oparte na samoobserwacji jest szczególnie prawdopodobne gdy:
Teoria Daryla Bema weszła swego czasu w ostry konflikt z teorią dysonansu poznawczego. Obie te teorie próbowały bowiem zinterpretować wyniki tych samych eksperymentów i zjawisk społecznych w inny sposób.
Eksperyment.
Opisany zostanie schemat jednego z klasycznych eksperymentów (prowadzonych między innymi przez Leona Festingera i Merrilla Carlsmitha).
Jeśli poprosimy ludzi aby napisali esej, w którym będą gloryfikować poglądy, z którymi się nie zgadzają (na przykład poprosimy kogoś aby wysławiał aborcję, choć jest jej przeciwny), to okaże się, że zmodyfikują w jakimś stopniu swój pierwotny pogląd.
Stopień, w jakim zmienią swoje poglądy zależy od
Przewidywane wyniki na gruncie różnych teorii psychologicznych.
Behawioryzm.
Na gruncie aktualnych wtedy teorii (lata 50. XX wieku) psychologowie spodziewali się, że duża zapłata powinna zwiększać akceptację i tolerancję dla poglądów zawartych w eseju na zasadzie "dużo dostałem, cieszę się i to lubię" i "mało mi dali – niepotrzebnie się męczyłem, nie lubię tego". Takie przewidywania wysuwali behawioryści a zwłaszcza przedstawiciele warunkowania sprawczego, teorii zdecydowanie dominującej w psychologii akademickiej pierwszej połowie XX wieku w USA.
Dysonans poznawczy.
Wyniki eksperymentów okazały się jednak zupełnie inne od przewidywań teorii uczenia się. Co stało się silnym impulsem dla rozwoju teorii dysonansu poznawczego. Jej twórca – Leon Festinger uważał, że gdy ludzie mają małe uzasadnienie zewnętrzne dla własnego postępowania (np. dostają mało pieniędzy za pisanie rzeczy, z którymi się nie zgadzają), to pojawia się u nich dysonans poznawczy. Po prostu źle się czują, bo wychodzą we własnych oczach na durniów: "Napisałem esej, z którym się nie zgadzam za taką kwotę, która dla mnie nic nie znaczy, chyba jestem frajerem". Aby uniknąć tego nieprzyjemnego wniosku ludzie zaczynają wierzyć w to, co napisali. Dlatego modyfikują swoje pierwotne postawy. Inaczej mówiąc gdy nie mają dostatecznego zewnętrznego uzasadnienia, tworzą sobie dodatkowe uzasadnienie wewnętrzne tak, aby ich zachowania wyglądały na "racjonalne".
Duża zapłata wystarcza jako uzasadnienie zewnętrzne (warto było dla takich pieniędzy) i dlatego pierwotne postawy nie są modyfikowane.
Interpretacja teorii autopercepcji.
Daryl Bem twierdzi, że mechanizmy wewnętrzne, które uruchamiane są w wyżej opisanej sytuacji eksperymentalnej są o wiele prostsze. Otóż ludzie przyglądają się swojemu działaniu, tak jakby obserwowali kogoś innego i logicznie, racjonalnie wnioskują (a nie irracjonalnie, tak jak to postulował Festinger). O innych ludziach myślimy: "Jeśli ktoś pisze esej za duże pieniądze, to robi to dla pieniędzy. Jeśli ktoś dobrowolnie pisze esej za grosze, to widocznie pisze to co lubi, w co wierzy lub co uważa za słuszne". Tak samo badani wnioskują na swój temat i dlatego gdy mało się im zapłaci, to dochodzą do wniosku, że to co piszą odzwierciedla ich prawdziwe przekonania, a gdy płacimy im dużo, to dochodzą do wniosku, że napisali to dla pieniędzy i pozostają przy swoich pierwotnych przekonaniach.
Trafna interpretacja.
Badacze stworzyli wiele pomysłowych eksperymentów, aby sprawdzić, który model wyjaśniania powyższego zjawiska jest prawdziwy. Na podstawie tych badań dzisiaj twierdzi się, że teoria dysonansu poznawczego lepiej tłumaczy zjawiska zachodzące w umyśle ludzi wtedy, gdy ich działanie jest związane w jakiś sposób z samooceną. Natomiast teoria spostrzegania siebie ma o wiele szersze zastosowanie i odnosi się do wszystkich sytuacji, w które nie jest uwikłana samoocena i dobre samopoczucie. 
W powyższym przykładzie lepiej opisuje mechanizmy wewnętrzne teoria dysonansu poznawczego. Jeśli jednak pisanie eseju dotyczyłoby tematu obojętnego, lub takiego, w którym badani nie mają jeszcze wyrobionego zdania, wyniki byłyby podobne (ci którym więcej zapłacimy mniej się zmienią) i wtedy wewnętrzne procesy podobne byłyby do tego, co opisuje teoria autopercepcji.
Implikacje teorii spostrzegania siebie.
Z teorii autopercepcji wynika wiele nieoczywistych i oryginalnych wniosków:

</doc>
<doc id="730796" url="https://pl.wikipedia.org/wiki?curid=730796" title="Samosiew">
Samosiew

Samosiew – proces samoistnego rozsiewania się nasion, w wyniku którego może powstać nalot. Nasiona mogą być przenoszone na kilka sposobów. 

</doc>
<doc id="730802" url="https://pl.wikipedia.org/wiki?curid=730802" title="Exxon Building">
Exxon Building

Exxon Building – wieżowiec w Houston w Stanach Zjednoczonych. Ma 185 metrów wysokości i 44 piętra.
Budowa Exxon Building zakończyła się w 1963 roku, był to wtedy najwyższy budynek w Houston, a także w całym Teksasie. Tytuły te dzierżył do roku 1965, kiedy wybudowano w Dallas Elm Place. Natomiast w Houston był najwyższy do roku 1971, czyli do momentu wybudowania One Shell Plaza. Wykorzystywany jest w celach biurowych. W 2004 roku, w czasie rozgrywek baseballowych Houston Astros' 2004 NLCS, szczyt wieżowca został oświetlony przez setki malutkich niebieskich światełek, podczas gdy wielkie logo Astros oświetlone na biało zostało zawieszone na południowej ścianie budynku.

</doc>
<doc id="730808" url="https://pl.wikipedia.org/wiki?curid=730808" title="Love Street">
Love Street

Love Street – piosenka amerykańskiego zespołu The Doors, która znalazła się na płycie "Waiting for the Sun", wydanej w 1968 roku.
Piosenka, z tekstem autorstwa Jima Morrisona, opowiada o ulicy w Laurel Canyon w Kalifornii, gdzie Morrison żył wraz ze swoją dziewczyną Pamelą Courson. Ulica Rothdell Trail była uważana przez parę za „ulicę miłości”, ponieważ oboje lubili siadać na balkonie i godzinami spoglądać na przechodzące dołem pary.
Utwór „Love Street” znalazł się na stronie B singla „Hello, I Love You”.

</doc>
<doc id="730809" url="https://pl.wikipedia.org/wiki?curid=730809" title="Trifluorek bizmutu">
Trifluorek bizmutu

Trifluorek bizmutu, – nieorganiczny związek chemiczny z grupy fluorków, sól bizmutowa kwasu fluorowodorowego. Można go otrzymać przez ogrzewanie tritlenku dibizmutu z kwasem fluorowodorowym:
Jest nierozpuszczalny w wodzie i ma charakter soli. W stężonym HF tworzy kwasy kompleksowe, np. . Fluorowanie prowadzi do powstania :
Z fluorkami litowców tworzy tetrafluorobizmutany typu .
Zastosowanie.
Trifluorek bizmutu zwrócił uwagę badaczy, gdyż może zostać wykorzystany jako możliwy materiał do baterii litowych oraz jako materiał macierzysty luminescencji dla luminoforów z domieszką lantanu.

</doc>
<doc id="730824" url="https://pl.wikipedia.org/wiki?curid=730824" title="Allen Bathurst (lord Apsley)">
Allen Bathurst (lord Apsley)

Allen Algernon Bathurst (3 sierpnia 1895 - 17 grudnia 1942 na Malcie), brytyjski arystokrata, polityk i podróżnik, najstarszy syn Seymoura Bathursta, 7. hrabiego Bathurst i Lilias Borthwick, córki 1. barona Glenesk.
Od 1895 r. nosił tytuł lorda Apsley. Wykształcenie odebrał w Eton College i Christ Church w Oksfordzie. Tę ostatnią uczelnię ukończył z tytułem bakałarza sztuk pięknych. Brał udział w I wojnie światowej i został odznaczony Miliatary Cross i Distinguished Service Order. Otrzymał również Teritorial Decoration. Pełnił funkcję Sędziego Pokoju i zastępcy Lorda Namiestnika Gloucestershire.
Od 1922 do 1924 r. był parlamentarnym prywatnym sekretarzem w departamencie Handlu Zamorskiego. W 1922 został wybrany do Izby Gmin z okręgu Southampton, reprezentując Partię Konserwatywną. W Izbie Gmin zasiadał do 1929 r. Dwa lata później został wybrany ponownie, tym razem z okręgu Bristol Central. Ten okręg reprezentował aż do śmierci. W latach 1925-1929 był parlamentarnym prywatnym sekretarzem ministra transportu. W 1936 r. był parlamentarnym prywatnym sekretarzem ministra koordynacji obrony.
Apsley osiągnął rangę pułkownika Royal Gloucestershire Hussars. Brał udział w II wojnie światowej. W 1942 r. był prezesem Western Airways and Western Transport Company Ltd.
Zginął na Malcie 17 grudnia 1942 w katastrofie lotniczej. Samolot 138 Dywizjonu RAF, którym leciał do Wielkiej Brytanii pilotowany był przez polską załogę.
27 lutego 1924 r. w katedrze Świętego Pawła w Londynie, poślubił Violet Emily Mildred Meeking (przed 1900 - 20 stycznia 1966), córkę kapitana Bertrama Meekinga i Violi Fletcher, córki Johna Fletchera. Allen i Violet mieli razem dwóch synów:

</doc>
<doc id="730826" url="https://pl.wikipedia.org/wiki?curid=730826" title="Tętnica wątrobowa wspólna">
Tętnica wątrobowa wspólna

Tętnica wątrobowa wspólna (łac. "arteria hepatica communis") - jedna z trzech gałęzi pnia trzewnego (łac. "truncus coeliacus". Jest mniejsza od tętnicy śledzionowej, ale większa od tętnicy żołądkowej lewej, dwóch pozostałych arterii odchodzących z pnia trzewnego.
Przebieg.
Biegnie poziomo ze strony lewej na prawą wzdłuż górnego brzegu trzustki otoczona nerwami splotu wątrobowego aż do miejsca swojego rozdwojenia. Leży na odnodze prawej przepony ku tyłowi i poniżej przedsionka torby sieciowej. Ma długość około 3,5 centymetra.
Zakres unaczynienia.
Poprzez swoje odgałęzienia doprowadza utlenowaną krew do wątroby, odźwiernika, części dwunastnicy oraz części trzustki.
Odgałęzienia.
Podczas swojego przebiegu tętnica oddaje następujące odgałęzienia:

</doc>
<doc id="730828" url="https://pl.wikipedia.org/wiki?curid=730828" title="Andrzej Bledzewski">
Andrzej Bledzewski

Andrzej Bledzewski (ur. 2 lipca 1977 w Gdyni) – polski piłkarz występujący na pozycji bramkarza, trener, reprezentant Polski, mistrz Europy U-16 z 1993. Pierwszy Polak w lidze maltańskiej.
Kariera klubowa.
Bledzewski był zawodnikiem kolejno Bałtyku Gdynia, Polonii Bytom, Górnika Zabrze, Szczakowianki Jaworzno, Górnika Łęczna, maltańskiego Birkirkara FC, Arki Gdynia, Warty Poznań i w finale kariery Miedzi Legnica.
Kariera międzynarodowa.
W 1993 Bledzewski zdobył złoty medal mistrzostw Europy do lat 16. W tym samym roku z zespołem U-17 brał udział w mistrzostwach świata w tej kategorii wiekowej. W drugiej połowie lat 90. XX wieku był podstawowym graczem reprezentacji Polski do lat 21, występującej w eliminacjach igrzysk olimpijskich w Sydney pod wodzą selekcjonera Pawła Janasa.
Pierwszy i jedyny występ w reprezentacji A zaliczył 13 lutego 2002 w Limassol przeciwko Irlandii Północnej (4:1) zastępując w 89. minucie tego towarzyskiego meczu Radosława Majdana. Dzięki temu został 745. reprezentantem Polski na liście wszech czasów.
Kariera trenerska.
Po zaprzestaniu aktywności boiskowej Bledzewski rozpoczął pracę klubowego szkoleniowca bramkarzy. Znajdował zatrudnienie w Gryfie Wejherowo, Olimpii Grudziądz, GKS Katowice, GKS 1962 Jastrzębie i Skrze Częstochowa.

</doc>
<doc id="730831" url="https://pl.wikipedia.org/wiki?curid=730831" title="Arteria hepatica communis">
Arteria hepatica communis



</doc>
<doc id="730834" url="https://pl.wikipedia.org/wiki?curid=730834" title="Juliusz Makarewicz">
Juliusz Makarewicz



</doc>
<doc id="730836" url="https://pl.wikipedia.org/wiki?curid=730836" title="Bombikol">
Bombikol

Bombikol – organiczny związek chemiczny, pierwszorzędowy alkohol alifatyczny o długim, 16-węglowym nierozgałęzionym łańcuchu, zawierającym dwa sprzężone wiązania podwójne. Jest feromonem wydzielanym przez samicę jedwabnika morwowego ("Bombyx mori"), gdy ta jest zdolna do zapłodnienia. Stanowi sygnał chemiczny wywołujący zmianę zachowania osobnika płci przeciwnej. Samiec może wyczuć ten zapach, nawet gdy stężenie bombikolu wynosi jedna cząsteczka na trylion (1:1018) cząsteczek powietrza.
Był pierwszym opisanym chemicznie feromonem. Wyizolował go Adolf Butenandt w roku 1959.

</doc>
<doc id="730841" url="https://pl.wikipedia.org/wiki?curid=730841" title="Micha’el Zandberg">
Micha’el Zandberg

Micha’el Zandberg (he: מיכאל זנדברג) (ur. 16 kwietnia 1980 w Petach Tikwie), reprezentant Izraela. Gra na pozycji lewego pomocnika. Brat Tamar Zandberg, polityk i działaczki społecznej.
Życiorys.
Zandberg do ukończenia 22 roku życia grał w zespole Hapoel Petach Tikwa. Następnie w sezonie 2002–2003 został wytransferowany do Maccabi Hajfa. Latem 2006 roku Zandberg został zakupiony przez klub Beitar Jerozolima, gdzie grał do 2009 roku. Jesienią 2009 występował w Hapoelu Tel Awiw, a wiosną 2010 w Bene Jehuda Tel Awiw. Z kolei latem 2010 odszedł do Maccabi Petach Tikwa. W sezonie 2011/2012 grał w Hapoelu Hajfa, a w 2012 roku przeszedł do Hapoelu Ramat Gan.

</doc>
<doc id="730846" url="https://pl.wikipedia.org/wiki?curid=730846" title="Tętnica wątrobowa właściwa">
Tętnica wątrobowa właściwa

Tętnica wątrobowa właściwa (łac. "arteria hepatica propria") – krótkie (2–2,5 cm) naczynie tętnicze powstające z tętnicy wątrobowej wspólnej. Biegnie w więzadle wątrobowo-dwunastniczym do wątroby po lewej od przewodu żółciowego wspólnego, do przodu od żyły wrotnej.
Odgałęzienia:

</doc>
<doc id="730848" url="https://pl.wikipedia.org/wiki?curid=730848" title="Arteria hepatica propria">
Arteria hepatica propria



</doc>
<doc id="730852" url="https://pl.wikipedia.org/wiki?curid=730852" title="Tętnica wątrobowa">
Tętnica wątrobowa



</doc>
<doc id="730857" url="https://pl.wikipedia.org/wiki?curid=730857" title="Aleksandra Kwaśniewska">
Aleksandra Kwaśniewska

Aleksandra Kwaśniewska (ur. 16 lutego 1981) – polska dziennikarka, prezenterka telewizyjna i autorka tekstów piosenek.
Życiorys.
Jest córką Aleksandra i Jolanty Kwaśniewskich. Ukończyła psychologię na Wydziale Psychologii Uniwersytetu Warszawskiego. Podczas studiów brała udział w kursach instruktorskich na trenerkę salsy. Uczyła tańca w szkołach Salsa Libre i Latin Groove.
Wiosną 2006, w parze z Rafałem Maserakiem, zajęła drugie miejsce w trzeciej edycji programu rozrywkowego TVN "Taniec z gwiazdami". Wystąpiła także w dwóch specjalnych odcinkach konkursu – "Finał finałów Tańca z gwiazdami" (2006) oraz "Najpiękniejsze tańce" (2007). Udział w programie sprawił, że stała się obiektem zainteresowania mediów oraz przyniósł jej nagrodę "Kobiety roku 2006" czasopisma „Glamour” w kategorii „debiut”. Wystąpiła w teledysku do piosenki zespołu Why Not? „I Still Love You” (2006), za co była nominowana do nagrody Yach Film 2006 w kategorii „Kreacja aktorska”. 
Po występie w "Tańcu z gwiazdami" rozpoczęła współpracę z TVN – prowadziła program "Kulisy Tańca z gwiazdami" i była reporterką "Dzień dobry TVN". W 2007 została dziennikarką dwutygodnika „Viva!”, do którego przeprowadza wywiady. W tym samym roku wystąpiła także w filmie "Korowód" i użyczyła głosu Śpiącej Królewnie w animacji "Shrek Trzeci". Pod koniec roku zakończyła pracę w TVN. 
W 2008 ukończyła półroczny kurs projektowania wnętrz na warszawskiej ASP i była jedną z uczestniczek programu rozrywkowego Polsatu "Ranking gwiazd". W latach 2009–2013 współprowadziła talk-show "Mała czarna" emitowany w TV4 i Polsat Café. W 2011 z matką Jolantą prowadziła program TVN Style "Matki i córki, czyli rodzinny galimatias". W latach 2008–2012 prowadziła autorską audycję "Niedziela słodko-Kwaśniewska" w radiu Planeta FM. 
Po oszustwie, którego padła ofiarą ze strony menedżerki Małgorzaty Herde, wycofała się z show-biznesu w 2014. Jest współautorką tekstów piosenek na płycie Jakuba Badacha pt. "Oldschool" (2017) i napisała teksty piosenek „Learnin’ the Blues / Już wiesz co to blues” na płytę Matta Duska "Sinatra With Matt Dusk" (2020) oraz „Liczy się tylko to” do filmu "Co w duszy gra" (2021). W 2021 powróciła do pracy w telewizji, zostając współprowadzącą talk-show "Miasto kobiet" w TVN Style.
Życie prywatne.
W 2009 była zaręczona z Wojciechem Szuchnickim. W 2012 wyszła za Jakuba Badacha. 

</doc>
<doc id="730858" url="https://pl.wikipedia.org/wiki?curid=730858" title="Twierdzenie Jordana (algebra liniowa)">
Twierdzenie Jordana (algebra liniowa)



</doc>
<doc id="730863" url="https://pl.wikipedia.org/wiki?curid=730863" title="DNAS">
DNAS

DNAS (ang. "Dynamic Network Authentication System") - system zaprojektowany przez SCEE (Sony Computer Entertainment Europe) w celu blokowania możliwości grania w gry internetowe za pośrednictwem konsoli Sony (PS2 głównie).
Kod DNAS składa się z kodu szesnastkowego w przedziale cyfr 0-9 oraz liter A-F.
Przykład: A3 BF 45 EE 66
Pierwsze 2 pola (w przykładzie A3 BF), a w nielicznych przypadkach 3 są zmienne dla danego tytułu gry, gdyż identyfikują coś w rodzaju ID gracza. Jeśli chodzi o pozostałe pozycje to identyfikują one grę (tytuł, rozmiar i nazwa pliku wykonywalnego, system PAL/NTSC, itp) i są niezmienne dla danego wydania gry.
Gdy DNAS wykryje że mamy zamontowany mod-chip, zerwie połączenie z serwerem. &lt;br&gt;
DNAS zawiera informację o danych użytkownika, sprzęcie do grania, kopii gry etc.
Na każdej grze online na konsole Sony jest nagrana informacja DNAS, gry nieoryginalne tzw. "piraty" i "kopie bezpieczeństwa" nie posiadają jej. Kod jest również wgrany w pamięć eeprom konsoli, ewentualnie w NA (Network Adaptera).
DNAS nie wykrywa starych mod-chipów (Ripper 2) oraz Swap Magica (Podmiana płyt).

</doc>
<doc id="730865" url="https://pl.wikipedia.org/wiki?curid=730865" title="Powiat Bratysława III">
Powiat Bratysława III

Powiat Bratysława III (słow. "okres Bratislava III") – słowacka jednostka administracyjna znajdująca się w kraju bratysławskim, obejmująca bratysławskie dzielnice Nové Mesto, Rača, Vajnory.
Powiat Bratysława III zajmuje obszar 74,67 km². W 2016 roku był zamieszkiwany przez 65 093 obywateli, co dawało średnią gęstość zaludnienia w wysokości 872 osób na km².

</doc>
<doc id="730869" url="https://pl.wikipedia.org/wiki?curid=730869" title="1500 Louisiana Street">
1500 Louisiana Street

1500 Louisiana Street – wieżowiec w Houston w Stanach Zjednoczonych. Ma 183 metry wysokości i 40 pięter. Został zaprojektowany przez Cesar Pelli &amp; Associates Architects dla korporacji Enron, jednak biura tej ostatniej nigdy nie zostały tutaj ulokowane ze względu na jej bankructwo. Budowa rozpoczęła się w 1999 roku, a zakończyła się po 3 latach w 2002 roku. Wykorzystywany jest głównie w celach biurowych. W marcu 2004 roku został zakupiony przez Chevron-Texaco za ok. 320 milionów dolarów.

</doc>
<doc id="730870" url="https://pl.wikipedia.org/wiki?curid=730870" title="Punkt Lanza">
Punkt Lanza

Punkt Lanza – orientacyjny punkt na skórze brzucha odpowiadający położeniu wyrostka robaczkowego w jamie brzusznej. Leży on na linii łączącej kolce biodrowe przednie górne ("łac. spina iliaca anterior superior"), w jednej trzeciej odległości między nimi, po stronie prawej. Jest on bardziej miarodajny niż punkt McBurneya i znajduje się nieco poniżej niego.

</doc>
<doc id="730872" url="https://pl.wikipedia.org/wiki?curid=730872" title="Paweł Stempin">
Paweł Stempin

Paweł Stempin (ur. 13 lipca 1959 w Poznaniu) – polski szachista i trener szachowy, mistrz międzynarodowy od 1984 roku.
Kariera szachowa.
Pierwsze sukcesy zaczął odnosić w drugiej połowie lat 70. W tym okresie zdobył trzy medale mistrzostw Polski juniorów: złoty (w roku 1976 w Płocku, w kategorii do lat 17), srebrny (Bolesławiec, 1977 - do lat 20) i brązowy (Legnica, 1975 - do lat 17). W roku 1977 reprezentował Polskę na mistrzostwach świata juniorów do lat 20 w Innsbrucku. W latach 80. awansował do ścisłej czołówki polskich szachistów. Pomiędzy 1979 a 1990 rokiem dziesięciokrotnie wystąpił w finałach mistrzostw Polski, zdobywając trzy medale: dwa srebrne (w Poznaniu w roku 1984 i Warszawie w roku 1990 – po dogrywce o tytuł mistrza Polski z Włodzimierzem Schmidtem i Zbigniewem Jaśnikowskim) oraz brązowy (Zielona Góra, 1982). W swojej kolekcji posiada również trzy medale drużynowych mistrzostw Polski, które zdobył w barwach Lecha Poznań w latach 1987 (złoty) oraz 1985 i 1989 (oba brązowe).
W 1984 roku zwyciężył w kołowym międzynarodowym turnieju w Poznaniu, w 1986 zajął I miejsce w otwartym turnieju w Malmö, natomiast trzy lata później powtórzył to osiągnięcie w kolejnym turnieju "open", rozegranym w Lyngby. W roku 1988 zwyciężył w I mistrzostwach Polski w szachach szybkich w Bydgoszczy, a następnie reprezentował polskie barwy na mistrzostwach Europy w Gijón. Czterokrotnie (w latach 1982–1989) startował w memoriałach Akiby Rubinsteina w Polanicy-Zdroju, najwyższą lokatę (IV - najlepszy z Polaków) zajmując w roku 1989.
Dwukrotnie, w latach 1984 oraz 1988, reprezentował Polskę na olimpiadach szachowych rozegranych w Salonikach, łącznie zdobywając 10½ pkt w 18 partiach. W roku 1989 wystąpił także na drużynowych mistrzostwach Europy w Hajfie, natomiast w roku 1985 – w turnieju strefowym w Pradze (eliminacji mistrzostw świata).
W 1990 r. ze względów zdrowotnych (mimo nominacji) nie zagrał w drużynie olimpijskiej w Nowym Sadzie i wycofał się z aktywnego uczestnictwa w rozgrywkach szachowych. W czasie wyczynowego uprawiania szachów publikował partie i analizy w prestiżowych szachowych periodykach: jugosłowiańskim "Chess Informant" oraz holenderskim "New in Chess".
Najwyższy ranking w karierze osiągnął 1 stycznia 1990 r., z wynikiem 2470 punktów zajmował wówczas 3. miejsce (za Aleksandrem Wojtkiewiczem i Aleksandrem Sznapikiem) wśród polskich szachistów.

</doc>
<doc id="730879" url="https://pl.wikipedia.org/wiki?curid=730879" title="Asan Tachtahunow">
Asan Tachtahunow



</doc>
<doc id="730881" url="https://pl.wikipedia.org/wiki?curid=730881" title="Ilia Rosliakow">
Ilia Rosliakow



</doc>
<doc id="730883" url="https://pl.wikipedia.org/wiki?curid=730883" title="American General Center">
American General Center

American General Center (znany też jako America Tower) – wieżowiec w Houston w Stanach Zjednoczonych. Ma 180 metrów wysokości i 42 piętra. Zaprojektowany został przez Lloyd Jones Brewer &amp; Associates, a budowę ukończono w 1983 roku. Wykorzystuje się go jako biurowiec. Obecnie mieści się tutaj siedziba American General, wcześniej swoją siedzibę mieściły się tu linie lotnicze Continental Airlines.

</doc>
<doc id="730887" url="https://pl.wikipedia.org/wiki?curid=730887" title="Beitar Jerozolima">
Beitar Jerozolima

Mo’adon Kaduregel Beitar Jerozolima () – izraelski klub piłkarski z Jerozolimy. Jest jednym z najbardziej utytułowanych klubów piłkarskich w Izraelu (6 tytułów mistrzowskich).
Historia.
Początki.
W roku 1936, dwóch mieszkańców Jerozolimy – Dawid Horn oraz Szemuel Kirschstein – postanowiło założyć lokalną drużynę piłki nożnej. Horn był działaczem prawicowego, młodzieżowego ruchu syjonistycznego Betar – „młodzieżówki” syjonistów rewizjonistów (liberalni nacjonaliści). Do dziś fani Beitaru sympatyzują z partiami prawej strony sceny politycznej, m.in. ugrupowaniem Likud. Założyciele klubu postanowili, że głównymi hasłami klubu będą słowa „Hadar” (szacunek dla samego siebie) i „Hod” (Chwała). Kadra Beitaru w początkowej fazie istnienia klubu składała się w całości z członków Betaru włączając w to Chaima Corfu (który w przyszłości został ministrem prawicowego rządu).
„Nowy” Beitar.
W 2005 roku po przejęciu klubu przez Gaidamaka, Beitar Jerozolima stał się drużyną o największym w Izraelu budżecie. Przed sezonem sprowadzono do Jerozolimy piłkarzy o świetnej marce, nie tylko w Europie ale i na świecie, takich jak Jerome Leroy, Fabrice Fernandes czy David Aganzo. Na stanowisko trenera zatrudniono Luisa Fernándeza – byłego szkoleniowca m.in. Paris Saint-Germain, Athletic Bilbao i RCD Espanyolu. Beitar zakończył rozgrywki sezonu 2005/2006 na 3. miejscu w lidze, kwalifikując się zarazem do Pucharu UEFA.
Przed sezonem 2006/2007 nastąpiły w klubie kolejne zmiany, trenerem został były mistrz świata z roku 1978 – Osvaldo Ardiles, a do Beitaru sprowadzono m.in. Dereka Boatenga i Micha’ela Zandberga.
Po kilku miesiącach oraz niepowodzeniach w lidze i Pucharze UEFA, zwolniono argentyńskiego szkoleniowca, a na jego miejsce przyszedł Josi Mizrachi – legenda jerozolimskiego klubu.
W sezonie 2008/2009 Beitar grał w kwalifikacjach do Ligi Mistrzów UEFA, gdzie w drugiej rundzie spotkał się z Wisłą Kraków. Beitar pierwszy mecz wygrał 2:1, natomiast w rewanżu górą była "Biała Gwiazda", która wygrała aż 0:5. Nie był to pierwszy mecz Beitaru z polską drużyną. W pierwszej rundzie kwalifikacji do Ligi Mistrzów w sezonie 1993/1994 Beitar trafił na Lecha Poznań. Izraelski klub przegrał w dwumeczu aż 2:7 (2:4 w meczu domowym i 0:3 w meczu wyjazdowym).
Kibicem Beitaru jest m.in. amerykański aktor Adrien Brody.

</doc>
<doc id="730895" url="https://pl.wikipedia.org/wiki?curid=730895" title="Marathon Oil Tower">
Marathon Oil Tower

Marathon Oil Tower – wieżowiec w Houston w Stanach Zjednoczonych. Ma 171 metrów wysokości i 41 pięter. Zaprojektowany przez Pierce Goodwin Alexander &amp; Linville. Jego budowa została ukończona w 1983 roku. Wykorzystuje się go jako biurowiec.

</doc>
<doc id="730900" url="https://pl.wikipedia.org/wiki?curid=730900" title="Republika Goshen">
Republika Goshen

Goshen - krótko istniejące państwo na terenach dzisiejszej Botswany, założone przez Burów. Republikę założono 24 października 1882 roku. 7 sierpnia 1883 została włączona do republiki Verenigde Staten van Stellaland.

</doc>
<doc id="730901" url="https://pl.wikipedia.org/wiki?curid=730901" title="Powiat Bratysława V">
Powiat Bratysława V

Powiat Bratysława V (słow. "okres Bratislava V") – słowacka jednostka administracyjna znajdująca się w kraju bratysławskim, obejmująca bratysławskie dzielnice Petržalka, Jarovce, Rusovce, Čunovo.
Powiat Bratysława V zajmuje obszar 94,2 km², jest zamieszkiwany przez około 111 tysięcy obywateli.
Teren powiatu – jedyny należący do Słowacji obszar na południe od Dunaju – zwano dawniej przyczółkiem bratysławskim.

</doc>
<doc id="730903" url="https://pl.wikipedia.org/wiki?curid=730903" title="Achalasia">
Achalasia



</doc>
<doc id="730918" url="https://pl.wikipedia.org/wiki?curid=730918" title="Jan Kowalski (ujednoznacznienie)">
Jan Kowalski (ujednoznacznienie)

Zobacz też:

</doc>
<doc id="730921" url="https://pl.wikipedia.org/wiki?curid=730921" title="Stanisław Potocki">
Stanisław Potocki



</doc>
<doc id="730928" url="https://pl.wikipedia.org/wiki?curid=730928" title="Szkielet wewnętrzny">
Szkielet wewnętrzny

Szkielet wewnętrzny (endoszkielet) – szkielet znajdujący się wewnątrz ciała, otoczony innymi tkankami. U kręgowców składa się z kości i chrząstek. Kości pojawiają się w tych miejscach, w których jest potrzebna sztywność i wytrzymałość na obciążenia, a chrząstki tam gdzie jest potrzebna sprężystość. Na przykład nos człowieka i krtań zbudowane są z chrząstek. Chrząstki służą też jako amortyzatory w stawach. U bezkręgowców szkielet wewnętrzny bywa inaczej zbudowany. U bezkręgowych strunowców budowany jest przez strunę grzbietową. U głowonogów chrzęstny szkielet osłania niektóre narządy. U gąbek zbudowany jest z igieł o różnej budowie fizycznej i chemicznej. Podobnie jak egzoszkielet dostarcza on twardego oparcia i zaczepu dla mięśni, przez co możliwy jest ruch. Jego ewolucyjną przewagą nad egzoszkieletem jest możliwość ciągłego wzrostu bez konieczności linienia.
W stawach części szkieletu są połączone za pomocą więzadeł, tj. twardych, mało elastycznych pasm, które łączą kości po jednej stronie stawu z kośćmi po drugiej jego stronie. Mała elastyczność wiązadeł i ich powolne gojenie się wyjaśniają dlaczego kontuzje kolana mają często zgubne skutki dla kariery sportowców.

</doc>
<doc id="730931" url="https://pl.wikipedia.org/wiki?curid=730931" title="Teoria podtrzymywania poczucia własnej wartości">
Teoria podtrzymywania poczucia własnej wartości



</doc>
<doc id="730932" url="https://pl.wikipedia.org/wiki?curid=730932" title="Biegnąca z wilkami">
Biegnąca z wilkami

Biegnąca z wilkami. Archetyp Dzikiej Kobiety w mitach i legendach (ang. "Women Who Run With the Wolves") – książka Clarissy Pinkoli Estés, napisana na podstawie wieloletnich doświadczeń psychoterapeutki i badaczki ludowej kultury werbalnej. Autorka dokonuje analizy kobiecej psychiki za pomocą baśni, takich jak "Brzydkie kaczątko", "Mądra Wasylisa", "Sinobrody", "Dziewczynka z zapałkami", "Kobieta-Szkielet", "Skóra Foki" i wiele innych. Baśniowe i legendarne opowieści o losach kobiet są kluczem do rozpoznania i nazwania chorób ducha oraz inspiracją do odnalezienia lekarstwa na nie.

</doc>
<doc id="730936" url="https://pl.wikipedia.org/wiki?curid=730936" title="Wieniec adwentowy">
Wieniec adwentowy

Wieniec adwentowy – wieniec, stanowiący formę ludowej domowej pobożności, wykonany z gałązek drzewa iglastego z czterema świecami, które zapala się kolejno w każdą niedzielę adwentu.
Pochodzenie zwyczaju.
Korzenie chrześcijańskie.
Nauczyciel ewangelicki i pastor, ks. Johann Hinrich Wichern, prowadzący w Hamburgu szkołę-przytułek dla sierot, chciał stworzyć rodzinną atmosferę. W I niedzielę adwentu w 1839 roku przyszedł mu do głowy pomysł, by wzbogacić wystrój świetlicy. Razem z wychowankami w I niedzielę adwentu zapalił pierwszą świecę adwentową umocowaną na drewnianym kole o średnicy 2 m, by wytworzyć nastrój skłaniający do modlitwy. Następne, mniejsze dwadzieścia cztery świece podopieczni zapalali każdego dnia do Wigilii, gromadząc się na wieczorny śpiew i modlitwę. Początkowo zielenią ozdabiano ściany. Z czasem drewniane koło przystrojono gałęziami jodły. W 1860 roku Wicherna przeniesiono do Berlina. Odchodząc zmniejszył liczbę świec do czterech.
Korzenie pozachrześcijańskie.
Niegdyś Germanie w czasie obrzędów pogańskich w środku zimy, zapalali ogień na kręgu wykonanym z gałęzi o zielonych liściach, który stanowił symbol słońca.
Zaś Żydzi podczas święta Chanuka zapalają kolejne świece na ośmioramiennym świeczniku.
Rozpowszechnienie zwyczaju.
Tradycja szybko przyjęła się w rodzinach ewangelickich na północy Niemiec. W latach 20. XX w. zwyczaj przyjął się wśród katolików. Pojawił się na terenach dzisiejszej Polski w 1925 roku. Najpierw zadomowił się we Wrocławiu. W Danii wieńce adwentowe rozpowszechniły się na początku lat 30. XX w.
Praktykowanie zwyczaju.
Polska.
Zwyczaj ubierania wieńca adwentowego kultywowany jest głównie w rodzinach ewangelickich, jednak coraz częściej zdarza się, że wieniec ubierają też katolicy.
Dawniej.
Dawniej wieńce wykonywano własnoręcznie i z żywych gałązek. Na terenie Warmii i Mazur w I niedzielę adwentu robiono z choiny wianek i przystrajano czerwonymi wstążkami. Następnie umieszczano na nim świeczkę. Po czym zawieszano go pod sufitem. W każdą niedzielę dodawano świeczkę. Czasem wieniec adwentowy zdobiły wstążki różnych kolorów.
Współcześnie.
Dziś w Polsce wieniec plecie się na kole drucianym o średnicy 20-40 cm przeważnie z gałązek szlachetnych drzew iglastych, tj.: świerk srebrzysty, jodła pospolita, daglezja zielona, sosna zwyczajna, ale także z liści laurowych, mahoniowych. Następnie umieszcza się cztery świece. Katolicy często dobierają świece w kolorystyce szat liturgicznych każdej niedzieli adwentu, czyli trzy świece fioletowe oraz jedna różowa, bądź koloru czerwonego jako wyrażenie radości oczekiwania na Mesjasza.
Wieniec umieszcza się na wstążkach pod sufitem w domach oraz kościołach, bądź ustawia na widocznym miejscu, np.: na tacy na stole. Rodzina gromadzi się w każdy wieczór niedzieli adwentowej na modlitwę, zapalając przy zgaszonym świetle kolejne świece. Świece są zapalane w czasie modlitwy, wspólnych posiłków i spotkań.
W Wigilię zapala się wszystkie świece. Coraz częściej w wiązance umieszcza się wtedy świecę Wigilijnego Dzieła Pomocy Dzieciom – wspólnego przedsięwzięcia chrześcijańskich organizacji charytatywnych Caritas, Diakonii i Eleos.
W niektórych katolickich parafiach, w sobotni wieczór lub poranek I niedzieli adwentu, wieńce adwentowe są święcone i pobłogosławione.
Zwyczaj ten nie jest znany w Kościołach ewangelickich.
Za granicą.
W tradycji anglosaskiej jeden wieniec zawiesza się na drzwiach domostwa, natomiast drugi umieszcza się w pomieszczeniu spożywania posiłków.
W Danii wieniec wykonuje się z gałązek świerkowych i białych świeczek. Jest dekorowany czerwonymi owocami i wstążkami oraz szyszkami świerku. Na przełomie wieku umieszczano jedną świecę, ale uległo to zmianie pod wpływem napływu trendów z Niemiec i Austrii.
W Niemczech wieniec jest także ozdabiany małymi bombkami. W kościele zapalenie wieńca jest dokonywane w uroczysty sposób. Czyni to konkretna grupa przedstawicieli parafian, np.: młodzież, bądź członkowie chóru. W Bawarii wieniec zdobi się czerwonymi wstążkami, jabłkami i szyszkami sosny.
W Alzacji do wykonania wieńca używa się świerku srebrzystego.
Symbolika.
Zapalanie świec oznacza czuwanie i gotowość na przyjście Chrystusa. Wiąże się to ze słowami Chrystusa, który określał siebie mianem "światłości świata". I świeca symbolizuje przebaczenie przez Boga nieposłuszeństwa Adama i Ewy wobec Niego. Świeca zapalana w II niedzielę adwentu stanowi symbol wiary patriarchów Narodu Izraelskiego jako wdzięczność za dar Ziemi Obiecanej. III z kolei świeca odnosi się do radości króla Dawida, który celebruje przymierze z Bogiem. Zaś ostatnia świeca symbolizuje nauczanie proroków, głoszących przyjście Mesjasza. W Wigilię Bożego Narodzenia wszystkie palące się świece stanowią symbol bliskości "przyjścia" Jezusa. Światło świec w wieńcu oznacza nadzieję. Zieleń stanowi symbol trwającego życia. Natomiast kształt kręgu symbolizuje wieczność Boga, który nie ma początku ani końca, oraz wieczność życia Chrystusa. Zaś całościowo wieniec adwentowy jest symbolem wyczekującego w miłości i radości Ludu Bożego. Stanowi także symbol zwycięstwa i godności królewskiej. Jest formą hołdu dla oczekiwanego Chrystusa jako zwycięzcy, króla i wybawiciela.

</doc>
<doc id="730941" url="https://pl.wikipedia.org/wiki?curid=730941" title="Doznania szczytowe">
Doznania szczytowe



</doc>
<doc id="730942" url="https://pl.wikipedia.org/wiki?curid=730942" title="Doznania mistyczne">
Doznania mistyczne



</doc>
<doc id="730946" url="https://pl.wikipedia.org/wiki?curid=730946" title="Dörzbach">
Dörzbach

Dörzbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Krautheim. Leży nad rzeką Jagst, ok. 12 km na północ od Künzelsau, przy drodze krajowej B19 i linii kolejowej Dörzbach–Möckmühl.

</doc>
<doc id="730949" url="https://pl.wikipedia.org/wiki?curid=730949" title="Doznanie mistyczne">
Doznanie mistyczne



</doc>
<doc id="730951" url="https://pl.wikipedia.org/wiki?curid=730951" title="Komiksowo">
Komiksowo

Komiksowo – komiks, dodatek do Gazety Wyborczej kierowany do dzieci, drukowany od 2000 do 2004 roku. Pierwszy numer ukazał się 25 lutego 2000 roku. Ukazywał się co piątek, a od 13 marca 2004 roku co sobotę. W ostatnim numerze (227) z 20 czerwca 2004 redaktorzy żegnają się słowami: „"Komiksowo" żegna się ze swoimi czytelnikami."
Stałymi elementami dodatku były pierwsza strona, na której był zamieszczony krótki komiks o nazwie „Kaczy fart!” z Kaczorem Donaldem w roli głównej oraz „Zgaduj z Mikim” z Myszką Miki
Były w nim drukowane komiksy z Kaczorem Donaldem i Myszką Miki, komiksy z serii "Tymek i Mistrz", "Pluto", "Aladyn", "Pocahontas", "Mulan", "Robin Hood", "Przygody twistującego słonia Twisti", "101 dalmatyńczyków" i "102 dalmatyńczyki", "Diodak i wyrzutnia", "Król Lew", "Dzwonnik z Notre Dame", "Kim Kolwiek", "Piękna i Bestia", "Rudek i Reks", "Kubusiowe opowieści", "Dinozaur", "Spy Kids", "Arielka", "Lilo i Stich", "Gdzie jest Nemo?", "Piraci z Karaibów", "Dawno temu w trawie", "Toy Story 2", "Mój brat niedźwiedź" i in. Były zamieszczane komiksy w języku angielskim z Timonem i Pumbą wraz z tłumaczeniem. Znajdowały się tam też zagadki „Zgaduj z Mikim”, wykreślanki, logogryfy i krzyżówki, konkursy z nagrodami. Z kolei znany dziennikarz-przyrodnik Adam Wajrak regularnie publikował informacje o zwierzętach żyjących w Polsce w cyklu „Zwierzaki Wajraka”.

</doc>
<doc id="730953" url="https://pl.wikipedia.org/wiki?curid=730953" title="Mulfingen">
Mulfingen

Mulfingen – gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład związku gmin Krautheim. Leży nad rzeką Jagst, ok. 12 km na północny wschód od Künzelsau.

</doc>
<doc id="730954" url="https://pl.wikipedia.org/wiki?curid=730954" title="Askarysi">
Askarysi

Askarysi (arab. عسكري = askari) – tubylczy żołnierze afrykańskich sił kolonialnych w XIX i XX wieku. Także wzorowane na nich niektóre niemieckie jednostki w Europie złożone z żołnierzy obcego pochodzenia.
W armii brytyjskiej oddziałom tym, początkowo nieregularnym, zmieniano później status, formując np. East African Rifles (Wielka Brytania), następnie przekształcony w King's African Rifles – pułk, który walczył w obydwu wojnach światowych. Włoska armia kolonialna licząca ok. 256 tys. ludzi, miała ok. 180 tys. tubylczych żołnierzy.
Najbardziej znanymi wojskami złożonymi w dużej części z askarysów były Schutztruppe z Niemieckiej Afryki Wschodniej, które pod dowództwem gen. Paula von Lettow-Vorbecka skutecznie wiązały znaczne siły brytyjskie przez całą I wojnę światową (w latach 60. rząd RFN wypłacił renty żyjącym jeszcze uczestnikom walk).
III Rzesza.
W czasie II wojny światowej nazwę te nosiły oddziały Wehrmachtu i Waffen-SS składające się z byłych żołnierzy Armii Czerwonej. Określano tak Ukraińców oraz Rosjan walczących po stronie Niemców podczas tłumienia powstania warszawskiego w 1944. Sformowani z Ukraińców askarysi byli odpowiedzialni m.in. za zbrodnię w Chatyniu na Białorusi.
Oddziały złożone z Łotyszy wraz z żołnierzami SS, pod komendą SS-Gruppenführera Jürgena Stroopa, jako jednostki pomocnicze stłumiły powstanie w getcie warszawskim. W odniesieniu do tych jednostek Stroop także używa określenia „askarysi”.

</doc>
<doc id="730959" url="https://pl.wikipedia.org/wiki?curid=730959" title="Pfedelbach">
Pfedelbach

Pfedelbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład wspólnoty administracyjnej Öhringen. Leży ok. 18 km na południowy zachód od Künzelsau.
Współpraca.
Miejscowość partnerska:

</doc>
<doc id="730960" url="https://pl.wikipedia.org/wiki?curid=730960" title="Szkielet zewnętrzny">
Szkielet zewnętrzny

Szkielet zewnętrzny (egzoszkielet) – szkielet, rodzaj rusztowania podtrzymującego ciało znajdujący się na zewnątrz organizmu zwierząt bezkręgowych.
Szkielet zewnętrzny najczęściej nie jest żywą tkanką, lecz martwym wytworem komórek naskórka.
Szkielet taki posiadają mięczaki i stawonogi.
U mięczaków (ślimaki, małże) szkieletem zewnętrznym jest muszla zbudowana z węglanu wapnia. Pełni funkcję przede wszystkim ochronną, nie spełnia natomiast funkcji lokomotorycznych. Mimo że u niektórych gatunków do muszli przyczepione są mięśnie służą one np. do utrzymania zamkniętej muszli dla ochrony przed drapieżnikami jak np. u małży sercówek. Muszla mięczaków zapewnia schronienie tylko w razie potrzeby, przez większość czasu jest ona otwarta.
Muszle ślimaków spełniają także funkcję ochronną zabezpieczającą przed niekorzystnymi warunkami zewnętrznymi np. przed suszą, drapieżnikami. Jest ona przytwierdzona do nogi dzięki specjalnym mięśniom, które umożliwiają też wciągnięcie ciała ślimaka do środka. Jesienią przed zapadnięciem w odrętwienie ślimaki chowają się w muszli i zamykają jej otwór pokrywą (epiphragma), nie związaną z ciałem ślimaka i odrzucaną na wiosnę.
U stawonogów, podobnie jak endoszkielet, dostarcza twardego oparcia pozwalającego na przeciwstawienie się sile grawitacji. Jest miejscem przyczepu mięśni, tworząc wraz z nimi układ ruchowy i umożliwiając poruszanie się. Ponadto pełni funkcję ochronną dla miękkich części ciała – chroni przed urazami, przed wyschnięciem (w przypadku form lądowych) i dla narządów wewnętrznych.
Zewnętrzny pancerz składa się z chitynowego oskórka, który u niektórych skorupiaków wysycony jest dodatkowo solami wapnia nadającymi mu dużą twardość. Zwykle są to duże, sztywne płyty oddzielone cienkimi, giętkimi połączeniami umożliwiającymi ruch. 
Ograniczeniem wynikającym z posiadania egzoszkieletu, jest utrudnienie wzrostu. Rozwiązaniem jest proces linienia. Wtedy stary oskórek jest zrzucany i zastępowany nowym, bardziej miękkim i nieco większym od poprzedniego. Zanim znów stwardnieje, zwierzę intensywnie rośnie.

</doc>
<doc id="730961" url="https://pl.wikipedia.org/wiki?curid=730961" title="Zweiflingen">
Zweiflingen

Zweiflingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe, wchodzi w skład wspólnoty administracyjnej Öhringen. Leży ok. 12 km na zachód od Künzelsau.

</doc>
<doc id="730964" url="https://pl.wikipedia.org/wiki?curid=730964" title="Bad Tölz">
Bad Tölz

Bad Tölz – uzdrowiskowe miasto powiatowe w Niemczech, w kraju związkowym Bawaria, w rejencji Górna Bawaria, w regionie Oberland, siedziba powiatu Bad Tölz-Wolfratshausen. Leży około 20 km od granicy z Austrią, nad Izarą, 670 m n.p.m., zajmuje 30 km², zamieszkane jest przez 18,1 tys. mieszkańców (31 grudnia 2011).
W mieście znajduje się wiele sanatoriów oraz stacja kolejowa Bad Tölz.
Polityka.
Burmistrzem miasta jest Josef Janker z CSU, rada miasta składa się z 24 osób.
Współpraca.
Miejscowości partnerskie:
Historia.
Od 1934 r. do marca 1945 działała tu szkoła oficerska SS, na potrzeby której zbudowano obszerny kompleks koszarowo-szkolny w 1936 r. W szkole uczono wyłącznie esesmannów niemieckich oraz z narodów uznanych za germańskie. Ostatni kurs junkrów, wraz z kadrą został w marcu 1945 r. wcielony w całości do nowo powstałej 38 Dywizji Grenadierów SS Nibelungen. W 1945 r. przez pewien czas ukrywał się w mieście Amon Göth – jeden z najokrutniejszych SS-manów. Od 1953 baza wojsk amerykańskich.
Pod koniec swojego życia przebywał w uzdrowisku i tu zmarł w 2002 r. niemiecki kompozytor Norbert Schultze, autor ponadczasowego przeboju Lili Marleen.

</doc>
<doc id="730965" url="https://pl.wikipedia.org/wiki?curid=730965" title="Schöntal">
Schöntal

Schöntal – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Hohenlohe. Leży nad rzeką Jagst, ok. 12 km na północny zachód od Künzelsau, przy linii kolejowej Dörzbach–Möckmühl.

</doc>
<doc id="730966" url="https://pl.wikipedia.org/wiki?curid=730966" title="Schontal">
Schontal



</doc>
<doc id="730967" url="https://pl.wikipedia.org/wiki?curid=730967" title="Silent Hunter III">
Silent Hunter III

Silent Hunter III – komputerowy symulator okrętu podwodnego w realiach II wojny światowej, wyprodukowany i wydany w 2005 przez Ubisoft. Jest to trzecia część serii "Silent Hunter". Gracz, podobnie jak w poprzedniej części, dowodzi załogą niemieckiego U-Boota wykonującego misje przeciw okrętom alianckim.
Gra posiada trójwymiarowy silnik graficzny, realistycznie generujący warunki pogodowe i otoczenie.
Do gry ukazały się nieoficjalne dodatki komercyjne autorstwa X1 Software: "SeeWölfe: U-Boote auf Jagd" ("Seawolves: Submarines on Hunt") i "U-Boote: Seeschlacht im Mittelmeer" (w Polsce wydany jako "U-Boat: Morze Śródziemne").

</doc>
<doc id="730968" url="https://pl.wikipedia.org/wiki?curid=730968" title="Schoental">
Schoental



</doc>
<doc id="730969" url="https://pl.wikipedia.org/wiki?curid=730969" title="Dorzbach">
Dorzbach



</doc>
<doc id="730970" url="https://pl.wikipedia.org/wiki?curid=730970" title="Doerzbach">
Doerzbach



</doc>
<doc id="730976" url="https://pl.wikipedia.org/wiki?curid=730976" title="Perswazje">
Perswazje

Perswazje (ang. "Persuasion") – powieść obyczajowa angielskiej pisarki Jane Austen wydana w 1817 roku (pośmiertnie). Jest to jednocześnie portret szlachty angielskiej początku XIX wieku oraz interesujący romans, zapowiadający późniejszą powieść psychologiczną.
Perswazje to najpóźniejsza powieść Jane Austen. Na tle poprzednich wyróżnia się bardzo subtelnym i wnikliwym rysunkiem psychologicznym postaci głównej bohaterki, dwudziestosiedmioletniej Anny Elliot, którą rodzina osiem lat wcześniej namówiła do zerwania zaręczyn, „wyperswadowując” jej związek z młodym, świetnie się zapowiadającym, lecz pozbawionym na razie materialnego zabezpieczenia bytu kapitanem Fryderykiem Wentworthem (stąd tytuł książki).
Treść utworu.
Anna Elliot mieszka w Kellynch Hall z ojcem – podstarzałym, zapatrzonym w siebie baronetem i złośliwą, egoistyczną i zarozumiałą siostrą, Elżbietą. Lady Elliot zmarła dawno temu, powierzając opiekę duchową nad córkami swej przyjaciółce – lady Russell, która wyjątkowo pokochała właśnie skromną, delikatną Annę. Anna jest starą panną, gdyż osiem lat wcześniej za namową rodziny zerwała zaręczyny z kapitanem Wentworthem, który wówczas jeszcze czekał na przyznanie okrętu, a więc nie miał jak zapewnić bytu rodzinie. Później wzbudzała zainteresowanie mężczyzn, ale sama dochowała wierności ukochanemu. Wskutek rozrzutnego trybu życia i braku zapobiegliwości Elliotowie muszą wydzierżawić posiadłość i przenieść się do Bath. Okazuje się, że Kellynch Hall ma wynająć admirał Croft, którego żona jest jedyną siostrą kapitana Wentwortha, więc Anna wpada w panikę, bojąc się spotkania po latach. Na szczęście przychodzi zaproszenie od młodszej siostry, Mary, z którego Anna z westchnieniem ulgi korzysta. Przenosi się do państwa Musgrove’ów, gdzie staje się dobrym duchem: łagodzi spory między małżonkami oraz między swą siostrą a jej teściową i siostrami męża, opiekuje się rozbrykanymi siostrzeńcami i całymi wieczorami gra na klawikordzie na zaimprowizowanych tańcach ku wdzięczności uroczych panien na wydaniu, sióstr jej szwagra. Jednak okazuje się, że Anna nie jest bezpieczna u siostry. Wskutek kontaktów towarzyskich z państwem Croft, kapitan Wentworth zostaje zaproszony do Musgrove’ów na kolację. Anna unika pierwszego spotkania, pozostając w domu z chorym siostrzeńcem. Jednak wkrótce kapitan Wentworth, zachwycony ciepłym przyjęciem i otoczony względami obydwu sióstr Musgrove, Luizy i Henrietty, staje się częstym gościem w domu teściów Mary.
Anna i kapitan Wentworth starają się siebie unikać. On z początku jest zaszokowany tym, jak bardzo się zmieniła na niekorzyść jej powierzchowność, czemu daje wyraz w rozmowie z Mary, która bezmyślnie i z nieświadomym okrucieństwem powtarza to Annie. Historia miłości Anny nie jest znana, a wszyscy wokół spekulują, z którą z panien Musgrove kapitan zamierza się ożenić. Ponieważ Henrietta po okresie fascynacji przystojnym kapitanem zaręcza się jednak ze swoim kuzynem, wszyscy traktują jako pewnik uczucie Wentwortha do Luizy. Któregoś dnia towarzystwo wpada na pomysł udania się na kilkudniową wycieczkę do Lyme. Dla Anny, która niemal nigdy nie opuszczała rodzinnego domu, jest to wielka atrakcja, mimo że obojętność kapitana sprawia jej ból, podobnie jak niechcący podsłuchane jego słowa, gdy w rozmowie z Luizą zachwycał się kobietami o silnym charakterze i niezłomnej woli, przeciwstawiając je z pogardą tym, które dają sobą powodować i wyperswadować to, co uważają za słuszne. Na miejscu zastają przyjaciół kapitana Wentwortha, w tym nieszczęśliwego kapitana Benwicka, młodzieńca rozpaczającego po śmierci narzeczonej. Anna stara się go podnieść na duchu, rozmawiając o poezji i wzniosłych dziełach, co wzbudza wdzięczność Wentwortha. Jego uczucia do Anny przechodzą tu przeobrażenie: widząc, jak delikatnie, lecz wytrwale wspiera jego przyjaciela, ma szansę docenić jej walory ducha, a zachwyt na twarzy przypadkowego przechodnia, mijającego Annę podczas spaceru całej grupy nad morzem, ukazuje mu, że jej uroda mimo upływu lat wciąż zachwyca. Największe znaczenie ma jednak zachowanie Anny podczas wypadku: popędliwa Luiza, skacząc wbrew prośbom towarzystwa z wysokich schodów, rozbija sobie głowę. Dawna ukochana jako jedyna zachowuje zimną krew i panuje nad sytuacją.
Luiza, wbrew obawom o jej życie, powoli dochodzi do zdrowia; Anna tymczasem wyjeżdża do lady Russell, aby potem razem z nią pojechać do Bath i dołączyć do rodziny. W Bath okazuje się, że ojciec ze starszą siostrą już zaakceptowali nowe miejsce i prowadzą ożywione życie towarzyskie, którego ozdobą jest William Elliot – kuzyn Elliotów, który niespodziewanie postanowił nawiązać kontakt z unikaną dotychczas rodziną. Jest on młodym, eleganckim, bardzo bogatym, mającym świetne maniery i prezencję wdowcem. Okazuje się, że to on był zachwyconym wdziękiem Anny mężczyzną nad morzem w Lyme, a jego oczarowanie piękną panną nie minęło. Zaczyna jej asystować i wkrótce po Bath zaczynają chodzić pogłoski o ich rychłych zaręczynach. Jednak Anna, po chwili oczarowania wizją zostania, jak ukochana zmarła matka, lady Elliot, wbrew oczekiwaniom uszczęśliwionej taką wspaniałą perspektywą lady Russell nie planuje wychodzić za kuzyna. Nie ufa jego niejasnej przeszłości, nie zapomniała też o dawnym ukochanym. W międzyczasie przychodzą zadziwiające wieści: podczas choroby Luizy kapitan Wentworth wyjechał, a jego miejsce przy boku chorej zajął kapitan Benwick, który tak się przejął losem chorej, że wkrótce zakochał się w niej, oświadczył i został przyjęty. Sam zaś kapitan Wentworth przyjeżdża do Bath wraz z siostrą i jej mężem. Jego zmieszanie podczas przypadkowego spotkania uświadamia Annie, że cokolwiek działo się wcześniej, dawne uczucia między nimi odżyły. Napełnia ją to otuchą. Zaczyna dawać ukochanemu sygnały, starając się dać mu do zrozumienia, że ona się nie zmieniła. Kapitan Wentworth, rozdarty między nadzieją a rozpaczą (wszyscy wokół mówią o zaręczynach Anny z bogatym i utytułowanym kuzynem), wyznaje jej w końcu miłość. Po latach Anna i kapitan Wentworth odnawiają swe zaręczyny i biorą ślub.
Nawiązania.
Liczne nawiązania do "Perswazji", w tym kilka niemal identycznych scen, można znaleźć w powieści Helen Fielding "", drugiej części "Dziennika Bridget Jones" oraz w filmie "Dom nad jeziorem". Na "Perswazjach" wzorowała się Rosie Rushton w książce "Echoes of Love".

</doc>
<doc id="730977" url="https://pl.wikipedia.org/wiki?curid=730977" title="Sjøforsvaret">
Sjøforsvaret

Sjøforsvaret ("Norweska Królewska Marynarka Wojenna") – Królewska Marynarka Wojenna Norwegii, składa się z trzech komponentów: Floty Norweskiej, Straży Wybrzeża, Artylerii Nadbrzeżnej. Obok jednostek pływających w skład sił morskich wchodzi też lotnictwo morskie wyposażone w samoloty i śmigłowce. Siły liczą około 4900 osób
Zasadniczym obszarem działania marynarki wojennej są wody Morza Północnego i Norweskiego. W związku charakterystycznymi cechami tego akwenu oraz koniecznością wypełniania zadań w ramach NATO, w siłach morskich można wydzielić dwie zasadnicze grupy jednostek nawodnych. Do realizacji zadań w ramach NATO i w oddalonych rejonach Norwegia posiada fregaty, natomiast do działań w rejonie przybrzeżnym, małe jednostki rakietowe – kutry. Uzupełnieniem sił nawodnych są klasyczne okręty podwodne. Zadania rozpoznania i ZOP realizowane są przez samoloty typu P-3C Orion, natomiast zadania SAR przez śmigłowce.
Główne zadania SM Norwegii to:
Dla obrony wybrzeża, w rejonie wejść do najważniejszych fiordów, usytuowano 9 fortów wyposażonych w artylerię lufową i KPR. Uzupełnieniem uzbrojenia obrony wybrzeża są nadbrzeżne wyrzutnie torped oraz 6 sterowanych zagród minowych. Jednakże począwszy od roku 2000 większość tych instalacji przenoszona jest w stan stałej konserwacji. Proces ten zakończył się w 2004 Reorganizacja objęła również bazy i okręgi morskie. Zlikwidowano 3 okręgi (Narvik, Vestlandet i Sorlandet), zamknięto większość ośrodków szkoleniowych oraz bazy morskie w Hysnes, Ulnes, Marvika i Karljohansvern.
W rezultacie przeniesienia w stan stałej konserwacji systemu fortów utworzono Dowództwo Piechoty Morskiej (Coastal Ranger Command) z siedzibą w Trondenes (Harstad).
Oddziały lekkiej artylerii brzegowej to niewielkie grupy bojowe uzbrojone w przenośne zestawy rakietowe produkcji szwedzkiej typu HSDS z rakietami RBS-17. Realizują one zadania obrony fiordów stanowiących podejścia do najważniejszych portów. Ich atutem jest wysoka mobilność, w celu szybszego przemieszczania wykorzystuje się szybkie kutry desantowe typ "90N".
Zostało zaplanowane wprowadzenie nowych fregat i KTR. Norweska marynarka rozpoczęła też budowę i eksploatację jednostek na poduszce powietrznej – bocznościanów. Obecnie większość z nich to jednostki obrony przeciwminowej. W roku 1999 wprowadzono pierwszą jednostkę w wersji uderzeniowej. Dla ewentualnego wzmocnienia floty, duże okręty ochrony rybołówstwa typu "Nordkapp" mogą zostać dodatkowo dozbrojone w kierowane pociski rakietowe klasy woda-woda i spełniać rolę fregat eskortowych.

</doc>
<doc id="730979" url="https://pl.wikipedia.org/wiki?curid=730979" title="Antalyaspor Kulübü">
Antalyaspor Kulübü



</doc>
<doc id="730981" url="https://pl.wikipedia.org/wiki?curid=730981" title="Densytometria">
Densytometria

Densytometria – technika pomiaru stopnia zaczernienia światłoczułego materiału fotograficznego w wyniku działania światła i obróbki chemicznej (wywołania i utrwalenia). Stosowana jest w pomiarach czułości ogólnej i barwoczułości materiałów fotograficznych (sensytometria), oraz pomiaru stopnia zaczernienia materiału światłoczułego, a poprzez to pośrednio do pomiaru stopnia pochłaniania promieniowania zaczerniającego materiał światłoczuły.
Do pomiarów densytometrycznych stosowane są różnej konstrukcji densytometry.

</doc>
<doc id="730986" url="https://pl.wikipedia.org/wiki?curid=730986" title="Wyspy Tremiti">
Wyspy Tremiti



</doc>
<doc id="730987" url="https://pl.wikipedia.org/wiki?curid=730987" title="Bad Toelz">
Bad Toelz



</doc>
<doc id="730988" url="https://pl.wikipedia.org/wiki?curid=730988" title="Bad Tolz">
Bad Tolz



</doc>
<doc id="730997" url="https://pl.wikipedia.org/wiki?curid=730997" title="Jason Richardson (koszykarz)">
Jason Richardson (koszykarz)

Jason Anthoney Richardson (ur. 20 stycznia 1981 w Saginaw) – amerykański profesjonalny koszykarz, grający na pozycji rzucającego obrońcy w zespołach ligi NBA.
Absolwent uniwersytetu Michigan. Profesjonalną karierę rozpoczął w 2001, gdy został wybrany w drafcie 2001 przez Golden State Warriors, w którym pozostał do 2007. Następnie zawodnik Charlotte Bobcats. W latach 2008-2010 reprezentował barwy Phoenix Suns. W grudniu 2010 brał udział w wymianie, w ramach której trafił do Orlando Magic. W sezonie 2009/2010 jego zarobki wyniosły 13 333,333 $.
Richardson dwukrotnie zwyciężył konkurs wsadów.
W 1999 wystąpił w meczu gwiazd amerykańskich szkół średnich - McDonald’s All-American.
Życiorys.
College.
W latach 1999-2001 student uniwersytetu Michigan. W sezonie 2000/2001 drużyna Spartans z Mateenem Cleavesem, Charliem Bellem, Morrisem Petersonem i Dave'em Thomasem wygrała dywizją 1 NCAA.
Golden State Warriors.
Richardson, po karierze na uniwersytecie Michigan przeniósł się do NBA. Dołączył po drafcie 2001, w którym Warriors wybrali go z 5 numerem.
Richardson brał udział w Rookie Challenge 2002, jako debiutant i w 2003 jako drugoroczniak. W pierwszym roku debiutanci wygrali, a on był wybrany MVP Rookie Challengu. W drugim roku odbił piłkę od Carlosa Boozera i trzypunktowym rzutem zapewnił drużynie wygraną.
Przez okres kariery w GSW był ulubieńcem kibiców, gdyż często popisywał się wysokimi zdobyczami punktowymi, realizował efektowne wsady, a także poświęcał się dla drużyny. Przez długi czas pełnił funkcje kapitana Warriors, Richardson napisał także list do kibiców Warriors, w którym przepraszał, że w 12 sezonie z rzędu zespół nie zdołał znaleźć się w playoffach. List ukazał się w gazetach całego obszaru Bay Arena. W kolejnym sezonie Richardson pomógł zespołowi w dotarciu do playoffów, w których znaleźli się po 13 latach nieobecności. W pierwszej rundzie pokonali najlepszych w sezonie zasadniczym Mavericks, ale w drugiej rundzie ulegli Utah Jazz.
Mimo że odszedł z ekipy z Oakland, to Richardson pozostawał jednym z najbardziej popularnych zawodników wśród fanów Warriors, ze względu na jego dynamikę i zdolność do trafiania trzypunktowych rzutów, a także wytrwałość i wartości jakie mu towarzyszyły przez całą karierę. Richardson ustanowił rekordową serię Warriors pod względem rzutów trzypunktowych, we własnej hali w meczu przeciwko Phoenix Suns. Richardson jest szczególnie znany ze swojego wysokiego wyskoku i jest powszechnie uważany za jednego z najlepszych dunkerów obecnej NBA. Dwukrotnie wygrywał konkurs wsadów w latach 2002 i 2003, a w 2004 przegrał w finale z Fredem Jonesem
Charlotte Bobcats.
28 czerwca 2007, Richardson uczestniczył w wymianie, w ramach której, trafił do Charlotte Bobcats, a do Warriors 36 numer draftu Jermareo Davidson i Brandan Wright. Richardson zaczął dłużej grać, po wyjazdowym meczu przeciwko Boston Celtics, w którym zdobył trzydzieści cztery punkty. To była dopiero czwarta porażka Celtics w sezonie i druga we własnej hali. Było to też drugie zwycięstwo Bobcats na wyjeździe, po którym zakończyli passę 11 przegranych wyjazdowych meczów. Poprowadził także zespół do serii pięciu zwycięstw z rzędu, w tym pokonując jego byłą drużynę Warriors, w tym meczu Richardson zdobył 42 punkty.
W sezonie 2007/08 nastąpiła zmiana Richardsona i Bobcats] Udało mu się zostać zawodnikiem z największą skutecznością ligi rzutów za trzy punkty i uzyskać średnia punktową 21,8, tym samym był najlepszym strzelcem Bobcats.
Phoenix Suns.
10 grudnia 2008, Richardson wraz Jaredem Dudleyem trafił do Phoenix Suns, a do Bobcats Boris Diaw, Raja Bell i Sean Singlentary. Suns szukali dobrego strzelca, by odciążyć lidera zespołu Steve Nasha.
W swoim pierwszym meczu, jako Sun, Richardson zdobył 21 punktów, popisując się widowiskową akcją z Leanrdo Barbosą, wykonali alley oop, który przyniósł im wielkie brawa. W jego pierwszym sezonie Phoenix nie awansowali do playoffów, po raz pierwszy od 2003.
Jednak w drugim sezonie, pomógł drużynie w dotarciu do playoffów, gdzie wyróżniał się dobrą grą zarówno w defensywie, jak i ofensywie. W pierwszej rundzie playoffów 2010, Richardson poprowadził Suns do zwycięstwa nad Portland Trail Blazers. W trzecim meczu playoffów zdobył 42 punkty, pobijając tym samym swój rekord kariery pod względem zdobytych punktów. W następnej rundzie Richardson pomógł Suns w zwycięskiej serii przeciwko San Antonio Spurs, po czym awansowali do finału konferencji zachodniej, w którym przegrali z Los Angeles Lakers.
Orlando Magic.
18 grudnia 2010, Richardson brał udział w wymianie, w ramach, której wraz z Hedo Türkoğlu i Earlem Clarkiem trafił do Orlando Magic w zamian za Vince Cartera, Marcina Gortata, Mickaël Piétrus, pierwszą rundę draftu 2011 i 3 miliony dolarów.
Philadelphia 76ers.
10 sierpnia 2012 roku wymieniony do Philadelphii 76ers.
Zakończenie kariery.
18 sierpnia 2015 roku podpisał umowę z klubem Atlanty Hawks. Jednak 23 września 2015 ogłosił zakończenie kariery sportowej.
Życie prywatne.
Od czasu wymiany do Phoenix Suns, Richardson był zaangażowany w dwóch sprawach sądowych, dotyczących sytuacji z policją Arizony: w dniu 21 grudnia 2008, był przyłapany na prowadzeniu pojazdu pod wpływem alkoholu przez Salt River Pima-Maricopa Indian Community Police. Postępowanie sądowe w sprawie tego incydentu jest obecnie w toku.
Richardson został zatrzymany i na krótko aresztowany 15 lutego 2009 w Scottsdale, Arizona po tym, jak policja zaobserwowała duże przekroczenie prędkości. Według doniesień policji, Richardson jechał z prędkością 90 mil na godzinę, podczas gdy ograniczenie wynosiło 35. Po zatrzymaniu okazało się, że gwiazda Słońc miała na tylnym siedzeniu 3 letniego syna, bez zabezpieczeń. Richardson został zaaresztowany przez Scottsdale Police za nadmierne przekraczanie prędkości i zagrożenie życia dziecka.
Po ostatnim incydencie wynagrodzenie Richardsona zostało zawieszone, z powodu postępowania na szkodę zespołu Suns. Trybunał ustanowił zawieszenie, bez podania daty wznowienia, tych opłat.
Następnie w dniu 28 sierpnia 2009, NBA zawiesiła Richardsona w dwóch pierwszych meczach sezonu 2009/10 z powodu jego aresztowania.
W 2002 wystąpił w filmie Magiczne buty.
Statystyki.
"Na podstawie Basketball-Reference.com "

</doc>
<doc id="730999" url="https://pl.wikipedia.org/wiki?curid=730999" title="Dekanat Międzyrzec Podlaski">
Dekanat Międzyrzec Podlaski

Dekanat Międzyrzec Podlaski – jeden z 25 dekanatów w rzymskokatolickiej diecezji siedleckiej.
Parafie.
W skład dekanatu wchodzi 11 parafii.
Według danych zgromadzonych przez Kurię Diecezji Siedleckiej dekanat liczy 30533 wiernych.
Sąsiednie dekanaty.
Biała Podlaska – Południe, Biała Podlaska – Północ, Komarówka Podlaska, Łosice, Łuków I, Radzyń Podlaski, Zbuczyn

</doc>
<doc id="731000" url="https://pl.wikipedia.org/wiki?curid=731000" title="Paweł Tregubow">
Paweł Tregubow

Paweł Tregubow, ros. Павел Трегубов (ur. 21 grudnia 1971 w Krasnodarze) – rosyjski szachista, działacz i trener szachowy ("FIDE Senior Trainer" od 2012), arcymistrz od 1994 roku.
Kariera szachowa.
W 1999 r. podzielił I m. w Cappelle-la-Grande (wspólnie z Simenem Agdesteinem i Michaiłem Gurewiczem). Największy sukces w dotychczasowej karierze osiągnął w roku 2000, zwyciężając w I indywidualnych mistrzostwach Europy, rozegranych w Saint-Vincent. W tym samym roku wystąpił w Pucharze Świata w Shenyang oraz w mistrzostwach świata FIDE w New Delhi (rozgrywanych systemem pucharowym), w których awansował do II rundy. Również w roku 2000 podzielił I miejsce (wraz z Michaiłem Gurewiczem i Ivanem Sokolovem) w otwartym turnieju w Amsterdamie. W 2007 podzielił I miejsce (wraz z Laurentem Fressinetem i Maximem Vachier-Lagrave) w mistrzostwach Paryża. W 2008 r. odniósł kolejny sukces, dzieląc I m. (wspólnie z Jurijem Drozdowskim, Borysem Gelfandem i Rusłanem Ponomariowem) w turnieju "Pivdenny Bank Chess Cup" w Odessie.
Najwyższy ranking w dotychczasowej karierze osiągnął 1 lipca 2008 r., z wynikiem 2658 punktów zajmował wówczas 62. miejsce na światowej liście FIDE.
W latach 2006–2008 pełnił funkcję prezydenta Stowarzyszenia Szachowych Zawodowców (ACP).

</doc>
<doc id="731001" url="https://pl.wikipedia.org/wiki?curid=731001" title="Zatoka Manfredonia">
Zatoka Manfredonia

Zatoka Manfredonia (wł. "Golfo di Manfredonia") – zatoka na Morzu Adriatyckim, u wschodnich wybrzeży Półwyspu Apenińskiego, położona na południe od Półwyspu Gargano.
Największe miasto położone nad zatoką to Manfredonia.

</doc>
<doc id="731002" url="https://pl.wikipedia.org/wiki?curid=731002" title="Britney (album)">
Britney (album)

Britney – trzeci studyjny album wokalistki Britney Spears. Okazał się dużym sukcesem komercyjnym. Sprzedał się w liczbie ok. 16 milionów egzemplarzy na całym świecie. Britney promowała płytę trasą koncertową Dream Within a Dream Tour.
Twórcy albumu.
Producentami albumu byli mi. Max Martin, Justin Timberlake (ówczesny chłopak Britney) i The Neptunes.

</doc>
<doc id="731006" url="https://pl.wikipedia.org/wiki?curid=731006" title="Edward Joseph Dent">
Edward Joseph Dent

Edward Joseph Dent (ur. 16 lipca 1876, zm. 22 sierpnia 1957) – angielski muzykolog.
W latach 1926–1941 był profesorem na Cambridge University, znanym jako znakomity pedagog. Był on również jednym z głównych założycieli i pierwszym prezesem (1922–1938) Międzynarodowego Towarzystwa Muzyki Współczesnej (SIMC), a w latach 1931–1949 – prezesem Międzynarodowego Towarzystwa Muzykologicznego. Prace swe poświęcił głównie dziejom opery XVII–XVIII w.: "Mozart’s Operas" (1913), "The Foundations of English Opera" (1928), "Opera" (1940, napisał monografie o Alessandro Scarlattim (1905) i Ferruccio Busonim (1933), biografię G.F. Händla (1934), liczne artykuły w periodykach muzycznych i encyklopediach angielskich. Przetłumaczył wiele librett dla oper londyńskich.

</doc>
<doc id="731008" url="https://pl.wikipedia.org/wiki?curid=731008" title="Pierwiosnek Hallera">
Pierwiosnek Hallera

Pierwiosnek Hallera, pierwiosnka Hallera, pierwiosnek długokwiatowy, pierwiosnka długokwiatowa ("Primula halleri" J.F.Gmel.) – gatunek rośliny z rodziny pierwiosnkowatych ("Primulaceae" Vent.). Występował na terenie Bieszczadzkiego Parku Narodowego, uznany w Polsce za wymarły.
Rozmieszczenie geograficzne.
Rośnie w górach Europy i Azji: Alpach, Karpatach (Tatry Bielskie, Bieszczady, Świdowiec, Czarnohora, Góry Rodniańskie, Giurgeului, Bucegi, Karpaty Siedmiogrodzkie), na Półwyspie Bałkańskim, w Małym Kaukazie i Armenii. W Polsce występował tylko na jednym stanowisku na Kopie Bukowskiej.
Biologia i ekologia.
Bylina, hemikryptofit, oreofit. Rośnie w murawach naskalnych. Kwitnie w czerwcu i lipcu. Liczba chromosomów 2n=36.
Zagrożenia i ochrona.
Roślina objęta była w Polsce ścisłą ochroną gatunkową w latach 2012-2014. Informacje o stopniu zagrożenia na podstawie:

</doc>
<doc id="731014" url="https://pl.wikipedia.org/wiki?curid=731014" title="Stanisławów koło Rembelszczyzny">
Stanisławów koło Rembelszczyzny



</doc>
<doc id="731026" url="https://pl.wikipedia.org/wiki?curid=731026" title="Rozmagnesowanie adiabatyczne">
Rozmagnesowanie adiabatyczne

Rozmagnesowanie adiabatyczne – metoda oziębiania, w której wykorzystuje się efekt magnetokaloryczny. Technika pierwotnie używana do uzyskiwania bardzo niskich temperatur, rozwinięta jest też stosowana w temperaturze pokojowej w lodówkach.

</doc>
<doc id="731027" url="https://pl.wikipedia.org/wiki?curid=731027" title="Ciecz krystaliczna">
Ciecz krystaliczna



</doc>
<doc id="731041" url="https://pl.wikipedia.org/wiki?curid=731041" title="Układ nerwowy kręgowców">
Układ nerwowy kręgowców



</doc>
<doc id="731045" url="https://pl.wikipedia.org/wiki?curid=731045" title="Monte Calvo">
Monte Calvo

Monte Calvo – szczyt w Apeninach. Leży w południowych Włoszech w regionie Apulia. Jest to najwyższy szczyt na Półwyspie Gargano. Ma 1065 m wysokości m n.p.m.

</doc>
<doc id="731055" url="https://pl.wikipedia.org/wiki?curid=731055" title="Powiat Bratysława IV">
Powiat Bratysława IV

Powiat Bratysława IV (słow. "okres Bratislava IV") – słowacka jednostka administracyjna znajdująca się w kraju bratysławskim, obejmująca bratysławskie dzielnice Devín, Devínska Nová Ves, Dúbravka, Karlova Ves, Lamač, Záhorská Bystrica.
Powiat Bratysława IV zajmuje obszar 97 km², jest zamieszkiwany przez około 96 tysięcy mieszkańców.
Od zachodu i południa graniczy z Dunajem i rzeką Morawą, na wschodzie z powiatami Bratysława I i Bratysława III, na północy z powiatem Malacky.

</doc>
<doc id="731056" url="https://pl.wikipedia.org/wiki?curid=731056" title="Stadion 5 Lipca 1962">
Stadion 5 Lipca 1962

Stadion 5 Lipca 1962 (arab. ستاد 5 يوليو 1962, lub „El Djezair Stadium” – ستاد الدجازير, fr. "Stade 5 Juillet 1962") – wielofunkcyjny stadion w Algierze, stolicy Algierii. Używany do rozgrywania meczów piłkarskich oraz zawodów lekkoatletycznych. Mieści ok. 66 000 widzów. 
Został otwarty w 1972 roku.

</doc>
<doc id="731064" url="https://pl.wikipedia.org/wiki?curid=731064" title="Motyw autowaloryzacji">
Motyw autowaloryzacji



</doc>
<doc id="731066" url="https://pl.wikipedia.org/wiki?curid=731066" title="Robert Wyatt">
Robert Wyatt

Robert Ellidge Wyatt (ur. 28 stycznia 1945 w Bristolu) – brytyjski muzyk, wokalista, autor tekstów, kompozytor, współtwórca brytyjskiego progresywnego rocka oraz sceny Canterbury.
Życiorys.
Wczesne lata.
Ellidge urodził się w Bristolu w Somerset w Wielkiej Brytanii. Jednak wkrótce rodzina przeprowadziła się do West Dulwich w Londynie, gdzie przebiegło jego wczesne dzieciństwo.
Ojciec – George Ellidge – otrzymał tytuł magistra j. angielskiego i muzyki w Christ’s College w Cambridge oraz ukończył prawo na Uniwersytecie Liverpoolskim. Grał na fortepianie i słuchał wszelkiego rodzaju muzyki od klasycznej, poprzez operę, jazz aż do współczesnej – Szostakowicza, Bartóka i Hindemitha.
Matka – Honor Wyatt – była dziennikarką, nauczycielką i prowadziła programy radiowe. Było to drugie małżeństwo dla obojga.
Należeli do brytyjskiej średniej klasy i po przeprowadzeniu się do zabytkowego i konserwatywnego Canterbury odróżniali się od reszty społeczeństwa niezwykłym liberalizmem, w którym dorastał Robert. Byli oboje wielkimi zwolennikami socjalizmu. Matka była bardzo zaprzyjaźniona z pisarzem Robertem Gravesem i Robert często bywał u niego w domu na Majorce.
Do szkoły „Simon Langton” Robert chodził razem z rówieśnikiem Hugh Hopperem, Dave'em Sinclairem i starszymi o dwa lata bratem Hugh Brianem Hopperem i Michaelem Ratledge'em.
Wychowany w wysokiej kulturze ale i liberalizmie Robert zaczął grać w zespole skiffle'owym, który odbywał próby w piwnicy w 14-pokojowym domu rodziców Roberta noszącym nazwę Wellington House. Było to dla niego wyrazem buntu.
Pod koniec 1960 r. w ich domu zamieszkał 21-letni gitarzysta Australijczyk Daevid Allen, dla którego zwrotnym momentem w rozwoju muzycznym było wysłuchanie albumu Sun Ra. Allen wywarł olbrzymi wpływ na 16-letniego Roberta zapoznając go z nowym jazzem, marihuaną i odpowiednim, cyganeryjnym stylem życia.
Mniej więcej w tym samym czasie poznał Roberta Kevin Ayers, który zaczął bywać w Weelington House zafascynowany panującą tam intelektualną atmosferą, tym o czym się tam dyskutowało i muzyką, której się tam słuchało.
W październiku 1961 r. Allen poznał w Paryżu amerykańskiego perkusistę George’a Neidorfa, z którym przybył do Wellington House, w którym Neidorf także zamieszkał. Aby się odwdzięczyć zaczął uczyć Roberta gry na perkusji. Robert stał się już multiinstrumentalistą; grał na perkusji, instrumentach klawiszowych i dętych – głównie trąbce.
Chociaż Robert dzięki bardzo dobrze zdawanym egzaminom miał otwartą karierę uniwersytecką postanowił pójść zupełnie inną drogą. W Boże Narodzenie 1961 r. opuścił szkołę i wyruszył z Neidorfem i jego przyszłą żoną Pry Phippard (byłą dziewczyną Allena) w planowaną na dwuletnią wędrówkę. Zwiedzili Francję, Hiszpanię i przybyli na Majorkę. Robert Graves – sam wielki miłośnik nowego jazzu – pochwalił jego rezygnację z kariery akademickiej i zamiar zostania perkusistą. Pasierb Gravesa Ramon Farran także uczył go gry na perkusji. Eksperymentowali z różnymi formami muzycznymi, a Robert zaczął także pisać i rzeźbić. Wszyscy wybudowali w ogrodzie Gravesa amfiteatr dla pisarza.
W październiku 1962 r. Neidorf z narzeczoną udali się do Australii, a Robert powrócił do Wielkiej Brytanii i zamieszkał w domu Hugh Hoppera, który także porzucił szkołę. Imali się różnych prac, przeważnie związanych z przebywaniem na świeżym powietrzu. Jednak zima 1962 była najsroższą zimą od stu lat i obaj doszli do wniosku, że to nie jest życie dla nich.
W grudniu 1962 r. przybył do Londynu Daevid Allen, wynajął obszerne mieszkanie, w którym zamieszkali także Kevin Ayers i Ted Bing (kolega ze szkoły „Simon Langton”, fotograf). Wkrótce zaprosili do zamieszkania z nimi Roberta i Hugh.
Pierwsze zespoły.
Daevid Allen Trio.
Wiosną 1963 r. Allen, Hopper i Robert (jako Robert Ellidge) sformowali swój pierwszy zespół Daevid Allen Trio. Trio było jak najdalsze od już modnych The Beatles, którzy w momencie zakładania tria, mieli na listach przebojów „Please Please Me” na 1 pozycji. Wybrali najgorszą drogę do zdobycia popularności; na tle jazzującego akompaniamentu recytowali poezje. Mimo wszystko w maju 1963 r. po raz pierwszy wystąpili w Establishment Club w centrum londyńskiego Soho. Za namową Roberta Mike Ratledge porzucił studia na Uniwersytecie Oksfordzkim i dopełnił muzykę tria na pianinie. Po serii koncertów we wspomnianym klubie, wystąpili na początku czerwca w wiodącym, jeszcze jazzowym wówczas, klubie Marquee. Właściciele klubu byli otwarci na wszelkie eksperymenty i jednym z nich był poetycko–jazzowy program "The New Departure" poetów Mike’a Horowitza i Pete’a Browna. W ramach tego programu występowało także trio. Jednak gdy ich koncert w Instytucie Sztuki Współczesnej (Ted Bing zaaranżował wyświetlanie przeźroczy podczas występu) nie zaowocował zainteresowaniem promotorów – grupa się rozwiązała.
Allen udał się do Paryża, za nim pojechał tam Hugh Hopper. Obaj mocno zainteresowali się tam nowymi technikami nagraniowymi, m.in. eksperymentami Terry’ego Rileya z taśmami (pętle itp.). Do nich dojechał ogolony na łyso Robert. Po raz pierwszy zetknęli się także z LSD.
W maju Robert powrócił do domu, w którym zaczęli bywać tacy jazzmani jak Ronnie Scott, Eje Thelin i klasyczny gitarzysta Julian Bream. Jednak latem Robert udał się do Roberta Gravesa na Majorce i tam grał jako perkusista w jazzowym trio klubu Indigo Jazz Club w Palma de Mallorca. Pianistą tria był John Mealing a basistą Ron Rubin
The Wilde Flowers.
W tym czasie Brian i Hugh Hopperowie, po zauważeniu, że muzyka The Beatles i The Rolling Stones wcale nie jest taka zła, postanowili założyć zespół. Na wzór wspomnianych zespołów chcieli mieć dwóch gitarzystów, więc przyjęli Richarda Sinclaira. W tym momencie powrócili z wojaży Kevin Ayers i Robert.
Skład grupy, nazwanej początkowo Wild Flowers (Ayers zasugerował dodanie e, co połączyło zespół z Oscarem Wilde'em) był następujący: Kevin Ayers – śpiew, Brian Hopper – saksofon altowy i gitara, Richard Sinclair – gitara, Hugh Hopper – gitara basowa i Robert Ellidge (Wyatt) – perkusja.
Repertuar składał się z popularnych klasyków rockandrollowych, rockowych, rhythmandbluesowych i nowszych przebojów, m.in. „Johnny B. Goode”, „Green Onions”, „I Feel Good”, „All My Loving”, „You Really Got Me”, „In the Midnight Hour”. Od innych zespołów różnili się tym, że w repertuarze mieli także takie jazzowe kompozycje jak „Mr Syms” Johna Coltrane’a, „Don't Get Around Much More” Duke’a Ellingtona, „Friday the 13th” Theloniousa Monka. Trzeci element repertuaru stanowiły ich własne kompozycje, np. „Hope for Happiness” Briana Hoppera, „Memories” i „Have You Ever Been Blue?” Hugh Hoppera
Grupa zadebiutowała 15 stycznia 1965 r. w „Bear and Key Hotel” w Whitstable. Ich długie włosy spowodowały, że zostali wyrzuceni z pubu, co odnotowała lokalna prasa.
W marcu 1965 r. odszedł z zespołu Kevin Ayers. W jego miejsce został przyjęty wokalista Graham Flight grający na harmonijce ustnej i fan Boba Dylana.
Gdy Wilde Flowers zaczęli coraz bardziej skłaniać się do grania jazzu, we wrześniu postanowił opuścić zespół gitarzysta Richard Sinclair, który rozpoczął studia projektowania przemysłowego w Canterbury College of Art. Równocześnie odszedł także Flight, który skłaniał się do śpiewania bluesa. Nowym wokalistą Wilde Flowers został Robert, a jego miejsce za perkusją zajął Richard Coughlan (kuzyn Pam, dziewczyny Roberta). Zespół chciał podążyć drogą wytyczoną przez takie grupy i muzyków jak Spencer Davis Group, Manfred Mann, Zoot Money i Georgie Fame. Nie mogli jednak znaleźć odpowiedniego organisty.
Mniej więcej w tym czasie, gdy nowa grupa Daevida Allena Mister Head zwerbowała Roberta na pozycję perkusisty i wokalisty (Robert przez jakiś czas działał w obu zespołach), Wilde Flowers odkryli, że zaprzyjaźniony z nimi gitarzysta Julian „Pye” Hastings potrafi także śpiewać. Ponieważ przypuszczali, że Robert jednak odejdzie z ich grupy, zaproponowali wstąpienie do zespołu Hastingsowi, który chętnie wyraził zgodę. Robert prawdopodobnie przeszedł całkowicie do Mister Head w sierpniu 1966 r.
Zespół przetrwał do października 1967 r. Dave Sinclair, Pye Hastings i Richard Coughlan sformowali zespół Caravan, a Brian Hopper – Zobe.
Zespół odbył kilka sesji nagraniowych. Ich wyniki zostały wydane na cyfrowym albumie "The Wilde Flowers" w 1994 r.
Norman &amp; Robert.
W lipcu 1965 r. Norman Hale, były wokalista i pianista zespołu Tornados, który miał wielki przebój „Telstar” w 1962 r., zaproponował Robertowi występy w duecie. Robert się zgodził i do końca 1965 r. grał zarówno w Wilde Flowers jak i w duecie. Ich repertuar stanowiły jazzujące wykonania standardów. Obaj byli niebieskookimi blondynami, co przyczyniło się do ich popularności.
Mister Head.
W maju 1966 r. Daevid Allen zaczął organizować nowy zespół. Pierwszym muzykiem, którego przyjął był Kevin Ayers jako gitarzysta rytmiczny. Daevid skontaktował się z Hugh Hopperem, ale ten odmówił. Gilli Smyth przyprowadziła kalifornijskiego gitarzystę Larry’ego Nowlina. Daevid postanowił zatem grać na gitarze basowej. W całym Canterbury był tylko jeden perkusista, który nadawał się do gry w nowym zespole, i był nim Robert Wyatt. Ponieważ Wilde Flowers koncertowali niezbyt często, a Norman &amp; Robert rozwiązali się, Robert postanowił być perkusistą w obu zespołach. Mimo że nie było to korzystne dla rozwoju Wilde Flowers, nie doszło do wrogości między oboma zespołami. Nawet odbyło się kilka wspólnych jamów, a Mister Head włączył do swojego repertuaru kompozycje Hopperów.
W drugiej połowie 1966 r. grupa straciła domek, w którym mieszkali i przeprowadzali próby. Cały zespół (oprócz Larry’ego Nowlina) wraz z dziewczynami muzyków i sprzętem wprowadził się do domu matki Roberta.
W październiku 1966 r. za namową Roberta, któremu zależało na pogłębieniu brzmienia grupy, został przyjęty do zespołu jako klawiszowiec Mike Ratledge, który zakończył już swoje studia na Oxfordzie. Zespół także na podstawie kompozycji Ayersa, podpisał umowę z Chasem Chandlerem, który po rozwiązaniu The Animals z gitarzysty basowego stał się producentem i menedżerem. Zaczął od odkrycia Jimiego Hendriksa.
Ponieważ zespołowi podobał się radykalizm powieści Williama Burroughsa, który miał korespondować z radykalizmem ich muzyki, po uzyskaniu od niego zgody Mister Head zmienił nazwę na Soft Machine.
Amazing Band.
Wiosną 1970 r. Robert na zasadzie tymczasowości związał się improwizującym zespołem Amazing Band. Septet ten składał się (oprócz Roberta) z następujących muzyków: Mal Dean – trąbka; Rab Spall – skrzypce; Miriam Spall – śpiew; Mick Brannan – saksofon altowy; Anthony 'Top' Topham – gitara (były muzyk zespołu The Yardbirds); Jim Mullen – kontrabas.
Grupa wykonywała improwizowaną muzykę pod wielkim wpływem Ornette’a Colemana, ale byli otwarci na wszelkie inne wpływy. Jak wspomina Mick Brennan "nie byliśmy wirtuozami, ale nie był nim także Thelonious Monk. Nie byliśmy purystami".
Grupa ta z Robertem wystąpiła kilkakrotnie, dokonała także niewydanych nagrań. Wkrótce Roberta zastąpił stały perkusista Ken Hyder.
Centipede.
Pod koniec 1970 roku Robert zaangażował się w największy projekt muzyczny – w 50-osobową orkiestrę Centipede sformowaną przez pianistę, lidera i kompozytora Keitha Tippetta. Celem – oprócz koncertów – było przede wszystkim nagranie 2-godzinnej suity Tippetta "Septober Energy".
Grupa koncertowała w Wielkiej Brytanii i Europie kontynentalnej. Podwójny album został wydany w 1971 r.
Symbiosis.
W Centipede Robert spotkał saksofonistę Gary’ego Windo, który razem z młodym gitarzystą Steve’em Florence'em pragnął założyć zespół. Gary powstały sekstet nazwał Symbiosis.
Składał się z następujących muzyków: Gary Windo – saksofon; Steve Florence – gitara; Mongezi Feza – trąbka; Nick Evans – puzon; Roy Babbington – gitara basowa; Robert Wyatt – perkusja. Jednak z reguły grupa nie miała stałego składu i grali w niej po prostu muzycy, którzy akurat mieli wolny czas lub znajdowali się na sali podczas ich występu. Często dołączał do zespołu Keith Tippett i wspierał muzykę grupy grą na elektrycznym pianinie.
Zespół nigdy nie miał żadnej próby. Muzycy wychodzili na scenę i grali improwizowaną i dość zdezintegrowaną muzykę.
Soft Machine 1966–1971.
Robert Wyatt był członkiem The Soft Machine od sierpnia 1966 r. do września 1971 r. Zespołowi przyszło działać w najbardziej rewolucyjnym i kreatywnym momencie w historii muzyki rockowej. Soft Machine w pełni ten moment wykorzystali i, co więcej, jako jeden z kilku zespołów okres ten także zdefiniowali. Muzycy zespołu wywodzili się ze średniej warstwy społecznej, byli niezwykle oczytani, biegli w tzw. wysokiej kulturze, świetnie się uczyli i wszelkie najlepsze brytyjskie uniwersytety stały przed nimi otwarte na ich przyjęcie. Jednak oni odrzucili to wszystko i zajęli się muzyką wykorzystując swoją wiedzę i umiejętności w niezwykle kreatywny sposób. Dziennikarz muzyczny Ian McDonald napisał: "Oni byli w wielkim stopniu najbardziej inteligentnymi i wykształconymi ludźmi na angielskiej rockowej scenie. Robert i Mike potrafili godzinami mówić zajmująco i informująco o wszystkim, od współczesnej sztuki do polityki i free jazzu."
Robert z Kevinem Ayersem, po doświadczeniach wyniesionych z Wilde Flowers, wiedzieli, że trzymanie się standardowych form nie doprowadzi nowego zespołu nigdzie. Z kolei Mike Ratledge był muzykiem wykształconym klasycznie, więc nie miał w ogóle żadnych przyzwyczajeń ani punktu odniesienia, gdyż właściwie nigdy nie grał ani rocka, ani popu. Daevid Allen natomiast w ogóle nigdy nie czuł żadnego związku z rock and rollem i muzyką, która nawet w najmniejszym stopniu nawiązywałaby do konwencjonalnej popularnej muzyki. Co więcej był wówczas jedynym gitarzystą, który nie naśladował wielkich gitarzystów bluesowych, chociaż nie był zbytnio sprawnym muzykiem, co jeszcze bardziej uwidoczniło się po odkryciu Jimiego Hendriksa.
Dwoma głównymi siłami napędowymi zespołu w początkowym okresie byli Daevid Allen i Robert. O poglądach Roberta na muzykę można się dowiedzieć z jego artykułu „Music or Noise?” (pol. Muzyka czy hałas?)
We wrześniu 1967 r. Allen na skutek problemów wizowo–paszportowych nie został wpuszczony z Francji (gdzie zespół koncertował) do Wielkiej Brytanii. W tym okresie Robert po raz pierwszy mógł grać na pełnym zestawie perkusyjnym Premier: jeden bęben basowy, dwa tom tomy, werbel, dwa talerze i hi-hat. Jednak natychmiast po powrocie z Francji dokupił drugi bęben basowy.
Amerykańskie tournée Soft Machine po USA (byli grupą wspierającą Jimi Hendrix Experience) miało olbrzymi wpływ na Roberta. Pod wpływem Noela Reddinga i Mitcha Mitchella zaczął pić alkohol do całkowitej utraty świadomości i stał się dość trudnym człowiekiem. Redding myślał o odejściu od Hendriksa i pragnął założyć nowy zespół z Robertem, ale ostatecznie z planów tych nic nie wyszło.
W nieco ponad rok później z zespołu odszedł Kevin Ayers. Praktycznie Soft Machine rozpadli się i dopiero decyzja firmy Probe, która postanowiła wydać drugi album grupy, zmusiła Roberta i Ratledge’a do ponownego zorganizowania zespołu. Stało się to w lutym 1969 r., gdy udało się im zwerbować Hugh Hoppera jako basistę. Robert obok funkcji perkusisty stał się także jedynym wokalistą zespołu. Skupił się także na pisaniu tekstów do muzyki komponowanej przez siebie, Hoppera i Ratledge’a.
Od czerwca 1969 r. zespół dość regularnie brał udział w sesjach dla BBC, a także dla Johna Peela. Peel zaaprobował grupę całkowicie i miał także bardzo pozytywną opinię o Robercie "Szczerze mówiąc, szczególnie lubiłem śpiewanie Roberta oraz także [grupę], kiedy zaczęli grać bardziej jazzowo".
Robert był także pomysłodawcą wprowadzenia do zespołu sekcji instrumentów dętych, po usłyszeniu na Ninth National Jazz, Blues and Pop Music Festival w Plumpton 8 sierpnia 1969 r. Keith Tippett Jazz Group.
W 1970 r. zespół osiągnął szczyt kreatywności. Doszło także do rozdźwięku pomiędzy Robertem a zespołem odnośnie do kierunku muzycznego rozwoju Soft Machine. Robert chciał rozwijać dotychczasowy styl z jazzującymi partiami wokalnymi, szalonymi pomysłami i skłaniający się ku rockowi, natomiast reszta zespołu pragnęła grać instrumentalny jazz. Problem ten najmocniej się wyraził podczas nagrywania trzeciego albumu zespołu, kiedy reszta zespołu odmówiła udziału w nagraniu kompozycji Roberta "Moon in June" do jego własnego wiersza. W rezultacie Robert musiał nagrać samemu 10 pierwszych minut utworu na perkusji, gitarze basowej i instrumentach klawiszowych, a reszta ostatecznie powstała przy pomocy Ratledge’a i Hoppera.
Robert przestał być napędową siłą zespołu i coraz częściej dołączał do innych grup i brał udział w cudzych projektach. Postanowił także nagrać swój pierwszy solowy album. "The End of an Ear" ukazał się w drugiej połowie 1970 r.
28 lutego 1971 r. ukazał się "czwarty" album Soft Machine przyjęty bardzo dobrze przez krytykę. Był to ostatni album nagrany przez Roberta z Soft Machine.
Podczas tournée po USA Robert miał już tak dość występów z grupą, że przestawał grać na perkusji w połowie koncertu i wychodził, aby po jakimś czasie znowu zasiąść za instrumentem. W końcu reszta muzyków zmusiła go do odejścia z zespołu. Około września 1971 r. Robert przestał być członkiem zespołu.
Inne projekty w latach 1966–1971.
1971.
12 czerwca – Centipede. Doelen, Rotterdam, Holandia
7 listopada – Violin Summit. Berlin Jazz Festival, Filharmonia Berlińska, Berlin, Niemcy
Robert Wyatt. Koniec 1971–do czasów obecnych.
Przez kilka miesięcy Robert angażował się przeważnie w cudze projekty. W październiku 1971 r. założył wreszcie swój zespół Matching Mole. Według słów Roberta, miał to być zespół, który będzie wykonywać „proste piosenki”.
Matching Mole.
Nazwa zespołu była nieco przekręconym francuskim tłumaczeniem „Soft Machine” – Machine Molle.
Skład zespołu był następujący: Robert Wyatt: perkusja, śpiew; David Sinclair: instrumenty klawiszowe (uprzednio grał w Wilde Flowers i Caravan); Phil Miller: gitara (uprzednio grał w Delivery i Dyble, Coxhill &amp; the Miller Brothers); Bill MacCormick: gitara basowa (uprzednio w Quiet Sun).
29 i 30 grudnia odbyły się w nieczynnych CBS Studios sesje nagraniowe do pierwszego albumu zespołu zatytułowanego "Matching Mole". Były one kontynuowane do 14 stycznia. Album został wydany 14 kwietnia 1972 r. W nagraniach pomagał Dave MacRae na elektrycznym pianinie.
W sierpniu 1972 r. rozpoczęły się sesje nagraniowe do drugiego albumu grupy "Litle Red Record". Został on wydany 27 października.
We wrześniu 1972 r. Matching Mole rozwiązał się.
Robert Wyatt solo.
Do końca 1972 r. Robert działał zarówno pod swoim nazwiskiem jak i dołączał do innych artystów; m.in. wspierał wokalnie i zespół Hatfield and the North.
Zimą 1972 r. towarzyszka życia Roberta – Alfreda Benge (Alfie) (urodzona w Austrii, ale właściwie polska góralka) – razem z Julie Christie udała się do Wenecji, gdzie Nicolas Roeg okręcił film z Christie "Don't Look Now". Alfreda namówiła Roberta do wyjazdu. Jednak 14 lutego Robert wrócił do Anglii wezwany przez Billa MacCormicka, który pragnął reaktywacji Matching Mole. Na razie rozpoczęli projekt kwartetu: Gary Windo: saksofon tenorowy; Dave MacRae: instrumenty klawiszowe; Ron Mathewson: kontrabas; Robert Wyatt: perkusja, śpiew. Zespół ten dokonał kilku nagrań i kilkakrotnie wystąpił, m.in. w klubie „Ronnie Scott’s”.
Na wiosnę jednak ustalono, że kwartet będzie nosił nazwę Matching Mole. Składał się on z tych samych muzyków, oprócz gitarzysty basowego; Mathewson został zastąpiony przez Francisa Monkmana, byłego muzyka m.in. Curved Air. Robert jednak myślał o dodaniu gitarzysty, którym miał być Fred Frith, muzyk grupy Henry Cow. Frith zawsze pragnął grać z Wyattem i praktycznie wyraził zgodę, jednak ostatecznie pozostał w swoim dotychczasowym zespole (po jego sprzeciwie).
1 czerwca z okazji urodzin Gilli Smyth odbyło się przyjęcie urodzinowe w czasie którego Robert wypadł z okna, łamiąc 12 krąg kręgosłupa i nogę. Został sparaliżowany od pasa w dół. O wypadku powiedział: "Oto jak wydarzył się wypadek: po kolei, wino, whisky, Southern Comfort i następnie okno. Doktor był zdziwiony. Powiedział: „Musiałeś być naprawdę pijany by spaść w taki zrelaksowany sposób”. Gdybym był trochę trzeźwiejszy, prawdopodobnie nie byłoby mnie tutaj”".
Ze szpitala został zwolniony w listopadzie. Aby wspomóc Roberta i jego żonę Alfredę finansowo, grupy Pink Floyd i Soft Machine dały dwa wspólne benefisowe koncerty, z których dochód został przekazany Robertowi. Julie Christie kupiła im dom przystosowany do wózka inwalidzkiego. Sam Robert wypadek przyjął zupełnie naturalnie, traktując go jako granicę pomiędzy jego dawnym, niedojrzałym, pełnym ekscesów życiem, a obecnym, w pełni dojrzałym. W swoich wypowiedziach podkreślał, że w ogóle nie czuje jakiejkolwiek więzi z dawnym Robertem.
Kalectwo nie powstrzymało Roberta przed dalszym kontynuowaniem kariery muzycznej. Chociaż nie mógł już być perkusistą, stał się przede wszystkim wokalistą grającym na wszelkich instrumentach klawiszowych, trąbce i instrumentach perkusyjnych.
26 lipca 1974 r. ukazał się drugi solowy album artysty "Rock Bottom", który w większości poświęcony jest żonie Roberta – Alfredzie.
6 września 1974 r. ukazał się singiel Roberta „I'm Believer/Memories”. Był to największy przebój Wyatta.
8 września odbył się pierwszy powypadkowy koncert Wyatta w Theatre Royal Drury Lane. Był wspierany przez takich muzyków jak Dave Stewart (instrumenty klawiszowe), Hugh Hopper (bas), Laurie Allan (perkusja), Fred Frith (gitara, skrzypce, altówka), Mike Oldfield (gitara), Julie Tippetts (wokal), Gary Windo (klarnet basowy, saksofon tenorowy), Mongezi Feza (trąbka) i Nick Mason (perkusja). Największe problemy wyniknęły z powodu Nicka Masona, gdyż nie potrafił on zagrać bardziej skomplikowanych rytmów (np. 7/4). Koncert ten ukazał się na CD dopiero w 2005 r.
W corocznej ankiecie tygodnika Melody Maker za rok 1974, Robert Wyatt w kategorii „Najlepszy międzynarodowy wokalista” zdobył drugie miejsce (za Leonem Thomasem) i także miejsce drugie (za George’em Mellym) w kategorii „Najlepszy brytyjski wokalista”. Album "Rock Bottom" zdobył w Paryżu Grand Prix Charles Cros jako „rockowa płyta roku”.
30 maja 1975 r. ukazał się trzeci solowy album Wyatta "Ruth Is Stranger That Richard".
W maju i czerwcu Robert koncertował wspólnie z grupą Henry Cow. Plonem są wspólne nagrania koncertowe.
W grudniu tego samego roku Robert złamał ponownie nogę, gdy zawaliło się pod nim krzesło. W tym samym czasie umarł w innym szpitalu jego przyjaciel-muzyk, trębacz Mongezi Feza pochodzący z Afryki Południowej.
W 1977 r. Robert poczuł się całkowicie ubezwłasnowolniony nieustannymi zaproszeniami na sesje innych muzyków. Zaczął odmawiać, a odzyskany czas postanowił przeznaczyć na uzupełnienie swojego wykształcenia, głównie na Otwartym Uniwersytecie. Okres ten trwał do końca 1979 r.
Mniej więcej w tym okresie Robert Wyatt zaczął przechodzić kryzys. Jak sam powiedział: "Od połowy lat siedemdziesiątych byłem bardzo pomieszany. Czułem, że muzyka, którą robię, jest całkowicie nieadekwatna (...)" Uważał, że jest to śmieszne, iż ludzie z pokolenia z lat 60. śpiewają pieśni protestu i myślą, że mogą tym coś zmienić. Wyatt zaczął być bardziej zainteresowany poważną działalnością rewolucyjną, taką, która potrafi dokonać zmian.
Zaczął się wtedy interesować także współpracą ze związkami zawodowymi.
7 sierpnia 1981 Wyatt rozpoczął nagrywanie muzyki w Wave Studio do filmu „The Animals Film”. Robert grał na wszystkich instrumentach (instrumenty klawiszowe, instrumenty perkusyjne) i wykonał partie wokalne. Senarzystą i producentem filmu był Victor Schonfeld. Narratorką była Julie Christie. Film ten miał premierę 8 listopada na London Film Festival. Muzyka została wydana w maju 1982 r.
Po kilku wyraźnie politycznych singlach Wyatt wiosną 1984 r. nagrał „czwórkę” (EP) "Work in Progress" z trzema utworami. Wśród nich była piosenka „Biko” Petera Gabriela poświęcona bojownikowi z apartheidem w Afryce Południowej.
19 czerwca nagrał utwór „This Is the End” grając tylko na instrumentach perkusyjnych i śpiewając; swojego głosu użyczyła także Alfreda.
31 października odbyła się sesja do kolejnej czwórki "The Last Nightingale" nagrany praktycznie przy pomocy grupy Henry Cow. Dochód z tej płytki został przeznaczony na pomoc strajkującym górnikom.
W listopadzie 1984 Wyatt rozpoczął sesje nagraniowe do swojego kolejnego albumu "Old Rottenhat", który został wydany w 1986 r.
Po singlu z zespołem The Swapo Sisters (wydanym w październiku 1985) Robert kontynuował nagrywanie albumu "Old Rottenhat".
12 listopada 1986 r. hiszpańska TV3 sfilmowała w Barcelonie jego wykonanie piosenki „Born Again Cretin”. Znalazła się ona na filmie wyreżyserowanym przez Jiana Buffilla „The Voyage of Robert Wyatt”.
Początek 1987 r. Robert spędził w Hiszpanii. W tym samym roku Wyattowie przenieśli się z Twickenham w Londynie do Louth w wiejskiej okolicy okręgu Lincolnshire.
Pomiędzy 18 lutego a 4 marca 1991 r. Robert nagrał swój kolejny album "Dondestan", który został wydany 27 sierpnia.
W listopadzie francuskie radio rozpoczęło nagrywać program z Robertem dla serii radiowej „Culture the Rhythm and the Reason”. W ciągu siedmiu odcinków omówiono całą karierę Roberta. Emisja nastąpiła w marcu 1992.
W tym samym miesiącu francuska TV ARTE nakręciła część pierwszą filmu o Robercie z sekwencjami wywiadów, fragmentami koncertu Soft Machine z marca 1970 r. w Paryżu i jego wykonaniem „Catholic Architecture”. Film został wyemitowany w kwietniu 1993 r.
W czerwcu 1992 r. w domu Wyattów w Louth odbyły się sesje do cyfrowego minialbumu "A Short Break", który został wydany 19 września.
Od 1995 roku uczestniczył w organizacji koncertów młodych, awangardowych muzyków, był również współtwórcą projektu Davida Gilmoura (Pink Floyd), podczas Koncertu w Royal Albert Hall (Londyn) w 2006 roku. Jest przyjacielem Boba Geldofa i współautorem koncertów Live Aid.
W 1996 Robert nagrał album "Shleep", który został wydany we wrześniu.
W 1999 roku brał udział w koncertach zespołu puzonistki Anne Whitehead Soup Songs. Grupa ta powstała specjalnie do wykonywania kompozycji Wyatta.
W czerwcu 2001 r, był organizatorem festiwalu Meltdown w Londynie, na którym wystąpiły wybitne zespoły, m.in. Massacre.
Nagrany w latach 2002 i 2003 oraz wydany we wrześniu 2003 r. album "Cuckooland" został nominowany do nagrody „Mercury Music Prize”.
W 2003 r. telewizja BBC poświęciła Wyattowi film "Free Will and Testament". Wyatt wykonał w nim m.in. 5 utworów z zespołem puzonistki Anne Whitehead Soup Songs.
W marcu 2007 r. rozpoczął sesje do swojej opery "Comicopera", która została wydana w październiku 2007 r.
Inne projekty Wyatta od 1972.
1995.
Współpracuje z Johnem Greavesem (byłym muzykiem grupy Henry Cow) przy jego albumie "Songs"
2004.
Współpracuje z Björk podczas nagrywania jej albumu Medúlla
2006.
Gościnnie pojawia się na trzeciej solowej płycie Davida Gilmoura On an Island (kornet w utworze „Then I close my eyes”). Zagrał również na koncercie w Royal Albert Hall w Londynie podczas tournée promującego tę płytę.

</doc>
<doc id="731068" url="https://pl.wikipedia.org/wiki?curid=731068" title="Paniowy">
Paniowy

Paniowy (niem. "Groß Paniow") – sołectwo Mikołowa, przy drodze wojewódzkiej nr 925.
Historia.
Pierwsze wzmianki pochodzą z roku 1282. w 1819 Gottlob von Wrochem kupił te dobra od Antoniego von Schimonsky'ego dla swego syna Adolfa. Adolf von Wrochem sprzedał ten majątek w 1850 r.
Do roku 1922 w granicach powiatu zabrzańskiego, następnie po wytyczeniu granicy polsko-niemieckiej do rudzkiego, po zniesieniu w/w w roku 1925 miejscowość należała do powiatu pszczyńskiego. Od roku 1945 wraz z wsiami Mokre i Borowa Wieś należały do gromady Śmiłowice. W roku 1954 zostaje przyłączona do powiatu tyskiego a w roku 1975 do gminy miejskiej Mikołów.

</doc>
<doc id="731072" url="https://pl.wikipedia.org/wiki?curid=731072" title="Standardowe strumienie">
Standardowe strumienie

Standardowe strumienie – standardowe kanały komunikacji między komputerem a otoczeniem (zwykle terminalem). Występują w Uniksie i systemach uniksopodobnych, w środowisku uruchomieniowym C, C++ i ich pochodnych. Trzy podstawowe połączenia I/O noszą nazwy: standard input ("stdin", "standardowy strumień wejścia"), standard output ("stdout", "standardowy strumień wyjścia") i standard error ("stderr", "standardowy strumień błędów").
Historia.
W większości systemów operacyjnych starszych od Uniksa program musiał samodzielnie podłączać się do odpowiednich urządzeń obsługi wejścia/wyjścia.
Unix zapewniał kilka przełomowych możliwości, jedną z nich były tzw. "urządzenia abstrakcyjne" (ang. "abstract devices"), co zdjęło z programisty potrzebę znajomości specyfikacji urządzenia, z którym się komunikował. Starsze systemy wymagały od programisty znajomości sposobu składowania i wymiany danych. Unix wyeliminował tę konieczność poprzez koncepcję strumienia danych – uporządkowanej sekwencji bajtów zakończonych znakiem końca pliku (EOF). Program może również zapisywać bajty, jak chce i nie musi deklarować, ile ich będzie, ani jak będą uporządkowane.
Inną możliwością było automatyczne zapewnienie programowi łączności ze standardowymi strumieniami – w starszych systemach programista musiał się o to samodzielnie zatroszczyć.
Unix obsługiwał strumienie, więc biblioteka standardowa języka C też musiała zapewniać ich obsługę. W wyniku większość standardowych bibliotek C umożliwia wykorzystanie strumieni, nawet jeżeli system operacyjny nie zapewnia takiego rozwiązania.
Standardowy strumień wejścia "(stdin)".
Standardowy strumień wejścia to dane (zwykle tekst) przekazywane do programu. Pobiera on dane poprzez użycie funkcji "read". Nie wszystkie programy wymagają danych wejściowych. Przykładowo, dir albo ls wykonują swoją funkcję, nie pobierając żadnych danych ze stdin.
O ile strumień nie jest "przekierowany", dane są pobierane z terminala, z którego został uruchomiony program.
Deskryptor pliku standardowego strumienia wejścia wynosi 0 (zero); odpowiadającą mu zmienną z "&lt;stdio.h&gt;" jest FILE* stdin, a z "&lt;iostream&gt;" jest std::cin.
Przykład.
 bash &lt; skrypt.sh # spowoduje wykonanie instrukcji zawartych w pliku
 # skrypt.sh przez interpretator bash
 cat &lt; plik.txt # taki sam efekt jak cat plik.txt
Standardowy strumień wyjścia "(stdout)".
Standardowy strumień wyjścia to strumień, do którego program zapisuje dane wynikowe. Robi to za pomocą funkcji "write". Niektóre programy nie zwracają danych wynikowych – na przykład mv nic nie wypisuje, jeżeli przeniesienie się powiodło.
Jeżeli strumień nie jest "przekierowany", dane są wysyłane do terminala, z którego uruchomiono program.
Deskryptor pliku standardowego strumienia wyjścia wynosi 1 (jeden); odpowiadającą mu zmienną z "&lt;stdio.h&gt;" jest FILE* stdout, a z "&lt;iostream&gt;" jest std::cout. Aby przekierować strumień wyjścia w powłokach bazujących na sh, należy użyć znaków &gt; (jeżeli chcemy zastąpić adres docelowy danymi ze strumienia) lub » (jeżeli chcemy dopisać dane na końcu pliku docelowego).
Przykład.
 echo "ABC" &gt; plik.txt # spowoduje wyczyszczenie pliku plik.txt (lub utworzenie
 # jeśli nie istnieje) i dopisanie znaków ABC
 echo "CBA" » plik.txt # spowoduje dopisanie znaków CBA na koniec pliku plik.txt
 # lub jego utworzenie i dopisanie tych znaków
 cat plik1.txt &gt; plik2.txt # efekt identyczny jak w przypadku polecenia
 # cp plik1.txt plik2.txt
Standardowy strumień błędów "(stderr)".
Standardowy strumień błędów jest zwykle wykorzystywany do wyświetlania komunikatów o błędach i informacjach przydatnych do debugowania. Jest on niezależny od strumienia wyjścia. Zwykle celem strumienia jest, podobnie jak przy "stdout" terminal, z którego uruchomiono program, aby umożliwić zobaczenie błędu nawet wtedy, gdy strumień wyjścia jest przekierowany. Jeżeli używamy potoku, aby użyć danych wynikowych jakiegoś programu jako danych wejściowych dla innego, to błędy i tak zostaną wypisane na terminalu.
Gdy strumienie wyjścia i błędów mają ten sam cel (np. terminal), to są wyświetlane w takiej kolejności, w jakiej wypisuje je program, o ile nie korzysta się z buforowanego wyjścia. W takim wypadku dane ze stderr wyświetlają się wcześniej, gdyż są zwykle niebuforowane, w przeciwieństwie do stdout, które są zwykle zapisywane w buforze przed wyświetleniem.
Deskryptor pliku standardowego strumienia błędów wynosi 2 (dwa); odpowiadającą mu zmienną z "&lt;stdio.h&gt;" jest FILE* stderr. "&lt;iostream&gt;" zapewnia dwie zmienne do obsługi strumienia błędów – std::cerr (niebuforowana) std::clog (buforowana). Aby przekierować strumień błędów w powłokach bazujących na sh, należy użyć znaków 2&gt;.
Przykład.
 $ rm -rf /tmp # spowoduje usunięcie wszystkich plików z katalogu /tmp,
 # do których dany użytkownik ma prawa pisania ("w") oraz
 # wyświetlenie komunikatów o tym, że nie można usunąć
 # tych plików, do których użytkownik nie posiada praw ("w")
 $ rm -rf /tmp 2&gt; /dev/null # spowoduje usunięcie wszystkich plików z katalogu /tmp,
 # do których dany użytkownik ma prawa pisania ("w"),
 # a komunikaty o błędach zostaną przekierowane 
 # do /dev/null, czyli śmietnika
Biblioteka iostream.
Biblioteka iostream używa innych nazw standardowych strumieni niż stdio.h. Różnią się one tylko tym, że zamiast prefiksu std mamy c, i dostępny jest strumień clog, który jest analogiczny do cerr, ale jest buforowany.

</doc>
<doc id="731074" url="https://pl.wikipedia.org/wiki?curid=731074" title="Božena Němcová">
Božena Němcová

Božena Němcová, z domu Barbora Novotná, później Barbora Panklová (ur. 4 lutego 1820 w Wiedniu, zm. 21 stycznia 1862 w Pradze) – czeska pisarka, uznawana za prekursorkę nowej czeskiej prozy.
Życiorys.
Božena Němcová urodziła się 4 lutego 1820 w Wiedniu jako Barbora Novotná. Za jej ojca uważa się Austriaka Johanna Pankla, a matkę Czeszkę Terezę Novotną. Latem 1820 roku rodzice Němcovej wzięli ślub; od tego momentu nazywała się Barbora Panklová. W 1821 roku Panklovie przenieśli się do Ratibořic, gdzie pracowali na dworze Katarzyny Wilhelminy Żagańskiej i hrabiego Schulenburga. Z rodzicami Boženy mieszkała babka – Magdaléna Novotná (1825), która miała ogromny wpływ na przyszłą pisarkę. Od 1826 roku Barbora uczęszczała do szkoły w Chwałkowicach, a od 1830 roku do szkoły w Czeskiej Skalicy.
W 1837 roku jej rodzice znaleźli jej narzeczonego Josefa Němca (1805–1879), z którym wzięła ślub jeszcze tego samego roku. Josef Němec pracował jako celnik. Nie lubił swojej pracy i często był przenoszony, a wraz z nim miejsce zamieszkania zmieniała jego rodzina. Małżeństwo Josefa i Boženy nie należało do najszczęśliwszych.
Rok 1840 Němcová spędziła na leczeniu się u doktora Čejki, z którym się zaprzyjaźniła i który poznał ją z ówczesnymi patriotycznymi pisarzami. Rok później (1841) przeniosła się do Pragi. Pod wpływem Václava Nebeskiego i Karla Jaromíra Erbena zaczęła pisać po czesku. W roku 1843 przeprowadziła się wraz z mężem do Domažlic, w których działała jako pierwszy „budziciel narodu”. W 1847 roku znowu opuściła Domažlice. Rok później jej mąż Josef Němec został oskarżony o spisek i przez dwa następne lata małżeństwo Němców przenosiło się z miejsca na miejsce. Dopiero w 1850 roku Josef Němec został przeniesiony na Węgry. Božena Němcová wraz z czwórką swoich dzieci przeniosła się jednak do Pragi, gdzie natychmiast nawiązała kontakty z czynnymi literatami wyrażającymi narodowo-patriotyczne idee. W 1852 roku wyruszyła do męża, po drodze zwiedzając Słowację. W następnych latach odbyła jeszcze kilka podróży na Węgry. W 1853 roku Josef Němec został odwołany ze swojej funkcji. Najpierw obniżono mu płacę o połowę, a później całkowicie ją zabrano. Josef Němec został bez pracy, a Božena Němcová zaczęła szukać pomocy u znajomych z Pragi, jednak często bezskutecznie. W tym samym czasie napisała "Babunię". Zaprzyjaźniła się z wydawcą Morawskich Nowin (Moravských novin) Františkem Kácelem, który zaczął wydawać jej dzieła. Wkrótce poznała również Karolinę Světlą i Sofię Podlipską).
W 1853 r. zmarł jej syn Hynek. Po jego śmierci nasiliły się nieporozumienia z mężem. Josef Němec wniósł pozew rozwodowy, który jednak potem wycofał.
W tym okresie Němcová zbliżyła się do majowców. Jednocześnie wycofała się z życia publicznego. Pojawiła się jedynie na pogrzebie Karla Havlíčka Borovskiego w 1856 r. i złożyła na jego trumnie koronę cierniową.
Jesienią 1861 r. Němcová opuściła męża i przeniosła się do Litomyśli. Próbowała utrzymywać się z pracy dla wydawcy Augusta. Choroba i trudna sytuacja finansowa zmusiły ją do powrotu do męża do Pragi. Niedługo później zmarła. Została pochowana na Wyszehradzie. Jej mąż spoczął w Táborze.
W literaturze istniało przypuszczenie, że Božena Němcová była nieślubną córką księżnej Katarzyny Żagańskiej lub jej siostry Doroty. Na korzyść tej hipotezy świadczy nie tylko podobieństwo do księżnej, ale również bliskie związki Němcovej z Katarzyną Żagańską i przypuszczenie, że prawdopodobnie była starsza, niż oficjalnie podawała (jako rok urodzenia podaje się 1816 lub 1817). Obecnie nie ulega jednak wątpliwości, że nie była ona rodzoną córką małżeństwa Panklowych, ale nie była też córką księżnej Katarzyny Wilhelminy Żagańskiej. Podobieństwo do pani Żagania każe szukać jej pochodzenia w bezpośrednim otoczeniu księżnej.
Wizerunek Němcovej zamieszczono na czeskim banknocie o nominale 500 koron.
Twórczość.
Poezja.
Pierwszymi dziełami Němcovej były wiersze, niektóre pisane po niemiecku.

</doc>
<doc id="731078" url="https://pl.wikipedia.org/wiki?curid=731078" title="Nordheim">
Nordheim

Geografia.
Polska.
Dawna nazwa miejscowości:

</doc>
<doc id="731081" url="https://pl.wikipedia.org/wiki?curid=731081" title="Crazy Itch Radio">
Crazy Itch Radio

Crazy Itch Radio – album zespołu Basement Jaxx wydany w 2006 roku.

</doc>
<doc id="731087" url="https://pl.wikipedia.org/wiki?curid=731087" title="Śmiłowice (Mikołów)">
Śmiłowice (Mikołów)

Śmiłowice (niem. "Smilowitz") – jedno z pięciu sołectw w obszarze miejskim Mikołowa, przy drodze krajowej nr .
Historia.
Pierwsze wzmianki o Śmiłowicach pochodzą z XIV wieku. W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Smilowicze".
Od roku 1922 należy do powiatu rudzkiego, po zniesieniu w/w w roku 1925 do powiatu pszczyńskiego. W latach 1945-54 siedziba gminy Śmiłowice (Mokre, Borowa Wieś i Paniowy oraz Stara Kuźnia - dziś Ruda Śląska). W roku 1972 zostały przyłączone do gminy Mokre a w roku 1975 do gminy miejskiej Mikołów.
W miejscowości znajdują się: placówka Ochotniczej Straży Pożarnej, kościół MB Częstochowskiej, przedszkole oraz cztery schrony bojowe, należące do Obszaru Warownego Śląsk.

</doc>
<doc id="731089" url="https://pl.wikipedia.org/wiki?curid=731089" title="Lisa Niemi">
Lisa Niemi

Lisa Niemi, właśc. "Lisa Haapaniemi" (ur. 26 maja 1956 w Houston) – amerykańska aktorka, reżyserka, scenarzystka i producentka.
W latach 1975–2009 była żoną amerykańskiego aktora Patricka Swayze, aż do jego śmierci w 2009. 25 maja 2014 w Palm Beach poślubiła jubilera Alberta DePrisco.

</doc>
<doc id="731090" url="https://pl.wikipedia.org/wiki?curid=731090" title="Rigobert Song">
Rigobert Song

Rigobert Song Bahanag pseudonim „"Magnan"” (ur. 1 lipca 1976 w Nkenlicock) – kameruński piłkarz grający na pozycji obrońcy.
Życiorys.
Karierę zaczął w Tonnerre Yaoundé, w 1993 roku, a jego drużyna uplasowała się na 4. miejscu. Nieco gorzej było w kolejnym sezonie, 1994, bo Tonnerre spadło o 4. miejsca, zajmując dopiero 8 lokatę. W latach 1994/1995 trafił do Francji, do FC Metz, gdzie zadebiutował w Ligue 1 31 sierpnia 1994, a Metz zremisowało z Lille OSC 1:1. W sezonie 1997/1998 został z tą drużyną wicemistrzem kraju. Rok później zdecydował się na transfer do Salernitany, jednak pograł tam tylko przez pół sezonu i odszedł, a Salernitana nie zdołała obronić się przed spadkiem do Serie B. Trafił do Liverpoolu, w styczniu 1999 i zadebiutował w meczu z Coventry City, dokładnie 30 stycznia 1999 roku. Zagrał 68 minut i został zmieniony przez Steve’a McManamana. Wystąpił w 38 spotkaniach w barwach The Reds, lecz nie udało mu się wpisać na listę strzelców. Był uwielbiany przez kibiców, którzy doceniali jego wkład na boisku i waleczność. Często śpiewali „We've only got one Song”. Największym jego sukcesem w tym klubie, było 3. miejsce na koniec sezonu 2000/2001 i start w eliminacjach do Ligi Mistrzów. Ostatni raz w Liverpoolu zagrał we wrześniu, w meczu z Sunderlandem, zremisowanym 1:1. Później Song trafił do West Hamu United i wywalczył wraz z kolegami miejsce premiowane grą w Pucharze UEFA. W przerwie między rozgrywkami sezonu 2001/2002 zdecydował się na zmianę klubu, a jego nowym pracodawcą został 1. FC Köln (debiutował w Bundeslidze 24 listopada 2001 w wygranym 2:1 meczu z FC St. Pauli), z którym spadł z ligi, jednak nie można było mu nic zarzucić, był jednym z lepszych graczy spadkowicza, nic więc dziwnego, że po sezonie znalazł angaż w Ligue 1. Trafił do RC Lens i dwa razy zajął 8. miejsce w lidze. Potem został kupiony za 1,5 mln euro przez Galatasaray SK. Do sukcesów może zaliczyć mistrzostwo, zdobyte z tym klubem. Po zakończeniu sezonu 2007/2008 przeniósł się na zasadzie wolnego transferu do Trabzonsporu.
Rigobert Song debiutował w kadrze 22 września 1993, podczas meczu towarzyskiego z Meksykiem, przegranego 0:1. Ma na swoim koncie niechlubny rekord. W wieku 17 lat stał się najmłodszym piłkarzem, który na mistrzostwach świata został ukarany przez sędziego czerwoną kartką. Na MŚ w 1998 również został usunięty z boiska, jedynie z Mundialu w Korei i Japonii wrócił bez czerwonej kartki, mając na koncie tylko jedną żółtą. Znaczne lepsze mecze w reprezentacji Kamerunu zaliczał podczas Pucharu Narodów Afryki. W 2000 roku strzelił gola w meczu finałowym, dzięki czemu „Nieposkromione Lwy” mogły się cieszyć ze zdobycia trofeum. Rok później był kapitanem drużyny, która pokonała Senegal i po raz drugi z Songiem w składzie sięgnęła po puchar Czarnego Lądu.
Na początku października 2016 r. Song doznał pęknięcia tętniaka w mózgu i natychmiast trafił do szpitala w stolicy Kamerunu Jaunde, gdzie wprowadzono go w stan śpiączki farmakologicznej. W bardzo ciężkim stanie były środkowy obrońca znajdował się przez kilkadziesiąt godzin, aż wreszcie został wybudzony.
Jego bratankiem jest piłkarz Alex Song.

</doc>
<doc id="731091" url="https://pl.wikipedia.org/wiki?curid=731091" title="Widelec (ujednoznacznienie)">
Widelec (ujednoznacznienie)



</doc>
<doc id="731093" url="https://pl.wikipedia.org/wiki?curid=731093" title="Iberystyka">
Iberystyka

Iberystyka – dział nauki zajmujący się literaturą, kulturą, historią Hiszpanii i Portugalii oraz językami: hiszpańskim i portugalskim. Iberystyka jako nauka na uniwersytecie podzielona jest na dwie sekcje:

</doc>
<doc id="731095" url="https://pl.wikipedia.org/wiki?curid=731095" title="Powiat Púchov">
Powiat Púchov

Powiat Púchov (słow. "okres Púchov") – słowacka jednostka podziału administracyjnego znajdująca się w kraju trenczyńskim, zajmuje obszar 375 km². Powiat Púchov zamieszkiwany jest przez 45 761 obywateli (w roku 2001), średnia gęstość zaludnienia wynosi 122,03 osób na km².

</doc>
<doc id="731096" url="https://pl.wikipedia.org/wiki?curid=731096" title="Łukasz Sapela">
Łukasz Sapela

Łukasz Sapela (ur. 21 września 1982 w Piotrkowie Trybunalskim) – polski piłkarz, występujący na pozycji bramkarza. Wychowanek GKS-u Bełchatów.
Kariera.
W swoim debiucie w ekstraklasie, w sezonie 2005/2006 nie puścił bramki w meczu z Górnikiem Zabrze. W następnym spotkaniu, przeciwko Wiśle Kraków, też zachował czyste konto. Ostatecznie przedłużył serię do łącznie 6 meczów. Czyste konto zachował przez równo 600 minut, co dało mu 11. miejsce w tabeli bramkarzy, którzy najdłużej nie tracili gola w historii polskiej ekstraklasy. Skazą na tej serii jest fakt, że nie były to spotkania następujące po sobie. Sapela miał wtedy silną konkurencję w postaci – najpierw Jacka Banaszyńskiego, a potem Piotra Lecha. Ówczesny trener bełchatowian, Orest Lenczyk lubił często zmieniać bramkarzy. W wyniku tego swój debiutancki sezon zakończył z 9 meczami rozegranym w lidze w których przepuścił zaledwie trzy bramki.
23 września 2009 roku przepuścił piłkę do siatki w 51. minucie po strzale Martinsa Ekwueme z Zagłębia Lubin. Na Dialog Arena GKS zremisował 1:1, ale właśnie wtedy zaczęła się kolejna dobra passa Sapeli. 27-letni golkiper nie wyjmował piłki z siatki przez siedem kolejnych spotkań. Łącznie przez 752 minuty był niepokonany. Sposób na niego znalazł dopiero Maciej Iwański z Legii Warszawa. Ponad 13 i pół godziny bez puszczonej bramki dało Sapeli czwarte miejsce w klasyfikacji wszech czasów. Golkiperowi z Bełchatowa zabrakło jedynie ośmiu minut do podium, na którego ostatnim stopniu znajduje się Władysław Grotyński, bramkarz Legii sprzed 40 lat, zaś do lidera – Piotra Czai – z GKS Katowice i Ruchu Chorzów stracił ponad dwa spotkania. Wiosną 2012 roku usłyszał zarzut ustawiania meczów GKS Bełchatów. W wyniku zarzutów klub z Bełchatowa rozwiązał kontrakt z bramkarzem, który w lipcu 2012 podpisał kontrakt z azerskim Rəvanem Baku. 19 lipca 2014 roku Łukasz Sapela został zawodnikiem Olimpii Grudziądz.
W czerwcu 2016 podpisał roczny kontrakt z Miedzią Legnica.
Udział w aferze korupcyjnej.
Łukasz Sapela to kolejny polski piłkarz, który uczestniczył w procederze ustawiania spotkań ligowych. Czynów karalnych dopuścił się będąc zawodnikiem GKS Bełchatów. Piłkarz został oskarżony we wrześniu 2014 i dobrowolnie poddał się karze. Wyrok zapadł w listopadzie 2014. Dodatkowo Komisja dyscyplinarna PZPN ukarała byłego bramkarza GKS za udział w ustawianiu meczów tego klubu rokiem dyskwalifikacji w zawieszeniu oraz 10 tys. zł kary pieniężnej. Zawodnik także dobrowolnie poddał się karze.

</doc>
<doc id="731097" url="https://pl.wikipedia.org/wiki?curid=731097" title="Quintette du Hot Club de France">
Quintette du Hot Club de France

 Quintette Du Hot Club De France – francuski zespół jazzowy; był jedną z najwcześniejszych, a przy tym najbardziej znaczących grup jazzowych w Europie.
Członkowie zespołu:
Zespół rozwiązał się w 1939 z powodu II wojny światowej. Później reaktywował się używając tej samej nazwy, jednak z dużymi zmianami, np. Grappelli został zastąpiony przez Huberta Rostainga grającego na klarnecie.

</doc>
<doc id="731098" url="https://pl.wikipedia.org/wiki?curid=731098" title="John Ericsson">
John Ericsson

John Ericsson (ur. 31 lipca 1803 w Långbanshyttan, Värmland, zm. 8 marca 1889 w Nowym Jorku) – szwedzki inżynier i wynalazca. 
Pracował w USA. W 1836 opatentował śrubę okrętową, która zastąpiła dotychczas używane koło łopatkowe. Stosowanie śruby okrętowej w znacznym stopniu zwiększyło wydajność statków parowych, co w dużej mierze wpłynęło na ich rozpowszechnienie. Zaprojektował również USS „Monitor”.

</doc>
<doc id="731101" url="https://pl.wikipedia.org/wiki?curid=731101" title="Krzysztof Respondek">
Krzysztof Respondek

Krzysztof Respondek (ur. 17 lipca 1969 w Tarnowskich Górach) – polski aktor, piosenkarz i artysta kabaretowy.
Życiorys.
Pochodzi z Miasteczka Śląskiego. Jest absolwentem II LO im. Stanisława Staszica w Tarnowskich Górach. W 1992 ukończył studia na Wydziale Aktorskim PWST we Wrocławiu (wydziały zamiejscowe krakowskiej PWST).
W latach 1992–1999 był związany z Teatrem Rozrywki w Chorzowie, gdzie występował na ogół w musicalach i miał możliwość współpracować m.in. z takimi reżyserami, jak Józef Szajna, Marcel Kochańczyk, Wojciech Kępczyński. 1 stycznia 1999 dołączył do artystów kabaretu Rak, w którym wygłasza monologi, śpiewa piosenki oraz bierze udział w skeczach.
Zwycięzca 3. edycji "Jak oni śpiewają", z którego wszystkie nagrody przeznaczył na cele charytatywne. Wydał maxi singel z 2 utworami śpiewanymi w programie – „Szczęśliwej drogi, już czas” oraz „Spokojnie, Polsko!”. Jest również zwycięzcą 6. edycji "Jak oni śpiewają", w której wygrał "Perłowy mikrofon" oraz lot prywatnym samolotem w wybrane miejsce na świecie.
W latach 2007–2015 grał jedną z głównych ról w serialu telewizyjnym "Barwy szczęścia". Wiosną 2009 był gospodarzem programu "Najśmieszniejsze momenty świata". Rok później zagrał główną rolę w opartym na faktach filmie "Laura", opowiadającym o górniku, który podczas katastrofy górniczej w kopalni Halemba jesienią 2006 przetrwał pod ziemią 111 godzin.
W 2011 aktor zdobył Złoty Samowar i 50 tysięcy złotych na Festiwalu Piosenki Rosyjskiej, za wykonanie utworu „Berega Rossii”. 15 kwietnia 2013 wydał swój debiutancki album studyjny "Taki świat kupuję", który jest efektem jego współpracy z Aleksandrem Woźniakiem. 
Jesienią 2015 wziął udział w czwartej edycji programu rozrywkowego "Twoja twarz brzmi znajomo", gdzie zajął ósme miejsce.
Życie prywatne.
Żonaty z Katarzyną (ur. 1969), mają dwie córki – Florentynę (ur. 2002) i Antoninę (ur. 1993).

</doc>
<doc id="731106" url="https://pl.wikipedia.org/wiki?curid=731106" title="Quintette Du Hot Club De France">
Quintette Du Hot Club De France



</doc>
<doc id="731115" url="https://pl.wikipedia.org/wiki?curid=731115" title="Samuel Crompton">
Samuel Crompton

Samuel Crompton (ur. 3 grudnia 1753, zm. 26 czerwca 1827) — angielski włókniarz i mechanik.
W 1779 r. skonstruował przędzarkę do przędzenia bawełny (tzw. "mule-jenny"), o 48 wrzecionach, z mechanicznym formowaniem i naciągiem nici, umożliwiającą wytwarzanie cienkiej przędzy i stanowiącą ulepszenie przędzarki R. Arkwrighta.

</doc>
<doc id="731120" url="https://pl.wikipedia.org/wiki?curid=731120" title="Tomasz Wróbel">
Tomasz Wróbel

Tomasz Wróbel (ur. 10 lipca 1982 w Tarnowie) – polski piłkarz grający na pozycji prawego pomocnika, obecnie zawodnik i trener Rozwoju Katowice
Przebieg kariery.
Karierę piłkarską rozpoczął w katowickim Rozwoju. W 2005 został piłkarzem Górnika Polkowice. Wiosną 2006 przeniósł się do pierwszoligowego GKS Bełchatów. W klubie tym rozegrał 203 oficjalne mecze i strzelił 21 bramek. Zdobył też wicemistrzostwo Polski (2007). W latach 2013–2014 występował w GKS Katowice.

</doc>
<doc id="731122" url="https://pl.wikipedia.org/wiki?curid=731122" title="Cmentarz Wojenny Wiączyń">
Cmentarz Wojenny Wiączyń

Cmentarz wojenny Wiączyń – cmentarz położony w północno-wschodnich obrzeżach miasta Łodzi. Jest miejscem pochówku żołnierzy armii niemieckiej i rosyjskiej z czasów I wojny światowej. Większość ze spoczywających tutaj, to polegli w trakcie walk tzw. "Operacji Łódzkiej", która rozegrała się pomiędzy armiami niemiecką i rosyjską w okresie od listopada do grudnia 1914 roku. Większość to ofiary walk w najbliższej okolicy Wiączynia, a także Olechowa, Janowa, Nowosolnej, Dąbrowy, Bedonia czy Feliksina. Pochowani tu zostali także żołnierze, polegli w okolicy, w innych okresach Wielkiej Wojny. Wedle szacunków na cmentarzu spoczywa około 9 tysięcy żołnierzy. Znajdują się wśród nich Polacy wcieleni do armii rosyjskiej, bądź niemieckiej.
Układ przestrzenny.
Cmentarz został założony bezpośrednio po walkach. Wraz z upływem lat na jego teren przenoszono kolejne mogiły, z czasem likwidując całe polowe cmentarze wojenne z innych rejonów Łodzi. W okresie międzywojennym w fundację cmentarza i opiekę nad nim mocno angażowała się rodzina znanego łódzkiego fabrykanta, Niemca Karola Scheiblera.
Cmentarz dzieli się wzdłuż osi wschód-zachód na dwie części – niemiecką i rosyjską. Część niemiecka znajduje się po stronie północnej, rosyjska po południowej. Obie części nekropolii są niemal wzajemnie symetryczne i cechują się specyficznym układem grobów. Od strony wschodniej wpierw napotykamy na kwatery oficerów i podoficerów (w części rosyjskiej także zwykłych żołnierzy). Wyróżniają je tablice nagrobne wykonane z potężnych głazów, z wyrytymi nań informacjami. Po stronie niemieckiej znajdują się wyłącznie oficerowie i podoficerowie, układ nagrobków zaś utrzymany jest w formie prostokąta otwartego w kierunku zachodnim. Po stronie rosyjskiej układ kamieni nagrobnych jest zbliżony, z tym że są one ułożone w formie półokręgu, także otwartego w kierunku zachodnim. Z obu tych części wychodzą szerokie aleje spacerowe prowadzące ku zachodniej ścianie cmentarza, którą wieńczą dwa niewielkie wzniesienia z monumentami z krzyżami – łacińskim po stronie niemieckiej i prawosławnym po stronie rosyjskiej. Teren pomiędzy obeliskami a półokręgiem/czworobokiem wypełniają mogiły szeregowych żołnierzy z kamieniami nagrobnymi w formie betonowych płyt. Spora część nagrobków na cmentarzu posiada podstawowy opis umożliwiający identyfikację żołnierza oraz jego jednostki i daty śmierci, jednak znaczną część stanowią anonimowe mogiły zbiorowe. Zachowane nagrobki spotyka się w kilku odmianach, część jest wyryta w języku polskim, część w rosyjskim i niemieckim – wiąże się to zapewne z różnym okresem ich powstawania.
Walki w rejonie Wiączynia.
Większość walk w okolicy Wiączynia rozegrała się w okresie pomiędzy 9 a 15 grudnia 1914 roku. Las wiączyński wraz z pobliskimi zabudowaniami znajdował się wtedy w rękach rosyjskich. Uderzyły na niego siły niemieckiego 32., 94. i 96. pułku piechoty, wspierane artylerią z kierunku pobliskich Mileszek. Walki były zacięte, większość zabudowań Wiączynia Dolnego została zrównana z ziemią. Walczono o każdy dom, wielokrotnie dochodziło do walki na bagnety. 15 grudnia Rosjanie wycofali się z tego rejonu.
Historia najnowsza.
29 listopada 2006 roku na cmentarzu pochowano dziesięciu żołnierzy rosyjskich, którzy polegli w listopadzie 1914 roku. Ich szczątki zostały odnalezione w lasach niedaleko Mileszek.

</doc>
<doc id="731124" url="https://pl.wikipedia.org/wiki?curid=731124" title="Giovanni Croce">
Giovanni Croce

Giovanni Croce, Ioanne a Cruce Clodiensis (ur. ok. 1557 w Chioggii, zm. 15 maja 1609 w Wenecji) – włoski kompozytor; jeden z głównych przedstawicieli szkoły weneckiej. Pisał przeważnie muzykę religijną, w której jako pierwszy zaczął stosować styl koncertujący.
Uczył się w Wenecji u Gioseffa Zarlina. W 1565 r. został śpiewakiem kapeli przy tamtejszej bazyliki św. Marka (od 1594 r. pełnił tam funkcję wicekapelmistrza, a od 1603 r. kapelmistrza). 

</doc>
<doc id="731125" url="https://pl.wikipedia.org/wiki?curid=731125" title="Sikorka">
Sikorka



</doc>
<doc id="731126" url="https://pl.wikipedia.org/wiki?curid=731126" title="Metropolitan Borough of Kirklees">
Metropolitan Borough of Kirklees

Metropolitan Borough of Kirklees – dystrykt metropolitalny w angielskim hrabstwie West Yorkshire. Największym miastem dystryktu, a także ośrodkiem administracji jest Huddersfield.
Inne miejscowości.
Almondbury, Armitage Bridge, Battyeford, Berry Brow, Birdsedge, Birkenshaw, Birstall, Boothroyd, Briestfield, Burnlee, Clayton West, Denby Dale, Emley, Farnley Tyas, Flockton, Flockton Moor, Gomersal, Grange Moor, Hall Bower, Hartshead, Healey, Helme, Hepworth, Highburton, Holme, Honley, Kirkburton, Kirkheaton, Lane, Linthwaite, Liversedge, Lockwood, Lower Cumberworth, Marsden, Meltham, Netherthong, Netherton, New Mill, Newsome, Norristhorpe, Roberttown, Scammonden, Scholes (Cleckheaton), Scholes (Holme Valley), Scissett, Shelley, Shepley, Skelmanthorpe, Slaithwaite, South Crosland, Stocksmoor, Storthes Hall, Thongsbridge, Thornhill, Thurstonland, Totties, Upper Cumberworth, Upper Denby, Upperthong, Whitley Lower, Wooldale.

</doc>
<doc id="731130" url="https://pl.wikipedia.org/wiki?curid=731130" title="Wykidajło">
Wykidajło

Wykidajło, znany także pod tytułem Przydrożny Bar (tytuł oryginalny "Road House") – amerykański film fabularny z 1989 roku wyreżyserowany przez Rowdy’ego Herringtona z Patrickiem Swayze w roli głównej, który gra bramkarza w przydrożnym barze.
W 2006 roku powstał film "Wykidajło 2" ("Road House 2: Last Call"). 
Treść.
Akcja toczy się w miasteczku Jasper. Tilhgman jest właścicielem miejscowej knajpy „Double Deuce”. Niestety klientami są głównie gangsterzy, którzy załatwiają tam swoje porachunki. Niemal codziennie dochodzi do awantur, w następstwie których giną ludzie. Nie mogąc sobie poradzić z coraz bardziej brutalnymi gośćmi, wynajmuje wykidajłę Daltona (Patrick Swayze), znanego mistrza karate...

</doc>
<doc id="731131" url="https://pl.wikipedia.org/wiki?curid=731131" title="Traszka syberyjska">
Traszka syberyjska



</doc>
<doc id="731135" url="https://pl.wikipedia.org/wiki?curid=731135" title="Serce płucne">
Serce płucne

Serce płucne (łac. "cor pulmonale") – przerost albo rozstrzeń mięśnia prawej komory serca u chorych na nadciśnienie płucne, spowodowany głównie chorobami płuc, takimi jak:
Rozróżnia się dwie podstawowe postacie serca płucnego:

</doc>
<doc id="731136" url="https://pl.wikipedia.org/wiki?curid=731136" title="Linia kolejowa nr 101">
Linia kolejowa nr 101

Linia kolejowa nr 101 – drugorzędna, jednotorowa, niezelektryfikowana linia kolejowa łącząca stację Munina ze stacją Hrebenne.
Z niewielkimi zmianami stanowi część dawnej Kolei Jarosławsko–Sokalskiej. Stanowiła ona odgałęzienie na północ od zbudowanej w końcu lat 50. XIX w. "Cesarsko-Królewskiej Uprzywilejowanej Galicyjskiej Kolei Arcyksięcia Karola Ludwika" z Krakowa do Lwowa. Ma długość 83 km i jest jednotorowa oraz niezelektryfikowana. Leży głównie w woj. podkarpackim z końcowym odcinkiem na obszarze woj. lubelskiego.
Wzmianka o Kolei Jarosławsko-Sokalskiej pojawiła się po raz pierwszy w 1882 roku w artykule Władysława Zawadzkiego publikowanym w Tygodniku Ilustrowanym nr 317. Pierwszy pociąg z Jarosławia do Sokala przez Lubaczów i Rawę Ruską przejechał w dniu 6 lipca 1884 roku. 23 października 1887 roku od Rawy Ruskiej poprowadzono linię do Bełżca, stanowiącą przedłużenie linii ze Lwowa, która została ponownie przedłużona w 1916 roku do Rejowca przez Zawadę. 
Po II wojnie światowej Rawa Ruska znalazła się poza granicami państwa polskiego. Wymusiło to wybudowanie omijającego miasto odcinka Werchrata – Hrebenne, stanowiącego fragment opisywanej linii, który otwarto 22 października 1955 roku.
Przebieg linii.
Tutaj linia 101 odgałęzia się w kierunku północno-wschodnim od dwutorowej linii kolejowej Kraków Główny – Medyka. Prowadzi na krótkim odcinku przez wysoką terasę lessową Podgórza Rzeszowskiego, przechodzi wiaduktem nad drogą krajową nr 77, drogą krajową nr 94 oraz nad Sanem przez żelazny most. Odtąd linia przebiega przez podmokłe równiny Doliny Dolnego Sanu.
W odległości ok. kilometra za przystankiem linia przekracza rzekę Szkło. W pobliżu torów widoczna jest - charakterystyczna dla pogranicza polsko-ukraińskiego - kopuła cerkwi w Surochowie, a kilka kilometrów dalej cerkwi w Makowisku.
Tutaj odgałęzia się tor bocznicy obsługującej Zakłady Przemysłu Tłuszczowego "EUROSERVICE". Bocznica obsługiwana jest przez pociągi zdawcze z Muniny.
Za Bobrówką linia zmienia kierunek na wschodni i prowadzi niemal w linii prostej do Korzenicy.
Jest to przysiółek Korzenicy (wieś ta przy liczbie mieszkańców wynoszącej ok. 500 osób ma na swoim terenie dwa przystanki kolejowe).
Odtąd linia prowadzi przez Lasy Sieniawskie, leżące na Płaskowyżu Tarnogrodzkim. Niecały kilometr przed następnym przystankiem tory przekraczają Lubaczówkę. Tuż przed mostem widoczne są ślady łącznicy odchodzącej na południowy wschód do Woli Arłamowskiej koło Mościsk. Zbudowali ją Rosjanie po tym, jak w czasie II wojny światowej granica niemiecko-rosyjska (na Sanie) podzieliła linię Munina – Rawa Ruska i węzeł kolejowy w Muninie znalazł się w rękach niemieckich. Budowa linii nie została ukończona; tory doprowadzono tylko do rzeki Szkło. Po agresji niemieckiej na ZSRR tory zostały rozebrane.
Linia zmienia kierunek na północny, docierając do miasta Oleszyce. Projektowana w XIX w. trasa miała następnie prowadzić przez powiatowe miasto Cieszanów, jednak mieszkańcy nie zgodzili się na wpuszczenie kolei na swoje grunty, obawiając się, że pociągi będą powodować pożary i straszyć pasące się na polach bydło. Na przyjęcie kolei zgodził się natomiast Lubaczów, więc za Oleszycami tory skręcają na wschód.
Od Baszni równolegle z linią biegnie dodatkowy tor, który po dwóch kilometrach kończy się, a nasyp prowadzi dalej na południowy wschód do ukrytej w lasach dawnej stacji przeładunkowej Kaplisze. Po następnym kilometrze wychodzi z lasu nasyp, którym przebiegał szeroki tor do Horyńca i dalej do Werchraty przy granicy z ZSRR (linia kolejowa Granica Państwa (Werchrata) – Kaplisze (Sz)). Szyny i podkłady zostały na prawie całym odcinku Kaplisze – Werchrata zdemontowane; pozostały – zarośnięte krzewami – tylko w kilku miejscach, wyraźnie widoczne są na przejeździe kolejowo-drogowym przed stacją w Horyńcu.
Tu kończą bieg jeżdżące z Jarosławia szynobusy; dalej pociągi kursują (do Zamościa/Lublina) już tylko w okresie długiego weekendu majowego oraz w okresie wakacji szkolnych. Dalsza część trasy przebiega przez zalesione tereny Roztocza Wschodniego. Na odcinku do Dziewięcierza występuje najbardziej stromy podjazd na całej linii.
W tym miejscu znajduje się obecny punkt przeładunkowy z toru normalnego na tor szeroki. Odjeżdża stąd sporo pociągów towarowych do Rawy Ruskiej. Pod względem pasażerskim stacja nie odgrywa wielkiej roli.
Tutaj opisywana linia łączy się z linią kolejową Rejowiec – Hrebenne.
Ruch pociągów.
Linia jest wykorzystywana zarówno w ruchu towarowym do obsługi bocznic oraz rampy przeładunkowej, jak i w ruchu pasażerskim.

</doc>
<doc id="731145" url="https://pl.wikipedia.org/wiki?curid=731145" title="Kamerun Południowy">
Kamerun Południowy

Kamerun Południowy (ang. "South Cameroons") – dawna brytyjska posiadłość kolonialna, od 1961 część Kamerunu.
Na mocy traktatu wersalskiego zachodnią część Kamerunu Niemieckiego oddano Wielkiej Brytanii jako Kamerun Brytyjski, podzielony na dwie części – Kamerun Północny i Południowy.
W 1950 zdecydowano o włączeniu terytorium do Nigerii. Wywołało to protesty lokalnej ludności, co zaowocowało przyznaniem w 1954 autonomii.
1 października 1961 odbyło się referendum w sprawie przyszłości regionu. Mieszkańcy wybierali między unią z Nigerią bądź z Kamerunem. Brytyjczycy nie dopuścili do opcji wybrania przez mieszkańców niepodległości. Zgodnie z wynikami referendum, część północna została włączona do Nigerii, zaś południowa do Kamerunu.
Przyjęcie w 1972 nowej konstytucji Kamerunu, znoszącej federacyjny ustrój państwa, spowodowało wybuch w rejonie Południowego Kamerunu silnych dążeń niepodległościowych.
2 kwietnia 1993 w stolicy regionu, Buea odbył się zjazd organizacji niepodległościowych, na którym zażądano od rządu Kamerunu przywrócenia federalnego charakteru państwa. Niespełnienie tego żądania spowodowało, że 30 grudnia 1999 oficjalnie ogłoszono deklarację niepodległości, powołując Republikę Ambazonii. Deklaracji tej nie uznało żadne państwo na świecie.
W 2005 Ambazonia została przyjęta do Organizacji Narodów i Ludów Niereprezentowanych.
1 października 2017 r. na terenie Kamerunu Południowego niepodległość proklamowała Ambazonia, co doprowadziło do ambazońsko-kameruńskiego konfliktu, nazywanego kryzysem anglofońskim.

</doc>
<doc id="731148" url="https://pl.wikipedia.org/wiki?curid=731148" title="Strumień promieniowania">
Strumień promieniowania

Strumień promieniowania, także strumień promienisty – energia niesiona przez promieniowanie przechodzące w jednostce czasu przez określoną powierzchnię. Definiuje się go w odniesieniu do fal elektromagnetycznych w tym i światła. Strumień określa się nie tylko dla promieniowania przechodzącego, lecz również dla źródła emitującego; tak zdefiniowany strumień nazywany jest energetycznym strumieniem promieniowania i jest nazywany również mocą promieniowania.
Strumień promieniowania oznaczony formula_1 („e” od „energetyczny”, aby uniknąć pomylenia z wielkościami fotometrycznymi), określony jest wzorem
gdzie:
Jednostką miary w układzie SI jest wat.
Strumień promieniowania można mierzyć wykorzystując efekt cieplny wywołany jego absorpcją.
Zredukowany strumień promieniowania to moc promieniowania określana przez urządzenie rejestrujące fale tylko z pewnego zakresu (selektywne), np.:
Związki z innymi wielkościami radiometrycznymi opisuje radiometria.
Związek z wektorem Poyntinga.
Można wykazać, że strumień promieniowania "powierzchni" to strumień wektora Poyntinga przez tę powierzchnię:
gdzie:
Jednak zamiast powyższego stosowana jest unormowana średnia czasowa wektora Poyntinga, gdyż w radiometrii jest to jedyna wielkość, którą detektory promieniowania mogą mierzyć:
gdzie &lt; • &gt; jest średnią czasową.

</doc>
<doc id="731156" url="https://pl.wikipedia.org/wiki?curid=731156" title="Andrzej Sołtysik">
Andrzej Sołtysik

Andrzej Sołtysik (ur. 6 października 1966 w Sułoszowej) – polski dziennikarz radiowy i telewizyjny, filmoznawca, prezenter i były rzecznik prasowy telewizji TVN.
Życiorys.
Studiował filmoznawstwo. W 1990 podjął pracę jako reporter w dziale informacji radia RMF FM, później prowadził w rozgłośni swój pierwszy program o tematyce filmowej, "Świat filmu według Andrzeja Sołtysika". 
Po pracy w radiu trafił do TVP Kraków, gdzie zajmował się magazynem filmowym "Tylko dla orłów". Później był prezenterem programu "Telepuzzle" w telewizji Polsat.
Jesienią 1997 trafił do TVN, nowo powstającej telewizji Mariusza Waltera, debiutując na wizji 9 października 1997, sześć dni po otwarciu stacji. Popularność przyniosło mu prowadzenie (wraz z Martyną Wojciechowską) drugiej i trzeciej edycji programu "Big Brother". Był również gospodarzem programu "Jak łyse konie" w TVN i "Multikino" w TVN24. W latach 2002–2007 był rzecznikiem prasowym Grupy TVN. Od września 2007 do grudnia 2012 wraz z Kingą Rusin, a następnie Magdą Mołek prowadził weekendowe wydania programu "Dzień dobry TVN", od września 2016 razem z Anną Kalczyńską prowadzi ten program w dni powszednie. Od października 2014 był gospodarzem programu TTV "Bagaż osobisty". Od kwietnia 2015 prowadzi program TVN Fabuła "Andrzej Sołtysik przedstawia".
Od września 2017 prowadzi audycję "As w kinie" w Meloradiu.
Życie prywatne.
Jest w trzecim związku małżeńskim. Z żoną Patrycją ma syna, Stanisława Wiktora.

</doc>
<doc id="731158" url="https://pl.wikipedia.org/wiki?curid=731158" title="Biskupstwo lubuskie">
Biskupstwo lubuskie



</doc>
<doc id="731161" url="https://pl.wikipedia.org/wiki?curid=731161" title="GO">
GO



</doc>
<doc id="731163" url="https://pl.wikipedia.org/wiki?curid=731163" title="Tytus Filipowicz">
Tytus Filipowicz

Tytus Filipowicz (ur. 21 listopada 1873 w Warszawie, zm. 18 sierpnia 1953 w Londynie) – polski działacz polityczny, dyplomata, publicysta. Przed I wojną światową jeden z przywódców Polskiej Partii Socjalistycznej. Jako kierownik Ministerstwa Spraw Zagranicznych 16 listopada 1918 r. podpisał depeszę notyfikującą powstanie państwa polskiego. Chargé d’affaires w RFSRR (1921), poseł i następnie ambasador RP w Stanach Zjednoczonych (1929–1932).
Członek loży wolnomularskiej w Warszawie w czasach II Rzeczypospolitej, założyciel Unii Narodowo-Państwowej w 1922 roku.
Życiorys.
Ukończył szkołę górniczą w Dąbrowie Górniczej. Następnie pracował jako sztygar w kopalni „Flora”. W 1897 został redaktorem socjalistycznego pisma „Górnik”. Początkowo działał w ramach PPS na terenie Zagłębia Dąbrowskiego, a przed I wojną światową stał się jednym z przywódców Polskiej Partii Socjalistycznej. Prowadził niepodległościową propagandę w Londynie (w socjalistycznym czasopiśmie „Przedświt”), gdzie ukończył Szkołę Nauk Politycznych. W ramach PPS–u współpracował blisko z Józefem Piłsudskim. Razem z Piłsudskim udał się w 1904 r. do Japonii w celu pozyskania tamtejszych władz dla sprawy polskiej. W latach 1907–1914 działał w PPS Frakcji Rewolucyjnej. W 1915 r. został oddelegowany do prowadzenia w Warszawie nieoficjalnego przedstawicielstwa Naczelnego Komitetu Narodowego. Funkcję tę pełnił do 20 maja 1916 r., kiedy to został aresztowany przez okupacyjne władze niemieckie. Na początku 1917 r. pełnił funkcję referenta prawno-historycznego w Departamencie Stanu Tymczasowej Rady Stanu. Jednocześnie pracował w nieoficjalnym biurze prasowym przy przedstawicielu austro-węgierskiego Armeeoberkommando w Warszawie, płk. Paiču. W związku z tym w maju 1917 r. został ponownie aresztowany przez niemiecką policję i zwolniony pod warunkiem wyjazdu do Krakowa.
W okresie od czerwca do grudnia 1917 r. kierował biurem informacyjnym Naczelnego Komitetu Narodowego w Wiedniu, zaś od stycznia do listopada 1918 r. pełnił funkcję zastępcy przedstawiciela Rady Regencyjnej w Wiedniu. W dniach 16-17 listopada 1918 r. kierował Ministerstwem Spraw Zagranicznych. W okresie od 18 listopada do 13 grudnia 1918 r. pełnił funkcję wiceministra w MSZ.
W latach 1921–1933 pełnił kolejno funkcje: przewodniczącego „Misji specjalnej na Kaukaz Południowy” w randze ministra pełnomocnego III klasy, "chargé d’affaires" w RFSRR (1921), posła w Finlandii, posła w Belgii, posła, następnie ambasadora w USA (1929–1932), od 1930 również posła w Meksyku.
Po powrocie z misji w Waszyngtonie przeniesiony w 1933 w stan spoczynku. Inicjator i prezes Ligi Odrodzenia Gospodarczego, przekształconej w styczniu 1936 w Polską Partię Radykalną. W grudniu 1937 zgłosił akces do Klubu Demokratycznego. Po agresji III Rzeszy i ZSRR na Polskę wyjechał do Francji. W latach 1941–1942 i 1949–1953 był członkiem Rady Narodowej Rzeczypospolitej Polskiej. W styczniu 1937 był prezesem komitetu głównego Polskiego Czerwonego Krzyża.
Po II wojnie światowej pozostał na uchodźstwie w Wielkiej Brytanii. Pełnił obowiązki przewodniczącego Polskiego Stronnictwa Demokratycznego (1945–1947), z którego został wykluczony w 1947 za poparcie udzielone Augustowi Zaleskiemu.

</doc>
<doc id="731173" url="https://pl.wikipedia.org/wiki?curid=731173" title="Jan Cyž">
Jan Cyž

Jan Cyž (wym. ; niem. "Johann Ziesche"; ur. 13 stycznia 1898 w Žuricy - zm. 21 września 1985 w Budziszynie) – łużycki działacz, prawnik, pisarz i wydawca, starosta (landrat) powiatu budziszyńskiego. 
Szkołę średnią oraz studia ukończył w Pradze. W latach 1926-1932 pracował w filii Łużyckiego Banku Ludowego w Chociebużu. Ze względu na aktywny udział w łużyckim ruchu narodowym w 1933 r. został na krótko uwięziony. W latach 1934-1937 wydawał dziennik Serbske Nowiny, zapewniając pismu środki materialne aż do zamknięcia działalności Domowiny w 1937 r. W czasie II wojny światowej kilkakrotnie więziony. W lutym 1945 r. podczas bombardowania Drezna uciekł z więzienia. W maju 1945 r. jako pierwszy Łużyczanin objął funkcję starosty powiatu budziszyńskiego. Od 1955 r. działał jak wydawca łużyckiego pisma Nowa doba.
Bibliografia.
Cyž opublikował trzy tomy wspomnień:
W przekładzie na język polski ukazał się tom wspomnień Jana Cyža, pt. "Ciernista droga do wolności", tłum. Stanisław Marciniak, Warszawa 1983.

</doc>
<doc id="731174" url="https://pl.wikipedia.org/wiki?curid=731174" title="Królowa (pszczoły)">
Królowa (pszczoły)



</doc>
<doc id="731175" url="https://pl.wikipedia.org/wiki?curid=731175" title="Raszidoddin">
Raszidoddin

Raszidoddin (albo: Raszid ad-Din, pers. رشیدالدین, pełne imię: Raszidoddin Fazlollah Tabib Hamadani) (ur. 1247 w Hamadanie - zm. 17 lipca 1318) – perski mąż stanu i historyk, uważany za jednego z najwybitniejszych historyków średniowiecza.
Życie.
Raszidoddin pochodził z żydowskiej rodziny mieszkającej w Hamadanie. Był kształcony na lekarza, i w takim charakterze dostał się na dwór ilchana Abaki (1265 - 1282). Mając 30 lat przeszedł na islam. Prawdziwie wielką karierę zaczął robić za panowania Mahmuda Ghazana (1295 — 1304), który w 1298 roku mianował go swoim wezyrem. Był on architektem większości reform tego władcy, i to na jego polecenie rozpoczął pisanie historii Mongołów, która później stała się podstawą jego głównego dzieła, "Dżame at-Tawarich" (Zbiór kronik). Reformy Raszida rzeczywiście doprowadziły do poprawy kondycji ekonomicznej ludności państwa, chociaż nie w stopniu tak rewolucyjnym, jak to przedstawia on w swoim dziele. Samemu Raszidowi osiągnięta pozycja przyniosła wielkie bogactwo. Dzięki swoim wpływom zdobył on ogromne posiadłości ziemskie w Azji Mniejszej i u podnóża Kaukazu. Administracja mongolskich władców Persji stała się "biznesem rodzinnym". Z czternastu synów Raszidaoddina ośmiu zarządzało prowincjami imperium na terenie dzisiejszego Zachodniego Iranu, Gruzji, Iraku oraz Azji Mniejszej. Raszid był tak bogaty, że był w stanie ufundować całą dzielnicę w stolicy nowego ilchana Oldżajtu (1304 - 1316), Soltanije. Ściągnęło to jednak na niego nienawiść wielu ludzi. Za panowania Oldżajtu Raszid musiał walczyć o wpływy w administracji z dwoma innymi nominalnymi wezyrami, Sadoddinem Sawadżim i Tadżoddinem Aliszahem. W roku 1312 udało mu się doprowadzić do skazania na śmierć tego pierwszego i zastąpienia go właśnie Aliszahem. Wkrótce jednak i on stał się jego wrogiem, tak że ilchan zdecydował się rozdzielić sfery zarządzania tych dwóch, tak by ich walka nie paraliżowała działalności administracji. Aliszah miał zarządzać zachodnim Iranem, Irakiem i Azją Mniejszą, zaś Raszid resztą państwa. Oldżajtu zmarł 27 grudnia 1316 roku na bliżej nieokreśloną chorobę żołądka, co od razu wywołało pogłoski o otruciu. Po jego śmierci Raszid musiał ustąpić ze stanowiska, jednak powrócił na nie po pewnym czasie dzięki zachęcie i poparciu Czobana, dowódcy wojsk i regenta przy niepełnoletnim synu Oldżajtu Abu Sa’idzie (1317 - 1335). Wkrótce jednak pod wpływem Aliszaha Czoban wycofał swoje poparcie, i Raszidodin został oskarżony o otrucie Oldżajtu, co było o tyle łatwe, że był on osobistym lekarzem ilchana. Raszid został uznany za winnego i skazany wraz ze swoim niepełnoletnim synem, który miał mu pomagać w dokonaniu zbrodni. 17 lipca 1318, po wcześniejszym zabiciu na jego oczach syna, Raszid został przerąbany mieczem na pół - tak jak niegdyś kazał stracić Sadoddina. Oskarżenia wobec Raszida były bezpodstawne - prawdziwym powodem jego śmierci była nienawiść rywali w walce o władzę i koczowniczej arystokracji, której nie podobały się jego reformy chroniące ludność przed nieograniczonym wyzyskiem. Po dojściu do pełnoletniości i pokonaniu Czobana w roku 1328 Abu Sa’id mianował wezyrem syna Raszida, Mohammada Raszidi, który kontynuował politykę ojca, twierdząc przy tym że przebaczył ludziom winnym jego śmierci.
Dzieło.
Mahmud Ghazan polecił Raszidowi napisanie historii Mongołów, począwszy od czasów Czyngis-chana, tak by pamięć o ich czynach nie zaginęła. W ten sposób powstała "Tarich-e mobarak-e Ghazani", historia panowania Ghazana i jego przodków. Źródłem do niej była przede wszystkim ustna tradycja Mongołów, znana przez samego chana, przedstawiciela Kubilaj-chana na dworze Ghazana, Czingsang Boloda, jak i inne osoby na jego dworze. Poza tym Raszid dysponował niezachowanymi do naszych czasów kronikami mongolskimi i dokumentami znajdującymi się w posiadaniu Ilchanidów. "Tarich-e mobarak-e Ghazani" zostało ukończone niedługo po śmierci Ghazana, ale nowy ilchan, Oldżajtu, zachęcił Raszida do rozszerzenia zakresu swojego dzieła na całą historię ludzkości od Adama począwszy. W związku z powyższym "Tarich-e mobarak-e Ghazani" stało się tylko rdzeniem poszerzonego dzieła, które ostatecznie otrzymało nazwę "Dżame at-Tawarich" (Zbiór kronik). Oprócz Mongołów i krajów islamskich w dziele tym omawiano też historię innych znanych Mongołom ludów: Turków, Chińczyków, Hidusów, Żydów i chrześcijan. W przypadku tych ostatnich głównym źródłem z którego korzystał Raszid była "Chronicon pontificum et imperatorum" (Kronika papieży i cesarzy) Marcina z Opawy.
Tytuł "Dżame at-Tawarich" przekłada się często jako "Historia powszechna" i rzeczywiście być może jest to pierwsze dzieło, które na takie miano zasługuje. Największą wartość ma jednak ta część historii Raszida, która pierwotnie stanowiła "Tarich-e mobarak-e Ghazani" - jest to najważniejsze z istniejących źródło do historii nie tylko Ilchanidów, ale całego imperium mongolskiego, mimo pewnego subiektywizmu w ocenie wypadków, z którymi był związany sam autor. Dzieło Raszidoddina było bardzo obszerne i niestety nie wszystkie jego części dotrwały do naszych czasów. Zawiera ono piękne ilustracje, które wykonano prawdopodobnie pod kierunkiem samego historyka.

</doc>
<doc id="731176" url="https://pl.wikipedia.org/wiki?curid=731176" title="Jan Stanko">
Jan Stanko

Jan Stanko, znany również jako "Johannes Stanconis" (ur. 1430 we Wrocławiu, zm. przed 9 października 1493 w Krakowie) – średniowieczny przyrodnik, przyrodoznawca i lekarz.
Życiorys.
Pochodził z rodziny mieszczańskiej. W roku 1462 uzyskał we Włoszech, gdzie posiadł ogromną na owe czasy wiedzę przyrodniczą, stopień doktora sztuki medycznej. Po powrocie na Śląsk (przed 23 kwietnia 1462), piastował godność wrocławskiego kanonika katedralnego, następnie był proboszczem Kolegiaty św. Krzyża we Wrocławiu, wreszcie został dziekanem kapituły w Głogowie, gdzie zgromadził wielki księgozbiór oraz rozpoczął badania naukowe. Po pewnym czasie opuścił Śląsk aby na terenie Królestwa Polskiego objąć funkcję kanonika w Wieluniu i kantora w Sandomierzu. Związał się z dworem arcybiskupa gnieźnieńskiego Jana Sprowskiego, co pozwoliło mu obracać się wśród najwybitniejszych umysłów tej doby jak np. pisarz polityczny Jan Ostroróg oraz historyk i kronikarz Jan Długosz, którego został serdecznym przyjacielem. Przed rokiem 1466 dostał się na dwór królewski. Podczas pobytu w Polsce zaangażował się w sprawy polityczne - brał udział w rokowaniach z Krzyżakami w Toruniu w roku 1466, gdzie doradzał w trakcie negocjacji Janowi Odrowążowi i Janowi Długoszowi. Od roku 1466 występował jako kanonik kapituły wrocławskiej. W Krakowie osiedlił się w roku 1469. Został członkiem krakowskiej kapituły katedralnej, a od roku 1470 piastował godność lekarza kapituły krakowskiej oraz członka fakultetu lekarskiego Akademii Krakowskiej (medycynę wykładał tam przez ćwierćwiecze, aż do końca życia). Jego biegłość w sztuce medycznej sprawiła, że król Kazimierz IV Jagiellończyk mianował go swym lekarzem nadwornym (przybocznym) i opiekunem swoich synów.
Data śmierci Jana Stanki nie jest znana. Według jednych autorów zmarł on przed 9 października 1493 roku, według innych – przed 29 kwietnia 1494 roku. Ogromny, zgromadzony przez długie lata księgozbiór, liczący 46 woluminów zawierających kodeksy z różnych dziedzin, zapisał uczony bibliotece krakowskiej kapituły katedralnej. Wykonawca testamentu, kardynał Fryderyk Jagiellończyk, oddał prawo dysponowania księgozbiorem kapitule wrocławskiej, a ta zezwoliła na pozostawienie w Krakowie jedynie dzieł teologicznych i prawniczych, które zgromadził w swym księgozbiorze Stanko.
Osiągnięcia i dzieła.
Uczony charakteryzował się niezwykłym bogactwem i wszechstronnością zainteresowań. Interesował się teologią, prawem, medycyną i dziedzinami humanistycznymi, mineralogią i przyrodoznawstwem. Najwybitniejszym dziełem Jana Stanki jest wydany w 1472 roku „Antibolomenon” lub „Antidotarium”. Księga ta jest jednocześnie kompendium sztuki medycznej, praktyk leczniczych i aptekarskich oraz ogromną encyklopedią minerałów, roślin. Zawiera dawne nazwy chorób, części ciała, napojów i pokarmów używanych w lecznictwie. Jest swoistym przewodnikiem po ówczesnej technice medycznej - zawiera opisy sprzętów i przyborów medycznych. Znaczenie „Antidotarium” polega jednak na zawartych w nim treściach botanicznych i przyrodniczych. Autor zawarł w nim 20 000 synonimów łacińskich, niemieckich, greckich i arabskich, wśród których znalazło się też ok. 2000 synonimów polskich. Wśród wszystkich tych pojęć Jan Stanko wymienia ogromną na owe czasy liczbę 90 gatunków roślin zagranicznych i 433 gatunki krajowe (z których zidentyfikować udało się 347). Opisuje ponadto 219 prawie wyłącznie krajowych gatunków zwierząt, w tym 88 gatunków ptaków. W słowniku po raz pierwszy znalazły się takie używane do dziś pojęcia mineralogiczne jak kruszec, ruda, ropa, krzemień i opoka. „Antidotarium” pozwala uznać Jana Stankę za prekursora polskiej terminologii przyrodniczej - w jego słowniku przyrodniczo-lekarskim obok nazw łacińskich, po raz pierwszy widniały odpowiednie nazwy polskie. Świadczy to o jego przywiązaniu i zżyciu z kulturą polską. Był też Stanko prawdopodobnie niezwykle biegłym medykiem - zdołał wyleczyć Jana Długosza z ciężkiej kamicy moczowej i choroby oczu.
Znaczenie.
Jan Stanko jako autor najobszerniejszego i najdoskonalszego w średniowiecznej Europie, wielkiego katalogu flory i fauny, wniósł ogromny wkład w dziedzinę nauk przyrodniczych. Józef Rostafiński, który odkrył rangę średniowiecznego uczonego i jego znaczenie w rozwoju myśli przyrodniczej uznał, że jest Stanko najwybitniejszym przyrodnikiem europejskim pomiędzy Albertem Wielkim a Konradem Gesnerem. „Antidotarium” nie zostało nigdy wydrukowane, pozostało w rękopisie. W ten sposób daje się wytłumaczyć fakt, że oddziaływanie ogromnego dzieła profesora na dalszy rozwój nauk przyrodniczych miało niewielki zasięg. Część botaniczną dzieła, z rękopisu należącego do archiwum kapitulnego na Wawelu, opracował J. Rostafiński i wydał w 1900 roku.

</doc>
<doc id="731177" url="https://pl.wikipedia.org/wiki?curid=731177" title="Jerzy Plebański">
Jerzy Plebański

Jerzy Plebański (ur. 7 maja 1928 w Warszawie, zm. 24 sierpnia 2005 w Meksyku) – polski fizyk.
Życiorys.
Syn Józefa Adama Plebańskiego i Heleny Rosińskiej. W 1954 doktoryzował się pod kierunkiem Wojciecha Rubinowicza. Przez wiele lat, od początku istnienia Instytutu Fizyki Teoretycznej Uniwersytetu Warszawskiego był jego pracownikiem. Specjalista w dziedzinie ogólnej teorii względności i fizyki matematycznej.Trwałe miejsce w historii nauki zapewniły mu prace z dziedziny ogólnej teorii względności, zainicjowane współpracą z Leopoldem Infeldem, a uwieńczone ich monografią Motion and Relativity. W 1973 wyjechał do Meksyku, został profesorem w Centro de Investigacion y de Estudios Avanzados i pracował tam do końca życia. W czasie pobytu w Meksyku gościł wielu polskich fizyków i utrzymywał ścisłe kontakty z Uniwersytetem Warszawskim.
Autor wielu pionierskich prac z ogólnej teorii względności i fizyki matematycznej. Najważniejszym jego wynikiem było pokazanie, że wszystkie próżniowe i samodualne rozwiązania równań Einsteina spełniają jedno tylko równanie, które coraz częściej nazywane jest równaniem Plebańskiego. Wprowadził opis dynamiki pola grawitacyjnego, który 10 lat później okazał się pionierski w kontekście próby kwantowania grawitacji.
Profesor Uniwersytetu Warszawskiego i Centrum Badań i Studiów Zaawansowanych w Meksyku. Był prorektorem UW (1969–1973), prodziekanem Wydziału Matematyki i Fizyki UW (1958–1962). Twórca i pierwszy kierownik Departamentu Fizyki w Centrum Badań i Studiów Zaawansowanych w Meksyku.

</doc>
<doc id="731183" url="https://pl.wikipedia.org/wiki?curid=731183" title="Strona medialna">
Strona medialna

Strona medialna – istniejąca w języku praindoeuropejskim strona gramatyczna. Charakterystyczną cechą strony medialnej jest to, że obiekt czynności pozornie jest podmiotem w zdaniu (wyrażonej za pomocą strony zwrotnej), mimo iż faktycznie jest on bliższy obiektowi strony biernej.
Np.
Podobnie jak w stronie biernej, dopełnienie czasownika występuje w podmiocie, otrzymując formę mianownika. W przeciwieństwie do strony biernej, domyślny agens (celowy wykonawca czynności) czasownika nie jest realizowany:
Strona medialna nie zachowała się w jawnej postaci w większości języków europejskich; wśród tych które ją posiadają są angielski, islandzki, greka klasyczna i sanskryt. Angielski, w którym przypadki rzeczownika nie są oznaczane morfologicznie, a zatem nie ma różnicy między mianownikiem i biernikiem, pozwala na umiejscowienie dopełnienia na początku zdania.
Np. 
We współczesnej polszczyźnie istnieje zarówno strona medialna jak i zbliżone zdanie bezpodmiotowe ("Kurę gotuje się na wolnym ogniu") i wypowiedzenie rozkazujące ("Kurę gotować na wolnym ogniu").
W wielu przypadkach trudno określić, czy zdanie występuje w stronie czynnej, czy medialnej. Na przykład, poniższe zdanie można, na pierwszy rzut oka, uznać za przykład strony medialnej, ale jednoznaczną identyfikację utrudnia zbieżność form rzeczownika: forma 'masło' jest identyczna w mianowniku (możliwa strona medialna) i w bierniku (strona czynna)).
Podobna dowolność nie zachodzi raczej u rzeczowników, których formy różnią się w mianowniku i bierniku. Większość użytkowników rodzimych języka polskiego preferuje zdania, gdzie dopełnienie występuje w bierniku (strona czynna). Np. zamiast
mówi się
Zdania w stronie medialnej czasem zawierają dwuznaczność: "Drzwi otwierają się" - mogą otwierać się same lub może otwierać je ktoś niewidoczny; "masło topi się" – może je ktoś topić lub topić się, bo nie jest w lodówce).

</doc>
<doc id="731185" url="https://pl.wikipedia.org/wiki?curid=731185" title="Gimnazjum św. Anny w Krakowie">
Gimnazjum św. Anny w Krakowie



</doc>
<doc id="731187" url="https://pl.wikipedia.org/wiki?curid=731187" title="Tenryu">
Tenryu



</doc>
<doc id="731193" url="https://pl.wikipedia.org/wiki?curid=731193" title="Live at the Hollywood Bowl">
Live at the Hollywood Bowl

Live at the Hollywood Bowl – koncertowy album amerykańskiej grupy muzycznej The Doors wydany w 1987 roku. Nagrania pochodzą z lipca 1968. Płyta została wycofana ze sprzedaży po premierze albumu "In Concert" w 1991. W sprzedaży znajduje się jednak wersja DVD z zapisem koncertu.

</doc>
<doc id="731199" url="https://pl.wikipedia.org/wiki?curid=731199" title="Dokumenty bojowe">
Dokumenty bojowe

Dokumenty bojowe – akta sztabowe, pisemne i graficzne, dotyczące organizacji, przygotowania i prowadzenia walki oraz rozmieszczenia i przesunięć wojsko. 
Zależnie od przeznaczenia dokumenty bojowe dzielą się na: 
Inny podział wyróżnia:
lub:
Opracowywanie dokumentów bojowych.
Dokumenty bojowe powinno opracowywać się w języku narodowym wykonawcy, jednak w przypadku działań koalicyjnych dokumenty wykonuje się z zasady w języku angielskim.&lt;br&gt;W myśl ustaleń zawartych w porozumieniach w pracy sztabowej należy dostosowywać się do następujących wymogów i zaleceń:
skróty
liczebniki
topografia
Podczas opracowywania dokumentów graficznych należy przestrzegać następujących zasad:&lt;br&gt;kolory:
położenie wojsk i obiektów:

</doc>
<doc id="731203" url="https://pl.wikipedia.org/wiki?curid=731203" title="Kometa Hale-Bopp">
Kometa Hale-Bopp



</doc>
<doc id="731208" url="https://pl.wikipedia.org/wiki?curid=731208" title="Droga marszu">
Droga marszu

Droga marszu − droga marszu (marszruta, trasa przemarszu) wojska lub środków transportowych określona punktami terenowymi. Dla kontroli i regulowania marszu wojsk na drogach wyznacza się punkt wyjściowy lub linie wyjściowe lub punkt wyrównania oraz czas ich przekroczenia przez czoło i ogon maszerującej kolumny.

</doc>
<doc id="731220" url="https://pl.wikipedia.org/wiki?curid=731220" title="EncFS">
EncFS

EncFS – wieloplatformowy (Linux, FreeBSD, OS X), kryptograficzny system plików (program komputerowy), pozwalający na niezależne od aplikacji szyfrowanie/deszyfrowanie katalogów bez modyfikacji jądra.
EncFS pozostawia jednak widoczną strukturę katalogów i wielkość zbiorów. Wady tej nie mają programy szyfrujące całe partycje (np. loop-aes, kłopotliwy w instalacji).

</doc>
<doc id="731227" url="https://pl.wikipedia.org/wiki?curid=731227" title="Powiat Prievidza">
Powiat Prievidza

Powiat Prievidza (słow. "okres Prievidza") – słowacka jednostka podziału administracyjnego znajdująca się w kraju trenczyńskim, zajmuje obszar 960 km². Powiat Prievidza zamieszkiwany był przez 140 444 obywateli (w roku 2001), średnia gęstość zaludnienia wynosiła 146,30 osób na km².
Podział administracyjny.
Miasta: Bojnice, Handlová, Nováky i powiatowa Prievidza.
Gminy:

</doc>
<doc id="731230" url="https://pl.wikipedia.org/wiki?curid=731230" title="Espagnolette">
Espagnolette

Espagnolette – motyw dekoracyjny w kształcie kobiecej główki o zaczesanych do góry włosach, ozdobionej często diademem, draperią, muszlą, wachlarzem, pękiem piór lub biżuterią, otoczonej obszernym, sztywnym kołnierzem lub zakończoną esownicą czy kartuszem). Wprowadzony przez późnorenesansowych projektantów włoskich w połowie XVI wieku. Stosowany w okresie regencji i we wczesnych latach panowania Ludwika XV, spopularyzowany przez ryciny Watteau i wzorniki Audrana. Używany w zdobnictwie architektonicznym, wyrobach snycerskich, stolarskich, meblarskich, złotniczych oraz grafice.

</doc>
<doc id="731233" url="https://pl.wikipedia.org/wiki?curid=731233" title="Ferrari Daytona">
Ferrari Daytona

Ferrari 365 GTB/4 Daytona – samochód produkowany przez włoską firmę Ferrari, zaprezentowany w 1968 na Salonie Paryskim. Prawdziwa nazwa to "365 GTB/4", jednak wcześniej zapowiadana "Daytona" przyjęła się bardziej.
Dane techniczne.
Ogólne:
Wymiary:
Opony:
Osiągi:
Napęd:

</doc>
<doc id="731235" url="https://pl.wikipedia.org/wiki?curid=731235" title="Przejście graniczne Medyka-Szeginie">
Przejście graniczne Medyka-Szeginie

Przejście graniczne Medyka-Szeginie – polsko-ukraińskie drogowe przejście graniczne położone w województwie podkarpackim, w powiecie przemyskim, w gminie Medyka, w miejscowości Medyka. Przejście zostało otwarte 25 listopada 1945 r. Przed reformą sieci drogowej w grudniu 1985 roku stanowiło punkt końcowy drogi międzynarodowej E22.
Przejście graniczne Medyka – Szeginie powstało dzięki umowie między Rządem Rzeczypospolitej Polskiej a Rządem Ukrainy. Czynne jest przez całą dobę. Dopuszczony jest ruch osób oraz środków transportowych i towarów niezależnie od przynależności państwowej oraz mały ruch graniczny. Przejście graniczne obsługuje Placówka Straży Granicznej w Medyce.
W przejściu wydzielono również przejście piesze, które składa się z dwóch równoległych pasów dla pieszych o długości około 300 m, przedzielonych 5-metrowym ogrodzeniem.
Samo przejście graniczne znajduje się w odległości 12 km od 60-tysięcznego miasta Przemyśl, z którego do granicy jeżdżą minibusy.
Od 18 września 1964 r. funkcjonowało w tym miejscu przejście graniczne drogowe Medyka, jedno z dwóch na całej granicy polsko-radzieckiej. Czynne początkowo było w godz. 7.00 – 21.00. Od 1975 r. przejście było czynne w dniach od 1 maja do 30 października całodobowo, a od 31 października do 30 kwietnia w godz. 7.00 – 21.00. Od 20 lutego 1979 r. przejście zaczęło pracować całodobowo przez cały rok. Dopuszczony był ruch osobowy i towarowy. Od 24 stycznia 1986 r. wprowadzono uproszczony ruch graniczny na podstawie przepustek.
Do przejścia dochodzą drogi:
Od 24 lutego 2022 r., w związku z inwazją Rosji na Ukrainę, zdecydowana większość uchodźców uciekających z Ukrainy przekroczyła granicę w Medyce/Szeginiach.

</doc>
<doc id="731236" url="https://pl.wikipedia.org/wiki?curid=731236" title="Koalicja wojskowa">
Koalicja wojskowa

Koalicja wojskowa – układ wojskowy bądź wojskowo-polityczny dwóch lub więcej państw, zmierzający do wspólnego osiągnięcia wyznaczonego celu politycznego lub wojskowego.
Termin koalicja wojskowa po raz pierwszy wszedł w życie w 1792 jako sojusz Austrii i Prus przeciwko Francji. Koalicja wojskowa miała miejsce w ostatnich dwóch wojnach światowych. 
Obecnie przykładem koalicji wojskowej jest NATO.

</doc>
<doc id="731240" url="https://pl.wikipedia.org/wiki?curid=731240" title="Izentropa">
Izentropa



</doc>
<doc id="731241" url="https://pl.wikipedia.org/wiki?curid=731241" title="Rybak Trzebież">
Rybak Trzebież



</doc>
<doc id="731242" url="https://pl.wikipedia.org/wiki?curid=731242" title="Konwencja o ochronie gatunków dzikiej flory i fauny europejskiej oraz ich siedlisk">
Konwencja o ochronie gatunków dzikiej flory i fauny europejskiej oraz ich siedlisk

Konwencja o ochronie gatunków dzikiej flory i fauny europejskiej oraz ich siedlisk, konwencja berneńska – dotycząca głównie wspólnej europejskiej ochrony gatunków zagrożonych i ginących, oraz ich siedlisk naturalnych, podpisana w Bernie (Szwajcaria) 19 września w 1979 roku. Depozytariuszem jest Sekretarz Generalny Rady Europy, językami autentycznymi angielski i francuski. Obowiązuje od 1 czerwca 1982 r.
Polska ratyfikowała ją 13 września 1995 r. Konwencja obowiązuje w Polsce od 1 stycznia 1996 roku.

</doc>
<doc id="731243" url="https://pl.wikipedia.org/wiki?curid=731243" title="Joanna Sadkiewicz">
Joanna Sadkiewicz

Joanna Sadkiewicz (z domu Jagodzińska, ur. 1 stycznia 1966 w Bydgoszczy) – polska szachistka, mistrzyni międzynarodowa od 1986 roku, reprezentantka Niemiec od 1992.
Życiorys.
Kariera szachowa.
Pierwszy szachowy sukces odniosła w 1977 r., zwyciężając w międzynarodowym turnieju juniorek w Chełmnie. Przez kolejne lata należała do grupy najlepszych juniorek, a następnie do ścisłej czołówki polskich szachistek. W 1982 r. zdobyła w Częstochowie tytuł mistrzyni kraju w kategorii do 17 lat. Rok później na mistrzostwach świata juniorek do 20 lat w Meksyku zajęła III miejsce i zdobyła brązowy medal. Również w 1983 r. zwyciężyła w międzynarodowym turnieju w Piotrkowie Trybunalskim i po raz pierwszy zagrała w finale mistrzostw Polski kobiet, rozegranym w Tarnowie. W latach 1984 (w Katowicach) oraz 1985 (w Dobrnej w Jugosławii) reprezentowała Polskę na mistrzostwach Europy juniorek do 20 lat, w obu turniejach zajmując V miejsca. W 1984 r. wywalczyła swój pierwszy medal mistrzostw Polski kobiet, zajmując w Koninie III miejsce. W swoim dorobku posiada jeszcze trzy medale, które zdobyła w latach: 1985 (srebrny, w Sandomierzu), 1991 (srebrny, w Lubniewicach) i 1992 (brązowy, w Świeradowie-Zdroju). Łącznie w latach 1983–1994 wystąpiła 11 razy w finałowych turniejach o tytuł mistrzyni Polski. W 1991 r. reprezentowała Polskę na turnieju strefowym (eliminacji mistrzostw świata) w Hajdúszoboszló.
Od 1992 r. na stałe mieszka w Niemczech i reprezentuje ten kraj w rozgrywkach międzynarodowych. W 1993 r. wystąpiła w finale indywidualnych mistrzostw Niemiec. Rok później zakończyła aktywną karierę szachową. W kolejnych latach okazjonalnie występowała w drużynowych meczach niemieckich lig szachowych. W 2002 r. ponownie wystąpiła w Polsce, reprezentując zespół "Baszty" Żnin w rozgrywkach II ligi w Wiśle.
Najwyższy ranking w karierze osiągnęła 1 lipca 1991 r., z wynikiem 2225 punktów zajmowała wówczas 5. miejsce wśród polskich szachistek.
Życie prywatne.
Córka Waldemara Jagodzińskiego.

</doc>
<doc id="731245" url="https://pl.wikipedia.org/wiki?curid=731245" title="Joanna Jagodzińska">
Joanna Jagodzińska



</doc>
<doc id="731248" url="https://pl.wikipedia.org/wiki?curid=731248" title="Sorbinian sodu">
Sorbinian sodu

Sorbinian sodu ("E201") – organiczny związek chemiczny, sól sodowa kwasu sorbinowego. Jego właściwości i spektrum zastosowania jest prawie takie same, jak dla kwasu sorbowego, jednakże forma sodowa (oraz inne jego sole) jest lepiej rozpuszczalna w wodzie.
Dopuszczalne dzienne spożycie wynosi 25 mg/kg ciała.
Sorbinian sodu jest stosowany jako konserwant do sałatek owocowych, wyrobów cukierniczych, lemoniady, pieczywa, skorupiaków, soku cytrynowego, wina oraz alkoholowego napoju jabłkowego, zwanego cydrem.

</doc>
<doc id="731249" url="https://pl.wikipedia.org/wiki?curid=731249" title="Sunyani">
Sunyani

Sunyani miasto w Ghanie, jest zarówno stolicą dystryktu Sunyani jak i regionu Brong Ahafo.
Szacunkowa populacja z roku 2005 to 80.245 mieszkańców, z tempem wzrostu 3.4% rocznie.
Historia.
Sunyani otoczone jest zalesioną, południową częścią Wyżyny Aszanti, miasto powstało jako obóz dla myśliwych polujących na słonie w XIX stuleciu. Nazwa Sunyani pochodzi od słowa "Osono" czyli słoń. W roku 1924 kolonialny rząd brytyjski wyznaczył Sunyani na siedzibę dystryktu. Po wybudowaniu drogi łączącej Sunyani i Kumasi, Sunyani stało się ważnym ośrodkiem dystrybucji kakao, orzechów koli oraz głównym źródłem dostaw żywności jak kukurydza i ignam.
Edukacja i handel.
Dzisiaj Sunyani jest siedzibą zarówno rządu regionalnego jak i Sądu Najwyższego oraz innych instytucji takich jak: dwie politechniki, College Odnawialnych Zasobów Narodowych i uniwersytet katolicki. W granicach miasta i jego przedmieść znajduje się też kilka najlepszych szkół podstawowych i średnich.
Miasto jest wyposażone w nowoczesne obiekty komunikacji jak linie telefoniczne i faksowe, automaty telefoniczne, telefony komórkowe, internet i usługi e-mail. Dodatkowo poczty dostępne są w formie urzędu pocztowego, jak również pośpieszne serwisy pocztowe zapewniane przez EMS (ekspresowe usługi pocztowe, ang. "Express Mail Service"), DHL i FedEx.
Miasto ma kilka instytucji finansowych jak Bank of Ghana, Ghana Commercial Bank, Barclays Bank, Society Security Bank, Agricultural Development Bank i National Investment Bank, sześć wiejskich banków, kilka spółdzielni kredytowych oraz instytucje asekuracji, uzupełniające finansowe zabezpieczenie usług miasta.
Miasto ma też trzy szpitale, wśród nich Sunyani General Hospital otwarty w roku 2003. Działa tam również osiem klinik i trzy domy położnicze.
Więzienie jest w stanie pomieścić w przybliżeniu 719 więźniów.
Turystyka.
Lotnisko Sunyani otwarto 13 lipca 1974. Jednak z powodu zbyt krótkiego pasa startowego, lotnisko nie może przyjmować samolotów średniego zasięgu i na ogół przewozi tylko pasażerów do Kumasi, Akry i Takoradi. Sunyani oddalone jest o siedem godzin jazdy od Akry, z którą połączone jest drogą pierwszej kategorii. Pomimo braku udogodnień, coraz więcej turystów przyciąganych pięknymi okolicami otaczającymi miasto przyjeżdża do Sunyani. Goście mogą skorzystać z trzech 3 gwiazdkowych hoteli i schronisk.
Wśród atrakcji centrum handlowego jest wysoki, dominujący nad miastem budynek "Cocoa House", w którym zlokalizowane są biura kilku regionalnych spółek, dwu stacji radiowych i licznych butików. Innymi ciekawymi budynkami w Sunyani są katedra rzymskokatolicka, Kościół Świętego Serca i budynek Cocobod. Ponadto niedaleko od miasta znajdują się wodospady Kintampo i rezerwat przyrody Fiema-Boabeng Monkey Sanctuary.

</doc>
<doc id="731250" url="https://pl.wikipedia.org/wiki?curid=731250" title="E201">
E201



</doc>
<doc id="731252" url="https://pl.wikipedia.org/wiki?curid=731252" title="E202">
E202



</doc>
<doc id="731257" url="https://pl.wikipedia.org/wiki?curid=731257" title="E100 (ujednoznacznienie)">
E100 (ujednoznacznienie)



</doc>
<doc id="731258" url="https://pl.wikipedia.org/wiki?curid=731258" title="Roztwór Dorogostajskiego">
Roztwór Dorogostajskiego

Roztwór Dorogostajskiego – płyn wykorzystywany do konserwowania organizmów żywych, szczególnie ryb. Pozwala na zachowanie naturalnych barw zwierzęcia, oraz umożliwia szczegółowe badania ich budowy wewnętrznej.
Sposób przygotowania.
Litr roztworu Dorogostajskiego zawiera:

</doc>
<doc id="731259" url="https://pl.wikipedia.org/wiki?curid=731259" title="Henry Bathurst (8. hrabia Bathurst)">
Henry Bathurst (8. hrabia Bathurst)

Henry Allen John Bathurst (ur. 1 maja 1927, zm. 16 października 2011) – brytyjski arystokrata i polityk, najstarszy syn Allena Bathursta, lorda Apsley i Violet Meeking, córki kapitana Bertrama Meekinga.
Wykształcenie odebrał w Eton College. Po wybuchu II wojny światowej wyjechał do prowincji Ontario w Kanadzie. Kontynuował tam naukę w Ridley College w St. Catharines. Po śmierci swojego ojca, który zginął podczas bombardowania Malty w 1942 r., Henry został dziedzicem tytułu hrabiego Bathurst, który to tytuł odziedziczył rok później, po śmierci swojego dziadka, Seymoura. Uzyskał wtedy również prawo do zasiadania w Izbie Lordów.
W 1944 r. Bathurst wrócił do Wielkiej Brytanii i pracował w szpitalu w Cirencester w hrabstwie Gloucestershire. Kontynuował również naukę w oksfordzkim Christ Church. W 1948 r. został porucznikiem 10 regimentu królewskich huzarów ("10th Royal Hussars"), zaś w 1949 r. kapitanem Royal Gloucestershire Hussars. W latach 1949-1965 nadzorował królewską hodowlę lisów. W latach 1957-1961 pełnił funkcję lord-in-waiting królowej Elżbiety II. W latach 1960-1986 był zastępcą lorda namiestnika Gloucestershire. W latach 1961-1962 był parlamentarnym podsekretarzem stanu w ministerstwie spraw wewnętrznych.
20 marca 1959 r. poślubił Judith Mary Nelson (zm. 25 kwietnia 2001), córkę Amosa Nelsona. Henry i Judith mieli razem dwóch synów i córkę:
Hrabia mieszkał w ostatnich latach życia w Manor Farm w Sapperton w hrabstwie Gloucestershire. Na liście najbogatszych w 2005 r. magazynu "Sunday Times" zajął 904 miejsce.

</doc>
<doc id="731262" url="https://pl.wikipedia.org/wiki?curid=731262" title="Henry Allen John Bathurst, 8. hrabia Bathurst">
Henry Allen John Bathurst, 8. hrabia Bathurst



</doc>
<doc id="731264" url="https://pl.wikipedia.org/wiki?curid=731264" title="Mrówczan sodu">
Mrówczan sodu

Mrówczan sodu, HCOONa – organiczny związek chemiczny, sól sodowa kwasu mrówkowego.
Właściwości.
Tworzy białe, lekko higroskopijne kryształy. Jest bardzo dobrze rozpuszczalny w wodzie. Odczyn pH jego roztworów wodnych wynosi ok. 7.
Otrzymywanie.
Mrówczan sodu produkowany jest przemysłowo przez ogrzewanie pod ciśnieniem tlenku węgla z wodorotlenkiem sodu:
Zastosowanie.
Jest stosowany w przemyśle chemicznym do produkcji kwasu mrówkowego, kwasu szczawiowego i ditioninu sodu, a także jako reduktor, składnik roztworów buforowych i odczynnik analityczny do strącania metali szlachetnych i kompleksowania.
Ponadto wykorzystywany jest przemyśle skórzanym i włókienniczym (do barwienia i nadrukowywania tkanin), papierniczym (służy do impregnacji drewna). Jest też wykorzystywany przy produkcji perfum oraz jako dodatek do pasz dla bydła.
Jest środkiem konserwującym żywność (E237). 

</doc>
<doc id="731267" url="https://pl.wikipedia.org/wiki?curid=731267" title="Tlacotzontli">
Tlacotzontli

Tlacotzontli – w mitologii azteckiej bóg dróg.
Tlacotzontli był synem Coatlicue i należał do grupy czterystu bogów zwanych Centon-huitznahua („Czterystu z Południa”) – bóstw gwiazd.

</doc>
<doc id="731270" url="https://pl.wikipedia.org/wiki?curid=731270" title="Augustyn Pelanowski">
Augustyn Pelanowski

Augustyn Pelanowski, właśc. Wiesław Piotr Pelanowski (ur. 23 stycznia 1963 w Ostrowcu Świętokrzyskim) – były paulin, długoletni ojciec duchowny w Wyższym Seminarium Duchownym Zakonu Paulinów w Krakowie na Skałce, rekolekcjonista, kaznodzieja, spowiednik, autor książek, publicysta, artysta malarz.
Publikował swoje felietony, komentarze biblijne i artykuły w prasie katolickiej, m.in. w „Gościu Niedzielnym”, „Agendzie Liturgicznej Maryi Niepokalanej”, kwartalniku formacji kapłańskiej „Pastores”.
Stał się znany w środowiskach chrześcijańskich dzięki uczestniczeniu w nawróceniach znanych polskich muzyków rockowych, m.in. Tomasza Budzyńskiego (Armia, 2Tm2,3), Darka Malejonka (Armia, Houk, 2Tm2,3), Piotra „Stopy” Żyżelewicza (Armia, Voo-Voo) i Grzegorza „Dzikiego” Wacława, związanego z warszawskim środowiskiem anarchistycznym. Użyczył swojego głosu na pierwszej płycie zespołu 2Tm2,3 – "Przyjdź", w piosence "Getsemani". Wystąpił w filmie Programu Poświęconego Frondy "Dzyń" (1994) według scenariusza Tomasza Budzyńskiego i Andrzeja Wasilewskiego. Jego rysunki zostały wykorzystane w booklecie płyty Houk "Generation X" (1995).
Kontrowersje.
W styczniu 2020 zostało wydane oświadczenie zakonu paulinów, podpisane przez sekretarza generalnego o. Pawła Przygodzkiego, w którym poinformowano, że zakon odcina się od niektórych błędnych doktrynalnie wypowiedzi Pelanowskiego oraz nie akceptuje jego braku szacunku dla papieża Franciszka. W dokumencie znajduje się także informacja, że zakonnik swoje najnowsze publikacje wydaje bez zgody przełożonych oraz bezprawnie przebywa od lutego 2019 poza wspólnotą zakonną, czym łamie złożone śluby zakonne.
W styczniu 2020 r. został wydalony z Zakonu św. Pawła I Pustelnika dekretem Generała Zakonu potwierdzonym przez Kongregację ds. Instytutów Życia Konsekrowanego i Stowarzyszeń Życia Apostolskiego kilka miesięcy później.
Dzieła.
Książki:
Audiobooki:

</doc>
<doc id="731275" url="https://pl.wikipedia.org/wiki?curid=731275" title="Roy Buchanan">
Roy Buchanan

Roy Buchanan (ur. 23 września 1939 w Ozark, zm. 14 sierpnia 1988 w Fairfax) – amerykański gitarzysta, muzyk bluesowy, prekursor użycia Telecastera w bluesie. W 2003 został sklasyfikowany na 57. miejscu listy 100 najlepszych gitarzystów wszech czasów magazynu Rolling Stone.
Samobójstwo.
W nocy 14 sierpnia 1988 - po kłótni z żoną - policja zatrzymała Buchanana pod zarzutem spożywania alkoholu w miejscu publicznym. Nazajutrz rano znaleziono go w celi aresztu martwego, powieszonego na własnej koszuli, przywiązanej do okiennej kraty.

</doc>
<doc id="731276" url="https://pl.wikipedia.org/wiki?curid=731276" title="Luka prawna">
Luka prawna



</doc>
<doc id="731277" url="https://pl.wikipedia.org/wiki?curid=731277" title="Obrona stanowiska niezgodnego z własną postawą">
Obrona stanowiska niezgodnego z własną postawą



</doc>
<doc id="731279" url="https://pl.wikipedia.org/wiki?curid=731279" title="Śruba lodowa">
Śruba lodowa

 
Śruba lodowa – tuleja metalowa z zewnętrznym gwintem umożliwiającym osadzenie w lodzie. Śruby lodowe są stosowane jako punkty asekuracyjne oraz do wspinania się techniką hakową. Przy ich pomocy poręczuje się też drogi zejścia. Śruby osadza się przez wkręcanie. Zazwyczaj posiadają plakietkę ułatwiającą wpięcie karabinka. Nowoczesne śruby posiadają korbkę służącą do wkręcenia i wykręcenia. W nurkowaniu pod lodem wykorzystywane przy przeręblu do mocowania lin asekuracyjnych oraz jako awaryjne wyposażenie indywidualne nurka przebywającego pod lodem.

</doc>
<doc id="731281" url="https://pl.wikipedia.org/wiki?curid=731281" title="Autopercepcja">
Autopercepcja



</doc>
<doc id="731282" url="https://pl.wikipedia.org/wiki?curid=731282" title="Majowcy">
Majowcy

Majowcy (cz. "Májovci") – grupa czeskich poetów i prozaików istniejąca w drugiej połowie XIX wieku, która nawiązywała do twórczości Karla Hynka Máchy, Karla Havlíčka Borovskiego i Karla Jaromíra Erbena.
Po roku 1848 na scenie pojawiła się nowa generacja czeskich twórców, która poruszała problematykę życia miejskiego i jego społeczno-socjalne problemy. Porewolucyjne lata były trudnym okresem dla tej generacji. Bachowski absolutyzm tłumił w nich sny o odrodzeniu narodowym w ramach Cesarstwa Austrii.
Z inspiracji J. V. Friča w latach 1858–1862 wydawany był almanach "Máj", który stał się głównym spoiwem grupy. Majowcy w swojej twórczości utrwalali rzeczywistość taką jaka ona jest, ze wszystkimi jej minusami. Inspirowali się nie tylko czeską kulturą, ale również europejską (kosmopolityzm). Nie skupiali się wyłącznie na czeskiej historii, ale czerpali z historii reszty świata. Dzięki ich twórczości czeska literatura powróciła na europejski poziom.
Do grupy należeli: Jan Neruda, Vítězslav Hálek, Karolína Světlá, Jakub Arbes, Rudolf Mayer i Václav Šolc.

</doc>
<doc id="731284" url="https://pl.wikipedia.org/wiki?curid=731284" title="Spostrzeganie siebie">
Spostrzeganie siebie



</doc>
<doc id="731285" url="https://pl.wikipedia.org/wiki?curid=731285" title="E237">
E237



</doc>
<doc id="731286" url="https://pl.wikipedia.org/wiki?curid=731286" title="Luka">
Luka

 

</doc>
<doc id="731289" url="https://pl.wikipedia.org/wiki?curid=731289" title="Stadion Teddy">
Stadion Teddy

Stadion Teddy (hebr. אצטדיון טדי) − stadion w Izraelu, w mieście Jerozolima. Został zbudowany w roku 1990, lecz oddany do użytku dopiero dwa lata później. Gospodarzami obiektu są drużyny - Beitar Jerozolima i Hapoel Jerozolima. Stadion może pomieścić 31 733 widzów. Jego patronem jest były burmistrz Jerozolimy - Teddy Kollek za kadencji którego zbudowano stadion.
Początkowo (przy oddaniu do użytku) na stadionie zostały zbudowane tylko dwie trybuny - wschodnia i zachodnia. Pojemność stadionu wynosiła wtedy 17 000 miejsc. W roku 1997 ukończona została budowa trybuny północnej, która doskonale wkomponowała się w już istniejące i powiększyła zarazem pojemność stadionu do 31 733 krzesełek. Pod stadionem znajduje się 5 000 miejsc parkingowych.
Stadion ten jest jednym z najnowocześniejszych obiektów tego typu w Izraelu. Również jako jeden z niewielu stadionów w tym kraju spełnia wymagania UEFA.

</doc>
<doc id="731290" url="https://pl.wikipedia.org/wiki?curid=731290" title="Karolina Světlá">
Karolina Světlá

Karolina Světlá (właśc. Johanna Rottová, po mężu Johanna Mužáková; ur. 24 lutego 1830 w Pradze, zm. 7 września 1899 tamże) – czeska pisarka i feministka. Siostra Sofie Podlipskiej.
Życiorys.
W 1852 roku wyszła za mąż za nauczyciela Petra Mužáka. W 1870 roku założyła z Elišką Krásnohorską pismo "Ženské listy." W 1871 roku była współzałożycielką jednego z pierwszych w Austro-Węgrzech stowarzyszeń kobiecych noszącego nazwę "Ženský výrobní spolek český." Jego zadaniem było pomagania dziewczętom z ubogich rodzin, ich edukacja i pomoc w znalezieniu pracy. Prowadziła wykłady w założonym przez Vojtę Náprsteka Americkiégo klubu dam. W 1875 roku zaczęła mieć problemy ze wzrokiem, które z czasem pogłębiły się, prowadząc do prawie pełnej ślepoty.
Twórczość.
Jest uważana za twórczynię czeskiej powieści. Należała do pisarskiej grupy Majowców. Mentorka Eliški Krásnohorskiej – wprowadziła ją w świat literatury i feminizmu. Jej pierwsza powieść "Vesnický román" (Wiejska powieść) ukazała się w 1867 roku. Napisała:

</doc>
<doc id="731293" url="https://pl.wikipedia.org/wiki?curid=731293" title="Szerokie Morze Sargassowe">
Szerokie Morze Sargassowe

Szerokie Morze Sargassowe (ang. "Wide Sargasso Sea") – powieść Jean Rhys z 1966 roku, będąca prequelem książki "Dziwne losy Jane Eyre" Charlotte Brontë.
Powieść zdobyła Smith Literary Award w 1967, została również w 2005 roku zaliczona przez magazyn "Time" do 100 najlepszych anglojęzycznych powieści od 1923 roku.
Adaptacje.
(W Polsce obie wersje filmowe nosiły tytuł "Bezkresne Morze Sargassowe").

</doc>
<doc id="731295" url="https://pl.wikipedia.org/wiki?curid=731295" title="Siarczan baru">
Siarczan baru

Siarczan baru (łac. "Barii sulfas"), BaSO4 – nieorganiczny związek chemiczny z grupy siarczanów, sól baru i kwasu siarkowego.
Właściwości.
W warunkach normalnych jest białym ciałem stałym, trudno rozpuszczalnym w wodzie (poniżej 0,01 g/l). Jego pH w roztworze wodnym (20 °C, jako zawiesina) wynosi około 7.
Otrzymywanie.
Można go otrzymać w reakcji baru lub tlenku baru z kwasem siarkowym:
Występuje naturalnie jako minerał baryt.
Zastosowanie.
Związek ten jest otrzymywany przez mielenie barytu lub strącanie z roztworów innych soli baru kwasem siarkowym. Głównie wykorzystywany jest jako: farba (biel barowa/barytowa), środek kontrastowy przy prześwietleniach przewodu pokarmowego, wypełniacz do kauczuku i białych tworzyw sztucznych oraz farb zwanych litoponami.
Toksyczność.
Siarczan baru nie jest substancją toksyczną.
W wypadku kontaktu substancji z oczami należy przemyć je dużą ilością wody.

</doc>
<doc id="731297" url="https://pl.wikipedia.org/wiki?curid=731297" title="Niewystarczająca kara">
Niewystarczająca kara

Istnieją dwa osobne sposoby rozumienia niewystarczającej kary.
Badania psychologów sugerują w związku z tym, że stosowanie bardzo silnych kar powoduje, że dzieci mogą przestać postępować w pewien sposób, ale nie przestają wtedy lubić tych zachowań (nie zachodzi proces socjalizacji). Stosowanie zaś zbyt łagodnych kar powoduje, że dzieci zaczynają lubić zakazane zachowania, lekceważą osoby dorosłe i/lub uodparniają się na stosowanie kar.
Kara powinna być więc łagodna, tak aby nie stała się wystarczającym uzasadnieniem zewnętrznym, ale nie tak łagodna, aby dziecko ją zlekceważyło.

</doc>
<doc id="731301" url="https://pl.wikipedia.org/wiki?curid=731301" title="Tlacultetl">
Tlacultetl

Tlacultetl – w mitologii azteckiej bóg seksualności. 
Tlacultetl niekiedy uważany jest za męski odpowiednik bogini seksualności Xochiquetzal.

</doc>
<doc id="731305" url="https://pl.wikipedia.org/wiki?curid=731305" title="Stanisław Krasiński (kasztelan ciechanowski)">
Stanisław Krasiński (kasztelan ciechanowski)



</doc>
<doc id="731309" url="https://pl.wikipedia.org/wiki?curid=731309" title="Two Houston Center">
Two Houston Center

Two Houston Center – wieżowiec znajdujący się w Houston w Stanach Zjednoczonych. Ma 176 metrów wysokości i 40 pięter. Został zaprojektowany przez firmy William L. Pereira &amp; Associates i Pierce Goodwin Flanagan. Wykorzystywany jest jako biurowiec. Kilka pięter budynku rozciągniętych jest nad Fannin Street, połączonych z One Houston Center i tworzących odkryty taras. Budynek ten miał się stać centrum śródmieścia Houston. Projekt ten zakładał m.in. budowę 4-piętrowego garażu na 40 000 miejsc parkingowych oraz systemu linii tramwajowych.

</doc>
<doc id="731311" url="https://pl.wikipedia.org/wiki?curid=731311" title="Totochtin">
Totochtin



</doc>
<doc id="731313" url="https://pl.wikipedia.org/wiki?curid=731313" title="Dror Kasztan">
Dror Kasztan

Dror Kasztan (hebrajski: דרור קשטן), (ur. 1 października 1944 w Petach Tikwie) − izraelski trener piłkarski i piłkarz. Selekcjoner reprezentacji Izraela w latach 2006–2010.
Życiorys.
Był piłkarzem grającym na pozycji (pomocnika), który karierę rozpoczął w drużynie drugoligowego wówczas Hapoelu Petach Tikwa. Był pierwszym i jak do tej pory jedynym piłkarzem w historii Izraela, który miał zaszczyt reprezentować swoją ojczyznę po rozegranym tylko jednym meczu ligowym. Oprócz w Hapoelu Petach Tikwa grał też w Hapoelu Kefar Sawa.
Jest najbardziej utytułowanym trenerem w Izraelu:
Po dymisji szkoleniowca Awrahama Granta objął seniorską reprezentację Izraela w piłce nożnej.

</doc>
<doc id="731317" url="https://pl.wikipedia.org/wiki?curid=731317" title="La Palma">
La Palma

La Palma (właściwie "San Miguel de la Palma") – należąca do Hiszpanii wyspa na Oceanie Atlantyckim, w archipelagu Wysp Kanaryjskich. Leży nieopodal północno-zachodnich wybrzeży Afryki. Wraz z całym archipelagiem zaliczana jest do Makaronezji. Wyspa zajmuje 708 km² powierzchni, ma 42 km długości i 28 km szerokości (jest piątą co do wielkości wyspą archipelagu). Podlega prowincji Santa Cruz de Tenerife. Stolicą La Palmy jest Santa Cruz de La Palma na wschodnim wybrzeżu. Największe miasto wyspy – Los Llanos de Aridane – leży na zachodnim wybrzeżu. Językiem urzędowym jest język hiszpański. Wyspę zamieszkuje 86 528 osób.
Geografia.
Położenie.
La Palma (północno-zachodnia wyspa kanaryjska) leży około 400 kilometrów od południowo-marokańskiego wybrzeża, około 1500 kilometrów od hiszpańskiego lądu stałego i około 60 kilometrów na zachód od największej wyspy kanaryjskiej, Teneryfy.
Zachodnim krańcem wyspy przebiegał dawny południk zerowy, wyprowadzony z wyspy El Hierro, będącej wówczas końcem poznanego świata ery prekolumbijskiej.
Podział administracyjny wyspy.
La Palma składa się z 14 gmin:
Wulkany.
La Palma jest wyspą pochodzenia wulkanicznego, najmłodszą geologicznie z Wysp Kanaryjskich (około 2 milionów lat). Jej wysokość całkowita, liczona od dna oceanicznego (4000 metrów głębokości) po najwyższy szczyt Roque de los Muchachos (2426 m n.p.m.), wynosi prawie 6500 metrów. W stosunku do swej powierzchni całkowitej zalicza się do najwyższych wysp świata. Składa się z różnych pokładów wulkanicznych.
Stożkowaty grzebień wulkaniczny Cumbre Vieja rozciąga się południkowo przez całą wyspę i dzieli ją na dwie różne strefy klimatyczne. Południe wyspy charakteryzuje się ciągłą aktywnością wulkaniczną. W wyniku wybuchu z 1971 roku powstał krater Teneguía, będący cały czas pod obserwacją naukowców, a w 2021 roku miał miejsce wybuch w centralnej części Cumbre Vieja. Nad północną częścią wyspy dominuje olbrzymi krater Caldera de Taburiente, powstały na skutek erozji i wewnętrznych obsunięć korony wulkanu (maksymalna wysokość przed obsunięciami wynosiła 3500 m n.p.m.). Krater wulkanu jest otoczony wzniesieniami od 1700 do 2400 m n.p.m. Wśród nich jest największe wzniesienie wyspy Roque de los Muchachos (2426 m n.p.m.) z obserwatorium "Roque de Los Muchachos Observatorium".
Historycznie potwierdzone wybuchy wulkanów na wyspie.
Ślady wcześniejszych wybuchów – kratery, pola ziemi wulkanicznej i kilometrowe języki skamieniałej lawy – do dziś znaczą południe wyspy. Charakterystyczną cechą krajobrazu północnej części wyspy jest przede wszystkim olbrzymi (powstały na skutek obsunięć) krater Caldera de Taburiente o średnicy 9 kilometrów, objętości 28 km³ i głębokości 1500 metrów. Do kaldery można dotrzeć tylko pieszo przez wąski wąwóz Barranco de las Angustias (Wąwóz Śmiertelnych Strachów). W roku 1954 roku została objęta parkiem narodowym Parque Nacional de la Caldera de Taburiente.
Wulkaniczna aktywność wyspy, koncentrująca się obecnie przede wszystkim na południu wyspy, stanowi ciągłe zagrożenie dla jej mieszkańców. Niektóre z opracowań wulkanologicznych kreują teorię obsunięcia się całej zachodniej części wyspy (Cumbre Vieja) do oceanu w wyniku prognozowanego wybuchu wulkanu. Badania naukowe w latach 90. XX w. wykazały zapełnienie wnętrza Cumbre wodą i postępujące wielopoziomowe procesy erozji skał wulkanicznych.
Tsunami i obsunięcie zachodniej części wyspy.
W wypadku ponownego wybuchu wulkanu na La Palmie możliwe staje się obsunięcie całej zachodniej połowy wyspy do oceanu (kilka bilionów ton skał). Ten olbrzymi i trudno wyobrażalny wybuch doprowadziłby do olbrzymiej fali tsunami. Fala kulminacyjna osiągnęłaby 150 metrów wysokości i uderzyła z prędkością 800 km/h we wschodnie wybrzeże USA. Miasta Nowy Jork i Boston miałyby dwie godziny na przeprowadzenie ewakuacji. Fala tsunami wdarłaby się na kilkadziesiąt kilometrów w głąb terytorium wschodniego wybrzeża USA.
Przyroda.
Wegetacja.
Ze względu na historię swojego powstania, jak i na położenie geograficzne, La Palma ma specyficzną przyrodę i niepowtarzalne krajobrazy. La Palma dzięki swojej całorocznej zielonej wegetacji jest znana również jako „La Isla verde” („zielona wyspa”) i jako „La Isla bonita” („piękna wyspa”). Wyspa jest pod wpływem ciepłych prądów pasatowych i dzieli się na kilka stref wegetacyjnych – od skamieniałej lawy począwszy poprzez suchą śródziemnomorską wegetację i lasy sosnowe aż po przypominające dżunglę lasy wawrzynowe. Świat roślinny odpowiada wegetacji innych Wysp Kanaryjskich, jak również portugalskich: Madery i Azorów.
Krajobraz.
Krajobraz wyspy to mieszanka kolorów czarnego (bazalt), czerwonego (erozja wulkaniczna) i zielonego (wegetacja), odbijająca się w głębokim błękicie Atlantyku. Krajobraz wyspy tworzą na północy głęboko wyżłobione wąwozy (Barranco) odprowadzające ku oceanowi górskie wody, lasy centralnego masywu górskiego wyspy, a na południu – naznaczone najmłodszą aktywnością wulkaniczną pola zastygłej lawy i miału powulkanicznego urozmaicone nowo powstałymi stożkami wulkanów.
Ochrona przyrody.
Od 1983 roku las wawrzynowy "Los Tilos" stanowi rezerwat biosfery UNESCO. W 2002 roku rezerwat rozszerzono na obszar całej wyspy. La Palma jako pierwsza z Wysp Kanaryjskich ustanowiła taki rezerwat.
Centrum obsługi turystycznej Los Tilos jest otwarte przez cały dzień (z wyjątkiem półgodzinnej przerwy obiadowej).
Fauna.
Charakterystyczni przedstawiciele świata zwierzęcego na La Palmie:
Historia.
Epoka kamienna, Guanczowie i czasy antyczne.
La Palma została zasiedlona w epoce neolitu przez Guanczów, którzy przywędrowali tu ok. 2000 roku p.n.e. z terytorium Afryki Północnej. Wskazują na to genetyczne analizy, znaleziska ludzkich szkieletów i naleciałe pozostałości języków północnoafrykańskich. Guanchowie żyli na poziomie epoki kamiennej z podziałem na wewnątrzplemienne klany, które podzieliły wyspę między siebie. Starokanaryjską nazwą La Palmy była nazwa Benahoare. Język Guanczów był stopniowo wypierany przez hiszpański, aż do zupełnego wymarcia. Do dziś w regionalnym dialekcie La Palmy utrzymały się ślady starego języka Guanczów.
Kultura Guanczów została prawie całkowicie wyparta. Nigdy nie doszło do wojny z hiszpańskimi zdobywcami pod przywództwem Alonsa Fernándeza de Lugo. Guanczowie ulegli w miarę bezkonfliktowej chrystianizacji i przez długi okres stanowili jeszcze zdecydowaną większość wśród wyspiarzy. Ostatecznie musieli jednak ulec żywiołowi hiszpańskich osadników. Z czasem doszło do zupełnego wymieszania mieszkańców wyspy. Liczne pozostałości kultury Guanczów (przede wszystkim pozostałości epoki kamiennej) stanowią dziś dziedzictwo kulturowe wyspy: jaskinie, miejsca pochówku, narzędzia kamienne, a także dziwne malowidła i ryciny jaskiniowe nieznanego przeznaczenia. Godne podziwu są również brukowane tzw. Drogi Królewskie ciągnące się przez całą wyspę, które łączą poszczególne regiony.
Więcej informacji na temat malowideł jaskiniowych i religii Guanczów można uzyskać w muzeum wyspy, w centrum obsługi ruchu turystycznego parku narodowego Caldera de Taburiente i w otwartych w 1998 roku skansenie archeologicznym "La Zarza" i "La Zarcita". Znajdujące się tam malowidła ścienne fascynują swą różnorodnością i fantazją. Drugi skansen archeologiczny znajduje się w okolicach jaskini Belmaco (będąc równocześnie najstarszym – liczącym prawie 4000 lat – znaleziskiem archeologicznym La Palmy).
Według niepotwierdzonych informacji Wyspy Kanaryjskie były znane już żeglarzom fenickim w czasach antycznych. Pierwsi Europejczycy dotarli na Wyspy Kanaryjskie w XIII wieku, jednym z nich był Lancelotto Malocello.
Hiszpańscy zdobywcy.
W 1312 roku na La Palmę dociera genueńczyk Lancelotto Malocello. Kastylijski hrabia Hernán Peraza wysyła w 1447 roku (po zdobyciu wysp Lanzarote, Fuerteventura i Hierro) flotę złożoną z trzech okrętów i 500 żołnierzy i marynarzy w kierunku La Palmy. Podczas walk z tubylcami Hiszpanie tracą prawie 200 ludzi. 29 września 1492 roku z upoważnienia pary monarszej (Ferdynanda II i Izabeli) na wyspie, w okolicach plaży Tazacorte, ląduje hiszpański desant z Gran Canarii, dowodzony przez Alonsa Fernándeza de Lugo, w sile 900 zbrojnych. Guanczowie z okolic "Aridane", "Tihuya", "Tamanca" i "Ahenguarem" ulegają fałszywym obietnicom Hiszpanów i stają się poddanymi Hiszpanii. Tylko tubylcy z okręgu "Tigalate" stawiają opór hiszpańskim zdobywcom. Ostatecznie wszyscy przywódcy Guanczów przechodzą na chrześcijaństwo, oprócz okręgu Caldera de Taburiente (wówczas "Aceró" – silne miejsce). Ten region podlegał sprzeciwiającemu się hiszpańskim wpływom przywódcy Guanczów, Tanausú. W wyniku zastawionej pułapki Tanausú został schwytany. Alonso de Lugo przesłał na dwór kastylijski (jako potwierdzenie zdobyczy) jeńców, a wśród nich także Tanausú (zmarł w wyniku strajku głodowego podczas podróży do Hiszpanii). 3 maja 1493 roku, w „Dniu Podniesienia Świętego Krzyża”, de Lugo w miejscu Guanczowskiego "Apunyon" założył miasto Santa Cruz de La Palma, po czym udał się z powrotem na Gran Canarię, by przygotować operację podboju ostatniej z Wysp Kanaryjskich – Teneryfy (zdobytej w roku 1496 po dwuletnich walkach).
Hiszpanie wykorzystywali Wyspy Kanaryjskie jako ważną bazę etapową w podróżach do Indii Zachodnich. Decydującym aspektem było położenie geograficzne wysp nad prądem pasatowym (wykorzystanym już przez Kolumba w 1491 roku). Krzysztof Kolumb nigdy nie zawitał na La Palmę.
Niewolnictwo i cukier.
La Palma nie gwarantowała nigdy szybkiego bogactwa. Brakowało zasobów złota, srebra czy też innych bogactw naturalnych. Początkowe zyski przynosili tylko tubylcy jako niewolnicy. Mimo papieskiego dokumentu z 1434 roku (Eugeniusz IV) określającego mieszkańców wysp jako „wolnych ludzi” i zakazującego handlu ludźmi na wyspach, większość tubylczych Guanczów zakończyła życie w niewolnictwie. Ostrożne szacunki historyków wskazują na to, iż niewolniczy los został oszczędzony tylko 300 rodzinom Guanczów (około 1200 osób). Pozostali na wyspie Guanczowie po przyjęciu chrztu wymieszali się (po prawnym równouprawnieniu w 1514 roku) z napływowymi Hiszpanami, Portugalczykami i Francuzami. Jeszcze przed zaprzestaniem na wyspie handlu niewolnikami Alonso Fernández de Lugo skoncentrował się na przygotowaniu wyspy pod uprawę trzciny cukrowej. Kupcy europejscy, rzemieślnicy i rolnicy zostali zwerbowani, aby wykorzystali swoje zdolności i zainwestowali kapitał w powstanie przemysłu produkcyjno-przetwórczego na wyspie.
Handel z Ameryką, ataki piratów.
W XVI wieku La Palma otrzymała – po Antwerpii (wówczas hiszpańska) i Sewilli – przywilej prowadzenia handlu z Ameryką. Port w Santa Cruz de La Palma stał się jednym z najważniejszych w całym imperium hiszpańskim. W tymże wieku Santa Cruz de La Palma stało się miejscem częstych napaści piratów. W 1553 roku piraci pod przywództwem François Le Clerca splądrowali miasto, paląc i grabiąc je doszczętnie. Po niszczycielskim ataku pirackim odbudowano wszystkie kościoły, klasztory i domy mieszkalne z jeszcze większym rozmachem. Powstały nowe obwarowania i dodatkowe linie obronne. Dzięki temu kolejny atak piratów pod przywództwem Francisa Drake’a w 1585 roku został skutecznie odparty. Handel z Ameryką umożliwił powstanie kolejnych gałęzi wyspiarskiego przemysłu (budowa statków, produkcja żagli i takielunku). Liczni kupcy z całego świata ściągnęli do Santa Cruz, które nabrało charakteru kosmopolitycznego. Wiele obco brzmiących nazw dzisiejszego Santa Cruz nawiązuje do tej "złotej epoki" w dziejach miasta. Upadek rozpoczął się już w XVII wieku i wynikał z ustanowionego w 1657 roku prawa dotyczącego rejestracji całego handlu z Ameryką na Teneryfie i uiszczania tam należnych opłat. Ruch statków w porcie Santa Cruz de La Palma został prawie zupełnie wstrzymany (w roku 1778 roku król Carlos III ponownie zezwolił na prowadzenie handlu z Ameryką każdemu portowi hiszpańskiemu). Konkurencja innych miast hiszpańskich okazała się jednak zbyt silna i Santa Cruz już nigdy nie osiągnęło dawnej świetności.
Bieda.
Bogactwo z czasów złotej ery La Palmy nigdy nie stało się udziałem zwykłych mieszkańców wyspy. Jeszcze w XIX wieku większość wyspiarzy zamieszkiwała kryte słomą drewniane szałasy. Nawet lepiej sytuowani mieszkańcy mogli sobie co najwyżej pozwolić na zabudowania powstałe ze zwykłych kamieni. Zaopatrzenie w podstawowe produkty żywnościowe także pozostawiało wiele do życzenia. Gospodarka wyspiarska bazująca na monokulturze nie pozwalała na prowadzenie dodatkowej uprawy zbóż i innych produktów agrarnych. Już w XVI wieku zboże należało do drogich produktów importowanych przez La Palmę. Kapituła kardynalska zażądała od wyspiarzy swego czasu należnej jej dziesięciny w deputacie zbożowym. Żądanie to doprowadziło do zdecydowanego i jednogłośnego sprzeciwu wyspiarzy, by w taki sposób regulować należności podatkowe względem kościoła. Efektem sprzeciwu było przybycie na wyspę inkwizytora i rzucenie klątwy na tych, którzy sprzeciwiali się woli Kościoła. Przez kilka lat – z powodu nieurodzaju – nikt z wyspiarzy nie został pochowany wedle obrządku chrześcijańskiego. Olbrzymia bieda na wyspie zmusiła wiele „źle odżywionych i ubogo odzianych” mężczyzn i kobiet (jak w 1758 roku donosił misjonarz Juan de Medinilla w tajnym raporcie do przełożonego biskupa), aby z powodu braku odzienia na zmianę brali udział w świętach kościelnych.
Winnice.
Od 1553 roku uprawa trzciny cukrowej stawała się coraz bardziej nieopłacalna (konkurencja środkowo- i południowoamerykańska). Wiele plantacji trzciny cukrowej zostało przekształconych w winnice. Rosnąca na południu wyspy odmiana winorośli Malvasia stała się najważniejszym produktem eksportowym La Palmy. Głównym odbiorcą wina z La Palmy była Wielka Brytania. Dobre czasy uprawy winorośli skończyły się w połowie XIX wieku. W dzisiejszych czasach stopniowo powraca się do jej uprawy, jednak nie na masową skalę.
Jedwab i banany.
Z wyjątkiem kilku ataków pirackich wyspa nigdy nie doświadczyła działań wojennych. Po każdym kryzysie gospodarczym biedna w bogactwa mineralne, ale żyzna wyspa zawsze dochodziła do siebie. Po załamaniu upraw trzciny cukrowej i winorośli wyspiarze skoncentrowali się na pozyskiwaniu pszczelego miodu i wosku. Wzbogacili wyspiarską ofertę eksportową również o tytoń i jedwab. W XVI wieku rozpoczęto na wyspie uprawę morwy. La Palma stała się wiodącym i najlepiej rozwiniętym ośrodkiem jedwabniczym Wysp Kanaryjskich. W 1878 roku dwie angielskie korporacje ("Elder" i "Fyffes") rozpoczęły na La Palmie uprawę bananów.
Gospodarka.
Plantacje bananowca obejmują obecnie obszar 3000 ha. Ponadto wyspiarskie uprawy zostały poszerzone o smaczliwkę, owoce cytrusowe i warzywa. Znaczące są również tutejsze winnice.
Gospodarkę rolną umożliwiają specjalne systemy nawadniające (przebiegające w dużym stopniu tunelami), którymi transportuje się wodę z terenów górskich na zamieszkany pas nadmorski wyspy. Niektóre z wydrążonych w wulkanicznych formacjach skalnych tuneli nawadniających mierzą kilkuset metrów (najdłuższy system nawadniający osiąga długość 10 kilometrów).
Przemysł i handel.
Przemysł.
W porównaniu do gospodarki rolnej rzemiosło i przemysł odgrywają na La Palmie nieznaczną rolę. Na wyspie znajduje się tylko kilka małych zakładów wspierających logistycznie miejscowe rolnictwo. Kilka zakładów specjalizuje się w regionalnym rzemiośle artystycznym. Ze względu na rosnące znaczenie sektora turystycznego zaktywizował się także wyspiarski przemysł budowlany. Produkcja cygar w El Paso została wstrzymana w 2000 roku i przeniesiona do Niemiec.
Handel.
Eksport La Palmy ogranicza się do produktów agrarnych. Wyspa ma ujemny bilans handlowy. Trzy czwarte podstawowych produktów żywnościowych (również pomarańcze i cytryny), a także około 80% produktów pochodzenia zwierzęcego jest importowanych. Na pozostałą część wyspiarskiego importu składają się dostarczane przez hiszpańską metropolię materiały pędne, przedmioty codziennego użytku, maszyny, urządzenia elektryczne i samochody.
Administracja.
La Palma, podobnie jak inne Wyspy Kanaryjskie, należy do Hiszpanii. Od 1982 roku Wyspy Kanaryjskie stanowią autonomiczny region Królestwa Hiszpanii. Władzę wykonawczą na wyspie sprawuje Cabildo Insular (rada wyspiarska). Administracja nadrzędna znajduje się na pobliskiej Teneryfie.
Religia.
Większość mieszkańców wyspy jest wyznania rzymskokatolickiego.
W regularnych odstępach czasu odbywają się duże procesje ku czci świętych z poszczególnych kościołów. Procesje i święta trwają nawet kilka dni i powiązane są ze skrupulatnie przygotowanym programem towarzyszącym.
Turystyka.
Rozwój.
Już w 1890 roku znajdowały się na wyspie liczne hotele. Na przełomie XIX i XX wieku wyspa była ulubionym celem podróży wielu bogatych poddanych ówczesnego Imperium Brytyjskiego. W latach 20. ubiegłego wieku doszło prawie do zupełnej stagnacji w rozwoju turystyki na wyspie, trwającej aż do lat 70. Dopiero pod koniec lat 80. (po rozbudowie lotniska) i wprowadzeniu lotów czarterowych nastąpiło ponowne turystyczne otwarcie wyspy.
Centra turystyczne.
Oferta noclegowa La Palmy jest dość skromna (w porównaniu do innych Wysp Kanaryjskich) i ogranicza się do 7500 łóżek. Zjawisko turystyki masowej na wyspie jeszcze nie zaistniało (liczba dużych hoteli jest ograniczona). Oferta noclegowa wyspy to przede wszystkim małe pensjonaty, mieszkania letniskowe i bungalowy, będące często w rękach dobrze sytuowanych cudzoziemców. Największymi centrami turystycznymi są okolice Puerto Naos i Los Cancajos. Na wyspie rozwija się przede wszystkim turystyka alternatywna i niezorganizowana w sposób masowy.
Agroturystyka.
Od kilku lat propaguje się na wyspie rodzaj swoistej agroturystyki – „tourismo rural”, czyli renowację i adaptację starych zabudowań rolniczych wnętrza wyspy w celach turystycznych. Projekt ten jest współfinansowany przez Unię Europejską.
Perspektywy.
Czy La Palma pozostanie celem podróży turysty indywidualnego, czy wkroczy na drogę turystyki masowej innych Wysp Kanaryjskich (Gran Canaria i Teneryfa) nie można dziś jednoznacznie odpowiedzieć. Plany turystycznej przyszłości wyspy (zarządu wyspy, burmistrzów i organizacji ochrony przyrody) cechuje przede wszystkim rozbieżność celów i brak wspólnego mianownika. Postulowana przez branżę turystyczną liczba miejsc noclegowych – 80 000 – została w ostatnich latach zredukowana do maksymalnie 20 000. Od połowy lat 90. corocznie na wyspę przybywa około 140 000 turystów. Strategia rozwoju wyspy przewiduje dalszy rozwój produkcyjnego sektora rolniczego (subwencje Unii Europejskiej na utrudnioną gospodarkę górską). Turystyka ma pełnić tylko rolę pomocniczą. Plaże w Puerto Naos i Los Cancajos kwalifikują się do nadania im Błękitnej flagi Unii Europejskiej. Oferta turystyczna wyspy ogranicza się obecnie do programu pieszych wędrówek poznawczych, nurkowania i kolarstwa górskiego.
Transport.
Sieć drogowa.
Sieć drogowa wyspy mierzy obecnie 1200 kilometrów. Wszystkie główne drogi mają nawierzchnię asfaltową. Drogi są trasami górskimi z licznymi zakrętami i wzniesieniami, jednak o dobrej jakości nawierzchni. Tylko do niektórych miejscowości na północnym wybrzeżu prowadzą wyłącznie drogi piaszczyste i z płyt betonowych. Główną drogą jest przebiegająca wokół wyspy droga LP-1 o długości 180 kilometrów (Santa Cruz – Los Canjacos – Mazo – Fuencaliente – Los Llanos – Tijarafe – Puntagorda – Barlovento – San Andrés – Puntallana – Santa Cruz). Inną ważną drogą jest droga LP-2 o długości 35 kilometrów, przecinająca wyspę ze wschodu na zachód (Los Llanos – Los Cancajos).
Transport publiczny.
Obszar wyspy jest pokryty w miarę gęstą siecią autobusową. Aktualny rozkład jazdy można znaleźć tu.
Transport morski.
Zatoka morska, nad którą rozciąga się stolica wyspy, jest od czasu zdobycia wyspy przez Hiszpanów wykorzystywana jako port naturalny. La Palma ma regularne połączenia promowe z innymi Wyspami Kanaryjskimi (raz w tygodniu z hiszpańską metropolią). W 2005 roku do regularnej, wewnątrzkanaryjskiej żeglugi promowej włączono nowy port zachodniego wybrzeża wyspy w Puerto de Tazacorte (raz w tygodniu na Teneryfę).
Transport lotniczy.
Pierwsze lotnisko wyspy w Breña Alta zostało oddane do użytku w 1950 roku. W roku 1970 zamknięto je po otwarciu nowego portu lotniczego La Palma. W 1987 roku uzyskał on status międzynarodowego portu lotniczego (szósty na Wyspach Kanaryjskich). Lotnisko jest obsługiwane kilkanaście razy w tygodniu przez różnych europejskich przewoźników czarterowych. Połączenia liniowe wewnątrzkanaryjskie i z Madrytem zapewniają hiszpańscy przewoźnicy Iberia, Binter Canarias i Islas Airways.
Obserwatorium.
Ze względu na prawie bezchmurny klimat i duże obszary tzw. ciemnego nieba (prawo wyspiarskie zakazuje wykorzystywania reklam neonowych, a zainstalowane lampy uliczne emanują tylko specyficzne światło skierowane pod ustalonym kątem ku ziemi) na wyspie znajdują się liczne międzynarodowe obserwatoria astronomiczne (pierwsze założono w 1985 roku).

</doc>
<doc id="731318" url="https://pl.wikipedia.org/wiki?curid=731318" title="Wedge International Tower">
Wedge International Tower

Wedge International Tower – wieżowiec w Houston w Stanach Zjednoczonych. Ma 168 metrów wysokości i 43 piętra. Zaprojektowany został przez 3D/International i M. Nasr &amp; Partners. Jego budowa została ukończona w 1983 roku. Wykorzystuje się go jako biurowiec. Na ostatnim piętrze znajduje się restauracja 43rd Restaurant &amp; Lounge. W nocy budynek ten wyraźnie zarysowuje się na horyzoncie poprzez bijącą od niego zielona łunę. Zielone światełka na wieżowcu były inspiracją z innego wieżowca, znajdującego się w Dallas, Bank of America Plaza. Zostały założone w listopadzie 1995 roku.

</doc>
<doc id="731331" url="https://pl.wikipedia.org/wiki?curid=731331" title="Rozważna i romantyczna">
Rozważna i romantyczna

Rozważna i romantyczna (ang. "Sense and Sensibility") – pierwsza opublikowana powieść angielskiej pisarki Jane Austen, wydana w 1811 roku. "Rozważna i romantyczna" jest najbardziej zbliżoną do romansu powieścią Austen, choć charakterystyczne dla tej pisarki trafne obserwacje ówczesnej obyczajowości, humor i interesujące portrety psychologiczne bohaterek sprawiły, że książka ta cieszy się niesłabnącą popularnością do czasów obecnych.
O powieści.
"Rozważna i romantyczna" należy wraz z "Opactwem Northanger" i "Dumą i uprzedzeniem " do grupy trzech wcześniejszych powieści Jane Austen, które zostały napisane w latach dziewięćdziesiątych osiemnastego wieku, a potem przerobione. Dopiero po sukcesie "Rozważnej i romantycznej" pisarka rozpoczęła pracę nad utworami zaliczanymi do drugiej fazy jej twórczości: "Mansfield Park", "Emmą" i "Perswazjami".
Pierwsza wersja powieści, początkowo zatytułowana "Elinor and Marianne", została napisana około 1795 roku, gdy Austen miała 19 lat. Myślą przewodnią książki jest kontrast charakterów dwóch sióstr – rozważnej Eleonory i romantycznej Marianny. Postacie sióstr miały swój daleki pierwowzór w samej Jane Austen i jej siostrze Cassandrze, przy czym autorka siebie samą przedstawiła jako tę uczuciową. Jednak w ostatecznej wersji powieści charaktery obu bohaterek są już bardziej skomplikowane.
"Rozważna i romantyczna" to pierwsza powieść Jane Austen, która ujrzała światło dzienne. Pisarka wydała ją na własny koszt, pod pseudonimem "The Lady". "Rozważna i romantyczna" zdobyła bardzo pochlebne recenzje – w lutym 1812 pierwsza z nich, zamieszczona w "Critical Review", chwaliła powieść tymi słowami: „doskonale napisana; bohaterowie pochodzą ze szlachty, ich postacie są naturalne i zręcznie zbudowane. Akcja jest wiarygodna, wysoce zajmująca i zabawna; zakończenie takie, jakiego życzyłby sobie czytelnik, całość zaś dostatecznie długa, by podtrzymać zainteresowanie, nie nudząc. Przynosi zaszczyt autorce, która wykazuje się ogromną znajomością charakterów i szczęśliwie łączy zdrowy rozsądek ze sprawami lżejszymi”. Sukces "Rozważnej i romantycznej" zachęcił autorkę do wydania "Dumy i uprzedzenia".
Tytuł powieści odwołuje się do żywej w osiemnastowiecznej powieści tradycji budowania akcji na motywie starcia dwóch przeciwieństw. Jednak w odróżnieniu od powieści takich jak "Pamela" czy "Clarissa" Samuela Richardsona, które ukazywały opozycję występku i cnoty, "Rozważna i romantyczna" nie opowiada o dwóch cechach, jednej godnej pochwały, drugiej zasługującej na naganę, charakteryzujących dobrą i złą siostrę. Powieść Austen pokazuje, że tytułowy rozsądek (ang. "sense") i romantyczność (ang. "sensibility") oraz wynikające z nich dwa modele zachowań powinny się wzajemnie uzupełniać, nie zaś wykluczać. Rozważna siostra musi nauczyć się „romantyczności”, wyrażania swoich uczuć i dzielenia ich z innymi, a romantyczna – rozwagi, opanowania i zwracania uwagi na opinię innych. Głęboka więź pomimo różnic między Eleonorą a Marianną, przemiana tej relacji w miarę rozwoju akcji oraz jej znaczenie jako czynnika określającego samoświadomość bohaterek (Eleonora postrzega siebie jako tę różną od Marianny i vice versa), a także warunkującego ich rozwój sprawiają, że związek dwóch sióstr ma centralne znaczenie w utworze.
Jednak książka, przy całej sympatii autorki dla jej bohaterki, pełnej romantycznych uniesień Marianny, ma także dyskretny wymiar dydaktyczny – wskazuje, że podsycanie w sobie gwałtownych uczuć, uleganie im bez zwracania uwagi na głos rozsądku i wzgląd na innych, może przynieść opłakane skutki. Nie mniej gwałtowne burze szaleją w sercu Eleonory, ale ona potrafi nad nimi zapanować i to jej postawa jest stawiana za wzór.
Polskie wydania i tłumaczenia.
Prawdopodobnie pierwszego wydanego przekładu na języku polski dokonała Janina Sujkowska (Wydawnictwo Współczesne, 1934). Książka nosiła tytuł "Rozsądek i uczucie", przy nazwisku tłumaczki widnieje dopisek „przekład autoryzowany”. Następne tłumaczenie, autorstwa Anny Przedpełskiej-Trzeciakowskiej, ukazało się w 1977 roku nakładem Spółdzielni Wydawniczej „Czytelnik”. Po roku 1990 powieść była wznawiana wielokrotnie, z reguły w tłumaczeniu Anny Przedpełskiej-Trzeciakowskiej, choć Wydawnictwo Zielona Sowa korzysta z przekładu Michała Filipczuka (edycja pod tytułem "Rozsądek i romantyczność", 2003).

</doc>
<doc id="731339" url="https://pl.wikipedia.org/wiki?curid=731339" title="Buchwaldt">
Buchwaldt

Buchwaldt (Buchwald, błędnie Straszyński) – niemiecki herb szlachecki, używany przez rodzinę wywodzącą się z Holsztynu, herb własny rodziny Buchwaldtów, błędnie przypisywany rodzinie Straszyńskich.
Opis herbu.
Buchwaldt: "Na tarczy dzielonej w pas, srebrno-czerwonej, głowa niedźwiedzia czarna, w koronie złotej. Klejnot: nad hełmem bez korony głowa niedźwiedzia jak w godle. Labry: z prawej czarne, z lewej czerwone, podbite srebrem."
Straszyński I (nazwa ukuta przez Ostrowskiego, błędna): "W polu srebrnym głowa niedźwiedzia czarna w koronie złotej. Klejnot: nad hełmem w koronie głowa niedźwiedzia jak w godle. Labry czarne, podbite srebrem."
Straszyński II (nazwa ukuta przez Ostrowskiego, błędna): "Na tarczy dzielonej w pas, srebrno-czerwonej, głowa niedźwiedzia czarna. Klejnot: nad hełmem bez korony głowa niedźwiedzia jak w godle. Labry czarne, podbite srebrem."
Najwcześniejsze wzmianki.
Herb pochodzącej z Holsztynu starej rodziny rycerskiej i szlacheckiej. Herb ten (czy raczej jego odmiany opisane jako Straszyński I i Straszyński II) został błędnie przypisany przez Ostrowskiego rodzinie Straszyńskich z przydomkiem Buchwald, którzy w rzeczywistości używali herbu Lew I (vel Straszyński).
Herbowni.
von Buchwaldt (Buchwald). Błędnie także Straszyński.

</doc>
<doc id="731345" url="https://pl.wikipedia.org/wiki?curid=731345" title="Pięciochlorek fosforu">
Pięciochlorek fosforu



</doc>
<doc id="731346" url="https://pl.wikipedia.org/wiki?curid=731346" title="Toci">
Toci

Toci ("Nasza Babka") – w mitologii azteckiej matka-babka bogów i bogini ziemi.
Toci była inną postacią bogini Coyolxauhqui oraz niekiedy łączono ją z Tlazolteotl. Jako bogini ziemi była również patronką akuszerek i leczenia oraz identyfikowano ją z kąpielami leczniczymi. Miesiącem, w którym wznoszono szczególnie do niej modły, był dziesiąty miesiąc Miccailhuitontli oraz Ochpanizli.
Inne jej imienia to: Teteo Innan lub Tlalli Iyollo jako Serce Ziemi.

</doc>
<doc id="731349" url="https://pl.wikipedia.org/wiki?curid=731349" title="Eueucoyotl">
Eueucoyotl



</doc>
<doc id="731358" url="https://pl.wikipedia.org/wiki?curid=731358" title="Otłoczyny">
Otłoczyny

Otłoczyny lub otłuczyny, to oczyszczone z nasion oraz spreparowane przez wymoczenie (roszenie) i międlenie, łodygi lnu lub konopi.

</doc>
<doc id="731359" url="https://pl.wikipedia.org/wiki?curid=731359" title="Uixtochihuatl">
Uixtochihuatl



</doc>
<doc id="731361" url="https://pl.wikipedia.org/wiki?curid=731361" title="Yohualtecuhtli">
Yohualtecuhtli

Yohualehecatl (Yohualliehecatl „Niewidzialnym [jak noc] i Nieuchwytnym [jak wiatr]) w mitologii azteckiej bóg ziemi, ciemności i śmierci.
Yohualehecatl był powszechnie uważany za kolejne wcielenie Ometeotla. Jego partnerka była Yohualticitl lub Yoalticitl, Yohaulticetl („Lekarka Nocy”). 

</doc>
<doc id="731362" url="https://pl.wikipedia.org/wiki?curid=731362" title="Yohualticitl">
Yohualticitl

Yohualticitl lub Yoalticitl, Yohaulticetl („Lekarka Nocy”) – w mitologii azteckiej bogini nocy strzegących śpiących dzieci.
Pod imieniem Yoalticitl była boginią – matką bogów, medycyny, lekarzy, panią kąpieli parowych, porodów i kołyski. Wzywana była w trudnych połogach.

</doc>
<doc id="731368" url="https://pl.wikipedia.org/wiki?curid=731368" title="Jump">
Jump



</doc>
<doc id="731369" url="https://pl.wikipedia.org/wiki?curid=731369" title="Yaotl">
Yaotl

Yaotl (Nieprzyjaciel) – w mitologii azteckiej był hipostazą Tezcatlipoki i pod tą postacią był bogiem wojowników.
W szóstym miesiącu w kalendarzu azteckim zwanym Toxcatl (Suchy) organizowano procesje do miejsc, gdzie ofiarowano bogom dzieci oraz dokonywano symbolicznego spożywania ziemi i zwracano się o błogosławieństwo do Yaotla. Na cześć boga odbywało się obrzędowe samobiczowanie.
"Reszta ludzi stała pośrodku dziedzińca, zwracając się ku bogu za każdym razem, kiedy przechodził. Ludzie ci nieśli nowe sznury konopne, długie na 6 stóp, z węzłami na końcu, którymi się zaciekle biczowali w plecy" (źródło: Duran).

</doc>
<doc id="731381" url="https://pl.wikipedia.org/wiki?curid=731381" title="True Blue">
True Blue

True Blue – trzeci album studyjny Madonny. Został wydany 30 czerwca 1986 roku.
Madonna zadedykowała ten album swojemu ówczesnemu mężowi – Seanowi Pennowi – „najbardziej odlotowemu facetowi we wszechświecie”.
Na okładce pierwszego wydania albumu widniało jedynie zdjęcie piosenkarki, jednak jego kolejne edycje, ze względów komercyjnych, zostały opatrzone napisem – imieniem piosenkarki i tytułem albumu. Okładka w swojej początkowej formie pojawiła się ponownie przy zremasterowanej wersji.
Płyta, według informacji podanej w czerwcu 2008 roku przez włoski dziennik "Corriere della Sera", sprzedała się na całym świecie w ilości 24 mln egzemplarzy (w tym 8 mln w USA).

</doc>
<doc id="731382" url="https://pl.wikipedia.org/wiki?curid=731382" title="Like a Prayer">
Like a Prayer

Like a Prayer – czwarty album studyjny amerykańskiej piosenkarki Madonny.
Artystka opatrzyła ten album następującą dedykacją: "Ten album dedykowany jest mojej matce, która nauczyła mnie jak się modlić".
Do każdej kopii albumu dołączona została ulotka informacyjna „Fakty o AIDS”, a pierwsza edycja płyty gramofonowej posiadała wonną okładkę – o zapachu olejku paczulowego.
Album pokrył się w USA 4-krotną platyną (4 mln egzemplarzy) i w sumie na całym świecie został sprzedany w łącznym nakładzie ponad 12 mln egzemplarzy.
W 2003 album został sklasyfikowany na 237. miejscu listy 500 albumów wszech czasów magazynu Rolling Stone.

</doc>
<doc id="731386" url="https://pl.wikipedia.org/wiki?curid=731386" title="Betar Illit">
Betar Illit

Betar Illit (hebr. ביתר עילית, arab. بیتار ایلیت) – miasto i osiedle żydowskie położone w Dystrykcie Judei i Samarii w Izraelu.
Historia.
Betar IIIit zostało założone w 1984 roku przez małą grupę religijnych Żydów z jesziwy Machon Meir. Nazwa miasta została nadana na cześć starego żydowskiego miasta Betar, którego ruiny znajdują się ok. 1 km od granicy Betar IIIit. Miasto z powodów strategicznych znajduje się na trzech sąsiadujących obok siebie wzgórzach.
W 2011 roku Ministerstwo Budownictwa zapowiedziało wydanie zgody na budowę 642 nowych domów w mieście.
W lipcu 2012 rząd Izraela ogłosić, iż każda rodzina, która zdecyduje się na budowę nowego domu w Betar IIIit otrzyma dotacje w wysokości 27,000 dolarów zmieniającą swoją wcześniejszą decyzję o zaprzestaniu dotowaniu budowy nowych domów w mieście.
Demografia.
W 2003 populacja Betar IIIit wynosiła 23 000 a w 2006 osiągnęła liczbę 29 100. Według statysty Ministerstwa Spraw Wewnętrznych Izraela w styczniu 2007 populacja Betar IIIit osiągnęła liczbę 35,000. W stosunku do roku 2007 nastąpił wzrost o 20%. W mieście mieszka ponad 20 000 dzieci co oznacza, że w przyszłości można liczyć na dalszy wzrost liczny mieszkańców i rozbudowę miasta. Według przewidywań w 2020 można się spodziewać, że liczba mieszkańców Betar IIIit wynosić może nawet 200 000 osób. Powodem gwałtownego wzrostu liczny ludności jest fakt, że miasto te zamieszkiwane jest głównie przez Żydów Haredim, który odznaczają się dużym wzrostem naturalnym. Betar IIIit obok Bene Berak i Jerozolimy jest jednym z większych skupisk Żydów Haredim w Izraelu.
Problem szybko rozrastającej się populacji miejskiej jest postępujący wzrost bezrobocia. W 2010 poziom bezrobocia wynosił 64,3% wśród mężczyzn i 45,8% wśród kobiet. Wysokie bezrobocie wśród mężczyzn można tłumaczyć wieloletnią nauką w jesziwach.
Geografia.
Betar Illit położone jest ponad 700 m n.p.m. Na wschód od miasta przebiega droga nr 60 m.in. prowadząca do Nazaretu, dalej przez Jerozolimę do Beer Szewy. Jerozolima znajduje się w odległości ok. 10 minut drogi samochodem, a Tel Awiw ok. 60 minut. Ze wschodniej Jerozolimy do miasta można dostać się używając tunelu. Nad tunelem przebiega droga prowadząca do arabskiego miasta Bajt Dżala. Tunel został zbudowany, by uniknąć bezpośredniego kontaktu z Palestyńczykami.
Edukacja.
W mieście ze względu na dużo liczbę dzieci w wieku szkolnym znajdują się przedszkola, 50 szkół podstawowych, 2 szkoły średnie dla dziewcząt, 3 jesziwy dla chłopców oraz inne szkoły głównie religijne.

</doc>
<doc id="731390" url="https://pl.wikipedia.org/wiki?curid=731390" title="Ma’ale Adummim">
Ma’ale Adummim

Ma’ale Adummim (hebr. מעלה אדומים; arab. معاليه أدوميم; pol. "Czerwony Stok") – miasto położone w Dystrykcie Judei i Samarii w Izraelu. Leży na pustyni Judzkiej na wschód od Jerozolimy, w otoczeniu terytoriów Autonomii Palestyńskiej.
Jest to drugie pod względem wielkości izraelskie miasto (po Modi’in Illit) położone na Zachodnim Brzegu Jordanu.
Historia.
W okresie panowania Bizancjum w tym rejonie powstały monastery Martyrius i Św. Eutymiusza Wielkiego. Ten ostatni został zburzony przez Mameluków.
Prowadzone w okolicy badania archeologiczne odkryły na peryferiach Ma’ale Adummim pozostałości starożytnych domów, nazwanych przez Chrześcijan "Gospodą Dobrego Samarytanina" (cytowana w przypowieści Jezusa Chrystusa w Ewangelii Łukasza 10:30-37). Badania wskazują jednak, że gospoda w rzeczywistości pochodzi z XVI wieku.
Powstało tu unikalne muzeum mozaik „Dobry Samarytanin”. W ekspozycji znajdują się mozaiki znalezione w ruinach starożytnych synagog i kościołów chrześcijańskich na terenie Judei, Samarii i Gazy.
Podczas wojny sześciodniowej w 1967 te tereny zostały zajęte przez wojska izraelskie. W owym czasie była to całkowicie pustynne okolica. Po wojnie Jom Kipur w 1973 wiele grup żydowskich osadników spontanicznie osiedlało się w Samarii i Judei. Między innymi w tym miejscu powstał wówczas „obóz mieszkalny” dla robotników pracujących w tym rejonie. Miejsce to jest obecnie znane jako „Wzgórze Założycieli”.
W 1975 osiedliły się pierwsze 23 żydowskie rodziny. Nowe osiedle zostało oficjalnie uznane w 1976. Głównym architektem miejskim został Rachel Walden. Miało to być podmiejskie osiedle mieszkaniowe Jerozolimy, w którym mieszkaliby pracownicy codziennie dojeżdżający do pracy w mieście. Było ono zlokalizowane na ziemiach samorządu regionu Gusz Ecjon, jednak miało swojego własnego burmistrza i nie podlegało jurysdykcji samorządu regionu. W marcu 1979 osiedle uzyskało uprawnienia samorządu lokalnego.
Nazwa została zaczerpnięta z Księgi Jozuego 15:7
Opis ten przedstawia granice ziem przyznanych plemieniu Judy. Występująca tu nazwa „"Adommim"” oznacza dosłownie „"Czerwone wzgórze"” i odnosi się do czerwonych skał wznoszących się nad Morzem Martwym.
W 1983 podjęto decyzję o rozbudowie miasta Ma’ale Adummim. W tym celu powiększono jego powierzchnię do 35 km², na których rozpoczęto budowę osiedli mieszkaniowych Ma’ale Adumim, Mishor Adumim, Kfar Adumim, i Allon. W 1991 otrzymało prawa miejskie. Miasto wejdzie w skład terytoriów izraelskich na Zachodnim Brzegu, chronionych przez budowany mur bezpieczeństwa.
Demografia.
Zgodnie z danymi Izraelskiego Centrum Danych Statystycznych w 2008 roku w Ma’ale Adummim żyło 33,4 tys. mieszkańców, z czego 99,8% Żydzi.
Zgodnie z danymi "Izraelskiego Centrum Danych Statystycznych" w mieście w 2000 było 9965 zatrudnionych pracowników i 660 pracujących na własny rachunek. Pracownicy otrzymujący stałe pensje zarabiali w 2000 średnio 6337 NIS, przy czym mężczyźni zarabiali średnio 8153 NIS, a kobiety zarabiały średnio 4615 NIS. W przypadku osób pracujących na własny rachunek średnie dochody wyniosły 7098 NIS.
Populacja miasta pod względem wieku (dane z 2006):
Edukacja.
W mieście znajduje się 10 szkół podstawowych i 7 szkół średnich, w których uczy się 5,8 tys. uczniów. Z uczelni religijnych jest tutaj jesziwa Jeshivat Birkat Moshe.
Religia.
Znajduje się tutaj dziewięć synagog: "Alei Higayon Bakinor", "Alei Assor", "Avnei Hachoshen", "Chasdei Chananya", "Ha’merkazi", "Ma’aleh Nevo", "Mitzpeh Nevo", "Musar Avicha", "Nachlat Avot", "Nussach Achid", "Or Ha’Torah", "Yismach Moshe" i "Yitschaki".
Gospodarka.
Na północny wschód od miasta powstała strefa przemysłowa Mishor Adumim, w której mieści się około 230 różnego rodzaju zakładów produkcyjnych i usługowych. Jest to jedna z największych stref przemysłowych Izraela (zajmuje powierzchnię 387,5 ha).
Przy północno-zachodniej granicy strefy przemysłowej znajduje się baza Sił Obronnych Izraela "Anatot".
Komunikacja.
Przy mieście przebiega droga ekspresowa nr 1 (Tel Awiw–Jerozolima–Bet ha-Arawa) oraz droga nr 417 .

</doc>
<doc id="731393" url="https://pl.wikipedia.org/wiki?curid=731393" title="Gros Ventre">
Gros Ventre

Gros Ventre, nazwa w języku francuskim (ang. "Big Belly", pol. „duży brzuch”) przypisywana dwom, a czasami trzem grupom Indian wywodzących się z plemion Ameryki Północnej:
Uważa się, że wywodzili się leśnych plemion ze wschodu Stanów Zjednoczonych, gdyż ich domostwami były ziemianki (lub lepianki) charakterystycznego kształtu.
Kiedyś Gros Ventre znad Missouri i plemię Wron stanowili jedność, ale – według legendy – dwaj wodzowie pokłócili się o pierwszy żołądek upolowanego bizona i nastąpił podział. Dlatego Wrony również określa się czasem mianem (3) Gros Ventre.
Od ich nazwy wzięło swe miano pasmo górskie w stanie Wyoming.

</doc>
<doc id="731395" url="https://pl.wikipedia.org/wiki?curid=731395" title="Hatterasi">
Hatterasi

Hatterasi lub Hatterasowie – plemię Indian Ameryki Północnej zamieszkujący mierzeję po obu stronach Przyl. Hatteras w dzisiejszym stanie Karolina Północna.
Wywodzili się prawdopodobnie od Algonkinów, ale sami siebie wywodzili od białych ludzi. Jest teoria, że podobnie jak Kroatanie mogli mieć w swych żyłach domieszkę europejskiej krwi, jako że przy Przyl. Hatteras, zwanym „cmentarzyskiem żaglowców” rozbiło się wiele różnych statków. W pobliżu znajdowała się też Zaginiona Kolonia, założona przez Waltera Raleigha, której mieszkańcy zniknęli bez śladu w roku 1590.

</doc>
<doc id="731396" url="https://pl.wikipedia.org/wiki?curid=731396" title="Kroatanie">
Kroatanie

Kroatanie – plemię Indian Ameryki Północnej o mieszanej krwi, o których sądzi się, że stanowią wymieszanych z Indianami potomków osadników z tzw. „zaginionej kolonii Croatan”. Mieszkają w Karolinie Północnej, głównie w hrabstwie Robeson.
Przez wiele lat po zakończeniu wojny secesyjnej uważano ich za wolnych Murzynów, ale Kroatanie zdecydowanie odmawiali posyłania dzieci do szkół dla czarnoskórych. Nie wcześniej niż w latach 90. XIX wieku oficjalnie nazwano ich indiańskimi Kroatanami.
Podobne plemiona, o przypuszczalnie mieszanym pochodzeniu, znajdują się w:

</doc>
<doc id="731402" url="https://pl.wikipedia.org/wiki?curid=731402" title="Inden (związek chemiczny)">
Inden (związek chemiczny)

Inden, 1"H"-inden, – organiczny związek chemiczny, bicykliczny węglowodór aromatyczny o dwóch skondensowanych pierścieniach: benzenowym i cyklopentadienowym. Jego izomerem jest 2"H"-inden (izoinden).
Otrzymywanie.
Występuje w smole pogazowej (został w niej odkryty w 1890 roku) i pozostałościach po produkcji olefin. Można go wyizolować poprzez destylację ekstrakcyjną używając "N"-metylo-2-pirolidonu lub przez destylację rektyfikacyjną i krystalizację z półproduktu, z którego usunięto wcześniej fenol za pomocą ekstrakcji roztworem NaOH. Opracowano też technologię, w której fenolu nie usuwa się, lecz wykorzystuje jego obecność do destylacji azeotropowej układu inden-fenol. Po dodaniu wody fenol przechodzi do dolnej fazy wodnej, a czysty inden znajduje się w fazie górnej.
Wysokiej czystości inden uzyskać można przeprowadzając go w indenek sodu w atmosferze obojętnej. Nieprzereagowane zanieczyszczenia usuwa się przez odparowanie pod zmniejszonym ciśnieniem, a następnie inden odzyskuje się, hydrolizując indenek sodu wodą. Czysty produkt izoluje się przez destylację z parą wodną i destylację frakcyjną.
Właściwości chemiczne.
Łatwo polimeryzuje, już w temperaturze pokojowej i w ciemności. Proces ten przyspieszają katalizatory reakcji Friedla-Craftsa, kwasy i podgrzanie.
Wykazuje właściwości kwasowe, jego p"K"a wynosi 18–23. Reaguje z sodem i amidkiem sodu dając indenek sodu (zwany też indenylosodem) o budowie jonowej. Podobnie jak cyklopentadien, benzocyklopentadien tworzy związki metaloorganiczne, np. , , i (gdzie In – indenyl, Ln – lantanowiec) i inne kompleksy z metalami przejściowymi. W przeciwieństwie do anionu cyklopentadienylowego, o w pełni zdelokalizowanym ładunku, ładunek ujemny anionu zlokalizowany jest głównie w pozycjach benzylowych. Dla kompleksu z cerem, dane analityczne wskazują na możliwość występowania wiązania kowalencyjnego Ce–C1.
Zastosowanie.
Stosowany jest do produkcji żywic indenowo-kumaronowych i węglowodorowych oraz do otrzymywania indanu i jego pochodnych.

</doc>
<doc id="731404" url="https://pl.wikipedia.org/wiki?curid=731404" title="The Globetrotters">
The Globetrotters

The Globetrotters – polska grupa muzyczna, grająca w gatunkach jazz, funky i world music. Grupa powstała w 1999, założona przez Bernarda Maselego.

</doc>
<doc id="731407" url="https://pl.wikipedia.org/wiki?curid=731407" title="Camoel">
Camoel



</doc>
<doc id="731409" url="https://pl.wikipedia.org/wiki?curid=731409" title="Cambronne-les-Ribécourt">
Cambronne-les-Ribécourt



</doc>
<doc id="731410" url="https://pl.wikipedia.org/wiki?curid=731410" title="Cambronne-les-Clermont">
Cambronne-les-Clermont



</doc>
<doc id="731412" url="https://pl.wikipedia.org/wiki?curid=731412" title="Campagne-les-Boulonnais">
Campagne-les-Boulonnais



</doc>
<doc id="731413" url="https://pl.wikipedia.org/wiki?curid=731413" title="Campagne-les-Guines">
Campagne-les-Guines



</doc>
<doc id="731414" url="https://pl.wikipedia.org/wiki?curid=731414" title="Campagne-les-Hesdin">
Campagne-les-Hesdin



</doc>
<doc id="731415" url="https://pl.wikipedia.org/wiki?curid=731415" title="Campagne-les-Wardrecques">
Campagne-les-Wardrecques



</doc>
<doc id="731416" url="https://pl.wikipedia.org/wiki?curid=731416" title="Campandre-Valcongrain">
Campandre-Valcongrain



</doc>
<doc id="731417" url="https://pl.wikipedia.org/wiki?curid=731417" title="Camphin-en-Pevele">
Camphin-en-Pevele



</doc>
<doc id="731418" url="https://pl.wikipedia.org/wiki?curid=731418" title="Camps-Saint-Mathurin-Leobazel">
Camps-Saint-Mathurin-Leobazel



</doc>
<doc id="731419" url="https://pl.wikipedia.org/wiki?curid=731419" title="Camps-en-Amienois">
Camps-en-Amienois



</doc>
<doc id="731421" url="https://pl.wikipedia.org/wiki?curid=731421" title="Campeneac">
Campeneac



</doc>
<doc id="731422" url="https://pl.wikipedia.org/wiki?curid=731422" title="Campome">
Campome



</doc>
<doc id="731424" url="https://pl.wikipedia.org/wiki?curid=731424" title="Camelas">
Camelas



</doc>
<doc id="731425" url="https://pl.wikipedia.org/wiki?curid=731425" title="Canaules-et-Argentieres">
Canaules-et-Argentieres



</doc>
<doc id="731426" url="https://pl.wikipedia.org/wiki?curid=731426" title="Cande">
Cande



</doc>
<doc id="731427" url="https://pl.wikipedia.org/wiki?curid=731427" title="Cande-sur-Beuvron">
Cande-sur-Beuvron



</doc>
<doc id="731429" url="https://pl.wikipedia.org/wiki?curid=731429" title="Cannessieres">
Cannessieres



</doc>
<doc id="731431" url="https://pl.wikipedia.org/wiki?curid=731431" title="Canohes">
Canohes



</doc>
<doc id="731432" url="https://pl.wikipedia.org/wiki?curid=731432" title="Cante">
Cante



</doc>
<doc id="731433" url="https://pl.wikipedia.org/wiki?curid=731433" title="Caouennec-Lanvezeac">
Caouennec-Lanvezeac



</doc>
<doc id="731435" url="https://pl.wikipedia.org/wiki?curid=731435" title="Cyklopentadien">
Cyklopentadien

Cyklopentadien ("cyklopenta-1,3-dien") – organiczny związek chemiczny, cykliczny węglowodór nienasycony zawierający w cząsteczce dwa wiązania podwójne (cyklodien).
W temperaturze pokojowej jest cieczą o charakterystycznym zapachu, nie rozpuszcza się w wodzie, ale jest rozpuszczalny w etanolu i eterze dietylowym. Jest otrzymywany ze smoły pogazowej. Stosuje się go jako monomer przy produkcji poliolefin metodą polimeryzacji z otwarciem pierścienia.
W reakcji z metalami tworzy łatwo trwałe kompleksy metaloorganiczne, z których najbardziej znany jest ferrocen. Jako ligand nazywany jest cyklopentadienylem. Cyklopentadien łatwo ulega dimeryzacji w reakcji Dielsa-Aldera już w temperaturze pokojowej, szybciej natomiast po ogrzaniu.

</doc>
<doc id="731437" url="https://pl.wikipedia.org/wiki?curid=731437" title="Capelle-les-Hesdin">
Capelle-les-Hesdin



</doc>
<doc id="731438" url="https://pl.wikipedia.org/wiki?curid=731438" title="Cappelle-en-Pevele">
Cappelle-en-Pevele



</doc>
<doc id="731439" url="https://pl.wikipedia.org/wiki?curid=731439" title="Carcanieres">
Carcanieres



</doc>
<doc id="731440" url="https://pl.wikipedia.org/wiki?curid=731440" title="Carces">
Carces



</doc>
<doc id="731441" url="https://pl.wikipedia.org/wiki?curid=731441" title="Cargese">
Cargese



</doc>
<doc id="731442" url="https://pl.wikipedia.org/wiki?curid=731442" title="Carnieres">
Carnieres



</doc>
<doc id="731443" url="https://pl.wikipedia.org/wiki?curid=731443" title="Carnoet">
Carnoet



</doc>
<doc id="731445" url="https://pl.wikipedia.org/wiki?curid=731445" title="Carrieres-sous-Poissy">
Carrieres-sous-Poissy



</doc>
<doc id="731446" url="https://pl.wikipedia.org/wiki?curid=731446" title="Carrieres-sur-Seine">
Carrieres-sur-Seine



</doc>
<doc id="731447" url="https://pl.wikipedia.org/wiki?curid=731447" title="Carrepuis">
Carrepuis



</doc>
<doc id="731448" url="https://pl.wikipedia.org/wiki?curid=731448" title="Carville-la-Folletiere">
Carville-la-Folletiere



</doc>
<doc id="731449" url="https://pl.wikipedia.org/wiki?curid=731449" title="Cascastel-des-Corbieres">
Cascastel-des-Corbieres



</doc>
<doc id="731450" url="https://pl.wikipedia.org/wiki?curid=731450" title="Cases-de-Pene">
Cases-de-Pene



</doc>
<doc id="731451" url="https://pl.wikipedia.org/wiki?curid=731451" title="Cassagnabere-Tournas">
Cassagnabere-Tournas



</doc>
<doc id="731453" url="https://pl.wikipedia.org/wiki?curid=731453" title="Cassagnes-Begonhes">
Cassagnes-Begonhes



</doc>
<doc id="731455" url="https://pl.wikipedia.org/wiki?curid=731455" title="Cassuejouls">
Cassuejouls



</doc>
<doc id="731458" url="https://pl.wikipedia.org/wiki?curid=731458" title="Castellet-les-Sausses">
Castellet-les-Sausses



</doc>
<doc id="731459" url="https://pl.wikipedia.org/wiki?curid=731459" title="Castelnau-Pegayrols">
Castelnau-Pegayrols



</doc>
<doc id="731460" url="https://pl.wikipedia.org/wiki?curid=731460" title="Castelnau-Riviere-Basse">
Castelnau-Riviere-Basse



</doc>
<doc id="731461" url="https://pl.wikipedia.org/wiki?curid=731461" title="Castelnau-d'Angles">
Castelnau-d'Angles



</doc>
<doc id="731462" url="https://pl.wikipedia.org/wiki?curid=731462" title="Castelnau-d'Estretefonds">
Castelnau-d'Estretefonds



</doc>
<doc id="731463" url="https://pl.wikipedia.org/wiki?curid=731463" title="Castelnau-de-Levis">
Castelnau-de-Levis



</doc>
<doc id="731470" url="https://pl.wikipedia.org/wiki?curid=731470" title="Castillon-Saves">
Castillon-Saves



</doc>
<doc id="731472" url="https://pl.wikipedia.org/wiki?curid=731472" title="Castera">
Castera



</doc>
<doc id="731473" url="https://pl.wikipedia.org/wiki?curid=731473" title="Castera-Bouzet">
Castera-Bouzet



</doc>
<doc id="731474" url="https://pl.wikipedia.org/wiki?curid=731474" title="Castera-Lanusse">
Castera-Lanusse



</doc>
<doc id="731475" url="https://pl.wikipedia.org/wiki?curid=731475" title="Castera-Lectourois">
Castera-Lectourois



</doc>
<doc id="731476" url="https://pl.wikipedia.org/wiki?curid=731476" title="Castera-Lou">
Castera-Lou



</doc>
<doc id="731477" url="https://pl.wikipedia.org/wiki?curid=731477" title="Ceruleum">
Ceruleum

Ceruleum (ang. "cerulean blue", fr. "bleu celestique", niem. "coelinblau", "Himmelblau") - pigment używany w malarstwie. Bladobłękitny z zielonkawym odcieniem. Odkryty w 1805 roku przez Andreasa Höpfnera, wszedł do użycia w 1860 roku. Jego głównym składnikiem jest cynian (IV) kobaltu (II) (CoSnO3).

</doc>
<doc id="731478" url="https://pl.wikipedia.org/wiki?curid=731478" title="Castera-Verduzan">
Castera-Verduzan



</doc>
<doc id="731479" url="https://pl.wikipedia.org/wiki?curid=731479" title="Castera-Vignoles">
Castera-Vignoles



</doc>
<doc id="731480" url="https://pl.wikipedia.org/wiki?curid=731480" title="Casteras">
Casteras



</doc>
<doc id="731481" url="https://pl.wikipedia.org/wiki?curid=731481" title="Casteron">
Casteron



</doc>
<doc id="731482" url="https://pl.wikipedia.org/wiki?curid=731482" title="Cateau-Cambresis">
Cateau-Cambresis



</doc>
<doc id="731483" url="https://pl.wikipedia.org/wiki?curid=731483" title="Cattenieres">
Cattenieres



</doc>
<doc id="731484" url="https://pl.wikipedia.org/wiki?curid=731484" title="Piotr Wala">
Piotr Wala

Piotr Wala (ur. 16 grudnia 1936 w Bystrej Śląskiej, zm. 22 października 2013 w Bielsku-Białej) – polski skoczek narciarski, olimpijczyk, trzykrotny mistrz Polski. Dwukrotny uczestnik mistrzostw świata.
Przebieg kariery.
Początkowo Wala uprawiał narciarstwo alpejskie w klubie KKS Bielsko. Później zdecydował się przejść do skoków; wielokrotnie startował w zawodach juniorów klasy C. W 1956 wygrał sobotnio-niedzielny konkurs w Szklarskiej Porębie, w którym brali udział olimpijczycy z Cortiny d’Ampezzo. Drugiego dnia ustanowił rekord skoczni. Został powołany na Memoriał Bronisława Czecha i Heleny Marusarzówny.
Wala miał wystartować w Turnieju Czterech Skoczni 1959/60, jednak zawodnicy bloku wschodniego wycofali się na znak protestu wobec niewywieszenia w Oberstdorfie flagi NRD. Skakał za to w cyklu zawodów w NRD, w Oberwiesenthal, Brotterode i Oberhofie. Podczas jednego z konkursów upadł i doznał kontuzji kolana, co wykluczyło go na sześć tygodni z treningów i z występu na igrzyskach w Squaw Valley.
W sezonie 1961/1962 po raz pierwszy zaprezentował się w Turnieju Czterech Skoczni w RFN i w Austrii. Zajął 16. miejsce, a najwyżej uplasował się w Oberstdorfie, gdzie był 17. Podczas ceremonii otwarcia mistrzostw świata w Zakopanem wciągał na maszt flagę FIS-u. Podczas konkursu na Średniej Krokwi w pierwszej serii oddał jeden z najdłuższych skoków, jednak upadł. W drugiej zdenerwowany sytuacją, ponownie nie ustał skoku. Ustał tylko w trzeciej próbie. Ostatecznie był 35. Na Wielkiej Krokwi zajął 8. pozycję. Na skoczni Kulm w Tauplitz uzyskał odległość 128 m, co było nowym rekordem Polski. Został też mistrzem kraju na skoczni dużej i normalnej oraz wygrał memoriał Czecha i Marusarzówny. Rok później obronił tytuł mistrza na dużym obiekcie.
W sezonie 1963/1964 ponownie startował w TCS. W Bischofshofen był 11. Na olimpiadę do Innsbrucku pojechał z anginą. Zajął tam 22. na normalnej i 15. miejsce na dużej skoczni. Został też wicemistrzem i brązowym medalistą mistrzostw Polski.
Rok później skakał w Oberstdorfie podczas TCS. Był tam 23. Na MP zdobył brąz.
W sezonie 1965/66 uplasował się na 10. pozycji w Turnieju Czterech Skoczni. Startował także na mistrzostwach świata w Oslo-Holmenkollen w roku 1966. W drugiej serii po swoim skoku był czwarty, a zostało jeszcze dwóch skoczków. Wala udał się wówczas do restauracji. Tam dowiedział się, że seria została anulowana i będzie powtarzana. Polak skoczył w niej słabo. Na MP zdobył dwa srebrne medale.
Rok później w Turnieju był dopiero 55.; zajął 2. miejsce na mistrzostwach Polski. Nie znalazł się w kadrze na igrzyska w Grenoble. W 1969 postanowił zakończyć sportową karierę.
Życie prywatne.
Wala prowadził prywatny zakład. Jego żona Natalia jest gimnastyczką i medalistką olimpijską z igrzysk 1956 w Melbourne. Mieszkał w Bystrej.

</doc>
<doc id="731486" url="https://pl.wikipedia.org/wiki?curid=731486" title="Caucalieres">
Caucalieres



</doc>
<doc id="731487" url="https://pl.wikipedia.org/wiki?curid=731487" title="Cauchy-a-la-Tour">
Cauchy-a-la-Tour



</doc>
<doc id="731488" url="https://pl.wikipedia.org/wiki?curid=731488" title="Caudebec-les-Elbeuf">
Caudebec-les-Elbeuf



</doc>
<doc id="731489" url="https://pl.wikipedia.org/wiki?curid=731489" title="Caudies-de-Conflent">
Caudies-de-Conflent



</doc>
<doc id="731490" url="https://pl.wikipedia.org/wiki?curid=731490" title="Błękit nieba">
Błękit nieba



</doc>
<doc id="731491" url="https://pl.wikipedia.org/wiki?curid=731491" title="Caudies-de-Fenouilledes">
Caudies-de-Fenouilledes



</doc>
<doc id="731492" url="https://pl.wikipedia.org/wiki?curid=731492" title="Cauge">
Cauge



</doc>
<doc id="731493" url="https://pl.wikipedia.org/wiki?curid=731493" title="Caulieres">
Caulieres



</doc>
<doc id="731495" url="https://pl.wikipedia.org/wiki?curid=731495" title="Caumont-l'Evente">
Caumont-l'Evente



</doc>
<doc id="731498" url="https://pl.wikipedia.org/wiki?curid=731498" title="Cauroy-les-Hermonville">
Cauroy-les-Hermonville



</doc>
<doc id="731499" url="https://pl.wikipedia.org/wiki?curid=731499" title="Caussade-Riviere">
Caussade-Riviere



</doc>
<doc id="731500" url="https://pl.wikipedia.org/wiki?curid=731500" title="Causse-Begon">
Causse-Begon



</doc>
<doc id="731501" url="https://pl.wikipedia.org/wiki?curid=731501" title="Causse-et-Diege">
Causse-et-Diege



</doc>
<doc id="731502" url="https://pl.wikipedia.org/wiki?curid=731502" title="Cause">
Cause



</doc>
<doc id="731505" url="https://pl.wikipedia.org/wiki?curid=731505" title="Cazals-des-Bayles">
Cazals-des-Bayles



</doc>
<doc id="731508" url="https://pl.wikipedia.org/wiki?curid=731508" title="Cazaril-Laspenes">
Cazaril-Laspenes



</doc>
<doc id="731509" url="https://pl.wikipedia.org/wiki?curid=731509" title="Cazaril-Tamboures">
Cazaril-Tamboures



</doc>
<doc id="731510" url="https://pl.wikipedia.org/wiki?curid=731510" title="Cazaux-Frechet-Aneran-Camors">
Cazaux-Frechet-Aneran-Camors



</doc>
<doc id="731511" url="https://pl.wikipedia.org/wiki?curid=731511" title="Cazaux-Saves">
Cazaux-Saves



</doc>
<doc id="731512" url="https://pl.wikipedia.org/wiki?curid=731512" title="Cazaux-d'Angles">
Cazaux-d'Angles



</doc>
<doc id="731514" url="https://pl.wikipedia.org/wiki?curid=731514" title="Cazouls-d'Herault">
Cazouls-d'Herault



</doc>
<doc id="731515" url="https://pl.wikipedia.org/wiki?curid=731515" title="Ariane 5 ECA">
Ariane 5 ECA



</doc>
<doc id="731516" url="https://pl.wikipedia.org/wiki?curid=731516" title="Cazouls-les-Beziers">
Cazouls-les-Beziers



</doc>
<doc id="731517" url="https://pl.wikipedia.org/wiki?curid=731517" title="Cazeres">
Cazeres



</doc>
<doc id="731518" url="https://pl.wikipedia.org/wiki?curid=731518" title="Caestre">
Caestre



</doc>
<doc id="731519" url="https://pl.wikipedia.org/wiki?curid=731519" title="Ceauce">
Ceauce



</doc>
<doc id="731520" url="https://pl.wikipedia.org/wiki?curid=731520" title="Ceaux-en-Couhe">
Ceaux-en-Couhe



</doc>
<doc id="731522" url="https://pl.wikipedia.org/wiki?curid=731522" title="Celle-Conde">
Celle-Conde



</doc>
<doc id="731523" url="https://pl.wikipedia.org/wiki?curid=731523" title="Celle-Levescault">
Celle-Levescault



</doc>
<doc id="731528" url="https://pl.wikipedia.org/wiki?curid=731528" title="Celles-les-Conde">
Celles-les-Conde



</doc>
<doc id="731529" url="https://pl.wikipedia.org/wiki?curid=731529" title="Suwadiwy">
Suwadiwy

Suwadiwy – określenie stosowane do trzech południowych atoli Malediwów, Addu, Huvadu i Fuahmulah, które w latach 1959–1963 stanowiły niezależne państwo. 
3 stycznia 1959 mieszkańcy południowych atoli Malediwów ogłosili niezależność od rządów brytyjskich i powołali Zjednoczoną Republikę Suwadiwów. Stolicą nowego kraju zostało Hithadhoo, prezydentem został Abdullah Afeef Didi.
Już w czerwcu 1959 Brytyjczycy zajęli atol Addu, zaś rok później dokonali desantu na Huvadu. 23 września 1963 ludność Suwadiwów została zmuszona do ponownego uznania rządów brytyjskich.

</doc>
<doc id="731533" url="https://pl.wikipedia.org/wiki?curid=731533" title="Cenne-Monesties">
Cenne-Monesties



</doc>
<doc id="731534" url="https://pl.wikipedia.org/wiki?curid=731534" title="Centres">
Centres



</doc>
<doc id="731535" url="https://pl.wikipedia.org/wiki?curid=731535" title="Cerbere">
Cerbere



</doc>
<doc id="731536" url="https://pl.wikipedia.org/wiki?curid=731536" title="Cercie">
Cercie



</doc>
<doc id="731537" url="https://pl.wikipedia.org/wiki?curid=731537" title="Cerisieres">
Cerisieres



</doc>
<doc id="731538" url="https://pl.wikipedia.org/wiki?curid=731538" title="Cerisy-la-Foret">
Cerisy-la-Foret



</doc>
<doc id="731539" url="https://pl.wikipedia.org/wiki?curid=731539" title="Cerise">
Cerise



</doc>
<doc id="731540" url="https://pl.wikipedia.org/wiki?curid=731540" title="Karolina Svetla">
Karolina Svetla



</doc>
<doc id="731542" url="https://pl.wikipedia.org/wiki?curid=731542" title="Niwa (forma terenu)">
Niwa (forma terenu)

Niwa „to, co styka się (z) polem, co przylega do pola”; hebr. "nawe"; niem. die Au(e); poł. naiwa, dłuż. niwa, pomor. niva, cz. niva – w systemie wiejskiej gospodarki feudalnej jednostka służąca celom obrachunkowym i ewidencyjnym. Podział gruntu na niwy mógł np. wynikać z typu łanowego pomiaru powierzchni, tzn. że niwa złożona była z parcel o wymiarach łanu.
W zależności od formy działalności gospodarczej, ukształtowania terenu, oraz własności określana dodatkowo przydawkami np. "Niwa Ogrodowa", "Niwa Tomaszowa", Niwa "dworska" (grupa zabudowań dworskich należąca do jednego właściciela), Niwa "górska" (wzgórze na granicy przyległych wsi) etc. W kontekście księgi wieczystej oraz mapy katastralnej to inaczej działka, grunt. Między innymi tzw. Metryka Józefińska z lat 1785–1788, która opisuje szczegółowo poszczególne partie pól uprawnych nazywając je „niwami”.
Stanowi część formularza do zapisów przy sporządzaniu „protokołów parcelowych”, który przy regulowaniu katastru obejmował poza nr. karty, m.in. "nazwę niwy" lub jej numer. W dawnych mapach katastralnych nie są uwidocznione wszystkie niwy, które są w miejscowości, „ale jest zwykle tylko kilka nazw wybranych dla podzielenia mapy na tyleż części, które to części są potrzebne dla łatwiejszego oryentowania się na mapie”.

</doc>
<doc id="731547" url="https://pl.wikipedia.org/wiki?curid=731547" title="Elektroda chinhydronowa">
Elektroda chinhydronowa

Elektroda chinhydronowa – półogniwo zbudowane z elektrody platynowej zanurzonej w roztworze chinhydronu, czyli równomolowym roztworze chinonu i hydrochinonu.
Elektroda chinhydronowa jest odwracalna względem jonów hydroniowych i jest elektrodą redoks, na której cząstkową reakcją potencjałotwórczą jest wymiana elektronów i protonów między chinonem a hydrochinonem według schematu:

</doc>
<doc id="731551" url="https://pl.wikipedia.org/wiki?curid=731551" title="EADS Space Transportation">
EADS Space Transportation

EADS Space Transportation – część konsorcjum EADS utworzona w czerwcu 2003 z działu "Space Infrastructure" firmy Astrium i działu "Launch Vehicles" firmy EADS. Do lipca 2006 był to podmiot podległy EADS Space i będący jego podwykonawcą. W lipcu 2006 trzej podwykonawcy EADS Space: EADS Space Transportation, EADS Astrium i EADS Space Services, zostali zreorganizowani i przeszli pod zarząd nowego przedsiębiorstwa, ASTRIUM.
"EADS Space Transportation" jest głównym wykonawcą rakiet Ariane 5, modułu Columbus i statku ATV. Bierze udział także w mniejszych projektach, np. Phoenix. Jest producentem francuskich rakiet z głowicami jądrowymi, tj. M51 SLBM.
W czerwcu 2005 wygrał, wraz z Lockheed Martinem kontrakt na budowę pojazdu Crew Exploration Vehicle (CEV).
EADS Space Transportation prowadzi również kampanię LIFE, która przewiduje rozpoczęcie obserwacji astronomicznych z powierzchni Księżyca.
Siedem zakładów przedsiębiorstwa leży we Francji (Les Mureaux, niedaleko Paryża i w Akwitanii, niedaleko Bordeaux), oraz w Niemczech (Brema).

</doc>
<doc id="731554" url="https://pl.wikipedia.org/wiki?curid=731554" title="Centrum Lotów Kosmicznych imienia Lyndona B. Johnsona">
Centrum Lotów Kosmicznych imienia Lyndona B. Johnsona

Centrum Lotów Kosmicznych imienia Lyndona B. Johnsona (Johnson Space Center, JSC) – centrum załogowych lotów kosmicznych NASA w Houston w Teksasie.
W JSC znajduje się Centrum Kontroli Misji, tj. centrum kontroli agencji NASA – koordynujące i monitorujące wszystkie załogowe loty kosmiczne Stanów Zjednoczonych. Prowadzi się tu też treningi astronautów NASA (np.: załóg Międzynarodowej Stacji Kosmicznej). W JSC znajdują się także pomieszczenia Lunar Receiving Laboratory, gdzie pierwsi astronauci powracający z Księżyca przechodzili kwarantannę i gdzie składowane są próbki gruntu i skał księżycowych.
Ośrodek znajduje się w Clear Lake City na przedmieściu Houston, na ziemi podarowanej przez pobliski Uniwersytet Rice’a.
Historia.
Powstanie ośrodka w Houston ma swoje źródło w powołaniu w 1958 agencji NASA na mocy National Aeronautics and Space Act i rozpoczęciu prac nad amerykańskim programem lotów załogowych. Do założenia ośrodka lotów właśnie w tym miejscu przyczynił się m.in. pochodzący z Teksasu senator Lyndon B. Johnson, wiceprezydent za czasów prezydentury Johna F. Kennedy’ego (a w latach 1963–1969 prezydent USA).
25 maja 1961, trzy tygodnie po locie Alana Sheparda w kosmos, prezydent John Kennedy zgłosił Kongresowi plan wysłania przez Stany Zjednoczone człowieka na Księżyc do końca dekady.
19 września 1961 NASA oficjalnie ogłosiła, że warty 60 milionów dolarów „Ośrodek Załogowych Statków Kosmicznych” (Manned Spacecraft Center) powstanie w Houston na 1000 akrach ziemi należącej wcześniej do Uniwersytetu Rice’a (19 września 1961). 
Budowa rozpoczęła się w kwietniu 1962. Do 1965 centrum stało się w pełni operatywne i przejęło odpowiedzialność za koordynację i monitorowanie każdej załogowej misji NASA począwszy od Gemini 4 (3 – 7 czerwca 1965).
Po śmierci Johnsona w 1973 zmieniono nazwę na Johnson Space Center – Ośrodek Kosmiczny im. Lyndona B. Johnsona.
Komora A.
Komora A ("Chamber A") w Centrum Przestrzeni Kosmicznej im. Johnsona ma średnicę 16,8 m i wysokość 27,4 m, możliwość przeprowadzania testów próżniowych i termicznych, oraz sławę obiektu, w którym przeprowadzano testy statków kosmicznych programu Apollo z załogami i bez. Jest ona przystosowana do przeprowadzania szerokiego spektrum testów i symulacji oraz adaptacji do ciśnieniowo-termalnych warunków różnego rodzaju obiektów do statków kosmicznych włącznie. Badane obiekty są wstawiane do komory za pośrednictwem precyzyjnych dźwigów. Podczas gdy przeprowadzane są testy z udziałem ludzi, podwójne układy blokad zapewniają bezpieczne przejście od ciśnienia atmosferycznego, do warunków próżni kosmicznej i na odwrót.
Obecnie Komora A podlega zasadniczej rekonstrukcji w celu jej przygotowania do testowania Kosmicznego Teleskopu Jamesa Webba. Po zakończeniu budowy, komora będzie przystosowana do ultra czystych systemów pompowania wysokiej próżni, wolna od węglowodorów i będzie miała zdolność do symulowania bardzo niskiej temperatury przestrzeni kosmicznej (35 K) ograniczonej do objętości walca o średnicy 14 metrów i 24 metrów wysokości.
Komora A jest obecnie największą na świecie kriogeniczną komorą wysokiej próżni przystosowaną do testów optycznych. Hydraulicznie otwierane drzwi mają masę 40 ton. Powietrze zawarte w objętości komory A ma masę 25 ton. Kiedy całe możliwe do wyssania z komory powietrze zostaje usunięte, to masa pozostała we wnętrzu jest równoważna masie połowy zszywki.
Dyrektorzy JSC.
1. Robert R. Gilruth (listopad 1961 - styczeń 1972)
Ważniejsze wydarzenia za kadencji:
2. Christopher C. Kraft Jr. (styczeń 1972 - sierpień 1982)
Ważniejsze wydarzenia:
3. Gerald D. Griffin (sierpień 1982 - styczeń 1986)
Ważniejsze wydarzenia:
4. Jesse W. Moore (styczeń 1986 - październik 1986)
Najważniejsze wydarzenie:
5. Aaron Cohen (październik 1986 - sierpień 1993)
Ważniejsze wydarzenia:
6. Carolyn L. Huntoon (styczeń 1994 - sierpień 1995)
Ważniejsze wydarzenia:
7. George W. S. Abbey (styczeń 1996 - luty 2001)
Ważniejsze wydarzenia:
8. Roy S. Estess (luty 2001 - marzec 2002)
Ważniejsze wydarzenia za kadencji:
9. Jefferson D. Howell Jr. (marzec 2002 – listopad 2005)
Ważniejsze wydarzenia za kadencji:
10. Michael Coats (listopad 2005 – grudzień 2012)
Ważniejsze wydarzenia za kadencji:
11. Ellen Ochoa (styczeń 2013 – obecnie)

</doc>
<doc id="731556" url="https://pl.wikipedia.org/wiki?curid=731556" title="Lilia bulwkowa">
Lilia bulwkowa



</doc>
<doc id="731559" url="https://pl.wikipedia.org/wiki?curid=731559" title="Stanisław Antoni Szczuka">
Stanisław Antoni Szczuka

Stanisław Antoni Szczuka herbu Grabie, pseud. "Candidus Veronensis, Szczerota Prawdzicki" (zm. 19 maja 1710 w Warszawie) – podkanclerzy litewski w 1699 roku, referendarz koronny w 1688 roku, regent kancelarii większej koronnej w latach 1684–1688, cześnik wiski w 1682 roku, sekretarz królewski w 1675 roku, starosta lubelski w latach 1687–1710, pisarz polityczny.
Życiorys.
Wczesną młodość spędził w Wilnie. Syn wojskowego Stanisława Szczuki i Zofii Szpilewskiej z Neronowiczów. Urodził się w średniozamożnej rodzinie szlacheckiej i edukował się w Wilnie i Krakowie. 6 lutego 1695 roku poślubił Konstancję Marię Annę Potocką, córkę starosty jabłonowskiego Bogusława Potockiego, którą nawrócił z kalwinizmu na katolicyzm.
Dzięki swoim umiejętnościom oraz protekcji związanego z dworem Kazimierza Szczuki doszedł do wysokich godności i znacznego majątku. Kształcił się w Akademii Krakowskiej, przez kilkanaście miesięcy poznawał funkcjonowanie prawa w trybunale lubelskim. Był podczaszym wiskim. 
Od roku 1675 był sekretarzem Jana III Sobieskiego, a od 1684 regentem kancelarii koronnej. W 1683 jako rotmistrz husarski wziął udział w odsieczy Wiednia. Deputat do konstytucji z Wielkopolski w 1685 roku. W 1688 został referendarzem wielkim koronnym. W 1690 był wysłannikiem i posłem Rzeczypospolitej Obojga Narodów w Prusach Książęcych, a od 1699 podkanclerzym W. Ks. Litewskiego. 
Poseł na sejm 1692/1693 roku, sejm 1693 roku, sejm 1695 roku z województwa lubelskiego i ziemi łukowskiej.
W 1697 roku był elektorem Augusta II Mocnego z ziemi wiskiej, pułkownikiem ziemi wiskiej i posłem na sejm elekcyjny. W 1706 roku zmienił stronę i stał się zwolennikiem Stanisława Leszczyńskiego. 
Jako marszałek sejmu prowadził niezwykłe obrady sejmu od 17 października 1688 do 1 kwietnia 1689 i sejmu 16 czerwca–30 lipca 1699 w Warszawie. Był posłem województwa lubelskiego i ziemi łukowskiej na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był elektorem Augusta II Mocnego w 1697 roku. W styczniu 1702 roku podpisał akt pacyfikacji Wielkiego Księstwa Litewskiego. Był uczestnikiem Walnej Rady Warszawskiej 1710 roku. 
Był wybitnym pisarzem politycznym i mówcą sejmowym. Proponował reformę szkolnictwa, m.in. poprzez założenie w Polsce publicznych szkół utrzymywanych przez skarb państwa. Był jednocześnie fanatycznym katolikiem, sądzącym się z kalwinistami, których zbory w swoich dobrach zamykał i niszczył.
Około 1689 roku wybudował swoją rezydencję – dwór w Winiarach według projektu Augustyna Locciego, obecnie Muzeum Kazimierza Pułaskiego w Warce.
Zmarł 19 maja 1710 roku w Warszawie i został pochowany w stworzonym przez siebie Szczuczynie.
Portrety Stanisława Antoniego Szczuki.
Rzeczywisty wygląd Stanisława Antoniego Szczuki przedstawiają portrety: fundatora kościoła w Szczuczynie, portret trumienny i portret półpostaci w zbroi z buławą ze Lwowskiej Galerii Obrazów. Popularny, powszechnie publikowany całopostaciowy portret Stanisława Antoniego Szczuki w stroju polskim, znajdujący się w galerii Pałacu w Wilanowie, został namalowany przez nieznanego malarza ok. 1735–1740, co oznacza, że powstał ok. 30 lat po śmierci Stanisława Antoniego Szczuki. Jest to portret imaginacyjny, który cechuje brak podobieństwa do powyższych portretów. Przypuszczalnie powstał na zamówienie wnuczki Stanisława Antoniego Szczuki, Marianny z Kątskich Potockiej, zmarłej w 1768, matki Stanisława Kostki Potockiego. Podobnie sporządzony na podstawie całopostaciowego portretu w galerii w Wilanowie rysunek Polkowskiego dla „Tygodnika Ilustrowanego” z 1862 roku jest wizerunkiem imaginacyjnym.

</doc>
<doc id="731561" url="https://pl.wikipedia.org/wiki?curid=731561" title="10 Opolska Brygada Logistyczna">
10 Opolska Brygada Logistyczna

10 Opolska Brygada Logistyczna im. płk Piotra Wysockiego (10 BLog) – związek taktyczny (niższego szczebla) wsparcia logistycznego Wojska Polskiego.
Formowanie i zadania.
Brygada została sformowana na podstawie Zarządzenia Nr 14 PF/Org. Ministra Obrony Narodowej z dnia 9 lutego 1999 roku. Stacjonuje w Opolu i Komprachcicach. Podlega Inspektoratowi Wsparcia Sił Zbrojnych.
Realizuje głównie zadania wsparcia wojsk operacyjnych wchodzących w skład Polskich Kontyngentów Wojskowych (PKW), działających poza granicami kraju. Zabezpieczała kontyngenty: PKW Macedonia, PKW Kosowo, PKW Bośnia i Hercegowina, PKW Afganistan, PKW Irak, PKW Kongo, PKW Syria, a także brała udział w udzielaniu pomocy humanitarnej PKW Pakistan, po trzęsieniu ziemi w 2005 roku.
30 października 2012 w skład 2 batalionu logistycznego została włączona 24 kompania transportowa w Krośnie Odrzańskim. Pododdział został utworzony na bazie rozformowanego 4 Batalionu Zaopatrzenia.
Tradycje.
Decyzją Nr 265/MON Ministra Obrony Narodowej z 4 października 2002 10 Opolska Brygada Logistyczna kontynuuje tradycje:
19 października 2002 roku prezydent Aleksander Kwaśniewski wręczył Brygadzie sztandar.

</doc>
<doc id="731564" url="https://pl.wikipedia.org/wiki?curid=731564" title="Herb Wolf">
Herb Wolf



</doc>
<doc id="731565" url="https://pl.wikipedia.org/wiki?curid=731565" title="Chińczyk (gra)">
Chińczyk (gra)



</doc>
<doc id="731567" url="https://pl.wikipedia.org/wiki?curid=731567" title="Duduk">
Duduk

Duduk – instrument dęty drewniany z podwójnym stroikiem, pochodzący z Armenii, wyrabiany zazwyczaj z drewna moreli. Ma ciepłe, nosowe brzmienie zbliżone do saksofonu.
Popularny na terenie Bliskiego Wschodu. Duduk posiada ponad 1500-letnią tradycję (według innych źródeł nawet 3000 lat), i choć najpewniej swoje pochodzenie zawdzięcza Ormianom, jest także ważnym elementem kultury tureckiej, gruzińskiej i azerskiej. W samej Armenii istnieją specjalistyczne uczelnie, uczące jedynie gry na tym instrumencie.
Popularny w muzyce filmowej lat 90. końca XX i początku XXI wieku. Duduk wykorzystano m.in. w ścieżkach dźwiękowych filmów "Ostatnie kuszenie Chrystusa", "Gladiator", "Ronin", "Pasja" oraz "Król Artur". Jest też użyty w albumie "Liczy się każdy dzień" zespołu TGD, w albumie "Trasa" zespołu Deus Meus oraz w IV akcie Symfonii Orca - Serj'a Tankiana.
Budowa instrumentu.
Instrument składa się z dwóch głównych części. Pierwsza z nich to cylindryczny korpus, wykonywany zazwyczaj z drewna morelowego, sezonowanego przez 20-25 lat, na którym jest 9 górnych otworów palcowych, służących do zmiany wysokości dźwięku, i 1 otwór dolny, zakrywany kciukiem, służący do zmiany natężenia dźwięku. 
Drugą część stanowi stroik ("ghamish" lub "yegheg"), wykonany z trzciny, która rośnie obficie wzdłuż brzegów rzeki Arax. w Armenii stroik ma zazwyczaj długość 9-14 cm. Jest otoczony cienką elastyczną drewnianą obręczą ("dzaynkargavorich"), regulującą stopień otwarcia stroika, na końcu zaś jest zamykany drewnianą osłoną ("pakan"), która chroni jego delikatną krawędź i utrzymuje jej właściwy kształt. Osłona ta zwisa w czasie gry na sznureczku.
Duduki budowane są w różnych wielkościach, w zw. z czym skala instrumentów rozpoczyna się od różnych dźwięków podstawowych. Główne typy instrumentów mają dźwięk podstawowy g, a, b, c, d, e. Zazwyczaj mierzą 28, 33, lub 40 cm długości. 
Technika gry.
Dźwięk duduka jest ciepły, delikatny i ma nieco nosowy tembr. Zazwyczaj część dźwięków wykonuje się, regulując jedną ręką stopień otwarcia stroika, zaś drugą zamykając i otwierając otwory palcowe.
Wysokość dźwięku zmienia się za pomocą odpowiedniego układu palców na otworach instrumentu:
Pozycja rąk może być też odwrotna, w zależności od tego, jak muzyk uczył się grać.
Dźwięki chromatyczne można uzyskać poprzez częściowe zakrycie otworów palcowych. 
W czasie gry stosuje się różne rodzaje artykulacji. Do gry staccato wykorzystywane są mięśnie gardła, a tylko wyjątkowo język. Wibrację uzyskuje się przez zmienny nacisk warg na stroik. Istnieją dwa rodzaje wibracji: szybka i wolna. Stosuje się ją na końcu długich dźwięków. Wykorzystywana jest też technika gry glissando przy jednoczesnej współpracy palców i warg.
Duduki najczęściej występują w duecie, w którym jeden z muzyków gra melodię na mniejszym instrumencie o ostrzejszym brzmieniu, a drugi mu towarzyszy na większym instrumencie o cichszym brzmieniu ("dam duduk"), grając stałe, długie dźwięki burdonowe, stosując przy tym technikę oddechu cyrkulacyjnego. Muzyk grający "dam" zwany jest "damkash". Dudukowi często też akompaniuje "dhol", dwustronny bęben ormiański.

</doc>
<doc id="731568" url="https://pl.wikipedia.org/wiki?curid=731568" title="Puszcza Bydgoska">
Puszcza Bydgoska

Puszcza Bydgoska – kompleks leśny położony na południe od Bydgoszczy i Torunia, o powierzchni ponad 45 tys. ha.
Charakteryzuje się występowaniem rozległych pól wydm śródlądowych, porośniętych borem sosnowym z domieszkami gatunków liściastych dębu, brzozy, grabu i innych.
Położenie.
Puszcza Bydgoska rozciąga się na obszarze o długości około 65 km i szerokości od 12 do 20 km. Jej granice wyznaczają:
Puszcza znajduje się w mezoregionie Kotliny Toruńskiej (zwanej także Toruńsko-Bydgoską), graniczącym od północy z pojezierzami: Chełmińskim, Dobrzyńskim i Krajeńskim, a od południa z Równiną Inowrocławską.
Pod względem administracyjnym Puszcza Bydgoska znajduje się w całości na obszarze województwa kujawsko-pomorskiego, głównie w powiatach: bydgoskim i toruńskim. Zajmuje również skrawki powiatów: nakielskiego, inowrocławskiego i aleksandrowskiego.
W całości administrowana jest przez Regionalną Dyrekcję Lasów Państwowych w Toruniu, w nadleśnictwach: Bydgoszcz, Solec Kujawski, Cierpiszewo i Gniewkowo.
Według regionalizacji przyrodniczo-leśnej Puszcza obejmuje tereny położone w III Krainie Wielkopolsko-Pomorskiej, w 5 dzielnicy Kotliny Toruńsko-Płockiej.
Dzieje puszczy.
Kompleksy leśne ciągnące się na południe od Bydgoszczy, od Nakła na zachodzie po Toruń na wschodzie, należały do połowy XIV wieku do książąt kujawskich, a następnie do królów polskich. Były to tzw. Bydgoskie Bory Królewskie. Administrację nad większą częścią Puszczy sprawował bydgoski wójt. W XV-XVII wieku wójtostwo bydgoskie stanowiło część uposażenia bydgoskiego starostwa. Dopiero od 1710 r. starostwo i wójtostwo były wydzierżawiane oddzielnie. Dodatkowo na początku XVII wieku z grodowego starostwa bydgoskiego wydzielono niegrodowe starostwo soleckie, które uposażono fragmentem Puszczy Bydgoskiej. 
W XVII-XVIII wieku lasy będące własnością wójtostwa bydgoskiego sięgały na wschodzie wsi Chrośna, a na zachodzie Gorzenia koło Nakła. Część lasów nadano także jako uposażenie dla miast: Bydgoszczy i Solca Kujawskiego. W 1325 r. Przemysł, książę kujawski, nadając prawa miejskie osadzie soleckiej obdarzył ją częścią borów. Wraz z nadaniem praw miejskich Bydgoszczy w 1346 r. Kazimierz Wielki przydzielił miastu około 500 ha lasów. Mimo że część lasów przydzielono Bydgoszczy, administrację nad nimi sprawował w dalszym ciągu wójt i miasto toczyło z nim spory aż do pierwszego rozbioru Polski, kiedy to tereny tutejsze przejęte zostały przez administrację pruską. Pozostałe obszary leśne, nie będące pod jurysdykcją starostów i miast – pozostawały pod władaniem korporacji duchownych.
W inwentarzu wójtostwa bydgoskiego z 1744 roku zapisano o lasach bydgoskich „ku Kujawom idących” w sposób następujący: 
W końcu XVII i na początku XVIII wieku w dolinach Wisły, Noteci i Bachorzy osadzeni zostali na osadnicy holenderscy i niemieccy, którzy przystąpili do osuszania bagien i regulacji rzek oraz karczowania znacznych połaci leśnych, porastających wydmowe obszary Puszczy Bydgoskiej. Efektem tych działań było wypełnienie pustki osadniczej pomiędzy Bydgoszczą, Brzozą i Solcem Kujawskim przez nieliczne osady wiejskie. Generalnie jednak słaba urodzajność gleb na tym obszarze uchroniła Puszczę przed wylesieniem pod uprawę rolną. W wielu powstałych wówczas osadach (Leszyce, Łażyn, Nowa Wieś, Chrośna) nie prowadzono upraw rolnych, lecz mieszkali tu smolarze trudniący się wyrobem produktów drzewnych (węgiel drzewny, smoła, potaż). Powstałe w XVIII w. i rozwijające się w XIX wieku osady śródleśne (Leszyce, Łażyn Mały i Duży, Wypaleniska, Emilianowo, Piecki, Żółwin, Kabat, Kobyle Błota i inne) częściowo zanikły w II połowie XX wieku, a nazewnictwo po dawnych wsiach otrzymały lokalne leśnictwa. Utrzymały się natomiast osady i wsie zlokalizowane na południowych obrzeżach Puszczy, otwarte na południu na łąki nadnoteckie oraz położone wzdłuż Zielonej Strugi. Wykarczowane polany leśne po dawnych wsiach zalesiono w XX wieku, a np. w Wypaleniskach zlokalizowano miejskie wysypisko śmieci. 
Po utworzeniu Księstwa Warszawskiego lasy znalazły się pod administracją władz departamentu bydgoskiego, zaś po 1815 r. zostały ponownie przejęte przez administrację pruską stanowiąc ponownie własność królewską (króla Prus).
W pierwszej połowie XIX wieku dokonano podziału przestrzennego Puszczy na kwadratowe oddziały i ostępy, a w II połowie XIX w. prowadzono porządkowanie stanu lasu, którego elementem były odnowienia sztuczne. Pierwsze urządzanie lasu wykonano w 1845 roku. Intensywna gospodarka leśna, prowadzona w czasach zaboru pruskiego w XIX i początku XX w., związana z chęcią maksymalizacji zysku doprowadziła do powstania wielkopowierzchniowych monokultur sosnowych, co pociągnęło za sobą występowanie znacznych rozmiarów gradacji szkodników pierwotnych i pożarów.
Po I wojnie światowej lasy wróciły na własność państwa polskiego. Po II wojnie światowej reaktywowano jednostki gospodarcze Lasów Państwowych.
Na początku XIX wieku na południe od Torunia wojskowe władze pruskie założyły poligon wojskowy, na którym w późniejszym okresie wybudowano kilka fortów stanowiących fragment umocnień twierdzy Toruń. Poligon ten został rozbudowany podczas okupacji hitlerowskiej i wzbogacony o nowe umocnienia i schrony. W okresie II wojny światowej założono również 400-ha poligon lotniczy w rejonie osady Kabat, na południe od Solca Kujawskiego. Prawdopodobnie przeprowadzano na próby pocisków rakietowych V1.
Puszcza Bydgoska była, zwłaszcza w XIX i XX w., miejscem działań wojennych. W 1919 r. do południowych jej rubieży dotarły wielkopolskie oddziały powstańcze, gdzie 11 stycznia pod Chmielnikami stoczyły zwycięską potyczkę (oddziały dowodzone przez ppor. Pawła Cymsa). We wrześniu 1939 r. przez Puszczę Bydgoską przebiegał odwrót armii „Pomorze”, zaś w styczniu 1945 r. toczyły się tu walki 1 Armii Wojska Polskiego i radzieckiej 47 Armii z Wehrmachtem.
W Leśnictwie Emilianowo funkcjonowała w latach 1939-1948 polska placówka konspiracyjna Związku Walki Zbrojnej (1939–1942), Armii Krajowej (1942–1945) i Wolność i Niezawisłość (1945–1948) pod kryptonimem „Zagroda”. W jej ramach – z inicjatywy miejscowych leśników – powstała grupa konspiracyjna „Darzbór”, która dokonała wielu bohaterskich czynów. Udzielała pomocy więźniom z obozu Bromberg-Ost, dokonywała wywiadu w fabryce zbrojeniowej DAG Fabrik Bromberg, przerzucała do Anglii jeńców brytyjskich ze stalagu XX-A w Toruniu, ukrywała Polaków, a w 1945 r. założyła oddział partyzancki „Świerki II”. Po rozbiciu oddziału na poligonie Kabat przez NKWD, członków grupy sądziły władze PRL. Dwie osoby skazano na karę śmierci „"za działalność w AK"”.
W 1940 r. hitlerowskie władze okupacyjne zaczęły wznosić w Puszczy Bydgoskiej, między wsią Łęgnowo, a Bydgoszczą, zamaskowany kompleks fabryki materiałów wybuchowych DAG Fabrik Bromberg. W latach 1942–1945 produkowano w niej materiały wybuchowe i elaborowano amunicję na potrzeby hitlerowskiej machiny wojennej. Pod nadzorem niemieckich specjalistów, pracowały tu tysiące jeńców i robotników przymusowych z 17 krajów Europy. W 1945 r. większość urządzeń została zdemontowana i wywieziona przez Armię Czerwoną. Po wojnie teren byłej fabryki w Łęgnowie ogrodzono drutem kolczastym i zaadaptowano dla potrzeb powstałych Zakładów Chemicznych (nadal produkujących m.in. materiały wybuchowe). Część obiektów niemieckiego kompleksu przemysłowego została opuszczona i porośnięta lasem.
Po 2004 r. powstała koncepcja wykorzystania byłej fabryki dla celów turystycznych. W 2007 roku zespół NGL-Betrieb (część zakładu mieszcząca wytwórnię nitrogliceryny) został przejęty przez Muzeum Okręgowe w Bydgoszczy, a w 2011 r. otwarto na tym terenie Eksploseum – skansen pohitlerowskiej architektury przemysłowej wraz z podziemną trasą turystyczną.
10 sierpnia 1992 r. podczas długotrwałej, letniej suszy, wybuchł największy w historii Puszczy Bydgoskiej pożar, na terenie pomiędzy Cierpicami, a Gniewkowem. Spłonęło łącznie 2938 ha lasu, a pomimo zaangażowania w akcję ratowniczą setek ludzi, specjalistycznych jednostek straży pożarnej i samolotów, ogień opanowano dopiero po ulewnym deszczu. Pożarzysko zostało uporządkowane i odnowione w latach 1992–1996. Wielkie pożarzysko po uprzątnięciu, celem wzbogacenia biocenozy leśnej jak i naturalnego ograniczenia powierzchni ewentualnych pożarów, odnowiono, oprócz sosny, w znaczącym udziale brzozą oraz dębem (bezszypułkowym i czerwonym) i klonem.
W 1999 r. w centrum Puszczy, na terenie nieczynnego poligonu wojskowego Kabat (przejętego przez Lasy Państwowe w 1994 r.), na południe od Solca Kujawskiego, założono Radiowe Centrum Nadawcze 1 Programu Polskiego Radia. Na terenie o powierzchni 80 ha zbudowano dwa maszty ćwierćfalowe o wysokościach: 330 i 289 m.
Środowisko.
Krajobraz.
Puszcza Bydgoska w całości znajduje się w obrębie mezoregionu Kotliny Toruńskiej, powstałego na skutek erozyjnej działalności wód lodowcowych i rzecznych oraz procesów eolicznych. Jego granice wyznaczają na północy i południu tarasowate zbocza otaczających ją wysoczyzn pojeziernych.
Kotlina, stanowiąca rozszerzenie pradoliny Wisły, ma kształt niecki składającej się z dwu poziomów: zalewowego i wydmowego. Wśród nich wyróżniono 11 teras, ograniczonych wyraźnymi krawędziami. Najwyższe wzniesienia na terenie Puszczy osiągają 116 m n.p.m., podczas gdy najniższe obszary w obrębie terasy zalewowej leżą na wysokości 30-32 m n.p.m.
Na terasie zalewowej Wisły, zwłaszcza w rejonie między Bydgoszczą, a Solcem Kujawskim rozciągają się niziny nadrzeczne, użytkowane jako łąki, pastwiska, ogrody oraz pola uprawne o glebie próchniczej. W XVII wieku powstały tu wsie olęderskie: Otorowo, Plątnowo, Łęgnowo, zaś na wschód od Solca Kujawskiego – wsie Przyłubie oraz Wielka i Mała Nieszawka.
Od południa, począwszy od Glinna Wielkiego, przez Nową Wieś Wielką, aż po tzw. Bydgoskie Łąki Nadnoteckie na zachodzie (między Kobylarnią, a Rynarzewem) – otaczają Puszczę Bydgoską równiny biogeniczne. Miejscami występują na nich torfy o miąższości maksymalnie do 5 m.
Wydmy śródlądowe.
Najbardziej charakterystycznym utworem krajobrazowym na terenie Puszczy Bydgoskiej są zespoły wydm śródlądowych o zróżnicowanych formach.
Kompleks wydm liczy ok. 2000 km² powierzchni i stanowi jeden z większych tego typu obszarów w kraju.
Najrozleglejszymi poziomami, które uległy zwydmieniu są poziomy erozyjno-akumulacyjne, o wysokości bezwzględnej 70-75 m n.p.m. Ich zasięg obejmuje teren rozciągający się od południowych dzielnic Torunia na wschodzie, aż do Nakła nad Notecią na zachodzie. Krawędź tej megaformy opiera się o wyniesienie wysoczyzn morenowych na południu, a północna granica wyrażona jest podcięciem przez niższe terasy w Dolinie Noteci i Kanału Bydgoskiego, Dolinie Brdy i Dolinie Wisły.
Procesy eoliczne, których rezultatem są istniejące pola wydmowe, rozpoczęły się 10 tys. lat p.n.e. tuż po zakończeniu deglacjacji tego terenu, w okresie subfazy krajeńsko-wąbrzeskiej.
Zalegające na dużej powierzchni i cechujące się dużą miąższością piaski, zostały silnie przewiane i utworzyły wały oraz pagórki wydmowe o ramionach skierowanych na zachód. Powstawały one z lokalnego materiału, a transport piasku odbywał się na odległość do kilku kilometrów. Po ociepleniu klimatu i zwiększeniu wilgotności, rozwinęła się bujnie roślinność, która przyczyniła się do utrwalenia i naturalnego unieruchomienia wydm. Obecne deniwelacje pomiędzy szczytami wydm a powierzchnią terasy pradolinnej dochodzą do 30 m, przeciętnie wynoszą 18-20 m.
Na polach wydmowych uformowane zostały zasadniczo następujące typy utworów piaszczystych:
Do najczęściej spotykanych na terenie Puszczy Bydgoskiej są wydmy paraboliczne, których ciągi występują głównie na krawędzi środkowej terasy rzecznej, pomiędzy Przyłubiem, a Cierpicami. Wały wydmowe, o długości dochodzącej do kilku kilometrów, zostały najlepiej wykształcone na niższych poziomach terasowych, zwłaszcza w pobliżu Wielkiej Nieszawski. Wydmy wkroczyły również częściowo na terasę akumulacyjną zbudowaną z aluwiów Wisły, np. w rejonie Solca Kujawskiego.
Jedną z najwyższych wydm na terenie Puszczy jest Góra Szwedzka, położona na zachód od drogi Solec Kujawski – Chrośna. Jej wierzchołek osiąga wysokość 110 m n.p.m., tj. 80 m wyżej od średniego poziomu wód Wisły. Na szczycie znajdują się prawdopodobnie resztki fortyfikacji z okresu wojen szwedzkich (1655-1656 r.), gdyż wedle miejscowej tradycji stacjonował tu posterunek Szwedów kontrolujący szlak komunikacyjny.
W jej sąsiedztwie, w kierunku wschodnim znajduje się najwyższa w Puszczy Bydgoskiej wydma paraboliczna, której wierzchołek osiąga wysokość 116 m n.p.m.
Puszcza Bydgoska znajduje się na obszarze, w którym notowane są stosunkowo niskie opady atmosferyczne (500-520 mm). Z tego powodu, jak również z uwagi na głębokie zaleganie wody gruntowej (5-20 m), obszary wydmowe należą do silnie przesuszonych. Na powierzchni wydm znajduje się warstwa piasku z humusem o miąższości od 5 do 30 cm, pod nią – piaski bezstrukturalne.
Wody.
Puszcza Bydgoska charakteryzuje się słabo wykształconą siecią hydrograficzną. Centrum zajmują obszary bezodpływowe, zaś przez zachodnią część Puszczy przebiega dział wodny pomiędzy zlewniami Odry i Wisły. Do Wisły uchodzą m.in. Zielona Struga oraz Tążyna, która w południowo-wschodniej części kompleksu płynie w leśnej dolinie o głębokości do 20 m i szerokości do 500 m. Zielona Struga (Wierdzielewa) przepływa przez centrum Puszczy z południowego zachodu na północny wschód, w dolinie o długości 11 km, w której meandruje.
Na terenie Puszczy występuje kilka jezior. Do największych należą:
Na północnej krawędzi Równiny Inowrocławskiej, w paśmie Nowa Wieś Wielka – Liszkowice – Glinno Wielkie występują bagna.
Na terenie Puszczy występują również zanikłe jeziora, np. Piecki Jezuickie, porośnięte roślinnością hydrofilną i inne zbiorniki tego typu, położone na północ od jeziora Jezuickiego oraz dawne zastoisko wodne w pobliżu wsi Chrośna, osuszone i przekształcone w łąki przez sprowadzonych w XVII wieku osadników olęderskich. Są to tzw. Łąki Studzienieckie, których nazwa pochodzi od legendy o „świętej studni”, której głębokości w żaden sposób nie można było zmierzyć. Wokół prowadzą drogi leśne, wybudowane w XIX wieku przez pruskich saperów. Wśród łąk można zauważyć dawny półwysep jeziora, porośnięty resztkami starodrzewu z końca XVIII w.
Od końca XVIII wieku następuje stepowienie obszaru Puszczy Bydgoskiej, wywołane głównie działalnością człowieka: melioracją łąk, wyrębem naturalnych drzewostanów i zastąpieniem ich monokulturami sosnowymi oraz pozbawianiem wydm ochrony roślinnej.
Roślinność.
Puszcza Bydgoska na obszarach wydmowych porośnięta jest niemal w całości borem sosnowym z domieszką dębów i brzóz. W podszycie występują masowo jałowce pospolite i jarzębiny. W runie rosną mchy i porosty, trawy piaskowe, wrzosy oraz borówki – czarna i brusznica.
Wydmy porastają psammofity, tak pochodzenia kontynentalnego (np. łyszczec wiechowaty) jak i nadmorskiego (wydmuchrzyca piaskowa, piaskownica zwyczajna) oraz w zwartych rozłogach turzyce.
Na wilgotniejszych glebach, w obniżeniach międzywydmowych i w miejscach zachowania glin morenowych rosną lasy mieszane i liściaste, w których występują przede wszystkim oba gatunki dębu (szypułkowy i bezszypułkowy), graby, osiki, w mniejszym stopniu lipy. Natomiast stosunkowo rzadko, głównie w okolicy cieków wodnych – występują lasy dębowo-grabowe (grądy) oraz świetliste dąbrowy.
Na terasie zalewowej, nad Wisłą, występują łęgi topolowo-wierzbowe, w których dominuje olsza szara oraz topola zwana nadwiślańską, dochodząca nieraz do znacznych rozmiarów. W bujnym podszycie rosną m.in. czeremcha i bez czarny. Brzegi strug wodnych urozmaicają miejscami łęgi olszowo-jesionowe, składające się z olszy szarej i jesionu wyniosłego.
Enklawy bezleśne tworzą najczęściej podmokłe obniżenia deflacyjne, czasami wytopiskowe, z glebami organogenicznymi, użytkowane jako łąki. Występują na nich powszechnie spotykane gatunki roślin (głównie traw): kupkówka pospolita, wiechlina łąkowa, wiechlina zwyczajna, kłosówka wełnista, tomka wonna, wyczyniec łąkowy, jaskier ostry, mozga trzcinowata, szczaw zwyczajny.
Natomiast na przesuszonych terenach pradolinnych rozwijają się zbiorowiska muraw napiaskowych z takimi gatunkami jak: szczaw polny, zawciąg pospolity, kostrzewa czerwona, kocanka piaskowa, szczotlicha siwa.
W niektórych fragmentach Puszczy występują chronione gatunki roślin, m.in.:
Drzewostany.
Ponad 90% obszaru Puszczy zajmują siedliska borowe. Udział gatunków iglastych w drzewostanach sięga 95%-97%. Średni wiek drzew wynosi 50-60 lat. Przeciętna zasobność drzewostanów gospodarczych wynosi 160-200 m³&gt;/ha, a jego roczny przyrost 3-4 m³/ha.
Obszar Puszczy Bydgoskiej położony jest w granicach zasięgów geograficznych większości gatunków drzew rosnących na Niżu Polskim. Brak tu jest jednak naturalnych stanowisk buka, jodły pospolitej, modrzewia europejskiego i polskiego, brekinii oraz świerka pospolitego.
W Puszczy Bydgoskiej można wyróżnić kilkanaście zespołów siedliskowych.
Współczesny obraz szaty roślinnej Puszczy Bydgoskiej jest skutkiem eksploatacyjnej gospodarki leśnej (sztuczne wprowadzanie drzewostanów sosnowych od połowy XIX wieku), oraz gospodarki wodnej (osuszanie jezior i bagien przez olędrów). Puszcza charakteryzuje się ubóstwem gatunkowym spowodowanym głównie niską żyznością i wilgotnością siedlisk. Zdecydowanie przeważają monokultury sosny, tworzące na ogół równowiekowe powierzchnie. Bogatsze gatunkowo są młodsze drzewostany (poniżej 40 lat), gdyż nowo zakładane uprawy leśne są dostosowywane w większym, niż niegdyś stopniu do warunków siedliskowych.
Zasadniczym czynnikiem decydującym o małym zróżnicowaniu drzewostanów jest duży udział siedlisk boru świeżego i boru suchego. Lasy charakteryzują się wysoką zgodnością składu gatunkowego z siedliskiem, oszacowaną na ok. 90%.
Fauna.
W kompleksach leśnych Puszczy występuje kilkaset gatunków zwierząt z rodzaju kręgowców (tylko na obszarze Nadleśnictwa Bydgoszcz stwierdzono występowanie 168 gatunków, w tym 141 objętych ochroną). Najliczniejszą grupę stanowią ptaki. Stwierdzono tu lęgi 108 gatunków i regularne pojawianie się na przelotach ponad 30. Awifauna wodna i błotna gromadzi się zwłaszcza nad Wisłą, która stanowi ważny korytarz ekologiczny, a także na nadnoteckich łąkach i nad jeziorem Jezuickim.
Do najcenniejszych gatunków ptaków lęgowych, spośród których kilka umieszczonych zostało w Polskiej Czerwonej Księdze Zwierząt należą: bąk, bocian czarny, kania rdzawa, żuraw, derkacz i zimorodek. Natomiast do najpospolitszych gromadzących się na bagnach śródleśnych i różnego rodzaju zbiornikach wodnych z pasami przybrzeżnej roślinności należą: kurki wodne, krzyżówki, łyski, dzikie gęsi i łabędzie.
Na terenach otwartych występują: gawrony, skowronki polne, kuropatwy i kuliki wielkie, pospolite szczególnie w obszarze łąk nadwiślańskich oraz na terenach trawiastych i bagiennych. W lasach gnieżdżą się natomiast kosy, drozdy śpiewaki, sójki, wilgi, zięby pospolite, skowronki borowe, strzyżyki, dzięcioły zielone, dzięcioły duże i myszołowy zwyczajne. Przelotem nad Wisłą pojawiają się również orły bieliki.
Wśród ssaków stwierdzono blisko 50 gatunków, z czego 17 objętych jest ochroną. Do pospolitych mieszkańców Puszczy należą: jelenie, sarny, dziki, zające, dzikie króliki, lisy oraz borsuki. Przechodnio pojawia się łoś, a coraz częściej spotykany jest wilk szary (w 2014 bytowało w Puszczy około 20 osobników). Nad Kanałem Bydgoskim bytuje bóbr.
Z gadów spotyka się w Puszczy Bydgoskiej jaszczurki zwinki, rzadziej jaszczurki żyworodne, a w wilgotnych lasach i borach – padalce zwyczajne. Nad śródleśnymi zbiornikami wodnymi, na torfowiskach i skrajach lasów występuje zaskroniec zwyczajny. Stosunkowo rzadko spotkać można natomiast żmiję zygzakowatą i gniewosza plamistego.
Z płazów stwierdzono ok. 13 gatunków, wszystkie objęte ochroną, zaś wśród ryb m.in. objęte całkowitą ochroną jesiotry zachodnie, niegdyś stale wędrujące na tarło Wisłą oraz łososie atlantyckie, udające się Wisłą na tarło do Drwęcy.
Wchodzące w skład Puszczy tereny leśne Nadleśnictwa Bydgoszcz są miejscem bytowania 458 gatunków bezkręgowców.
Ochrona przyrody.
Puszcza Bydgoska jest ważnym ogniwem naturalnego korytarza ekologicznego o znaczeniu międzynarodowym (zgodnie z koncepcją ECONET), łączącym wzdłuż Wisły, Kampinoski Park Narodowy, przez Lasy Gostynińsko-Włocławskie z Borami Tucholskimi na północy oraz doliną Noteci i Puszczą Notecką na zachodzie.
Większość Puszczy Bydgoskiej jest objęta ochroną prawną w obszarach chronionego krajobrazu:
Na terenie Puszczy i jej obrzeżach znajdują się cztery rezerwaty przyrody, jeden projektowany oraz kilkaset użytków ekologicznych. Wśród pomników przyrody znajdują się m.in. okazałe sosny zwyczajne, dęby szypułkowe, topole czarne i białe oraz głaz narzutowy o obwodzie 695 cm.
Rezerwaty przyrody w Puszczy Bydgoskiej i na jej obrzeżach:
Tereny przylegające do Wisły, Noteci i Kanału Bydgoskiego należą ponadto do obszarów chronionych w sieci Natura 2000. Są to:
Zaludnienie.
Obszar Puszczy Bydgoskiej stanowi generalnie strefę wpływów etnograficznej grupy kujawskiej – Borowiacy Kujawscy (tzw. Kujawy Nadwiślańskie, Białe lub Borowe), a na zachodzie miesza się z grupą krajeńską.
Z uwagi na bardzo wysoki stopień zalesienia, obszar ten charakteryzuje się słabo rozwiniętą siecią osadniczą. W jego obrębie znajdują się nieliczne osady wiejskie, założone przez osadników olęderskich: Mała Nieszawka, Kąkol (Cierpice), Filipia (Dybowo), Przyłubie, Chrośna, Otorowo, Łęgnowo, Makowiska, Wypaleniska i inne.
Większe ośrodki miejskie znajdują się na obrzeżach Puszczy. Największym z nich jest Bydgoszcz, dla której Puszcza stanowi jeden z najważniejszych obszarów wypoczynku codziennego i świątecznego. Na północnym obrzeżu kompleksu leży również Solec Kujawski, Toruń, a na południowym wschodzie Aleksandrów Kujawski i Ciechocinek, zaś na południu Gniewkowo.
Komunikacja.
Dostępność komunikacyjna Puszczy Bydgoskiej wiąże się ściśle z istniejącym układem dróg oraz linii kolejowych, przebiegających w trójkącie Bydgoszcz – Toruń – Inowrocław. Przez zwarte obszary leśne prowadzi sieć dróg utwardzonych udostępnionych dla ruchu kołowego oraz drogi leśne zamknięte dla pojazdów samochodowych.
W styczniu 2012 roku oddano do użytku nową drogę łączącą obwodnicę Bydgoszczy z dzielnicą Glinki.
Turystyka.
Rejon Puszczy posiada stosunkowo ubogie zagospodarowanie turystyczne. Duży ruch turystyczny generują miasta położone na obrzeżach Puszczy: Toruń, Bydgoszcz, Ciechocinek. Najważniejszym letnim kąpieliskiem jest jezioro Jezuickie, zaś do najatrakcyjniejszych obiektów turystycznych należy park jurajski w Solcu Kujawskim oraz otwarte w 2011 r. Eksploseum na terenie byłej DAG Fabrik Bromberg.
Wśród zabytków architektury: zachowały się domy kolonistów olęderskich z XVIII w. – najciekawsze w Łęgnowie i Słońsku, olęderski spichlerz młyński w Otorowie oraz drewniany XVIII-wieczny kościół św. Anny w Liszkowie.
W Puszczy Bydgoskiej znajduje się również infrastruktura edukacyjno-turystyczna, zorganizowana przez służby Lasów Państwowych. Są to m.in.: cztery leśne ścieżki dydaktyczne, utworzone w latach 1996–1997, ośrodek szkoleniowo-wypoczynkowy w siedzibie nadleśnictwa w Solcu Kujawskim oraz pokój gościnny w siedzibie nadleśnictwa w Gniewkowie.
Leśne ścieżki dydaktyczne na terenie Puszczy Bydgoskiej:
Szlaki turystyczne.
Puszcza Bydgoska stanowi atrakcyjny obszar dla turystyki pieszej i rowerowej, a także grzybiarzy i myśliwych. Przez jej obszar wytyczono kilkanaście znakowanych szlaków turystycznych:
Miejsca pamięci narodowej.
Podczas okupacji hitlerowskiej Puszcza Bydgoska była miejscem wielu masowych egzekucji ludności polskiej i żydowskiej. Na terenach leśnych znajdują się symboliczne mogiły i tablice pamiątkowe, nie licząc zbiorowych mogił na cmentarzach:

</doc>
<doc id="731571" url="https://pl.wikipedia.org/wiki?curid=731571" title="Sprawa Czechowicza">
Sprawa Czechowicza

Sprawa Czechowicza (1929) – potoczna nazwa jedynego postępowania przed Trybunałem Stanu w okresie II Rzeczypospolitej. Dotyczyło ono nieprawidłowego wykorzystania nadwyżek budżetowych państwa. Jako oskarżony przed Trybunałem stanął ówczesny minister skarbu Gabriel Czechowicz. Trybunał nie rozstrzygnął o winie i skierował sprawę do rozpatrzenia przez Sejm, który nie zdążył się wypowiedzieć do nowych wyborów.
Afera.
Początki rządów sanacji w Polsce zbiegły się ze znaczną poprawą koniunktury na rynkach światowych. Polska gospodarka skorzystała m.in. na wielomiesięcznych strajkach górników w Wielkiej Brytanii i Skandynawii.
W latach 1926–1929 osiągnięte dochody państwa były wyższe od przewidywanych w budżecie, powstawały zatem nadwyżki. Według obowiązującej konstytucji marcowej nieplanowane wydatki rządu wymagały uchwały Sejmu o kredytach dodatkowych. Jednak w ustalonej od początku lat 20. praktyce rząd zwykle występował o te kredyty post factum. Wynikało to z niemożności natychmiastowego zwołania Sejmu, gdy tylko pojawiły się nadwyżki. Taka sytuacja nastąpiła w roku budżetowym 1927/28. Preliminowane na 1973 mln zł wydatki przekroczone zostały przez rząd o 560 mln, czyli prawie o jedną trzecią. Jak stwierdziła później Komisja Budżetowa Sejmu, wydatku kwoty 230 mln zł nie można było bezpośrednio wytłumaczyć.
Większość zarzutów wiązała się jednak z następującym pismem skierowanym do ministra skarbu Gabriela Czechowicza przez Józefa Piłsudskiego (ówczesnego premiera) z dnia 16 grudnia 1927:
Fundusz dyspozycyjny (pierwotnie 200 tys. zł) zwiększył się ostatecznie o 8 mln zł. Pieniądze te przeznaczone zostały na kampanię wyborczą BBWR, co nie było tajemnicą.
23 kwietnia 1928 endecja złożyła w Sejmie wniosek do rządu, o wyjaśnienie dodatkowych wydatków i wystąpienie o kredyty dodatkowe. Rząd jednak tego nie zrobił, z dwóch przyczyn. Pierwszą z nich była problematyczna kwestia 8 mln zł, do publicznej dyskusji nad którą rząd nie chciał dopuścić. Drugi powód wypływał ze słów Piłsudskiego: "Wydałem rozkaz – wydawać wszystko, choćby na złość, żeby nie oddawać Skarbowi z powrotem". Piłsudski postanowił wykorzystać sprawę przekroczeń w starciu z ówczesną opozycją.
Postępowanie.
Wniosek ZLN ponowiony został w listopadzie 1928. Ówczesny premier, Kazimierz Bartel, próbował uspokoić sytuację zapewnieniem, że rząd wniesie ustawę. Tak się jednak nie stało. 12 lutego 1929 PPS, Stronnictwo Chłopskie i PSL "Wyzwolenie" złożyły wniosek o postawienie Czechowicza przed Trybunałem Stanu. Wniosek poparła Komisja Budżetowa Sejmu, wreszcie 20 marca 1929 przegłosował go Sejm. Czechowicza oskarżano o "niezgodne (…) wydatkowanie kwoty przeszło 500 milionów złotych na cele nieprzewidziane w budżecie i nie mieszczące się w granicach kredytów w rubrykach jego ustalonych, (…) dokonanie otwarcia kredytów nie objętych budżetem, bez złożenia w tym względzie wniosków Sejmowi i bez uzyskania na to przyzwolenia w drodze ustawodawczej".
Oczywistym było, że winnym zaistniałych przekroczeń jest nie Czechowicz, a Piłsudski, który będąc premierem odpowiadał za swojego ministra, sam także stymulował dodatkowe wydatki. Adresatem oskarżenia był zatem Piłsudski, ale jego samego w ówczesnej sytuacji politycznej opozycja nie mogła oskarżyć. Z kolei sam Czechowicz bronił Piłsudskiego podczas przesłuchań: "Osiągnięcie wyższego celu mego życia zawdzięczam wyłącznie i jedynie marszałkowi Piłsudskiemu. Jakże mogliście żądać ode mnie, żebym wystąpił wobec niego z votum nieufności, gdy wam, moim oskarżycielom, sumienie wasze nie pozwoliło tego uczynić?"
W dniach 26-29 czerwca 1929 roku odbyła się rozprawa przed Trybunałem Stanu. Czechowicza bronił znany adwokat, bliski współpracownik Piłsudskiego mec. Franciszek Paschalski. Funkcję oskarżycieli pełnili Herman Lieberman, Jan Pieracki, Henryk Wyrzykowski. Nie rozstrzygnęła ona winy Czechowicza – sędziowie skierowali ją do ponownego rozpatrzenia przez Sejm. Ten jednak przez rok nie zdążył się wypowiedzieć. Sanacja osiągnęła to dzięki odraczaniu sesji Sejmu przez prezydenta oraz wywoływaniu sztucznych przesileń rządowych. Gdy wreszcie 29 marca 1930 zwołano posiedzenie, na którym miała się odbyć dyskusja na temat przekroczeń budżetowych, zastraszony marszałek Ignacy Daszyński wycofał w ostatniej chwili "sprawę Czechowicza" z porządku obrad. 
Piłsudski potraktował całą sprawę jako prowokację ze strony parlamentu. Odpowiedział artykułem na łamach gazety "Głos Prawdy" pt. "Dno oka, czyli wrażenia człowieka chorego z sesji budżetowej w Sejmie". Był to jeden z najostrzejszych tekstów Piłsudskiego, personalnie, używając obelżywych wyrazów atakował w nim przede wszystkim dwóch posłów: Hermana Liebermana ("główny tenor w tej smrodliwej operetce") i Jana Woźnickiego ("ciężki na umyśle", "ludożerca"). 
Następne wybory do Sejmu w listopadzie 1930 wygrał BBWR. Podporządkowany sanacji Sejm bez trudu zalegalizował przekroczenia budżetowe.

</doc>
<doc id="731574" url="https://pl.wikipedia.org/wiki?curid=731574" title="Solid body">
Solid body

Solid Body – to lity drewniany korpus gitary elektrycznej całkowicie zastępujący pudło rezonansowe.
W latach 80. i 90. XX w. firmy: Ibanez, B.C. Rich i Steinberger wprowadziły akryl (B.C. Rich, Ibanez) lub włókna węglowe (Ibanez, Steinberger).

</doc>
<doc id="731578" url="https://pl.wikipedia.org/wiki?curid=731578" title="Rolando Blackman">
Rolando Blackman

Rolando „Ro” Antonio Blackman (ur. 26 lutego 1959 w mieście Panama, Panama) – amerykański koszykarz panamskiego pochodzenia, były gracz ligi NBA, uczestnik spotkań gwiazd NBA.
Kariera.
Został wybrany przez Dallas Mavericks z numerem 9. w drafcie 1981 i spędził w tym klubie 11 sezonów. Już w swoim pierwszym sezonie zdobywał średnio 13 punktów w meczu. W następnym roku zdobywał już ponad 17,7 pkt., aby w kolejnym roku ustanowić rekord w karierze zdobywając w sezonie średnio 22,4 pkt na mecz i notując 4,6 zbiorek. Między sezonami 1983/84 a 1991/92 (jego ostatni w Dallas) zawsze kończył sezon ze średnią między 18 a 22 pkt. Ostatnie dwa lata w NBA spędził w klubie New York Knicks.
Blackman czterokrotnie wystąpił w meczu gwiazd.
W sezonie 1994/1995 występował w AEK Ateny. Następnym klubem był Stefanel Mediolan. W barwach tej drużyny zdobył Mistrzostwo i Puchar Włoch. W finale Pucharu, Rolando Blackman zdobył 28 punktów i trafił 8 razy za trzy.
Jest legendą drużyny Dallas Mavericks. Numer, z którym występował – 22 został zastrzeżony.
Po zakończeniu kariery zawodniczej był asystentem trenera, najpierw w swym macierzystym klubie Mavericks, a potem w drużynie reprezentacyjnej Niemiec. W 2004 wrócił do Dallas, gdzie najpierw zajmował się analizą meczów, potem znów był asystentem trenera, a obecnie pełni funkcję dyrektora ds. rozwoju koszykarskiego.

</doc>
<doc id="731581" url="https://pl.wikipedia.org/wiki?curid=731581" title="Považská Bystrica">
Považská Bystrica



</doc>
<doc id="731582" url="https://pl.wikipedia.org/wiki?curid=731582" title="Dimarzio">
Dimarzio



</doc>
<doc id="731583" url="https://pl.wikipedia.org/wiki?curid=731583" title="Dekonstrukcja">
Dekonstrukcja

Dekonstrukcja, dekonstrukcjonizm lub dekonstruktywizm – podejście filozoficzne i zbiór pojęć stworzonych przez Jacquesa Derridę ok. 1960 roku.
Odnosi się do wielości możliwych interpretacji i odczytań języka i wytworów kultury. Zwraca uwagę na to, co sam tekst i język podkreśla jako istotne, ale także to, co pomija. Jacques Derrida twierdził, że dekonstruktywizm nie jest kierunkiem filozoficznym ani nową szkołą myślenia, a jedynie sposobem odbioru tekstu. Komentatorzy i kontynuatorzy Derridy stworzyli jednak charakterystyczny, odrębny nurt w filozofii. 
Jak twierdził sam Derrida, „nie ma nic poza tekstem”, i każdy komentarz na temat dzieła, także pochodzący od autora, jest jedynie przyczynkiem, kolejnym odrębnym tekstem podlegającym interpretacjom, lecz bynajmniej nie uprzywilejowanym. 
Termin "dekonstrukcja" nie ma precyzyjnej definicji, także dlatego, że unikał jej sam autor, czerpiąc zarówno z twórczości Heideggera (i jego pojęcia Destruktion), jak i z idei Innego u Lévinasa. 
Choć sam autor terminu nie uważał się za postmodernistę, dekonstruktywizm uważany jest za jedno z kluczowych podejść w ramach tego kierunku badań społecznych i filozofii. 
Ponieważ dekonstrukcja jest także sposobem interpretacji tekstu i kultury, jest obecna zarówno w filozofii, jak i w antropologii, socjologii, a także w literaturoznawstwie.

</doc>
<doc id="731595" url="https://pl.wikipedia.org/wiki?curid=731595" title="Rafał Smoczyński">
Rafał Smoczyński

Rafał Smoczyński (ur. w 1970) – socjolog, polski dziennikarz i publicysta, doktor habilitowany w zakresie socjologii. Pracuje na stanowisku profesora nadzwyczajnego w Instytucie Filozofii i Socjologii PAN.
Absolwent dziennikarstwa na Uniwersytecie Warszawskim oraz Szkoły Nauk Społecznych przy Instytucie Filozofii i Socjologii PAN. Studiował także m.in. na University of Sheffield (Wielka Brytania) i University of Portland (USA). Na początku lat 90. pracował w „Gazecie Wyborczej” i „Życiu Warszawy”. Zbiór swoich reportaży opublikował w książce "Żadna rozrywka dla chłopaków" (Lampa i Iskra Boża, Warszawa 1993).
W 1994 wraz z Grzegorzem Górnym stworzył kwartalnik „Fronda”. Od 1995 współredagował też program telewizyjny pod tym samym tytułem.
W 2001 zerwał ze środowiskiem „Frondy”.
Od tego czasu pisuje m.in. w „Życiu”, „Filmie”, „Gazecie Polskiej” i „Dzienniku”. W pracy naukowej zajmuje się m.in. socjologią ekonomiczną, kontrolą społeczną, teorią dyskursu.

</doc>
<doc id="731605" url="https://pl.wikipedia.org/wiki?curid=731605" title="Fluoresceina">
Fluoresceina

Fluoresceina – organiczny związek chemiczny, pochodna ksantenu będąca barwnikiem ksantenowym. W roztworach zasadowych fluoresceina wykazuje zielonożółtą fluorescencję, widoczną nawet przy rozcieńczeniu jak jeden do kilkudziesięciu milionów.
Sól disodowa fluoresceiny zwana jest uraniną lub "żółcienią kwasową 73".
Fluoresceinę można otrzymać przez ogrzewanie bezwodnika ftalowego z rezorcyną (tak została otrzymana po raz pierwszy w 1871 r. przez Adolfa von Baeyera) w obecności katalizatora kwasowego, np. chlorku cynku , wodorosiarczanu żelaza(II) , kwasu fosforowego , kwasu siarkowego i in.:
Pochodną fluoresceiny w postaci leukobarwnika wykorzystuje się w kryminalistyce, do fluorescencyjnego wykrywania obecności krwi na miejscu zbrodni.

</doc>
<doc id="731610" url="https://pl.wikipedia.org/wiki?curid=731610" title="CCH Pounder">
CCH Pounder

Carol Christine Hilaria Pounder (ur. 25 grudnia 1952 w Georgetown w Gujanie) – amerykańska aktorka.

</doc>
<doc id="731614" url="https://pl.wikipedia.org/wiki?curid=731614" title="WWER">
WWER



</doc>
<doc id="731615" url="https://pl.wikipedia.org/wiki?curid=731615" title="C1 Ariete">
C1 Ariete

C-1 Ariete – współczesny, włoski czołg podstawowy produkowany przez firmy Iveco i OTO Melara (obecnie Leonardo S.p.A.).
Historia.
Na początku lat 80. XX wieku na zlecenie sił zbrojnych rozpoczęto we Włoszech prace nad nowym czołgiem podstawowym, następcą eksploatowanych czołgów Leopard 1. Projekt powstał w konsorcjum tworzonym przez koncerny Iveco-Fiat (odpowiedzialny za projekt układu napędowego i silnika) oraz OTO Melara (pozostałe układy czołgu i końcowa integracja konstrukcji). Pierwszy prototyp czołgu był gotowy w 1986 roku, w 1988 roku powstała prototypowa seria pięciu wozów przeznaczonych do testów.
Produkcja seryjna rozpoczęła się w 1995 roku i trwała do 2002 roku. W tym czasie wyprodukowano zamówione 200 egzemplarzy czołgu.
Uzbrojenie.
Ariete może prowadzić ogień do celów stacjonarnych i ruchomych, zarówno w dzień, jak i w nocy, także gdy sam czołg jest w ruchu. Uzbrojenie czołgu stanowi gładkolufowe działo kalibru 120 mm firmy OTO Melara o lufie długości 44 kalibrów wyposażonej w osłonę termiczną i eżektor usuwający gazy prochowe i oporopowrotnik. Lufa jest hydraulicznie stabilizowana w dwóch płaszczyznach i może strzelać każdym typem amunicji – także APFSDS i HEAT. Jednostka ognia wynosi 42 sztuki amunicji, z czego 15 w wieży, a 27 w kadłubie. Dodatkowym uzbrojeniem czołgu jest współosiowy z działem karabin maszynowy kalibru 7,62 mm oraz drugi takiego samego kalibru zamontowany na dachu wieży.
Wyposażenie.
Systemem kontroli ognia czołgu jest TURMS FCS opracowany i produkowany przez Galileo Avionica z Florencji. W jego skład wchodzi panoramiczny dzienno-nocny peryskop dowódcy (pole obserwacji poziomej – 360°, pionowej – od -10° do +60°), stabilizowany celownik działonowego z układem obserwacji w podczerwieni, dalmierz laserowy MTL8 i komputer COSMO opracowujący dane meteorologiczne (zwłaszcza o prędkości wiatru), dane o ruchu czołgu, zużyciu lufy (maksymalna jej żywotność to 800 strzałów), typie amunicji i celu dla uzyskania optymalnej skuteczności ognia. Prowadzić ogień może zarówno dowódca, jak i działonowy. Dowódca, którego stanowisko znajduje się po prawej stronie wieży, obok wspomnianego peryskopu dysponuje monitorem termowizyjnym połączonym z termowizorem działonowego. Kierowca (jego stanowisko jest po prawej stronie kadłuba) używa trzech peryskopów, w tym jednego noktowizyjnego.
Czołg wyposażony jest w okrężny system ostrzegania przed opromieniowaniem laserem RALM oraz systemy ochrony przed skutkami użycia broni ABC. Na obu ścianach bocznch wieży zainstalowano uruchamiane elektrycznie wyrzutnie granatów dymnych.
Napęd i układ jezdny.
Silnikiem Ariete jest 12-cylindrowa jednostka napędowa Fiata MTCA o mocy maksymalnej 937 kW pozwalający na rozwinięcie prędkości 65 km/h na drodze. Układ jezdny składa się z siedmiu pokrytych gumą kół jezdnych z zawieszeniem na wałkach skrętnych, 4 rolek prowadzących, koła napinającego z przodu i napędowego z tyłu na każdej burcie, hamowane za pomocą hamulca hydrodynamicznego i hamulców tarczowych. Kąt rampowy wynosi 60%, maksymalna możliwa do pokonania szerokość rowu – 3 m, a wysokość ściany pionowej – 120 centymetrów.

</doc>
<doc id="731618" url="https://pl.wikipedia.org/wiki?curid=731618" title="Krajna (uroczysko)">
Krajna (uroczysko)

Krajna – uroczysko-dawna miejscowość w województwie podkarpackim, w powiecie przemyskim, w gminie Bircza.
Wieś leżała na terenie Pogórza Przemyskiego.
Krajna była założona w XVI wieku, jako jedna z ostatnich wsi klucza rybotyckiego. W połowie XIX wieku właścicielami posiadłości tabularnej w Krajnej byli Antoni i Józef Tyszkowscy. Ostatni właściciel, Paweł Tyszkowski, na początku XX wieku zapisał wieś Polskiej Akademii Umiejętności w Krakowie.
W 1921 Krajna liczyła 46 domów i 279 mieszkańców (250 wyznania greckokatolickiego, 14 rzymskokatolickiego, 15 mojżeszowego). Większość mieszkańców wysiedlono w 1946 na Ukrainę. Zniszczoną zabudowę wsi i miejsce po cerkwi z 1882 zarasta las.
Na północny zachód od dawnej wsi, na grzbiecie góry, zbudowano lotnisko Krajna.

</doc>
<doc id="731619" url="https://pl.wikipedia.org/wiki?curid=731619" title="Emma (powieść)">
Emma (powieść)

Emma – powieść angielskiej pisarki Jane Austen, wydana w 1815 roku. Podobnie, jak w innych powieściach, Jane Austen opisuje rozterki dystyngowanej kobiety żyjącej w Anglii okresu regencji. Powieść została sklasyfikowana jako komedia obyczajowa. Tytułową bohaterką powieści jest Emma Woodhouse, rozpuszczona młoda kobieta, która zbyt wysoko ocenia swoje umiejętności jako swatka, nie dostrzega niebezpieczeństwa, jakie pociąga za sobą manipulowanie ludźmi i często źle ocenia działania innych.
Fabuła.
Pomimo przekonania, iż nigdy nie wyjdzie za mąż, Emma Woodhouse, dwudziestoletnia mieszkanka wioski Highbury, dostrzega w sobie talent do swatania par. Po ślubie swej guwernantki i miejscowego wdowca, pana Westona, który traktuje jako swój osobisty sukces, postanawia znaleźć godnego męża dla swojej nowej przyjaciółki, Harriet Smith. Chociaż rodzice Harriet nie są znani, Emma jest przekonana, że Harriet zasługuje na dżentelmena i sprawia, że dziewczyna zakochuje w pastorze, panie Eltonie, a także odrzuca oświadczyny dobrze prosperującego farmera, Roberta Martina, który nie pozostaje obojętny pannie Smith.
Gdy okazuje się, że Elton w rzeczywistości jest zakochany w Emmie, panna Woodhouse zdaje sobie sprawę, że była zbyt skupiona na zeswataniu Harriet, by zauważyć zamiary pastora. Bliski przyjaciel Emmy, pan Knightley, którego brat ożenił się przed laty z siostrą Emmy, krytycznie spogląda na zajęcie Emmy, sądząc, że Harriet i Robert byliby szczęśliwym małżeństwem. Przyjaciele kłócą się, jednak jak zwykle to Knightley okazuje się mieć rację. Elton, odrzucony przez Emmę, wyjeżdża do Bath, gdzie prawie natychmiast się żeni z bogatą, lecz niezbyt sympatyczną osobą.
Emma oczekuje odwiedzin syna pana Westona, Franka Churchilla, który był wychowywany przez swoich wujostwa w Londynie i jest dziedzicem ich majątku. Mężczyzna przez lata nie mógł odwiedzać ojca ze względu na chorobę swojej ciotki, jednak gdy w końcu pojawia się w Highbury, wywołuje w mieszkańcach mieszane uczucia. Knightley staje się podejrzliwy, zwłaszcza gdy Frank wyjeżdża nagle do Londynu, tłumacząc się wizytą u fryzjera. Emma jednak uznaje go za miłego człowieka i zauważa, że mężczyzna skierował ku niej swoje uczucia. Z mniejszym entuzjazmem wita jednak kolejnego gościa, Jane Fairfax, która jest od niej piękniejsza i lepiej wykształcona.
Podejrzenia, intrygi i niezrozumienia narastają. Knightley broni Jane, twierdząc, że w przeciwieństwie do Emmy nie odziedziczy żadnego majątku, więc będzie musiała rozpocząć pracę jako guwernantka. Pani Weston podejrzewa, że Knightley jest zakochany w Jane, jednak Emma temu zaprzecza. Miasteczko plotkuje o uczuciu Franka i Emmy, jednak panna Woodhouse wkrótce odrzuca jego zaloty i postanawia zeswatać go z Harriet. Na wiejskim balu Harriet zostaje upokorzona przez Eltona i jego żonę. Knightley postanawia poprosić ją do tańca, czym imponuje Emmie. Następnego dnia Frank ratuje Harriet przed cygańskimi żebrakami. Gdy Harriet wyznaje Emmie, że jest zakochana, Emma zakłada, że chodzi o Franka. Knightley zaczyna podejrzewać, że Franka i Jane łączy sekretne uczucie i ostrzega przed tym Emmę. Emma jednak wyśmiewa go i flirtuje z Frankiem podczas pikniku. Wówczas obraża również pannę Bates, ciotkę Jane.
Gdy w miasteczku pojawia się nowina o śmierci ciotki Franka, tajemnice zaczynają wychodzić na jaw. Okazuje się, że Frank i Jane zaręczyli się w tajemnicy, a zaloty Churchilla do Emmy miały jedynie ukryć prawdę. Emma obawia się, że Harriet załamie się na wieść o planowanym ślubie, jednak odkrywa, że jej przyjaciółka jest zakochana w Knightleyu, który z kolei ujawnia swoje uczucie do Emmy. Powieść kończy się ślubem Harriet i Roberta oraz Emmy i Knightleya.
Postacie.
Emma Woodhouse – tytułowa bohaterka powieści, jest piękną, inteligentną, ale także rozpuszczoną młodą kobietą. Jej matka zmarła, gdy Emma była małą dziewczynką. Po ślubie swojej starszej siostry staje się panią domu. Mimo iż jest dość dojrzała jak na swój wiek, Emma popełnia wiele poważnych błędów, głównie z powodu braku doświadczenia oraz przekonania o własnej słuszności. Choć przysięga, że sama nigdy nie wyjdzie za mąż, chętnie swata inne pary. Nie potrafi się zakochać, dopóki nie zaczyna być zazdrosna o swojego przyjaciela Knightleya.
Jerzy Knightley ma około trzydziestu siedmiu lat. Jest bliskim przyjacielem Emmy i jej jedynym krytykiem, choć w głębi serca jest w niej zakochany. Jest właścicielem posiadłości sąsiadującej z majątkiem Woodhouse’ów oraz starszym bratem Jana Knightleya, który ożenił się ze starszą siostrą Emmy, Izabellą. Knightley uważa, że Harriet popełnia błąd, licząc na oświadczyny Eltona i odrzucając Martina. Podejrzewa także Franka Churchilla o romans z Jane Fairfax i chociaż jego poglądy bazują głównie na zazdrości, to w końcu okazuje się, że „przejrzał” Churchilla, który w rzeczywistości okazuje się zupełnie innym człowiekiem.
Henry Woodhouse jest ojcem Emmy i zawsze dba o zdrowie i wygodę swoje i swoich przyjaciół. Uznaje, że wiele rzeczy jest niebezpiecznych dla zdrowia, zawsze narzeka na wszystko, co go martwi i udziela ludziom wielu rad, dlatego też jest dość trudną osobą. Uważa, że jego starsza córka i panna Taylor nie chciały wyjść za mąż i zostały mu odebrane.
Anne Weston (wcześniej panna Taylor) przez szesnaście lat była guwernantką Emmy. Pozostaje jej najbliższą przyjaciółką, także po ślubie z Westonem. Jest kobietą rozważną, często przedstawianą jako głos rozsądku w powieści.
Pan Weston to bogaty wdowiec mieszkający w pobliżu Hartfield. Ma syna z pierwszego małżeństwa, Franka Churchilla, który był wychowywany przez brata jego pierwszej żony. Żeni się z guwernantką Emmy, panną Taylor.
Izabella Knightley jest starszą siostrą Emmy i córką Henry’ego. Jest żoną Jana Knightleya i większość czasu spędza w domu, opiekując się piątką dzieci.
Jan Knightley jest mężem Izabelli i młodszym bratem Jerzego, a także starym znajomym Jane Fairfax. Spełnia zachcianki swojej rodziny odnośnie do podróży i odwiedzin, choć sam wolałby nie ruszać się z domu.
Frank Churchill jest synem pana Westona z pierwszego małżeństwa. Po śmierci swojej matki był wychowywany przez bogatych wujostwa, przejął także ich nazwisko. Frank wydaje się być lubiany przez wszystkich poza Knightleyem, który uważa go za niedojrzałego mężczyznę, głównie z powodu zazdrości o Emmę. Frank żyje pełnią życia, interesuje się muzyką i tańcem. Jest postrzegany podobnie do bohaterów innych powieści Austen, takich jak Wickham ("Duma i uprzedzenie") czy Willoughby ("Rozważna i romantyczna"), chociaż nie jest postacią aż tak antagonistyczną.
Harriet Smith – przyjaciółka Emmy, jest piękną, ale nierozsądną dziewczyną, która łatwo daje sobą manipulować. Uczy się na pobliskiej pensji, jest nieślubną córką, której rodzice pozostają nieznani. W ostatnim rozdziale powieści okazuje się, że jej ojcem jest przyzwoity i bogaty handlowiec, jednak nie jest on „dżentelmenem”. Na początku powieści Emma bierze Harriet pod swoje skrzydła i próbuje ją zeswatać z kilkoma mężczyznami, co sprawia, że Harriet odrzuca oświadczyny farmera Roberta Martina. W późniejszym czasie zakochuje się w Knightleyu, co sprawia, że Emma zdaje sobie sprawę ze swoich uczuć do niego. W końcu zostaje żoną Martina.
Jane Fairfax jest sierotą, która mieszka ze swoją ciotką i babką (panie Bates). Jest postrzegana jako niezwykle piękna, bystra i elegancka kobieta, bardzo dobrze wychowana i wykształcona, a także utalentowana w śpiewie i grze na pianinie. Jest przedmiotem zazdrości Emmy. Ze względu na brak majątku ma zostać guwernantką.
Filip Elton jest przystojnym i dobrze wychowanym młodym pastorem z wielkimi ambicjami. Według planów Emmy ma poślubić Harriet, on jednak kieruje swoje uczucia w stronę Emmy. Gdy panna Woodhouse odrzuca jego względy, natychmiast wyjeżdża do Bath, gdzie poślubia Augustę Hawkins.
Augusta Elton (wcześniej panna Hawkins) jest bogatą, ale odpychającą żoną Eltona. Zostaje przedstawiona jako kobieta apodyktyczna, wścibska i nieustannie chwaląca się swoim majątkiem. Lubi być w centrum uwagi, co powoduje, że Emma nie przepada za jej towarzystwem.
Panna Bates – jest przyjacielską, lecz gadatliwą starą panną, której życie skupia się wokół siostrzenicy, Jane Fairfax. Jej matka jest przyjaciółką pana Woodhouse. Czuje się obrażona przez Emmę, gdy ta wypomina jej męczącą gadatliwość.
Motywy.
Emma Woodhouse jest pierwszą bohaterką powieści Austen, która nie martwi się o swój majątek. W innych powieściach chęć małżeństwa i zabezpieczenia finansowego często staje się ważnym motywem akcji. Dzięki temu powieść jest znacznie lżejsza, niż wcześniejsze dzieła Austen ("Duma i uprzedzenie", "Rozważna i romantyczna").
W kontraście z innymi bohaterkami Emma pozostaje bierna w uczuciach, nie wykazuje także zainteresowania mężczyznami, których poznaje, co różni ją od Marianny Dashwood, bohaterki "Rozważnej i romantycznej". Motyw odrzucenia oświadczyn Eltona, które są dla niej odrażające i niespodziewane, powtarza się w powieści "Duma i uprzedzenie", w której Elżbieta Bennett również odrzuca oświadczyny Collinsa. Emma jest zainteresowana Frankiem Churchillem, jednak jest to uczucie spowodowane nie potrzebą miłości, a zamieszania. Nie rozumie także uczucia Harriet Smith i Roberta Martina; uznaje, że powinna swatać pary nie na podstawie uczuć, ale majątków i ambicji towarzyskich. Dopiero, gdy Harriet wyjawia jej swoje uczucia do Knightleya, Emma zdaje sobie sprawę, że także jest w nim zakochana.
Emma przypomina postaci Elżbiety Bennet i Anny Elliot ("Perswazje"): jest inteligentną, młodą kobietą, która nie ma zbyt wielu codziennych zajęć i nie ma możliwości zmiany czegokolwiek w swoim życiu. Chociaż ma majątek i rodzinę, jej codzienne życie jest raczej nudne, brakuje jej rówieśników.
Polskie tłumaczenia.
Na język polski "Emmę" tłumaczyli Jadwiga Dmochowska (wyd. 1963, „Czytelnik”, wielokrotnie wznawiane również przez innych wydawców) oraz Tomasz Tesznar.

</doc>
<doc id="731621" url="https://pl.wikipedia.org/wiki?curid=731621" title="WWER-1000">
WWER-1000



</doc>
<doc id="731623" url="https://pl.wikipedia.org/wiki?curid=731623" title="Ryczałt paliwowy">
Ryczałt paliwowy

Ryczałt paliwowy – popularna nazwa sposobu rozliczania kosztów podróży służbowych przy użyciu prywatnych środków lokomocji pracowników (niebędących własnością pracodawcy) delegowanych poza siedzibę firmy, w której są zatrudnieni. Obecnie w praktyce dotyczy wyłącznie podróży wykonywanych pojazdami silnikowymi, zazwyczaj samochodami, także motocyklami i motorowerami, choć teoretycznie w kosztach delegacji rozliczane być mogą koszty podróży rowerem albo nawet furmanką.
Zwrot kosztów przejazdu obejmuje zasadniczo koszt zużytego paliwa, ale także innych materiałów eksploatacyjnych (oleje itp.), koszt amortyzacji pojazdu, koszt jego ubezpieczenia itp.
W praktyce pod pojęciem ryczałtu paliwowego rozumie się dwie formy rozliczeń kosztów podróży:
Kilometrówka.
Stawka za 1 km przebiegu pojazdu (tzw. kilometrówka) ustalana jest na podstawie decyzji kierownika jednostki, przy czym zgodnie z § 2 Rozporządzenia Ministra Infrastruktury w sprawie warunków ustalania oraz sposobu dokonywania zwrotu kosztów używania do celów służbowych samochodów osobowych, motocykli i motorowerów niebędących własnością pracodawcy z roku 2002 nie mogą być one wyższe niż kwota ustalona w tym rozporządzeniu (kwota ta zmieniana jest w drodze nowelizacji rozporządzenia, stosownie do zmian cen; ostatnia nowelizacja miała miejsce w listopadzie 2007).
W jednostkach budżetowych wysokość tych stawek dla poszczególnych środków lokomocji określa odpowiednie rozporządzenie według obowiązujących w Polsce przepisów i zmieniana jest proporcjonalnie do planowanego średniorocznego wskaźnika cen towarów i usług konsumpcyjnych ogółem przyjętego w ustawie budżetowej na dany rok.
Wiele jednostek (zakładów pracy) przyjmuje stawki określone dla jednostek budżetowych. Kierownik jednostki może jednak określić stawki wyższe lub niższe.
Maksymalna wysokość stawki wskazana w rozporządzeniu dla jednostek budżetowych zależna jest od rodzaju pojazdu, którym posługuje się pracownik, a jeśli jest to samochód osobowy, to od pojemności skokowej jego silnika i wynosi od 14 listopada 2007:
Jazdy lokalne.
Koszty te rozliczane są przez przemnożenie stawki za 1 km w zł przez limit kilometrów przyznany pracownikami decyzją pracodawcy na okres jednego miesiąca.
Potrzebę korzystania z samochodu osobowego do jazd lokalnych akceptuje kierownik jednostki wyznaczając pracownikowi stały miesięczny limit kilometrów, który wystarczyć powinien pracownikowi do realizacji jego obowiązków. Limit ten nie może przekraczać:
Rozliczenie odbywa się na podstawie pisemnego oświadczenia pracownika, w którym określa on m.in. rodzaj posiadanego pojazdu i okres, w którym wykorzystywał go do celów służbowych. Jeśli pracownik w ciągu miesiąca przebywał na urlopie, zwolnieniu lekarskim lub był delegowany poza siedzibę firmy na dłużej niż 8 godzin albo nieobecny z innych powodów (lub też nie dysponował przez pewien czas swoim pojazdem, np. z powodu jego remontu), to przyznany limit zmniejszany jest proporcjonalnie do liczby dni nieobecności o 1/22 całości za każdy dzień nieobecności lub niewykorzystywania pojazdu.
Limit dla pojazdów pracowników w służbie leśnej może zostać podwyższony, maksymalnie do 1500 km, a dla pojazdów pracowników w służbach ratowniczych i w innych podobnych w sytuacji zagrożenia klęską żywiołową, katastrofą ekologiczną lub usuwania ich skutków – maksymalnie do 3000 km.
Ryczałt paliwowy wypłacany pracownikom w ramach limitu przyznanego na przejazdy lokalne od 1 stycznia 2004 obciążany jest 18% (stawka podstawowa) podatkiem dochodowym.
Jazdy zamiejscowe.
Przyznanie ryczałtu za jazdy lokalne nie wyklucza osobnego rozliczania kosztów wyjazdów zamiejscowych (tzw. „delegacji”). Koszty jazd zamiejscowych rozliczane są przez przemnożenie liczby przejechanych pojazdem kilometrów przez stawkę . Rozliczanie podróży zamiejscowych zazwyczaj dokonuje się w oparciu o odległości na mapach drogowych.

</doc>
<doc id="731625" url="https://pl.wikipedia.org/wiki?curid=731625" title="Włodzimierz Zawadzki (zapaśnik)">
Włodzimierz Zawadzki (zapaśnik)

Włodzimierz Jan Zawadzki (ur. 28 września 1967 w Polanach) – polski zapaśnik. Zapaśnik stylu klasycznego (wagi piórkowej 62 kg). Reprezentował Orła Wierzbica (1980–1987) i Legię Warszawa (od 1987).
Życiorys.
Treningi rozpoczął w klubie MZKS Orzeł Wierzbica. Pierwszym osiągnięciem był start w mistrzostwach Polski juniorów, które odbywały się w Radomiu. Po otrzymaniu powołania do wojska reprezentował Legię Warszawa u boku Bolesława Dubickiego. Po kontuzji Mieczysława Tracza, reprezentanta Polski w wadze piórkowej, trener kadry Stanisław Krzesiński postanowił wysłać Zawadzkiego na Memoriał Władysława Pytlasińskiego, gdzie zdobył drugie miejsce, a rok później, z Aschaffenburga przywiózł tytuł mistrza Europy. Ten sukces dał mu nominację do drużyny na igrzyska olimpijskie (1992).
W Barcelonie otarł się o medal. Po wygranej z dwoma rywalami z Japonii i Chin przegrał walkę z Rosjaninem Sergiejem Martynowem, a w walce o brąz nie sprostał Kubańczykowi Delisowi Marenowi i zajął 4 miejsce. Na kolejnych igrzyskach olimpijskich nie dał szans Kubańczykowi w finale turnieju olimpijskiego w Atlancie. Zdobył dwa srebrne i dwa brązowe medale Mistrzostw Świata, 3 złote medale Mistrzostw Europy.
Odznaczony złotym i dwa razy srebrnym Medalem za Wybitne osiągnięcia sportowe oraz Krzyżem Kawalerskim (1996) i Oficerskim (2021) Orderu Odrodzenia Polski.
Włodzimierz Zawadzki jest żołnierzem 3 Batalionu Zabezpieczenia Dowództwa Wojsk Lądowych w Warszawie.

</doc>
<doc id="731627" url="https://pl.wikipedia.org/wiki?curid=731627" title="Akosombo">
Akosombo

Akosombo — miasto w dystrykcie Asuogyaman w Regionie Wschodnim w Ghanie.
W Akosombo, na rzece o tej samej nazwie, znajduje się zapora wodna oraz most Adomi.

</doc>
<doc id="731628" url="https://pl.wikipedia.org/wiki?curid=731628" title="Bad Friedrichshall">
Bad Friedrichshall

Bad Friedrichshall – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Bad Friedrichshall. Leży nad ujściem Kocher do Neckar, ok. 10 km na północ od Heilbronn, przy drodze krajowej B27 i linii kolejowej Stuttgart–Mannheim.
Współpraca.
Miejscowości partnerskie:

</doc>
<doc id="731629" url="https://pl.wikipedia.org/wiki?curid=731629" title="Charakteryzacja (teatr i film)">
Charakteryzacja (teatr i film)



</doc>
<doc id="731632" url="https://pl.wikipedia.org/wiki?curid=731632" title="Bad Rappenau">
Bad Rappenau

Bad Rappenau – miasto uzdrowiskowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Bad Rappenau. Leży ok. 15 km na północny zachód od Heilbronn, przy linii kolejowej Bad Friedrichshall-Heidelberg.

</doc>
<doc id="731635" url="https://pl.wikipedia.org/wiki?curid=731635" title="System społeczny">
System społeczny

System społeczny - całokształt wzorców, funkcji i społecznie akceptowanych sposobów zachowania, obowiązujących w danym społeczeństwie czy też w danej grupie ludzkiej.
Według J. Stępnia system społeczny to wzajemnie ze sobą powiązane elementy rzeczywistości społecznej. Jest ujmowany w kategoriach działań, w które angażują się jednostki lub grupy jednostek w obrębie danego środowiska społecznego. 
Według Piotra Sztompki system społeczny jest to „ złożona całość, składająca się z wielu elementów połączonych wzajemnymi relacjami oddzielonych od środowiska zewnętrznego wyraźną granicą”.

</doc>
<doc id="731637" url="https://pl.wikipedia.org/wiki?curid=731637" title="Campodea fragilis">
Campodea fragilis



</doc>
<doc id="731639" url="https://pl.wikipedia.org/wiki?curid=731639" title="Droga wojewódzka nr 932">
Droga wojewódzka nr 932

Droga wojewódzka nr 932 (DW932) – droga wojewódzka łącząca dwa duże miasta na południu Polski: Wodzisław Śląski i Żory. Stanowi też łącznik pomiędzy DK81 a DK78 oraz umożliwia dojazd ze wschodniej części Górnego Śląska poprzez DK78 do granicy z Czechami w Chałupkach. Od czasu oddania do użytku węzła Świerklany na Autostradzie A1 stanowi (wspólnie z DK78), łącznik pomiędzy czeską autostradą D1 w Boguminie i polską autostradą A1 w Świerklanach.

</doc>
<doc id="731640" url="https://pl.wikipedia.org/wiki?curid=731640" title="Bad Wimpfen">
Bad Wimpfen

Bad Wimpfen – miasto uzdrowiskowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Leży nad Neckarem, ok. 10 km na północ od Heilbronn, przy drodze krajowej B27 i linii kolejowej Stuttgart–Mannheim.

</doc>
<doc id="731641" url="https://pl.wikipedia.org/wiki?curid=731641" title="Królowa matka">
Królowa matka



</doc>
<doc id="731644" url="https://pl.wikipedia.org/wiki?curid=731644" title="Nuctenea ubratica">
Nuctenea ubratica



</doc>
<doc id="731646" url="https://pl.wikipedia.org/wiki?curid=731646" title="Araneus diadematus">
Araneus diadematus



</doc>
<doc id="731647" url="https://pl.wikipedia.org/wiki?curid=731647" title="Araneus quadratus">
Araneus quadratus



</doc>
<doc id="731648" url="https://pl.wikipedia.org/wiki?curid=731648" title="Argiopidae">
Argiopidae



</doc>
<doc id="731651" url="https://pl.wikipedia.org/wiki?curid=731651" title="Korona szwedzka (atrybut)">
Korona szwedzka (atrybut)

Korona szwedzka – prywatna korona Wazów, przekazana do Skarbca Koronnego na Wawelu po abdykacji Jana II Kazimierza Wazy w 1668 roku.
Historia.
Istnieje domniemanie, że pierwotnie korona szwedzka była własnością Zygmunta II Augusta i po śmierci króla w 1572 roku została przez Radę Koronną zastawiona u gdańskiego bankiera Jana Tudesco. Insygnium to pod koniec XVI wieku kupił Zygmunt III Waza i korzystał z niej podczas pobytu w Szwecji. Następnie testamentem z 1623 roku zapisał ją Rzeczypospolitej, co jednak nie zostało uszanowane przez jego następców.
Po 1632 roku korona szwedzka była w posiadaniu Władysława IV Wazy, a później Jana II Kazimierza Wazy. Dopiero w 1668 roku po sporach i targach króla z Sejmem znalazła się w skarbcu na Wawelu, gdzie była przechowywana do III rozbioru Polski w 1795 roku. Korona szwedzka została wówczas skradziona przez żołnierzy pruskich i przekazana do skarbca Hohenzollernów w Berlinie. Po 1809 roku wraz z innymi insygniami polskich królów została zniszczona.
Korona szwedzka była koroną zamkniętą, z globem i krzyżykiem na szczycie. Obręcz jej była ośmiodzielna, zwieńczona kwiatonami, zdobiona gęsto perłami i drogocennymi kamieniami.

</doc>
<doc id="731652" url="https://pl.wikipedia.org/wiki?curid=731652" title="Theridiidae">
Theridiidae



</doc>
<doc id="731656" url="https://pl.wikipedia.org/wiki?curid=731656" title="Monta Ellis">
Monta Ellis

Monta Ellis (ur. 26 października 1985 w Jackson) – amerykański profesjonalny koszykarz występujący na pozycjach rozgrywającego lub rzucającego obrońcy.
W 2005 wystąpił w dwóch meczach gwiazd amerykańskich szkół średnich – McDonald’s All-American i Nike Hoop Summit. Został też wybrany najlepszym zawodnikiem amerykańskich szkół średnich przez wiele rozmaitych organizacji i magazynów (Parade Player of the Year, Mr. Basketball USA) oraz stanu Missisipi (Mississippi Mr. Basketball). Został także zaliczony do I składu Parade All-American i USA Today All-USA, a rok wcześniej (2004) do III składu Parade All-American.
Został wybrany przez „Wojowników” w drugiej rundzie draftu z numerem 40. (2005). Po pierwszym sezonie, w którym nie grał wiele, więcej szans dostał w drugim, gdy z klubu z Oakland odszedł rzucający Jason Richardson. Pokazał ogromny potencjał, szybko stając się graczem pierwszej piątki. W sezonie 2006/2007 otrzymał nagrodę NBA Most Improved Player, czyli poczynił największy postęp w lidze. Swoją średnią punktową podniósł o 9,7 punktu, w stosunku do zeszłego sezonu. W sezonie 2007-08 wraz z Baronem Davisem i Stephenem Jacksonem (wszyscy trzej zawodnicy zdobywali średnio ponad 20 punktów na mecz) stanowili w największym stopniu o sile Warriors, którzy byli bliscy awansu do play-offs (ostatecznie z bilansem 48-34 zajęli 9 miejsce w konferencji). Ellis został też dziewiątym obrońcą w historii NBA, którego celność rzutów z gry w konkretnym miesiącu wyniosła powyżej 60% (w lutym 2008 trafił 60,2% rzutów z gry). 
Gdy po sezonie Baron Davis odszedł do Los Angeles Clippers, Monta podpisał sześcioletni kontrakt z Golden State Warriors o wartości 67 milionów dolarów. Tuż po podpisaniu nowej umowy doznał kontuzji lewej kostki podczas jazdy skuterem, na mocy zapisów kontraktu został karnie zawieszony przez klub na 30 meczów. Ostatecznie do gry po kontuzji i zawieszeniu powrócił 23 stycznia 2009 roku przeciwko Cleveland Cavaliers, rzucił wtedy 20 punktów. W sezonie 2009/2010, zwłaszcza po odejściu z Warriors Jacksona Monta Ellis stał się liderem drużyny. 7 lutego 2012 ustanowił życiowy rekord, zdobywając 48 punktów w przegranym meczu z Oklahoma City Thunder.
13 marca 2012 w wyniku wymiany został oddany wraz z Kwame Brownem i Ekpe Udohem do Milwaukee Bucks w zamian za Andrew Boguta i Stephena Jacksona.
W lipcu 2013 został zawodnikiem Dallas Mavericks. Dwa lata później podpisał opiewającą na 44 miliony dolarów, 4-letnią umowę z klubem Indiana Pacers. 5 lipca 2017 został zwolniony przez klub z Indiany.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="731657" url="https://pl.wikipedia.org/wiki?curid=731657" title="Aviculariidae">
Aviculariidae



</doc>
<doc id="731658" url="https://pl.wikipedia.org/wiki?curid=731658" title="Droga wojewódzka nr 936">
Droga wojewódzka nr 936

Droga wojewódzka nr 936 (DW936) – droga wojewódzka w województwie śląskim, w powiatach wodzisławskim i raciborskim. Rozpoczyna się od skrzyżowania z drogą wojewódzką nr 933 w Wodzisławiu Śląskim, następnie biegnie przez Syrynię, Buglowiec, Buków, Krzyżanowice i Owsiszcze do granicy z Czechami Owsiszcze-Píšť, gdzie łączy się z czeską drogą krajową nr 466.

</doc>
<doc id="731660" url="https://pl.wikipedia.org/wiki?curid=731660" title="Argiope bruennichi">
Argiope bruennichi



</doc>
<doc id="731663" url="https://pl.wikipedia.org/wiki?curid=731663" title="Arthur Kather">
Arthur Kather

Arthur Kather (ur. 7 grudnia 1883 w Prositach koło Reszla, zm. 25 lipca 1957 w Osnabrück) – niemiecki duchowny katolicki, wikariusz kapitulny diecezji warmińskiej, opiekun duszpasterski Warmiaków w Niemczech po II wojnie światowej.
Święcenia kapłańskie przyjął 11 lutego 1906 w katedrze we Fromborku, pracował jako wikariusz w Piotrowcu koło Braniewa, Nowym Stawie, Braniewie. W czasie I wojny światowej był kapelanem wojskowym. W latach 1919–1924 pełnił posługę kapelana domu zakonnego sióstr katarzynek w Braniewie, był również opiekunem diecezjalnym Caritasu i młodzieży męskiej. 20 marca 1924 roku mianowany został proboszczem parafii św. Mikołaja w Elblągu i dziekanem w elbląskim. Wskutek swojej antyhitlerowskiej postawy był wiele razy przesłuchiwany przez gestapo, co ostatecznie doprowadziło do jego wydalenia z Elbląga we wrześniu 1940 roku na polecenie gauleitera Alberta Forstera. Został wtedy przeniesiony do Wrocławia (choć nadal pozostawał proboszczem elbląskiej parafii św. Mikołaja), gdzie pracował do wkroczenia Armii Czerwonej. Od stycznia 1945 do maja 1946 był administratorem parafii Sobięcin koło Wałbrzycha.
W 1946 wyjechał do Rulle w diecezji Osnabrück. 11 lipca 1947, po śmierci biskupa warmińskiego Maximiliana Kallera, został wybrany przez przebywających w Niemczech kanoników kapituły warmińskiej na wikariusza kapitulnego ds. opieki duszpasterskiej Warmiaków w Niemczech. W ramach tych obowiązków dążył do integracji Warmiaków, ogłaszał listy pasterskie, wydawał czasopisma (zainicjował wydawanie "Ermlandbriefe"), organizował zjazdy Warmiaków w Werl. W tym okresie diecezja warmińska pozostawała również w Polsce bez stałego ordynariusza, a rządy sprawowali wikariusze kapitulni lub administratorzy apostolscy (Teodor Bensch, Wojciech Zink, Stefan Biskupski). Dopiero w 1956 rządy objął biskup Tomasz Wilczyński, ale również nie z tytułem biskupa warmińskiego, a "biskupa w Olsztynie". W oficjalnych rocznikach watykańskich aż do 1972 jako rządca diecezji warmińskiej figurował wikariusz kapitulny rezydujący w Niemczech, początkowo ks. Kather, a po jego śmierci Paul Hoppe.
W 1953 otrzymał godność protonotariusza apostolskiego.

</doc>
<doc id="731666" url="https://pl.wikipedia.org/wiki?curid=731666" title="Dorman Long">
Dorman Long

Dorman Long ważny producent stalowych komponentów i struktur z siedzibą w Middlesbrough w Anglii. Przedsiębiorstwo było zaangażowane w produkcję i budowę wielu ważnych mostów od roku 1875, między innymi Sydney Harbour Bridge w 1932.
Przedsiębiorstwo zaczynało działalność jako zakład przemysłu stalowego produkujący elementy dla statków. Progresja doprowadziła do zaangażowania przedsiębiorstwa w konstrukcję mostów, zwłaszcza że Dorman Long przejął udziały koncernów Bell Brothers i Bolckow and Vaughan w późnych latach dwudziestych. W roku 1990 przedsiębiorstwo połączyło się z The Cleveland Bridge &amp; Engineering Company w Darlington. W dalszym ciągu jest zaangażowane w projektowanie i budowanie wielu rozmaitych typów struktur takich jak mosty, budynki, platformy wiertnicze, lotniska itp. Jednym z największych w ostatnim czasie kontraktów była budowa nowego stadionu Wembley w Londynie.

</doc>
<doc id="731671" url="https://pl.wikipedia.org/wiki?curid=731671" title="Lesistość">
Lesistość

Lesistość (również wskaźnik lesistości) – wskaźnik dotyczący stopnia pokrycia lasem określonej powierzchni; jest to stosunek procentowy powierzchni porośniętej lasami do całkowitej powierzchni danego obszaru.
W dniu 31 grudnia 2018 powierzchnia lasów w Polsce wynosiła 9 254 900 ha, co odpowiada lesistości 29,6%.
W porównaniu z innymi państwami Unii Europejskiej Polska plasuje się pośrodku statystyk, przy czym więcej państw ma większą lesistość – najwięcej Finlandia (73%), najmniej Holandia, Dania i Irlandia (11%).
Dużą rolę od XVII do XIX wieku w zmniejszeniu lesistości odegrał rozwój górnictwa i kolejnictwa. W okresie tym nastąpił rozwój nieznanych dotychczas gałęzi przemysłu zużywających ogromne ilości surowca drzewnego, odkryto również technologię produkcji papieru opartą na surowcu drzewnym, a także technologię chemicznego przerobu drewna dla potrzeb przemysłu włókienniczego. ha. W wielu wypadkach powstawały lite, negatywne przyrodniczo uprawy szybko rosnącej sosny zwyczajnej.
Największą lesistość w Polsce ma województwo lubuskie – 49,3% powierzchni, a najmniejszą województwo łódzkie – 21,5% powierzchni.
Formalną podstawą prac zalesieniowych w Polsce jest "„Krajowy program zwiększania lesistości”" (KPZL), przyjęty przez Radę Ministrów 23 czerwca 1995 roku, przewidujący wzrost lesistości do 30% w 2020 roku i 33% w roku 2050. Podstawą do wykonywania odnowień jest ustawa o lasach.

</doc>
<doc id="731672" url="https://pl.wikipedia.org/wiki?curid=731672" title="Akosombo (rzeka)">
Akosombo (rzeka)

Akosombo – niewielka rzeka w Ghanie, dopływ Wolty, przepływa w pobliżu miasta Akosombo, w którym zbudowano słynną zaporę. Nad rzeką Akosombo w roku 1954 firma Dorman Long zbudowała most Adomi.

</doc>
<doc id="731674" url="https://pl.wikipedia.org/wiki?curid=731674" title="Kopiec Adama Mickiewicza w Sanoku">
Kopiec Adama Mickiewicza w Sanoku

Kopiec Adama Mickiewicza – kopiec położony na terenie parku miejskiego im. Adama Mickiewicza w Sanoku, na szczycie Góry Parkowej (364 m n.p.m.).
Historia.
Sypanie kopca zostało rozpoczęte w 1898 roku (setna rocznica urodzin Adama Mickiewicza). Wówczas powstał niewielkich rozmiarów kopiec. 
Następnie, z inicjatywy profesora gimnazjalnego Józefa Tomasika, jego objętość została powiększona przez młodzież szkolną na początku XX wieku; w tym celu w 1903 został zawiązany komitet obywatelski prowadzący zbiórkę na rzecz wzmocnienia i powiększenia kopca (prezesem był urzędnik oddziału budowniczego starostwa powiatu sanockiego inż. Wiktor Bronikowski, zastępcą prezesa prof. Józef Tomasik, sekretarzem i skarbnikiem prof. Antoni Bielak), w połowie 1905 komitet powstały celem naprawy kopca nabył teren przy kopcu, należący do p. Tebinkowej. Prace rozpoczęto 27 września 1905 (uczestniczyli w nich dobrowolnie mieszkańcy, w tym gimnazjaliści oraz uczennice sanockiego seminarium żeńskiego i szkoły wydziałowej, a pracę zainaugurował symbolicznie dyrektor sanockiego gimnazjum, Włodzimierz Bańkowski), przebiegały nieregularnie z uwagi na malejący zapał gimnazjalistów, trwały do 1910.
Pierwotnie istniało zagrożenie, że sypany kopiec stoczy się w przepaść, jako że w planowanym miejscu jego utworzenia profesor gimnazjalny Antoni Kwiatkowski posadził dąb (który nie przetrwał), wobec czego kopiec przesunięto nad przepaść i 1906 był poprawiany. Prace sypania kopca zostały ukończone w 1912.
W pierwszych latach XX wieku młodzież gimnazjalna corocznie w przeddzień uroczystości 3 Maja gromadziła krzewy jałowca zebrane na okolicznych Glinicach, po czym usypany stos paliła jako ognisko przy kopcu, zaś najwybitniejszy orator z grona działających w konspiracyjnym ruchu uczniów wygłaszał patriotyczne przemówienie.
Współczesność.
W pierwszej poł. XX wieku na szczycie kopca zainstalowana była wieża triangulacyjna.
Wysokość kopca wynosi 9 m, a średnica podstawy kopca wynosi: 35 m. 
Na jego szczycie znajduje się otoczony ogrodzeniem betonowy postument z inskrypcją "Adamowi Mickiewiczowi 1798-1898".
Edmund Słuszkiewicz napisał wiersz pamiątkowy pt. "Kopiec Adama Mickiewicza".

</doc>
<doc id="731675" url="https://pl.wikipedia.org/wiki?curid=731675" title="Kopiec Mickiewicza">
Kopiec Mickiewicza



</doc>
<doc id="731679" url="https://pl.wikipedia.org/wiki?curid=731679" title="Gwiazda (osoba)">
Gwiazda (osoba)

Gwiazda – potoczne i subiektywne określenie osoby cieszącej się popularnością wśród pewnej grupy społecznej.
Osoba określana mianem "gwiazdy" często postrzegana jest przez swoich fanów jako autorytet i wzór do naśladowania. Samo pojęcie "gwiazdy" związane jest ze zjawiskiem popkultury i związanymi z nią środkami masowego przekazu, dzięki którym informacje docierają do szerokiej publiczności.

</doc>
<doc id="731682" url="https://pl.wikipedia.org/wiki?curid=731682" title="Victoria’s Secret Fashion Show">
Victoria’s Secret Fashion Show

Victoria’s Secret Fashion Show – coroczny pokaz mody organizowany przez amerykańskie przedsiębiorstwo Victoria’s Secret, jedną z najbardziej ekskluzywnych firm produkujących damską bieliznę i odzież.
Historia.
Pierwsza edycja pokazu "Victoria's Secret Fashion Show" odbyła się w sierpniu 1995 roku w Plaza Hotel w Nowym Jorku.
Początkowo transmisję na żywo można było obejrzeć w Internecie. Ponieważ dzięki temu pokaz zyskał niemały rozgłos i popularność w Stanach Zjednoczonych oraz na świecie, organizatorzy postanowili przekształcić transmisję online w telewizyjne show, co udało się już w roku 2001. Program wyemitowany przez telewizję ABC obejrzało 12,4mln osób, co było niebywałym sukcesem.
Od 2002 roku Victoria's Secret Fashion Show jest transmitowane przez telewizję CBS.
W roku 2004 pokaz został zastąpiony trasą aniołków (Adriana Lima, Alessandra Ambrosio, Tyra Banks, Heidi Klum, Gisele Bundchen) po Ameryce.
Za organizację pokazu od lat odpowiadają Ed Razek, Monica Mitro i John Preiffer.

</doc>
<doc id="731683" url="https://pl.wikipedia.org/wiki?curid=731683" title="Dawid Frankfurter">
Dawid Frankfurter

David Frankfurter (ur. 9 czerwca 1909 w Daruvarze, zm. 19 lipca 1982 w Tel Awiwie) – żydowski zamachowiec, który w Davos zabił niemieckiego narodowego socjalistę Wilhelma Gustloffa.
David Frankfurter, syn rabina Mosze Frankfurtera, studiował medycynę w Wiedniu, Lipsku, a od 1933 r. w Bernie. Cierpiał na zakażenie szpiku kostnego, które uszkodziło jego system nerwowy; ponadto stan jego psychiki pogorszył zgon matki, z którą był związany. Stał się znany z powodu przeprowadzenia zamachu na wysokiego działacza szwajcarskiego oddziału NSDAP Wilhelma Gustloffa, którego zastrzelił 4 lutego 1936 roku około 20:00 w hotelu w Davos w akcie protestu przeciw demonstrowanemu przez Gustloffa antysemityzmowi i nazizmowi. Nie mogąc dokonać zamierzanego samobójstwa, oddał się następnie w ręce policji. Czyn Frankfurtera wywołał wściekłość niemieckich nazistów, natomiast Szwajcarzy odczuwali w stosunku do niego pewną sympatię, traktując go jako sympatycznego, zbłąkanego młodzieńca, swego rodzaju nowe wcielenie Wilhelma Tella i – ku oburzeniu Niemców – ukrócili działalność ruchu nazistowskiego na swoim terytorium. Sam zabójca w czasie procesu stwierdził, że jego celem nie był sam Gustloff jako osoba, a despotyczny reżim hitlerowski. Frankfurter został skazany przez szwajcarski sąd w Chur na 18 lat więzienia. Po dziewięciu latach, 1 czerwca 1945 roku został ułaskawiony i zmuszony do wyjazdu ze Szwajcarii. Osiedlił się w Tel Awiwie w ówczesnym Brytyjskim Terytorium Mandatowym Palestyny. Pracował w izraelskim Ministerstwie Obrony. W roku 1950 opublikował swoje pamiętniki.
W roku 1969 rząd kantonu Gryzonii cofnął zakaz przyjazdu nałożony na Dawida Frankfurtera. W tym samym roku nakręcony został film o Frankfurterze i Gustloffie pt. "Dawid i Goliat".
Nabyty w Bernie rewolwer kal. 6,35 mm – pierwsza broń w życiu, którą posiadał Frankfurter – przechowywana jest obecnie w Muzeum Policji Szwajcarskiej.

</doc>
<doc id="731686" url="https://pl.wikipedia.org/wiki?curid=731686" title="Jakub Lubbe">
Jakub Lubbe

Jakub Lubbe (ur. 1430, zm. ok. 1500) – kronikarz gdański.
Był synem zamożnego chłopa z Lichnowych (powiat Malbork). Kształcił się w rodzinnej wsi, potem w Gdańsku, gdzie od 16. roku życia pracował u jednego z kupców. Później został wspólnikiem kupca, a w 1465, dzięki poślubieniu wdowy po kramarzu, zaczął prowadzić własny interes, handlował między innymi dewocjonaliami. Kilkakrotnie pełnił funkcję starszego cechu kramarzy (1469/1470, 1473/1474, 1478/1479, 1485/1486, 1491/1492).
W latach 1465–1489 prowadził szczegółowe zapiski, dotyczące własnych transakcji i życia cechu, a także będące kroniką rodzinną. Zapiski te stanowią cenne źródło dziejów XV-wiecznego Gdańska.

</doc>
<doc id="731691" url="https://pl.wikipedia.org/wiki?curid=731691" title="Poeta i świat">
Poeta i świat

Poeta i świat – powieść obyczajowa Józefa Ignacego Kraszewskiego, opublikowana w 1839 r. 
Powieść opowiada o losach Gustawa (imię znaczące, nawiązuje do "Dziadów" Adama Mickiewicza i dyskusji wokół romantyzmu), niezamożnego poety i starciu jego artystycznej wrażliwości z prozą życia. 
Polscy recenzenci i krytycy przyjęli powieść Kraszewskiego z mieszanymi odczuciami. W komentarzach zwracano uwagę na niejednoznaczną wymowę utworu, padały pytania, "czy pisarz dokonuje tu apoteozy egzaltowanego, romantycznego twórcy, okaleczonego przez brutalną, cyniczną rzeczywistość, czy też przedstawia karykaturalną postać narcystycznego, bezpłodnego artysty". Efektem tych kontrowersji były podejmowane przez wydawców próby ujednoznacznienia wymowy utworu w kierunku satyry, poprzez usuwanie epilogu oraz mott (cytatów z twórczości Jana Kochanowskiego), otwierających rozdziały książki.
Wkrótce po wydaniu została przetłumaczona na francuski, niemiecki, rosyjski i czeski.

</doc>
<doc id="731694" url="https://pl.wikipedia.org/wiki?curid=731694" title="Koforidua">
Koforidua

Koforidua – miasto i stolica Regionu Wschodniego w Ghanie, pełni rolę centrum handlowego regionu. Populacja w roku 2010 wynosiła 122,3 tys. mieszkańców i było wtedy dziesiątym co do wielkości miastem w kraju. Miasto założone w roku 1875 przez uchodźców Aszanti. W pobliżu miasta zbudowana jest zapora i elektrownia na rzece Wolta, tworząca Jezioro Wolta, które jest największym sztucznym zbiornikiem na świecie.
Koforidua jest jednym z najstarszych ośrodków produkcji kakao w kraju. Wraz z ukończeniem w 1923 roku linii kolejowej między Akrą i Kumasi stało się ważnym węzłem drogowym i kolejowym.

</doc>
<doc id="731695" url="https://pl.wikipedia.org/wiki?curid=731695" title="Gustaw von Holstein-Gottorp-Vasa">
Gustaw von Holstein-Gottorp-Vasa

Gustaw von Holstein-Gottorp-Vasa (ur. 9 listopada 1799 w Sztokholmie, zm. 4 sierpnia 1877 w Pillnitz, Saksonia), zwany na ogół "książę Waza" (szw. "Prins av Vasa") – następca tronu Szwecji, Finlandii, Pomorza Szwedzkiego i Rugii w latach 1799-1809, generał cesarskiej i królewskiej Armii, pretendent do tronu Szwecji 1809-1872.
Życiorys.
Gustaw był synem przedostatniego króla Szwecji (ostatniego szwedzkiego wielkiego księcia Finlandii) z dynastii Holstein-Gottorp Gustawa IV Adolfa i Fryderyki Doroty Wilhelminy Badeńskiej. W roku 1809 ojciec Gustawa stracił tron w wyniku zamachu stanu i udał się na wygnanie do Szwajcarii, zaś jego rodzina osiedliła się najpierw w Badenii, a potem w Wiedniu. W roku 1810, po objęciu tronu szwedzkiego przez bezdzietnego Karola XIII, stryja Gustawa IV Adolfa, zwolennicy Holstein-Gottorpów, tzw. stronnictwo gustawiańskie, lansowali kandydaturę Gustawa na następcę tronu, przychylny był temu również sam król, ale rewolucjoniści 1809 roku, bojąc się zemsty doprowadzili do wyboru na kronprinca księcia Chrystiana Augusta von Holstein-Augustenburg. Ten, nieżonaty i blisko spokrewniony z Holstein-Gottorpami, obiecał Karolowi XIII adoptować Gustawa, ale po półrocznym pobycie w Szwecji nagle zmarł. Na koniec zwolennicy Francji przeforsowali innego kandydata, marszałka Jana Baptystę Bernadotte, który został adoptowany przez Karola XIII. Inny plan dotyczący Gustawa powzięto w tym czasie w Danii: miał zostać zaadoptowany przez króla Danii i Norwegii Fryderyka VI, który nie miał synów, ożeniony z jego jedyną córką Karoliną; stronnictwo gustawiańskie miało obwołać Fryderyka królem Szwecji, po czym Gustaw zjednoczyłby po wstąpieniu na tron wszystkie trzy monarchie skandynawskie. Plan pozostał epizodem, m.in. dlatego, że wymagał pokaźnych rekompensat dla różnych członków bocznych linii dynastii oldenburskiej. Wygnana rodzina królewska pokładała również wielkie nadzieje w kongresie wiedeńskim, który – o ile to odpowiadało głównym mocarstwom – restytuował wszystkich monarchów legitymistycznych. W gazetach francuskich i niemieckich pojawiły się wiadomości, że Bernadotte zamierza zrzec się godności kronprinca i przywrócić Gustawowi jego prawa. Bernadotte nic takiego nie zamierzał, mając poparcie najważniejszego monarchy kongresu, cara Aleksandra I.
W roku 1824 Gustaw wstąpił do armii austriackiej, gdyż ze względu na presję Bernadotte'a nie chciano go przyjąć ani do służby rosyjskiej, ani angielskiej. Zdolny, pracowity, uczciwy i porządny, szybko awansował: w 1826 był już podpułkownikiem, 12 grudnia 1829 został generałem majorem, a 29 lutego 1836 został mianowany na stopień marszałka polnego porucznika. 20 grudnia 1848 został urlopowany. Od 1831 do śmierci był szefem Węgierskiego Pułku Piechoty Nr 60.
W roku 1828 zaręczył się z bogatą księżniczką Marianną Niderlandzką, ale do ślubu nie doszło pod presją dyplomatyczną Bernadotte'a (Marianna wyszła później za Albrechta, najmłodszego brata Fryderyka Wilhelma IV i Wilhelma I, i wzniosła wspaniały pałac w Kamieńcu Ząbkowickim na Dolnym Śląsku). W tym czasie Gustaw musiał, także pod presją Bernadotte'a, zaprzestać używania dotychczasowego tytułu "książę szwedzki" (Prins av Sverige), ale opiekuńczy cesarz Franciszek I nadał mu tytuł "książę Waza" (niem.:"Prinz von Wasa"), potwierdzając jednocześnie jego tytulaturę "Królewskiej Wysokości" i drugie miejsce po członkach rodziny Habsburg-Lothringen przy wszystkich ceremoniach dworskich.
9 grudnia 1830 Gustaw poślubił bliską krewną, księżniczkę badeńską Luizę (1811-1854), z którą miał dwoje dzieci: córkę Karolę (1833-1907), od 1873 królową-małżonkę Saksonii (żonę króla Alberta), oraz syna Ludwika, zmarłego w niemowlęctwie. Karola w wieku lat 17 była uważana za najpiękniejszą księżniczkę Europy; książę-prezydent Ludwik Napoleon Bonaparte, daleki kuzyn przez jej babkę Stefanię, wielką księżną Badenii, kuzynkę Eugeniusza de Beauharnais, usilnie się starał o jej rękę, ale Gustaw stanowczo odmówił, mówiąc do córki: "jeśli wyjdziesz za niego, znajdziesz się za 20 lat na bruku, pozbawiona wszystkiego". 
Gustaw dwukrotnie protestował przeciwko objęciu tronu szwedzkiego przez kolejnych Bernadottów: Oskara I (1844) i Karola XV (1859), zaznaczając jednak, że - "podkreślamy przysługujące Nam prawa do tronu, ale nie zamierzamy ich w tej chwili wykorzystywać". Przy objęciu tronu przez Oskara II (1872) protestu nie złożył. Na starość zamieszkał w oddanym mu do dyspozycji przez saskiego zięcia Alberta zamku wodnym w Pillnitz i tam zmarł. Pochowany został najpierw w krypcie Oldenburgów w Eutin. W roku 1884 trumny Gustawa IV Adolfa, księcia Gustawa i jego synka Ludwika przeniesione zostały do Sztokholmu i ustawione w krypcie Gustawa III w kościele Riddarholmskyrkan.
Karola, ostatnia w historii osoba, która nosiła nazwisko Waza, pochowana jest w Dreźnie. Matka Gustawa, królowa Fryderyka spoczywa w krypcie rodowej badeńskiej dynastii Zähringen w Pforzheimie.
Odznaczenia.
M.in.:

</doc>
<doc id="731696" url="https://pl.wikipedia.org/wiki?curid=731696" title="Nezahualcoyotl">
Nezahualcoyotl

Nezalhualcoyotl (Netzahualcoyotl, „Nienasycony Kojot”; ur. 1402, zm. 1472) – w czasach prekolumbijskich aztecki mędrzec, władca Texcoco, uczestnik azteckiego trójprzymierza (Tenochtitlán–Texcoco–Tacuba).
Osiągnięcia.
Nezahualcoyotl uznawany jest za stworzyciela tak zwanego „Złotego wieku” w Texcoco. Był twórcą prawa, założycielem stypendiów, promotorem kultury i wysokich norm obyczajów, które były wzorem dla innych ówcześnie żyjących plemion. Nezahualcoyotl zaprojektował zasady prawa opartego na podziale władzy, która tworzyła radę finansów, wojny, sprawiedliwości i kultury oraz muzyki. Pod jego okiem w Texcoco zbudowano obszerną bibliotekę, która niestety nie przetrwała hiszpańskiego podboju. On też założył akademię muzyki skupiającą w swoich murach wszystkich godnych artystów z całego regionu Mezoameryki. Według XVIII-wiecznego historyka Lorenza Boturiniego Benaduciego Texcoco stało się wtedy „Atenami Zachodniego Świata”.
Nezahualcoyotl prawdopodobnie był jednym z wielkich projektantów i architektów prehiszpańskich. Jemu przypisuje się zaprojektowanie „zapory Nezahualcoyotl”, która rozdzielała świeże i słonawe wody jeziora Texcoco. System ten był używany jeszcze w 100 lat po jego śmierci.
Badania takich historyków, jak Jongsoo Lee rzucają wyzwanie wizerunkowi władcy Texcoco ukazanemu w źródłach kolonialnych. Źródła na temat życia "tlatoani" Texcoco można podzielić na te pochodzenia texcokańskiego i te stworzone zgodnie z narracją Mexików. Zakonnik i kronikarz Motolinia jako pierwszy przytoczył utarty w historiografii kolonialnej obraz władcy jako przeciwnika ofiar z ludzi i wybitnego prawodawcy. Punkt widzenia Texcoco ukazywały także "Roczniki z Chiauhtla". Pozytywny wizerunek Nezahualcoyotla przytacza także franciszkański autor Juan de Torquemada w dziele "Monarquia indiana". Do źródeł meksykańskich należą pieśni, roczniki i relacje, z których wyłania się odmienny obraz władcy jako naśladującego koncepcje Mexików w dziedzinie religii, czy polityki oraz największego sojusznika Tenochtitlanu. Potomek władcy, wybitny historyk Fernando de Alva Ixtilxochitl napisał dzieje rodzinnego miasta i słynnego przodka, by, jak utrzymywał, zgłębić jego historię oraz jego imiennika, Ixtilochitla II. W praktyce jednak relacja kronikarza była przedsięwzięciem politycznym chwalącym czyny przodków, także w celu polepszenia własnej sytuacji materialnej i prestiżu Texcoco.
Religia.
U wykształconej klasy dygnitarzy, kapłanów i władców istniało przekonanie, że u początku wszystkiego był jeden, potężny twórca wszechrzeczy, swoiście dwoisty, jednoczący w sobie pierwiastek żeński i męski. Dopiero ów jedyny, pierwotny bóg (Ometeotl) stworzył świat cały, a więc przyrodę, życie, zwierzęta i ludzi a zarazem stworzył innych bogów podrzędnych. Bóg ten według nich, nie potrzebował odrębnego miejsca dla oddawania mu czci. Wręcz odwrotnie – powinno się go wzywać i otaczać kultem wszędzie, w każdym zakątku ziemi, jako najwyższą, niewidzialną i niewyobrażalną istotę górującą nad człowiekiem i całym światem. Człowiek powinien przez całe życie poszukiwać go, wzywać i prosić o pomoc, starając się zbliżyć do bóstwa drogą wyboru takiego sposobu życia, który umożliwiałby mu dotarcie do wyższych sfer życia duchowego. Głównym przedstawicielem takiego spojrzenia na sprawy religii był Netzahualcoyotl. Oddawał on cześć jednemu, niewyobrażalnemu i niewidzialnemu Bogu-Stwórcy, zwanemu Tloque Nahaque („Mający Wszystko w Sobie”), Moyocoyani („Tym Który Sam się Stwarza”) lub Ipalnemahuam („Ten, Którym Wszyscy Żyjemy”) – aspekty boga Ometeotl. Swoje wierzenia pragnął rozpowszechnić wśród swojego ludu, lecz szybko zorientował się, że narzucenie innej koncepcji religijnej stanowiłoby zbyt duży wstrząs pojęciowy. Swoje wierzenia w sferze prywatnej narzucił jedynie wśród swej rodziny. Hiszpański kronikarz Clavijero pisał:
Sam władca Nezalhualcoyotl uważał, iż „ten, który sprawił, że wszyscy istniejemy, nie może być przedstawiony i należy wyobrażać go sobie tylko i wyłącznie jako ideę”.
Poezja Nezalhualcoyotla.
Nezalhualcoyotl znany był z pisania licznych wierszy i poematów. Niektóre z nich zostały przetłumaczone przez jego wnuka Juan Bautista de Pomar.
Zapis i potomkowie.
Nezahualcoyotl zmarł 4 czerwca 1472. Miał wiele konkubin i szacuje się, że spłodził 110 potomków. Po jego śmierci tron przejął jego syn Nezahualpilli jako tlatoani Texcoco.
Jego wielki wnuk Juan Bautista de Pomar był znany z napisania zbioru wierszy w języku nahuatl oraz kroniki historii Azteków.

</doc>
<doc id="731698" url="https://pl.wikipedia.org/wiki?curid=731698" title="Różne przygody Gąski Balbinki">
Różne przygody Gąski Balbinki

Różne przygody Gąski Balbinki – jedna z polskich najwcześniej wyprodukowanych i nadawanych telewizyjnych dobranocek. 
Produkcja była nieanimowana, składała się z kilkunastu nieruchomych rysunków, do których narratorka podkładała dialog. Główne postacie to tytułowa Gąska oraz sepleniący kurczak Ptyś. Autorką rysunków była pisarka i ilustratorka Anna Hoffmanowa (Hoffman). Tekst dialogów pisała Maria Terlikowska.
Głosu postaciom użyczyła Danuta Mancewicz.
Dobranockę emitowała Telewizja Polska w latach 50. i 60. Pomysł bajki zaczerpnięto z komiksu ukazującego się od 1957 w dziecięcym tygodniku „Świerszczyk”.
Studio Filmów Rysunkowych w Bielsku-Białej przygotowało dwa filmy z gąską: w 1959 – "Różne przygody Gąski Balbinki", w 1963 – "Upalny dzień Gąski Balbinki".
W kulturze.
W 1966, z okazji Dnia Kobiet, bohaterka pojawiła się na okładce 10. numeru „Świerszczyka”, przyjmując życzenia od innego dziecięcego bohatera – psa Bobika, z twórczości artysty rysownika Jerzego Flisaka.
Imię Gąski Balbinki, od 23 maja 2002, nosi Publiczne Przedszkole w Gorzyczkach w województwie śląskim, funkcjonujące w ramach Zespołu Szkolno-Przedszkolnego.
Wydawnictwo „Nasza Księgarnia” opublikowało kilka książek z gąską Balbinką.
Rekwizyty powiązane z serialem prezentowane są w Muzeum Dobranocek w Rzeszowie.
Od 14 maja 2014 w Łodzi funkcjonuje wyremontowany neon w kształcie gąski Balbinki.

</doc>
<doc id="731704" url="https://pl.wikipedia.org/wiki?curid=731704" title="Szeginie">
Szeginie

Szeginie (ukr. Шегині, trb. "Szehyni"; pol. hist. Szechynie) – wieś nad potokiem Stubienka, w rejonie jaworowskim w obwodzie lwowskim na Ukrainie.
Wieś położona jest 14 km na wschód od Przemyśla, na zachodzie leży Medyka, na płn. Buców, a na wschodzie leży Lacka Wola. Zabudowania wiejskie przy drodze do Mościsk. Znajduje tu się przystanek kolejowy Derżkordon na linii Lwów – Przemyśl. Niegdyś częścią wsi była niwa Kustowięta oraz folwark Kopań.
Historia.
W latach 1434–1772 – w województwie ruskim, ziemi przemyskiej, powiecie przemyskim. Wieś starostwa przemyskiego "Schehynie" położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1918–1939 województwo lwowskie, powiat przemyski.
Pierwsze wzmianki pochodzą z 1515, wieś lokowana przywilejem królewskim. Pod koniec XIX, większościowa własność należała do Mieczysława Pawlikowskiego. W 1880 wieś liczyła 1036 mieszkańców, w tym Polaków, Rusinów i Żydów oraz 182 domy. Katolicy należeli do łacińskiej parafii w Medyce. We wsi znajduje się cerkiew prawosławna i kościół rzymskokatolicki.
Transport.
We wsi znajduje się drogowe polsko-ukraińskie przejście graniczne w kierunku Dobromila.
Dojazd drogą krajową nr 28 przez Sanok – Medyka, która po stronie ukraińskiej łączy się z drogą krajową M11 do Mościsk i Sądowej Wiszni.

</doc>
<doc id="731706" url="https://pl.wikipedia.org/wiki?curid=731706" title="Cipactonal">
Cipactonal

Cipactonal ("Blask Cipactli") – w mitologii azteckiej bogini kalendarza i astrologii.
Cipactonal była żoną boga Oxomoco, którzy razem są bohaterami mitu o stworzeniu podstawowego pożywienia w Mezoameryce – kukurydzy. Cipactonal ponadto obdarzyła ludzi umiejętnością przędzenia i tkania, kobietom zaś dała ziarna kukurydzy do sporządzania leków oraz do wróżb i czarów.

</doc>
<doc id="731708" url="https://pl.wikipedia.org/wiki?curid=731708" title="Górki (Sadków)">
Górki (Sadków)

Górki ("Sadków-Górki") – część wsi Sadków w Polsce, położona w województwie mazowieckim, w powiecie radomskim, w gminie Jedlnia-Letnisko.
W latach 1945–1975 Górki administracyjnie należały do województwa kieleckiego, następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Jana Pawła II i śś. Cyryla i Metodego w Radomiu.

</doc>
<doc id="731711" url="https://pl.wikipedia.org/wiki?curid=731711" title="Pan Cerowany">
Pan Cerowany

Pan Cerowany - Jedna z wczesnych polskich dobranocek telewizyjnych, emitowana w Telewizji Polskiej w latach 60. XX wieku. Bohaterem bajki była pacynka, stworzona przez scenograf (1926-1987) z jednopalcowej rękawiczki, z naszytymi guzikami jako oczyma. Głosu lalce użyczał Hubert Antoszewski
. Dialogi w serialu napisała pisarka Maria Terlikowska (1920-1990).

</doc>
<doc id="731712" url="https://pl.wikipedia.org/wiki?curid=731712" title="Mit o stworzeniu pożywienia">
Mit o stworzeniu pożywienia

Mit o stworzeniu pożywienia – aztecki mit o stworzeniu kukurydzy bohaterami którego są azteckie bóstwa kreacyjne Nanahuatl i Quetzalcoatl
Treść mitu.
Po stworzeniu ludzi, według mitów, bogowie zaczęli zastanawiać się nad kwestią pożywienia dla człowieka. W mitologii azteckiej występuje jeden mit na temat stworzenia pokarmu. Jego bohaterem jest bóg Quetzalcoatl, który to pewnego dnia, zamieniwszy się uprzednio w czarną mrówkę, spotkał czerwoną mrówkę niosącą ziarno kukurydzy. Zapytał ją, skąd niesie owo ziarno. Mrówka początkowo niechętnie, zaprowadziła go na górę Tonacatepetl (Góra Naszego Pożywienia), czyli górę zboża. Bóg zebrał zboże i zaniósł je do innych bogów a ci przeżuwszy je włożyli człowiekowi w usta by uczynić go silniejszym. Następnie bogowie zaczęli zastanawiać się co zrobić z górą. Quetzalcoatl obwiązał górę sznurkiem i chciał ją włożyć sobie na plecy, lecz sztuka ta mu się nie udała. Wówczas bóg Oxomoco wraz ze swoją żoną Cipactonal (Blask Cipactli), wywróżył z ziaren kukurydzy, że jedynie bóg Nanahuatl („Wrzodowaty”) może wydobyć za pomocą kijów, ziarna z góry Tonacatepetl, którą następnie starł w proch. Do czynu tego przygotowali się tlalokowie – bogowie deszczu – o różnych barwach: niebiescy, biali, żółci i czerwoni. Oxomoco rozbił górę Tonacatepetl i wydobył ziarna, które tlalokowie porwali dla siebie. Z tych ziaren powstała kukurydza biała, czarna, żółta, czerwona, fasola i inne ziarna, chia, michihuauhtli i całe pożywienie. Nanahuatl, czasem zwany Nanahuatzin, był tym bogiem, który sam siebie złożył w ofierze skacząc w ogień przez co stał się słońcem.
W innym micie azteckim na temat stworzenia pożywienia głównym bohaterem jest Cinteotl.

</doc>
<doc id="731716" url="https://pl.wikipedia.org/wiki?curid=731716" title="Receptura (album)">
Receptura (album)

Receptura – debiutancki album studyjny polskiej grupy muzycznej Pokahontaz. Wydawnictwo ukazało się 2 kwietnia 2005 roku nakładem wytwórni muzycznej Kreska Records w dystrybucji Pomaton EMI. Nagrania dotarły do 3. miejsca zestawienia OLiS. Płytę poprzedziły dwa single: wydany 24 maja 2004 roku „Wstrząs dla mas” oraz „Za szybcy się wściekli”, którego premiera odbyła się 17 marca 2005 roku. W ramach promocji do utworów zostały zrealizowane również teledyski. Trzeci obraz promocyjny powstał do piosenki „Nie1”.
Pod koniec 2005 roku, do sklepów miała trafić reedycja debiutu, pod nazwą "R+". Ostatecznie wydawnictwo pt. "DJ 5:CET Prezentuje: R+" zostało udostępnione bezpłatnie w formie digital download na oficjalnej stronie internetowej zespołu.
Lista utworów.
Opracowano na podstawie materiału źródłowego.

</doc>
<doc id="731718" url="https://pl.wikipedia.org/wiki?curid=731718" title="Latarnia czarnoksięska (powieść)">
Latarnia czarnoksięska (powieść)

Latarnia czarnoksięska – wydana w latach 1843–1844 powieść społeczno-obyczajowa Józefa Ignacego Kraszewskiego, napisana w tzw. wołyńskim okresie jego życia. Powieść jest dwuczęściowa i zawiera "Serię pierwszą", której akcja toczy się na Wołyniu oraz "Serię drugą", której akcja toczy się w Warszawie. Bohaterem obydwu części jest Stanisław, w "Serii pierwszej" młody człowiek, który przyjeżdża z zagranicy do wuja na Wołyń, a w "Serii drugie"j - żonaty, stateczny człowiek, który z nudów opuszcza dom na Wołyniu i wyjeżdża do Warszawy.
Znaczenie tytułu.
Kraszewski w przedmowie do drugiego wydania powieści w 1872 wyjaśniał: ""Latarnia czarnoksięska'", jak sam tytuł wskazuje, miała być w myśli autora wiernym obrazem Wołynia około roku 1842. Celem jej było typy wybitniejsze, stosunki miejscowe, życie i prądy odwzorować wiernie, nie schodząc nigdy do fotografii żywych wzorów i unikajac osobistości".
Wątek podróży.
Motyw podróży bohtera po obcej dla niego okolicy zaczerpnął pisarz z powieści osiemnastowiecznej ("Tom Jones" Fieldinga, "Przypadki Idziego Blasa" Lesage'a, "Podróż sentymentalna" Sterne'a). Postać ciekawego nowych wrażeń przybysza z innego środowiska, który podróżuje po nowej dla siebie okolicy, jest pretekstem do odmalowania obrazu stosunków społecznych i różnych środowisk, a także sportretowania całej galerii postaci i typów. Naiwność młodego Stanisława i jego świeże spojrzenie uatrakcyjniają opisy miejsc i ludzi.
Ocena powieści w epoce.
"Latarnia czarnoksięska" była w epoce bardzo ceniona ze względu na dokładny opis różnych warstw społecznych, od biednego chłopstwa (wydawana później jako osobne opowiadanie "Historia Sawki") po arystokrację. Pisała o niej bardzo pochlebnie m.in. młoda Eliza Orzeszkowa. Jednocześnie utwór budził zaciekawienie jako świetnie napisany romans, odważnie jak na tamte czasy podejmujący temat miłości kobiety dojrzałej - rozczarowanej nieudanym małżeństwem i znudzonej kolejnymi trywialnymi miłostkami hrabiny Julii, która w końcu zakochuje się do szaleństwa w młodziutkim bohaterze. "Latarnia czarnoksięska" zapowiada epokę dojrzałego realizmu w literaturze polskiej.

</doc>
<doc id="731720" url="https://pl.wikipedia.org/wiki?curid=731720" title="Oxomoco">
Oxomoco

Oxomoco – w mitologii azteckiej bóg – stwórca kalendarza i astronomii.
Oxomoco był mężem bogini Cipactonal ("Blask Cipactli"), razem są bohaterami mitu o stworzeniu podstawowego pożywienia w Mezoameryce – kukurydzy.

</doc>
<doc id="731721" url="https://pl.wikipedia.org/wiki?curid=731721" title="Charlotte Hughes">
Charlotte Hughes

Charlotte Marion Hughes, z domu Milburn (ur. 1 sierpnia 1877 w Marske, zm. 17 marca 1993 w Redcar) – Brytyjka, znana z długowieczności, rekordzistka długości życia w Wielkiej Brytanii. W chwili śmierci była 2. pod względem wieku żyjącą osobą na świecie za Francuzką Jeanne Calment (ur. 21 lutego 1875, zm. 4 sierpnia 1997).
Życiorys.
Była z zawodu nauczycielką. Dopiero po przejściu na emeryturę w wieku 63 lat wyszła za mąż za rówieśnika, byłego wojskowego Noela Hughesa. Zmarł on w 1980 w wieku 103 lat. Do 1991 Charlotte Hughes mieszkała sama, następnie ze względu na kłopoty z chodzeniem przeniosła się do domu opieki w Redcar.
Od września 1988, po śmierci Szkotki Kate Begbie, była uważana za najstarszą żyjącą osobę w Wielkiej Brytanii. W 1992 została rekordzistką długości życia w Wielkiej Brytanii, po osiągnięciu wieku Anny Elizy Williams (114 lat i 208 dni), uważanej w 1987 za najstarszego żyjącego człowieka na świecie. Samej Hughes tytuł ten nie przypadł, chociaż dożyła 115 lat i 228 dni, żyła bowiem w tym czasie Francuzka Jeanne Calment, absolutna rekordzistka długości życia ludzkiego (przeszło 122 lata). Wiek Charlotte Hughes plasuje ją na 32. miejscu w historii pod względem długości życia.

</doc>
<doc id="731746" url="https://pl.wikipedia.org/wiki?curid=731746" title="MarioKart DS">
MarioKart DS



</doc>
<doc id="731753" url="https://pl.wikipedia.org/wiki?curid=731753" title="Zeatyna">
Zeatyna

Zeatyna – organiczny związek chemiczny, naturalny hormon roślinny z grupy cytokinin, regulujący wzrost i rozwój roślin. Jest pochodną zasady purynowej – adeniny. Wyodrębniona po raz pierwszy z kukurydzy zwyczajnej ("Zea mays" L.), od której wzięła się jej nazwa.

</doc>
<doc id="731755" url="https://pl.wikipedia.org/wiki?curid=731755" title="Anna Zahorska">
Anna Zahorska

Anna Zahorska ps. „Savitri” (ur. 1882 w majątku Byszlaki pod Mohylewem, zm. 1942 w Auschwitz-Birkenau) – polska poetka, powieściopisarka i dramatopisarka.
Absolwentka historii literatury na UJ i Uniwersytecie Warszawskim. Początkowo była członkinią PPS-u, później zbliżyła się do środowisk katolickich. Poza zbiorami poezji i opowiadań, wydała także szkice literackie o Żmichowskiej i Rodziewiczównie. Zmarła w niemieckim obozie koncentracyjnym Auschwitz. Jej grób symboliczny znajduje się na cmentarzu Powązkowskim w Warszawie (kwatera 257c, rząd 1, grób 10).
Jej mężem był prawnik i popularyzator szachów Eugeniusz Zahorski; jedną z córek była Elżbieta Zahorska. 
Wszystkie jej utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.

</doc>
<doc id="731756" url="https://pl.wikipedia.org/wiki?curid=731756" title="Partia wiedeńska">
Partia wiedeńska

Partia wiedeńska – otwarcie szachowe, które charakteryzuje się posunięciami:
Partia wiedeńska należy do grupy debiutów otwartych. Najpopularniejszymi odpowiedziami czarnych są 2...Sc6 oraz 2...Sf6 (podobnie jak w przypadku innych odpowiedzi gra może przejść do tzw. obrony czterech skoczków).

</doc>
<doc id="731758" url="https://pl.wikipedia.org/wiki?curid=731758" title="Kintampo">
Kintampo

Kintampo miasto i stolica dystryktu Kintampo North w regionie Brong-Ahafo w Ghanie. Leży 130 km od stolicy regionu Sunyani.
Zobacz też:

</doc>
<doc id="731763" url="https://pl.wikipedia.org/wiki?curid=731763" title="Chrysiridia rhipheus">
Chrysiridia rhipheus

Chrysiridia rhipheus – motyl nocny z rodziny uranidowatych (Uraniidae). Znana również pod nazwą "Urania madagascariensis", "U. rhipheus", "U. rhiphaeus", "C. riphearia" i "C. rhiphaeus".

</doc>
<doc id="731766" url="https://pl.wikipedia.org/wiki?curid=731766" title="Gra środkowa">
Gra środkowa

Gra środkowa – termin szachowy, oznaczający fazę partii między debiutem a końcówką. Gra środkowa rozpoczyna się, gdy zawodnicy rozwinęli już swoje figury, najczęściej zabezpieczając także pozycję króla dzięki roszadzie. W przeciwieństwie do debiutu, w którym hetmany najczęściej nie włączają się jeszcze bezpośrednio do walki, w grze środkowej biorą czynny udział. W grze środkowej obydwaj zawodnicy dzięki przemyślanym planom strategicznym oraz działaniom taktycznym (kombinacje) dążą do zdobycia przewagi pozycyjnej lub materialnej, bądź też bezpośrednio stwarzają groźby matowe królowi przeciwnika. Jeśli wskutek działań na szachownicy liczba figur zostanie znacznie zredukowana tak, że możliwe będzie włączenie do gry królów, oznacza to, że partia weszła w fazę gry końcowej.

</doc>
<doc id="731767" url="https://pl.wikipedia.org/wiki?curid=731767" title="Vlad III Dracula">
Vlad III Dracula



</doc>
<doc id="731775" url="https://pl.wikipedia.org/wiki?curid=731775" title="The Immaculate Collection (video)">
The Immaculate Collection (video)

The Immaculate Collection – kompilacja teledysków Madonny, towarzysząca albumowi "The Immaculate Collection" podsumowującego jej dorobek z lat 80. Kompilacja została wydana na kasecie VHS, a następnie na DVD.

</doc>
<doc id="731778" url="https://pl.wikipedia.org/wiki?curid=731778" title="Usenet news">
Usenet news



</doc>
<doc id="731779" url="https://pl.wikipedia.org/wiki?curid=731779" title="Rollwerk">
Rollwerk

Rollwerk, in. ornament kartuszowo-zwijany – ornament przypominający przestrzenne komponowanie form wyciętych z blaszanej taśmy o podgiętych lub spiralnie zwiniętych zakończeniach. Stosowany w dekoracji architektonicznej (portali, otworów okiennych, kartuszy i tablic), rzeźbie i snycerstwie (zdobienie ołtarzy, ambon, nagrobków), meblarstwie, złotnictwie, tkactwie, malarstwie, grafice i iluminatorstwie.
Rollwerk wykształcił się w latach 20. XVI w. we Włoszech, wraz z rozwojem groteski. Bardzo szybko stał się popularny również we Francji (dekoracja Fontainebleau, 1530), później w Niderlandach i Niemczech (lata 50. i 60. XVI w.). Jego ewolucję kształtowali przede wszystkim tacy niderlandzcy artyści, jak, Cornelis Floris de Vriendt i Hans Vredeman de Vries. W ich projektach rollwerk nabierał plastycznej twardości form, a tendencje abstrakcyjne, amorficzne łączyły się z naturalistycznymi motywami dając efekt dynamicznych i pełnych niepokoju konstrukcji, często o wręcz późnogotyckiej ozdobności. Rollwerk po roku 1560 bardzo często połączony był z ornamentem okuciowym, występował powszechnie do poł. XVII w. Zanikł wraz z pojawieniem się ornamentu chrząskowo-małżowinowego.
W Polsce pojawił się po raz pierwszy w dziełach Jana Michałowicza z Urzędowa (np. nagrobek bp Andrzeja Zebrzydowskiego w katedrze krakowskiej) i artystów - komasków na przełomie lat 50. i 60. XVI wieku. Powszechnie używany po 1570 roku.

</doc>
<doc id="731780" url="https://pl.wikipedia.org/wiki?curid=731780" title="Janusz Paluszkiewicz">
Janusz Paluszkiewicz

Janusz Kazimierz Paluszkiewicz (ur. 20 marca 1912 w Łodzi, zm. 19 lutego 1990 w Głownie) – polski aktor teatralny i filmowy.
Życiorys.
Był synem Marcina – rzeźnika i Antoniny z Wojciechowskich. Absolwent szkoły handlowej w Łodzi. Na początku swojej kariery występował w łódzkich teatrach: Popularnym i Powszechnym. Po wojnie na krótko związał się z Teatrem Miejskim w Częstochowie i Teatrem im. Słowackiego w Krakowie. Od 1948 roku był aktorem teatrów warszawskich: Rozmaitości (1948–1950 i 1975–1977) i Dramatycznego (1950–1975). Przez wiele lat związany był z radiową powieścią "W Jezioranach".
Pochowany na cmentarzu Zarzew Komunalny w Łodzi.

</doc>
<doc id="731781" url="https://pl.wikipedia.org/wiki?curid=731781" title="Elton Brand">
Elton Brand

Elton Tyron Brand (ur. 11 marca 1979 w Peekskill, w stanie Nowy Jork) – amerykański koszykarz grający na pozycji silnego skrzydłowego, aktualnie generalny menadżer zespołu G-League – Delaware 87ers.
Kariera.
W latach 1993–1997 uczeń Peekskill High School i członek tamtejszej drużyny koszykarskiej, grającej w lidze AAU. W 1997 wystąpił w meczu wschodzących gwiazd - Nike Hoop Summit oraz McDonald’s All-American.
Następnie 1997–1999 studiował w Duke University, gdzie grał w tamtejszej drużynie Duke Blue Devils z Coreyem Maggette'em i Shane'em Battierem. Do draftu NBA w czerwcu 1999 przystąpił jako gwiazda koszykówki uniwersyteckiej i z numerem 1. został wybrany przez drużynę Chicago Bulls.
Przed dwa lata (1999–2001) Brand pełnił rolę lidera w zespole Chicago Bulls, zdobywając średnio w obu sezonach 20,1 punktu, 10 zbiórek, 2,5 asysty oraz 1,6 bloku na mecz. 
W 2001 został przekazany, ku niezadowoleniu kibiców, do drużyny Los Angeles Clippers. W pierwszym sezonie (2001/2002) gry w nowym zespole Brand zdobywał średnio 18,2 punktu oraz 11,6 zbiórki na mecz. Po wygaśnięciu kontraktu w 2003 inny zespół ligi NBA – Miami Heat oferował za grę w jego barwach Brandowi 82 mln dolarów płatne przez sześć lat trwania kontraktu. Jednak koszykarz podpisał nowy, pięcioletni kontrakt ze swoim dotychczasowym klubem. W sezonie 2005/2006 osiągnął średnie 24,7 punktu, 10 zbiórek, 2,5 asysty oraz 2,5 bloku na mecz, a jego drużyna, której najważniejszymi graczami obok Branda byli: jego kolega z drużyny uniwersyteckiej, Corey Maggette oraz Sam Cassell, awansowała do rozgrywek play-off. 
Po zakończeniu tego sezonu wystąpił na Mistrzostwach Świata FIBA w 2006, zdobywając 8,9 punktu oraz 3,3 zbiórki na mecz. Drużyna USA zdobyła tam brązowy medal. 
W kolejnym sezonie ligi NBA (2006/2007) zdobywał średnio na mecz 18 punktów, 10,3 zbiórki, 2,4 asysty oraz 1,9 bloku. W lipcu 2008 podpisał kontrakt z zespołem Philadelphia 76ers opiewający na sumę 82 mln dolarów za pięć lat gry w barwach filadelfijskiego klubu. W lipcu 2012 roku został zwolniony amnestią z Philadelphia 76ers, stając się wolnym agentem. Kilka dni później został pozyskany przez Dallas Mavericks.
11 sierpnia 2015 ogłosił zakończenie kariery sportowej. 4 stycznia 2016 roku zdecydował się na powrót, podpisując umowę z zespołem Philadelphia 76ers.

</doc>
<doc id="731786" url="https://pl.wikipedia.org/wiki?curid=731786" title="Ornament wstęgowy">
Ornament wstęgowy

Ornament wstęgowy - późnobarokowy ornament oparty na motywach wstęgi, początkowo występujący samodzielnie, później (1. poł. XVIII wieku) jako część ornamentu regencyjnego. Ukształtowany w oparciu o wcześniejsze wzory i spopularyzowany we Francji ok. 1690 na dworze Ludwika XIV. Szeroko stosowany w Europie w latach 1700-1730. Stosowany przede wszystkim w dekoracji architektonicznej (rzeźbiarskiej, stiukowej, malowanej), również w złotnictwie i snycerstwie
Fazy rozwoju.
Motyw wstęgi pofalowanej lub zawiązanej w kokardę był popularny już w starożytności. W Grecji (okres hellenistyczny) oraz Rzymie (okres cesarstwa) występował jako element dekorujący architekturę, najczęściej w połączeniu z wieńcami, festonami czy bukranionami. W gotyckim malarstwie wstęga pojawiała się jako banderola, na której umieszczane były napisy wyjaśniające treść przedstawień. Ukształtowana w końcu XVII wieku jako ornament wstęgowy początkowo łączona była z liśćmi akantu. W fazie późniejszej (od ok. 1700) dominowała nad ornamentami roślinnymi, przy czym kompozycje z jej udziałem stawały się coraz bardziej skomplikowane. W fazie dojrzałej (po 1710) ornament wstęgowy nabiera charakteru "metalowej taśmy", staje się bardziej zgeometryzowany, cieńszy, często łamany pod kątem prostym. Z tych form ukształtował się w toku dalszego rozwoju ornament wstęgowo-cęgowy popularny w okresie regencji. Ornamentowi wstęgowemu zaczęły towarzyszyć wazony, kartusze, muszle, lambrekiny czy kratka regencyjna.

</doc>
<doc id="731787" url="https://pl.wikipedia.org/wiki?curid=731787" title="A. E. van Vogt">
A. E. van Vogt



</doc>
<doc id="731792" url="https://pl.wikipedia.org/wiki?curid=731792" title="Kwas indolilooctowy">
Kwas indolilooctowy

Kwas indolilooctowy, IAA – organiczny związek chemiczny zbudowany z reszt indolu i kwasu octowego; hormon roślinny z grupy naturalnych auksyn. Reguluje wzrost i rozwój roślin. Struktura IAA jest podobna do aminokwasu tryptofanu, z którego jest syntetyzowany przez rośliny. Fitohormon IAA jest syntetyzowany w merystemie wierzchołkowym pędu, liściach i nasionach.
Biosynteza IAA.
W komórkach roślinnych IAA powstaje w wyniku przekształcenia jednego z aminokwasów aromatycznych, tryptofanu. Związek ten może być przekształcany w IAA na kilka sposobów. Dominującym szlakiem jest deaminacja tryptofanu przez enzym, monooksydazę tryptofanu. Powstający kwas indolilo-3-pirogronowy jest następnie przekształcany do aldehydu indolilo-3-octowego i ostatecznie do kwasu indolilo-3-octowego. Synteza IAA może zachodzić również przez przekształcenie tryptofanu do tryptaminy, z której w kolejnej reakcji powstaje aldehyd indolilo-3-octowy lub indolilo-3-acetonitryl. Oba związki mogą zostać przekształcone w kwas indolilo-3-octowy.

</doc>
<doc id="731795" url="https://pl.wikipedia.org/wiki?curid=731795" title="Torba (worek)">
Torba (worek)

Torba – pojemnik, zazwyczaj używany do przechowywania lub przenoszenia czegoś. Torbę wytwarza się ze skóry, z papieru, tkaniny, tworzywa sztucznego. Torba może mieć jeden, dwa uchwyty lub nie mieć żadnego. Torba może być zamykana zamkiem błyskawicznym. W przypadku bagażu bywa zamykana na klucz.

</doc>
<doc id="731802" url="https://pl.wikipedia.org/wiki?curid=731802" title="Grupy nowości">
Grupy nowości



</doc>
<doc id="731803" url="https://pl.wikipedia.org/wiki?curid=731803" title="Motocross">
Motocross

Motocross (oznaczany też skrótami MotoX, MX i cross, kross) – forma wyścigów motocyklowych rozgrywana na specjalnych torach do tego przystosowanych. Tory motocrossowe usypane są zazwyczaj z piasku, gliny lub ziemi. W wyścigu motocrossowym przeważnie bierze udział 40 zawodników. Wyścig w mistrzostwach świata trwa 30 minut + 2 okrążenia. Długość wyścigu zależy od rangi zawodów. Zawodnicy ścigają się na specjalnie przeznaczonych do tych wyścigów motocyklach z silnikami o pojemnościach od 50 cm³ do 525 cm³.
Motocykle używane w motocrossie są bardzo podobne do motocykli enduro. Główne różnice pomiędzy nimi to:
- motocykle motocrossowe nie są dopuszczone do ruchu ulicznego - nie mają oświetlenia, homologowanego wydechu, lusterek itp.
- motocykle motocrossowe są lżejsze od enduro
- motocykle motocrossowe mają inną charakterystykę zawieszeń, zestopniowania skrzyni biegów, przełożeń wstępnych niż enduro. Ustawienia te dostosowane są do specyfiki jazdy po torach. Motocykle enduro dostosowane są bardziej do jazdy po trudnym terenie - piaskach, błotach, wzniesieniach.
Przedsiębiorstwa produkujące motocykle crossowe i enduro:
W latach 1956-65 w Polsce produkowano crossową odmianę motocykla Junak - Junak M07-C.
Federacje.
Motocross jest regulowany na całym świecie przez Międzynarodową Federację Motocyklową (FIM), do której należą federacje w wielu krajach:

</doc>
<doc id="731809" url="https://pl.wikipedia.org/wiki?curid=731809" title="Kras Morawski">
Kras Morawski

Kras Morawski (czes. "Moravský kras") – teren krasowy w Czechach, w kraju południowomorawskim na północ od Brna. Na obszarze 94 km², na którym w 1956 roku utworzono obszar chronionego krajobrazu, znajduje się ponad 1600 jaskiń, z czego cztery dostępne są dla zwiedzających. Szczególną popularnością wśród turystów cieszy się spływ podziemną rzeką w jaskini Punkevní oraz punkt widokowy nad przepaścią Macocha.
Turystyka.
Jaskinie Krasu Morawskiego udostępnione dla turystów:
Teren Krasu Morawskiego można odwiedzić dojeżdżając do miejscowości Blansko, skąd kursują regularne autobusy.

</doc>
<doc id="731810" url="https://pl.wikipedia.org/wiki?curid=731810" title="Zürich Hauptbahnhof">
Zürich Hauptbahnhof

Zürich Hauptbahnhof (też Zürich HB, do roku 1893 Bahnhof Zürich) – główny dworzec kolejowy w Zurychu i największy w Szwajcarii. Położony jest w samym centrum miasta. Znajduje się na przecięciu szlaków kolejowych z Niemiec, a także z Włoch, Austrii i Francji. Odnotowując ponad 2915 przejazdów pociągów dziennie, jest jedną z najbardziej ruchliwych stacji kolejowych na świecie. Dworzec główny w Zurichu przyjmuje około 400 tysięcy pasażerów dziennie.
Historia.
Główny dworzec w Zurychu został zbudowany przez architekta Gustava Albert Wegmanna (1812-1858) i jest jednym z najstarszych dworców kolejowych w Szwajcarii. Pierwotnie był ostatnią stacją pierwszego szlaku kolejowego w Szwajcarii "Spanisch-Brötli-Bahn." Otwarty został w 1847. W 1871, z powodu zwiększenia ruchu kolejowego, powstał w tym samym miejscu zupełnie nowy budynek dworca w stylu neorenesansowym. W 1923 zelektryfikowano pierwszą trasę kolejową w Zurychu. W latach 90 XX w. dobudowano dworzec "Südwest", który połączył dworzec ze stacją metra.

</doc>
<doc id="731814" url="https://pl.wikipedia.org/wiki?curid=731814" title="You Can Dance">
You Can Dance

You Can Dance – pierwsze wydawnictwo kompilacyjne Madonny. Wydawnictwo zawiera zremiksowane wersje wydanych wcześniej utworów oraz jeden utwór premierowy.
Album uznaje się za pierwszy remix-album zawierający piosenki połączone w jedną, ciągłą całość (utwory 1 – 4 na stronie A oraz 5 – 7 na stronie B płyty gramofonowej są zmiksowane w dwa osobne sety).
Wydawnictwo zostało opatrzone komentarzem, którego autorem jest dziennikarz muzyczny Brian Chin.
Płyta sprzedała się na całym świecie w 5 mln egzemplarzy (z czego ponad 1,7 mln w USA).

</doc>
<doc id="731815" url="https://pl.wikipedia.org/wiki?curid=731815" title="München-Pasing (stacja kolejowa)">
München-Pasing (stacja kolejowa)

München-Pasing – druga co do wielkości stacja kolejowa położona w zachodniej części Monachium. Ma 5 peronów.

</doc>
<doc id="731816" url="https://pl.wikipedia.org/wiki?curid=731816" title="Powiat Ilava">
Powiat Ilava

Powiat Ilava (słow. "okres Ilava") – słowacka jednostka podziału administracyjnego znajdująca się w kraju trenczyńskim. Powiat Ilava zamieszkiwany jest przez 62 042 obywateli (w roku 2001) i zajmuje obszar 359 km². Średnia gęstość zaludnienia wynosi 172,82 osób na km². Miasta: Nová Dubnica, Dubnica nad Váhom i powiatowa Ilava.

</doc>
<doc id="731823" url="https://pl.wikipedia.org/wiki?curid=731823" title="Wermont">
Wermont



</doc>
<doc id="731824" url="https://pl.wikipedia.org/wiki?curid=731824" title="Zamkowa Góra (Pieniny)">
Zamkowa Góra (Pieniny)

Góra Zamkowa – góra na końcu północno-wschodniego grzbietu Masywu Trzech Koron w Pieninach Właściwych. 
Z trzech stron ma strome, trudno dostępne zbocza, jedynie w kierunku południowym łączy się wąską granią przez Zamkową Przełęcz z Ostrym Wierchem. Szczęsny Morawski w XIX w. pisał o niej: „"Pośrodku gór Pienin o paręset sągów od Dunajca, na lewym jego wybrzeżu, wznosi się góra w postaci klina: z jednej strony ukośno lecz bardzo stromo spadzista, z drugiej prostopadła"”. Północne jej zbocza opadają stromo do doliny Pieńskiego Potoku oddzielającej ją od Pieninek. W dolnej ich części znajduje się Pienińska Jaskinia. Nad nią, na grani o wysokości ok. 100 m raj dla botaników – tzw. Ogródki Kingi. Są to bujne płaty naskalnej roślinności, wśród której występuje wiele roślin wapieniolubnych: smagliczka Arduina, chryzantema Zawadzkiego, aster alpejski, goździk okazały. Z rzadkich warto wymienić kokorycz żółtawą oraz kruszczyka Muellera (jego stanowisko znaleziono przy szlaku z Zamkowej Góry na polanę Wyrobek).
Zachodnimi zboczami od głębokiego jaru Hulińskiego Potoku prowadzi ścieżka turystyczna, w końcowym odcinku są to długie schodki (75 stopni drewnianych + 37 kamiennych) z poręczami. Schodki wyprowadzają na ruiny Zamku Pienińskiego pod północnym szczytem Zamkowej Góry. Oprócz ruin zamku znajduje się tu Grota świętej Kingi z jej posążkiem, postawionym tu dla upamiętnienia jej pobytu w Pieninach (wraz z innymi zakonnicami klasztoru klarysek w Starym Sączu ratowała się przed Tatarami ucieczką do zamku).
Od południowej strony Zamkowa Góra podcięta jest stromą ścianą 50-metrowej wysokości. Sam szczyt góry jest obecnie niedostępny turystycznie. Z ruin zamku prowadziła dawniej na wierzchołek ścieżka, wykonana przed I wojną światową przez pustelnika, który tutaj założył sobie pustelnię, zwaną Pustelnią Pienińską. Kazimierz Sosnowski w 1930 r. pisał: „"Są tu ławeczki do odpoczynku, a wokoło roztacza się krajobraz pieniński niewysłowionego uroku. Miejsce to jest tak piękne, że trudno od niego się oderwać; z dołu dolata szum Dunajca, którego modre tonie w trzech odsłaniają się punktach"”. Obecnie widoki z Zamkowej Góry są mocno ograniczone, gdyż porasta ją całkowicie las, jedynie z ruin zamku widać szczyty Pieninek. Jest to dorodny las z przewagą buka. Wyrósł on na pogorzelisku lasu sosnowego, który spalił się w 1915 r. w trwającym dwa tygodnie pożarze.

</doc>
<doc id="731825" url="https://pl.wikipedia.org/wiki?curid=731825" title="SCEE">
SCEE



</doc>
<doc id="731830" url="https://pl.wikipedia.org/wiki?curid=731830" title="Zamkowa Góra">
Zamkowa Góra



</doc>
<doc id="731831" url="https://pl.wikipedia.org/wiki?curid=731831" title="Powiat Myjava">
Powiat Myjava

Powiat Myjava (słow. "okres Myjava") – słowacka jednostka podziału administracyjnego znajdująca się w kraju trenczyńskim. Powiat Myjava zamieszkiwany jest przez 29 243 obywateli (w roku 2001) i zajmuje obszar 326 km². Średnia gęstość zaludnienia wynosi 89,70 osób na km². Miasta: Brezová pod Bradlom i powiatowa Myjava.

</doc>
<doc id="731835" url="https://pl.wikipedia.org/wiki?curid=731835" title="Ilja Smirin">
Ilja Smirin

Ilja Smirin, ros. Илья Смирин (ur. 21 stycznia 1968) – izraelski szachista, reprezentant Białorusi do 1992, arcymistrz od 1990 roku.
Kariera szachowa.
W roku 1987 zwyciężył w turnieju w Swierdłowsku, natomiast na przełomie 1988 i 1989 r. powtórzył to osiągnięcie w turnieju "Rilton Cup" w Sztokholmie. Kolejny sukces odniósł w roku 1992, zajmując III miejsce w rozegranym systemem pucharowym silnie obsadzonym turnieju w Tilburgu (za Michaelem Adamsem i Borsyem Gelfandem, a wraz z Gatą Kamskim). W roku 1994 zwyciężył w Elenite (wraz z Aleksandrem Chalifmanem, Władimirem Jepiszynem oraz Weselinem Topałowem) oraz podzielił I miejsce w otwartym turnieju w Nowym Jorku. W roku 2001 zwyciężył (wraz z Aleksiejem Driejewem) w Dos Hermanas oraz zajął III miejsce w Sarajewie. W roku 2002 triumfował w Biel (przed Władisławem Tkaczowem oraz Aleksiejem Drejewem) oraz ponownie był III w Sarajewie. Wystąpił również w Moskwie w meczu Rosja – reszta świata. W roku 2003 zajął II miejsce w Biel (za Aleksandrem Griszczukiem, wraz z Joelem Lautierem), zaś rok później podzielił I miejsce w Aszdodzie. W roku 2005 podzielił II miejsce w otwartym turnieju w Minneapolis oraz zwyciężył w Jerozolimie. W latach 2001-2004 czterokrotnie zajmował wysokie lokaty w turnieju "World Open" w Filadelfii (miejsca w kolejnych latach: III, I, II i V). W 2007 roku triumfował w otwartym turnieju "Acropolis" w Atenach, natomiast w 2008 podzielił I m. (wspólnie z Jewgienijem Postnym) w Ma’alot-Tarszicha oraz drugi raz z rzędu zwyciężył w turnieju "Acropolis". W 2014 r. zwyciężył w turnieju "World Open" w Arlington.
Wielokrotnie reprezentował Izrael w turniejach drużynowych, m.in.:
Trzykrotnie wystąpił w mistrzostwach świata FIDE, rozgrywanych systemem pucharowym, osiągając następujące rezultaty:
W lipcu 2001 r. został drugim w historii (po Borysie Gelfandzie) izraelskim szachistą, który przekroczył granicę 2700 punktów rankingowych (zajmował wówczas 13. pozycję na świecie z wynikiem 2702 punktów).

</doc>
<doc id="731836" url="https://pl.wikipedia.org/wiki?curid=731836" title="BLAG">
BLAG

BLAG – wolna dystrybucja GNU/Linuksa oparta na Fedorze.
Jest to jedna z kilku dystrybucji oficjalnie aprobowanych przez Free Software Foundation. BLAG dostępny jest na jednej płycie CD i zawiera pakiety z dystrybucji Fedora, a także z repozytoriów Dag, Dries, Freshrpms, NewRPMS.

</doc>
<doc id="731838" url="https://pl.wikipedia.org/wiki?curid=731838" title="Powiat Partizánske">
Powiat Partizánske

Powiat Partizánske "(słow. Okres Partizánske)" - słowacka jednostka podziału administracyjnego znajdująca się w kraju trenczyńskim. Powiat Partizánske zamieszkiwany był przez 48 005 obywateli (w roku 2001) i zajmował obszar 301 km². Średnia gęstość zaludnienia wynosiła 159,48 osób na km².

</doc>
<doc id="731843" url="https://pl.wikipedia.org/wiki?curid=731843" title="Dystrykt Kintampo South">
Dystrykt Kintampo South

Dystrykt Kintampo South jest dystryktem w regionie Brong Ahafo w Ghanie. Powstał w wyniku podziału byłego dystryktu Kintampo, na mocy dekretu prezydenta Johna Kufuora z dnia 12 listopada 2003
Główne miasta: Amoma, Apesika, Anyima, Nante, Krabonso, Ntankoro, Ampoma, Pramposo.

</doc>
<doc id="731844" url="https://pl.wikipedia.org/wiki?curid=731844" title="Remembering Never">
Remembering Never

Remembering Never – zespół metalcorowy pochodzący z Fort Lauderdale na Florydzie.
W 2001 roku grupa wydała swój pierwszy album (EP). Suffocates My Words to You wydano w rodzimym mieście zespołu w Studio 13, dzięki wytwórni One Day Savior Recordings. Producentem płyty został Jeremy Staska, który współpracował m.in. z Poison the Well.
Dobra sprzedaż albumu zaowocowała przejściem do Ferret Records w 2002 roku. Dla nich właśnie Remembering Never nagrali swój pierwszy studyjny album - She Looks So Good in Red. Po wydaniu krążka grupa zaczęła koncertować. Zespół wyruszył w trasę z uznanymi już zespołami: Between the Buried and Me, Dead to Fall, Evergreen Terrace, Shai Hulud, Every Time I Die. 
Pod koniec 2003 roku zespół wszedł do studia aby nagrać swój drugi studyjny album pt.: Women and Children Die First i już w lutym następnego roku płyta była w sprzedaży. Na albumie jest bardzo niewiele partii wokalnych, a gitary są jeszcze cięższe niż na poprzednich dwóch albumach.
W 2006 roku Remembering Never wydali swój trzeci, jak na razie ostatni studyjny album - God Save Us. Sprzedał się on w dobrym nakładzie. Później zespół wyruszył w trasę koncertową.

</doc>
<doc id="731846" url="https://pl.wikipedia.org/wiki?curid=731846" title="Paweł Ptasznik">
Paweł Ptasznik

Paweł Ptasznik (ur. 15 czerwca 1962 w Węgrzcach Wielkich) – polski prezbiter rzymskokatolicki, prałat, doktor teologii, wysoki urzędnik Kurii Rzymskiej. Kierownik Sekcji Polskiej watykańskiego Sekretariatu Stanu, bliski współpracownik Jana Pawła II i Benedykta XVI. Od 2007 rektor kościoła św. Stanisława Biskupa Męczennika w Rzymie i duszpasterz polskiej emigracji w tym mieście.
Życiorys.
Ukończył studia w Wyższym Seminarium Duchownym Archidiecezji Krakowskiej. Święceń kapłańskich udzielił mu 17 maja 1987 w katedrze wawelskiej kardynał Franciszek Macharski.
W latach 1990–1994 studiował na Uniwersytecie Gregoriańskim w Rzymie. W 1994 uzyskał doktorat z teologii dogmatycznej na podstawie dysertacji "Lo Spirito Santo nei sacramenti dell'iniziazione cristiana sulla base dei riti latini post-conciliari".
W latach 1994–1995 pełnił funkcję ojca duchownego w Wyższym Seminarium Duchownym Archidiecezji Krakowskiej.
W 1996 został pracownikiem sekcji polskiej Sekretariatu Stanu, od 2001 odpowiedzialny za jej prace. W 2022 zakończył tam pracę i przeszedł na emeryturę.
Redaktor m.in. serii „Dzieła zebrane Jana Pawła II” oraz watykański konsultant filmów "Jan Paweł II" oraz "Karol. Człowiek, który został papieżem". Współscenarzysta filmu "Świadectwo".
Postanowieniem Prezydenta RP z dnia 9 listopada odznaczony został Krzyżem Oficerskim Orderu Odrodzenia Polski.

</doc>
<doc id="731847" url="https://pl.wikipedia.org/wiki?curid=731847" title="Dystrykt Kintampo North">
Dystrykt Kintampo North

Dystrykt Kintampo North jest dystryktem w regionie Brong Ahafo w Ghanie. Powstał w wyniku podziału byłego dystryktu Kintampo, na mocy dekretu prezydenta Johna Kufuora z dnia 12 listopada 2003

</doc>
<doc id="731848" url="https://pl.wikipedia.org/wiki?curid=731848" title="Spółgłoska drżąca dziąsłowa dźwięczna">
Spółgłoska drżąca dziąsłowa dźwięczna

Spółgłoska drżąca dziąsłowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []. Głoska ta jest jednym z trudniejszych dźwięków mowy. Jest zazwyczaj ostatnią głoską opanowywaną przez dzieci, a zaburzenia jej artykulacji są jedną z najczęstszych wad wymowy (reranie).
W transkrypcji fonologicznej symbol /r/ często używany jest do oznaczenia innych spółgłosek rotycznych, takich jak [, , ].
Artykulacja.
Opis.
W czasie artykulacji podstawowego wariantu []:
Spółgłoska drżąca dziąsłowa podniesiona.
W języku czeskim występuje jako odrębny fonem głoska drżąca dziąsłowa, która w odróżnieniu od [] cechuje się podniesieniem miejsca artykulacji [] i zwężeniem przestrzeni między językiem a podniebieniem twardym przez co przyjmuje charakter głoski szczelinowej. Głoska drżąca dziąsłowa [] ma 1-3 uderzeń, podczas gdy głoska podniesiona [] ma 3–5 słabszych uderzeń. Głoska jest dźwięczna, ale może tracić dźwięczność przy głoskach bezdźwięcznych, przy czym taka głoska bezdźwięczna jest w języku czeskim traktowana jako alofon. Głoska stanowi dość duży problem dla obcokrajowców. Jej nieprawidłowa wymowa nazywa się "rotacismus bohemicus".
Głoska występuje w języku czeskim, w innych językach czy dialektach jej występowanie jest dokumentowane rzadko, a jej występowanie nie jest głęboko przebadane (przypuszczalne występowanie w niektórych dialektach języka norweskiego w okolicy Narwiku).
W alfabecie fonetycznym oznaczana jest jako ⟨r⟩ ze znakiem podwyższenia []. Przed rokiem 1989 miała swój specjalny symbol ⟨⟩.

</doc>
<doc id="731849" url="https://pl.wikipedia.org/wiki?curid=731849" title="Earl Boykins">
Earl Boykins

 
Earl Antoine Boykins (ur. 2 czerwca 1976 w Cleveland) – amerykański koszykarz, grający na pozycji rozgrywającego w lidze NBA.
Kariera.
Earl grał w college'u Eastern Michigan w latach 1995-1998 na pozycji rozgrywającego, gdzie do tej pory dzierży rekord pod względem asyst. W czasie swojej późnej karierze w college'u osiągał także drugi wynik NCAA pod względem zdobyczy punktowej na mecz – 25,7 punktów na mecz.
W NBA zadebiutował w barwach New Jersey Nets, jednak już po 5 meczach oddano go do drużyny z jego rodzinnego miasta, Cleveland Cavaliers. Trener nie widział go jednak w wyjściowej piątce, w międzyczasie zagrał także jeden mecz w barwach Orlando Magic. W 2000 oddano go do Los Angeles Clippers. Niestety również tam jego sytuacja się nie poprawiła. Cały czas był rezerwowym, grającym ok. 12 minut na mecz. Następnym klubem było Golden State Warriors. Dopiero w sezonie 2003/04 Earl Boykins udowodnił swoje nieprzeciętne umiejętności, a drużyną, która dała mu ku temu szansę była Denver Nuggets. Boykins zaczął notować niezłe statystyki, a w swym najlepszym sezonie 2004/05 nawet 12,6 punktu, 4,5 asysty oraz 26,4 minut na mecz, co jest świetnym wynikiem na rezerwowego. Denver Nuggets w składzie z Boykinsem, Allenem Iversonem, Carmelo Anthonym, Marcusem Cambym oraz Andre Millerem (którego zmiennikiem jest Boykins) zaczęło odnosić sukcesy, awansując do play-offów w każdym sezonie. Później przeszedł do Bucks, a w 2012 roku do Houston Rockets.
18 stycznia 2005 ustanowił rekord sezonu zasadniczego NBA, zdobywając 15 punktów w trakcie dogrywki spotkania.

</doc>
<doc id="731850" url="https://pl.wikipedia.org/wiki?curid=731850" title="Jacek Kobylski">
Jacek Kobylski

Jacek Kobylski (ur. 7 lipca 1968 w Szczecinie) – lutnik, projektant oraz twórca instrumentów "Nexus". Studiował filozofię na Uniwersytecie Jagiellońskim. Od połowy lat osiemdziesiątych budował instrumenty sygnując je swoim nazwiskiem, na początku lat dziewięćdziesiątych pod marką "Nexus".
Jako pierwszy na świecie zastosował granit do budowy podstrunnicy instrumentu. Publikuje artykuły dotyczące porad lutniczych oraz budowy instrumentów w czasopiśmie muzycznym TopGuitar.
Muzycy grający na instrumentach budowanych przez Jacka Kobylskiego:

</doc>
<doc id="731857" url="https://pl.wikipedia.org/wiki?curid=731857" title="Potencjał tworzenia efektu cieplarnianego">
Potencjał tworzenia efektu cieplarnianego

Potencjał tworzenia efektu cieplarnianego (GWP, z ang. "global warming potential") – wskaźnik służący do ilościowej oceny wpływu danej substancji na efekt cieplarniany. Porównuje ilość ciepła zatrzymanego przez określoną masę gazu do ilości ciepła zatrzymanego przez podobną masę dwutlenku węgla. GWP jest przeliczany dla określonego przedziału czasu, zwykle 20, 100 lub 500 lat. GWP dla dwutlenku węgla wynosi z definicji 1. 
Do związków o dużym GWP należą freony, np. dla freonu R-12 (CFC-12) wynosi on 10 600.
Wartość współczynnika GWP zależy od:
Węgiel uczestniczy w szybkim cyklu węglowym, w którym pojedyncza cząsteczka CO2 jest usuwana z atmosfery i zastępowana inną cząsteczką CO2 nie zmieniając nadwyżki dwutlenku węgla w atmosferze. Jednocześnie CO2 w niewielkich nadwyżkach jest stosunkowo dobrze absorbowany przez przyrodę, natomiast duże nadwyżki CO2 pozostaną w atmosferze przez setki tysięcy lat lub miliony lat.

</doc>
<doc id="731861" url="https://pl.wikipedia.org/wiki?curid=731861" title="A Real Live Dead One">
A Real Live Dead One

A Real Live Dead One – album koncertowy brytyjskiej grupy heavymetalowej Iron Maiden. Zawiera nagrania z koncertów wykonanych podczas trasy koncertowej Fear of the Dark World Tour. Stanowi połączenie dwóch poprzednich albumów zespołu: A Real Live One i A Real Dead One wydanych w 1993 r.

</doc>
<doc id="731865" url="https://pl.wikipedia.org/wiki?curid=731865" title="Brunon Bochynek">
Brunon Bochynek

Brunon Bochynek (ur. 30 września 1892 w Królewskiej Hucie, zm. 8 maja 1921 w Chropaczowie) – działacz komunistyczny.
W 1906 roku ukończył szkołę ludową w Świętochłowicach, gdzie też już wtedy mieszkał. W 1910-1913 pracował w miejscowej hucie "Falva" 
Podczas I wojny światowej został zmobilizowany do armii niemieckiej. Na Śląsk, do Świętochłowic powrócił w 1918. Wcześniej, bo w 1917 wstąpił do Socjaldemokratycznej Partii Niemiec, a następnie do Niezależnej Socjaldemokratycznej Partii Niemiec. Był współorganizatorem rozłamu w Związku Metalowców. W latach 1918-1919 wchodził w skład Rady Robotniczo-Żołnierskiej w Hucie Batory. W 1920 został wybrany z listy komunistycznej na przewodniczącego rady załogowej. Po utworzeniu w 1920 Komunistycznej Partii Górnego Śląska należał do jej aktywu. Brał czynny udział w organizowaniu strajków.
W dwa dni po wybuchu III powstania śląskiego został aresztowany wraz z bratem Franciszkiem przez żandarmerię powstańczą i rozstrzelany 8 maja 1921 na hałdzie w Chropaczowie.

</doc>
<doc id="731866" url="https://pl.wikipedia.org/wiki?curid=731866" title="Wojciech Duda-Dudkiewicz">
Wojciech Duda-Dudkiewicz

Wojciech Duda-Dudkiewicz, właśc. Wojciech Duda (ur. 1963) – polski dziennikarz.
W latach 80. publikował w tzw. drugim obiegu. W latach 90. dziennikarz „Dziennika Łódzkiego” i „Życia”, pisał też m.in. w „Czasie Krakowskim”, „Tygodniku Solidarność” i "Prawie i Życiu", był członkiem zespołu "Pulsu Dnia" w TVP.
W 1999 roku został redaktorem naczelnym dziennika „Nowiny” (w Rzeszowie). Ponownie w „Życiu”, gdzie kierował dodatkiem "Ludzie". Był też redaktorem naczelnym „Głosu Szczecińskiego” i sekretarzem redakcji tygodnika „Kulisy”, pracował jako redaktor i dziennikarz m.in. w miesięczniku „Nowe Państwo”, dzienniku „Fakt”, ponownie w "Życiu" i tygodniku „Ozon”. Pisał i czasem pisze pod pseudonimami Wojciech Dudkiewicz, Witold Dudziński, Konstanty Juliański i Julian Kostrzewa.
Jest autorem kilku książek reporterskich, m.in. zbioru reportaży "Kultowy Peerel" (2004-2005) i (jako Wojciech Dudkiewicz) biografii "Jolanta Kwaśniewska – Polka idolka" (2004).

</doc>
<doc id="731868" url="https://pl.wikipedia.org/wiki?curid=731868" title="Goj (Mikołów)">
Goj (Mikołów)

Goj – dzielnica Mikołowa przy drodze krajowej nr 44.
Turystyka.
Przez dzielnicę przebiega Szlak Bohaterów Wieży Spadochronowej (Katowice – Mikołów – Mikołów-Goj – Mikołów-Mokre – Chudów).

</doc>
<doc id="731869" url="https://pl.wikipedia.org/wiki?curid=731869" title="Iwan Birecki">
Iwan Birecki

Iwan Birecki (ukr. Іван Бірецький, ur. 1815 w Kalnicy, zm. 12 lipca 1883 w Uhnowie) – łemkowski działacz społeczny, pierwszy kolekcjoner folkloru łemkowskiego, ksiądz greckokatolicki.
W 1839 ukończył seminarium duchowne we Lwowie i został wyświęcony w 1842. W czasie studiów nawiązał współpracę z Ruską Trójcą.
W latach 1842–1853 w parafii w Bachórzu (pierwsze 2 lata jako administrator, później proboszcz).
Prowadził tam ożywioną działalność społeczną, organizując m.in. szkołę. W latach 1853–1856 proboszcz w Werbianach, 1849–1853 administrator dekanatu birczańskiego, od 1856 proboszcz w Uhnowie i dziekan dekanatu uhnowskiego.
Korespondował z Jakiwem Hołowackim, Iwanem Wahyłewyczem i J. Kobrynskim, opisując swoją pracę zbierania folkloru łemkowskiego w Zachodnich Karpatach. Zebrane kolędy, pieśni, zagadki i przypowieści wysyłał do Lwowa. 17 z zebranych przez niego zagadek zamieszczono w zbiorze "Prypowidki i zahadki", wydanym w Wiedniu w 1841 przez Hołowackiego. 
Pieśni zebrane przez Bireckiego weszły również w skład zbioru zredagowanego przez Hołowackiego – "Narodnyje pisni Hałyckoj i Uhorskoj Rusi".
W 1848 był uczestnikiem Soboru ruśkich uczenych we Lwowie, gdzie pełnił funkcję sekretarza komisji historii i geografii. Był również członkiem założycielem Matycy Hałycko-Ruskiej i sekretarzem Ruskiej Rady w Przemyślu.

</doc>
<doc id="731870" url="https://pl.wikipedia.org/wiki?curid=731870" title="Europejskie Igrzyska Halowe w Lekkoatletyce 1967">
Europejskie Igrzyska Halowe w Lekkoatletyce 1967

II Europejskie Igrzyska Halowe odbyły się 11-12 marca 1967 w Pradze w Sportovní hala.

</doc>
<doc id="731872" url="https://pl.wikipedia.org/wiki?curid=731872" title="Pierwotna dyskineza rzęsek">
Pierwotna dyskineza rzęsek

Pierwotna dyskineza rzęsek (zespół nieruchomych rzęsek, ang. "immotile cilia syndrome", ICS, "primary ciliary dyskinesia", PCD) – rzadka, genetycznie uwarunkowana choroba dziedziczona w sposób autosomalny recesywny, w której objawy chorobowe wywołane są przez nieprawidłową budowę rzęsek pokrywających nabłonki urzęsione organizmu człowieka. PCD należy, razem z innymi chorobami spowodowanymi dysfunkcją rzęsek, do grupy ciliopatii. Najpoważniejsze objawy wynikają z upośledzenia funkcji nabłonka oddechowego górnych i dolnych dróg oddechowych. Choroba ta jest również przyczyną bezpłodności u mężczyzn, ponieważ defekt budowy dotyczy również witek plemników.
Zespół Kartagenera (ang. "Kartagener’s syndrome") stanowi około połowy przypadków chorych z pierwotną dyskinezą rzęsek; w zespole tym, opisanym po raz pierwszy w 1904 roku, występuje klasyczna triada objawów, zwana triadą Kartagenera: zapalenie zatok przynosowych ("sinusitis"), rozstrzenie oskrzeli ("bronchiectases") i odwrócenie trzewi ("situs inversus"). Postuluje się wpływ nieprawidłowej funkcji rzęsek w patogenezie zaburzenia embriogenezy, jakim jest "situs inversus". Nazwa "zespół nieruchomych rzęsek" stosowana wcześniej wymiennie z terminem pierwotnej dyskinezy rzęsek nie powinna być używana, ponieważ nieprawidłowo zbudowane rzęski posiadają zdolność do ruchu; nie wystarcza ona jednak aby nabłonek urzęsiony mógł prawidłowo pełnić swoją funkcję.
Historia.
Triadę objawów: rozstrzenie oskrzeli, przewlekłe zapalenia zatok obocznych nosa i przełożenie trzewi, opisał po raz pierwszy w 1904 roku na łamach „Berliner klinische Wochenschrift” Alfons Ziwert, pracujący w klinice w Kijowie. Jego pacjent, „E.W.”, od urodzenia miał rozstrzenie oskrzeli i "situs inversus totalis". Doniesienie to nie zostało jednak zauważone i dopiero praca Manesa Kartagenera z 1933 roku w „Beiträge zur Klinik der Tuberkulose”, w której Kartagener opisał triadę objawów u czterech pacjentów, zwróciła należytą uwagę na niezwykłą koincydencję objawów składających się na obraz kliniczny pierwotnej dyskinezy rzęsek. Obaj uczeni, Kartagener i Siewert, byli honorowani w eponimicznych określeniach choroby; jednak, nazwa zespołu Kartagenera przyjęła się lepiej niż używana częściej w krajach dawnego Związku Radzieckiego nazwa zespołu Siewerta (bądź zespołu Ziwerta) czy zespołu Kartagenera-Siewerta.
Molekularne wyjaśnienie zespołu Kartagenera podał pierwszy Szwed Björn Arvid Afzelius i jego współpracownicy w połowie lat 70. Doniesienie Afzeliusa wskazywało na nieprawidłową budowę rzęsek jako pierwotną przyczynę zespołu chorobowego. Stąd też można spotkać się z kolejnymi nazwami na określenie tej samej jednostki chorobowej: zespół Afzeliusa lub zespół Kartagenera-Afzeliusa. Odkrycie Afzeliusa pozwoliło na utworzenie terminu pierwotnej dyskinezy rzęsek (ang. "primary ciliary diskinesia"), który powinien być używany, podczas gdy nazwę zespołu Kartagenera rezerwuje się dla pełnoobjawowego zespołu w którym występuje triada Kartagenera.
Epidemiologia.
Częstość występowania pierwotnej dyskinezy rzęsek w Stanach Zjednoczonych ocenia się na 1:12 000-1:17 000. Badania w Japonii pozwoliły ocenić częstość schorzenia na około 1:16 000, podobnie w Norwegii. Uważa się, że częstość PCD pozostaje niedoszacowana; przy założeniu częstości 1:15 000 w Wielkiej Brytanii powinno być 3000 chorych i 70 nowych przypadków rocznie, podczas gdy tamtejsza grupa pacjentów liczy 90 osób.
Wiadomo, że rozstrzenie oskrzeli, które są objawem PCD, są wyjątkowo częste u Polinezyjczyków, zwłaszcza rdzennych mieszkańców Samoa i Nowej Zelandii; w tamtejszej populacji częstość PCD jest wyższa.
Choroba jest jednakowo częsta u obu płci. Występuje często rodzinnie, najczęściej dziedziczona autosomalnie recesywnie, chociaż opisywano też inne typy dziedziczenia (autosomalnie dominujące i sprzężone z chromosomem X; zobacz etiologia i patofizjologia). W przypadku postaci dziedziczonej AR, podobnie jak w wypadku innych chorób o takim sposobie dziedziczenia, można się spodziewać większej częstości zachorowań w populacjach odizolowanych i jednorodnych genetycznie.
Etiologia i patofizjologia.
Pierwotnym zaburzeniem jest nieprawidłowa budowa rzęski. Prawidłowo zbudowana rzęska składa się z układu mikrotubuli: dziewięciu par ułożonych obwodowo i jednej pary ułożonej centralnie. Każdej obwodowo ułożonej parze mikrotubuli towarzyszy białko dyneina, tworzące tzw. ramiona zewnętrzne i wewnętrzne. W prawidłowych warunkach dyneina umożliwia rzęskom skoordynowany ruch. Mutacja genu kodującego dyneinę skutkuje brakiem ramion zewnętrznych dyneiny i spowolnieniem uderzeń rzęsek. W pierwotnej dyskinezie rzęsek spotyka się również inne nieprawidłowości morfologiczne tych organelli, takie jak nieprawidłowy układ mikrotubuli, nieprawidłową liczbę mikrotubuli w rzęsce, zaburzoną architekturę aksonemy; nierzadko spotyka się tzw. rzęski olbrzymie. Nieprawidłowości rzęsek mogą być także spowodowane procesem zapalnym: mówi się wtedy o wtórnej dyskinezie rzęsek.
Nabłonki urzęsione wyścielają w ludzkim organizmie między innymi:
Nieprawidłowa ruchomość rzęsek lub jej całkowity brak powoduje gromadzenie się śluzu w drogach oddechowych. Zaleganie śluzu sprzyja rozwojowi bakterii odpowiedzialnych za rozwój zakażeń.
Poważną konsekwencją dyskinezy rzęsek jest bezpłodność. Mężczyźni są niemal zawsze niepłodni, co jest związane z upośledzoną ruchliwością plemników. Niepłodność u kobiet jest związana z upośledzeniem czynności nabłonka urzęsionego w świetle jajowodu, transportującego komórkę jajową do jamy macicy. Ponieważ skurcze mięśniówki jajowodu również mają swój udział w przemieszczaniu komórki jajowej, bezpłodność u kobiet z pierwotną dyskinezą rzęsek nie występuje tak często jak u mężczyzn.
Szczególne zainteresowanie budzi związek nieprawidłowej budowy rzęsek z odwróconym ułożeniem trzewi, sugerującym kluczową rolę rzęsek w embriogenezie. Przełożenie trzewi spowodowane jest nieprawidłową migracją komórek embrionalnych, skutkującą losowym rozmieszczeniem nieparzystych narządów wewnętrznych. Dlatego "situs inversus" spotyka się u połowy pacjentów z pierwotną dyskinezą rzęsek.
Objawy i przebieg.
U około 75% noworodków z PCD rozwija się zespół niewydolności oddechowej, wymagający tlenoterapii w okresie od kilku dni do kilku tygodni.
W późniejszym okresie występują następujące objawy:
Istnieją doniesienia o chorobach skojarzonych z pierwotną dyskinezą rzęsek:
Rozpoznanie.
Złotym standardem jest potwierdzenie choroby badaniem rzęsek w transmisyjnym mikroskopie elektronowym (TEM). Rzęski oceniane są pod powiększeniem 65 000-180 000×; wynik jest wiarygodny, gdy liczba zbadanych rzęsek będzie większa niż 60.
Badania o mniejszej swoistości i czułości:
Rozpoznanie na podstawie wywiadu i badania przedmiotowego według kryteriów Afzeliusa (trzy możliwości):
Różnicowanie.
Diagnostyka różnicowa zespołu nieruchomych rzęsek obejmuje:
Leczenie.
Medycyna oferuje pacjentom z pierwotną dyskinezą rzęsek jedynie leczenie objawowe. Ma ono na celu:
W razie bezpłodności istnieje możliwość zapłodnienia in vitro.

</doc>
<doc id="731883" url="https://pl.wikipedia.org/wiki?curid=731883" title="KBR Tower">
KBR Tower

KBR Tower – wieżowiec znajdujący się w centrum Houston w Stanach Zjednoczonych. Ma 168 metrów wysokości i 40 pięter. Daje mu to 22. miejsce wśród najwyższych budynków w Houston, lecz nie daje żadnego miejsca wśród stu najwyższych w kraju. Został on zaprojektowany przez Neuhaus &amp; Taylor. Wykorzystywany jest jako biurowiec. Sama stalowa konstrukcja tego budynku waży ponad .

</doc>
<doc id="731884" url="https://pl.wikipedia.org/wiki?curid=731884" title="Zespół Kartagenera">
Zespół Kartagenera



</doc>
<doc id="731885" url="https://pl.wikipedia.org/wiki?curid=731885" title="Zespół nieruchomych rzęsek">
Zespół nieruchomych rzęsek



</doc>
<doc id="731889" url="https://pl.wikipedia.org/wiki?curid=731889" title="Eugeniusz Zamiatin">
Eugeniusz Zamiatin



</doc>
<doc id="731892" url="https://pl.wikipedia.org/wiki?curid=731892" title="Marcin Dudziński">
Marcin Dudziński

Marcin Dudziński, (ur. 14 lipca 1977 w Miechowie) – polski piłkarz, występujący na pozycji napastnika.
Wychowanek Pogoni Miechów. Na początku sezonu 1999/2000 zaczął grać w Stali Stalowa Wola. Po pół roku przeniósł się do Wawelu Kraków. Po pół roku wrócił do klubu. w którym zaczął swoją karierę, jednak na rundę wiosenną sezonu 2000/2001 był ponownie graczem Wawelu. Skończył w tym zespole sezon, by w następnym (2001/2002) zacząć grać w Proszowiance Proszowice. Spotkał tam trenera Wojciecha Stawowego i wraz z nim i paroma innymi graczami, m.in. z Łukaszem Skrzyńskim, przeniósł się do Cracovii. Awansował wraz z tym zespołem z 3 do 1 ligi w 3 lata. Swojego epizodu w Ekstraklasie w barwach Cracovii nie może zaliczyć do udanych, bo zagrał tam w 4 meczach. Od sezonu 2005/2006 do końca rundy jesiennej sezonu 2006/2007 grał w Górniku Zabrze; w poprzednim sezonie zagrał tam w 12 meczach nie strzelając gola.

</doc>
<doc id="731895" url="https://pl.wikipedia.org/wiki?curid=731895" title="My (powieść)">
My (powieść)

My (tytuł oryginału: Мы) – powieść antyutopijna rosyjskiego pisarza Jewgienija Zamiatina napisana w 1920–1921. Pojawia się w niej temat utraty osobowości człowieka w społeczeństwie. 
Problematyka utworu.
Powieść jest klasycznym przykładem antyutopii. Państwo Jedyne, miejsce rozgrywania się akcji, to z pozoru raj na Ziemi. Wszyscy obywatele traktowani są jednakowo, nie ma tu miejsca na bogatych i biednych, na sławnych i tych, o których nikt nigdy nie usłyszy. Każdy mieszkaniec otrzymuje od Państwa dom, pracę, żywność oraz odzież. Władca dba o to, by nikomu niczego nie zabrakło – obywatele mają Godziny Osobiste, podczas których mogą spacerować i Godziny Seksualne, mające na celu zaspokojenie potrzeb fizycznych człowieka. Życie w Państwie toczy się według Dekalogu Godzinnego, który tak rozplanowuje dni mieszkańców, by nie mieli oni czasu na rzeczy zbędne. Ta pozorna sielanka nie jest jednak w stanie zagłuszyć natury człowieka i indywidualizmu. Dlatego też znajduje się grupa śmiałków, której prawie udaje się obalić reżim. Okazuje się, że Państwo Jedyne jest w niektórych obywatelach tak mocno zakorzenione, że jego idee wydają się być dla nich jedynymi słusznymi.
Zamiatin w swej powieści zwraca uwagę na następujące zagrożenia dla wolności:
Bohater powieści, Д-503, jest o krok od wielkiej wewnętrznej przemiany. Poznajemy go w momencie, gdy jest zadowolonym, spełnionym mieszkańcem Państwa Jedynego. Na wszystkie wynalazki starożytności, jak wolność, wybory, indywidualizm, reaguje wręcz z oburzeniem. Uważa, że idea jego państwa jest jedyna, słuszna, najlepsza. A jednak, w miarę jak poznaje I-330 i rodzi się w nim miłość, dochodzi do zmiany jego przekonań. Д-503 nie czuje się już częścią jednolitej masy, co więcej, chce sam stanowić o swoim życiu, chce tworzyć z ukochaną rodzinę. Nie jest mu to jednak dane. Idee demokratyczne są mu zupełnie obce. Wychowywany w państwie totalitarnym, w którym nie ma miejsca na własne wybory, w którym wszelkie wartości antydemokratyczne są mocno wpajane od dziecka, nie jest na tyle silny, by walczyć o siebie. W krytycznym momencie, momencie wyboru, odzywają się w nim dawno zakorzenione idee Jedynego Państwa. Bojąc się kary, a przede wszystkim nowego świata i życia, w którym sam musiałby zadbać o dach nad głową, odzież, pożywienie, mężczyzna wybiera życie wygodne. Uważa, że wolność jest dobrą ceną za szczęście.
Czas i miejsce akcji.
Akcja powieści rozgrywa się w bliżej nieokreślonym czasie. Wiadomo, że jest to czas po "Wielkiej Wojnie Dwustuletniej", która rozegrała się pomiędzy miastem i wsią. Ze słów narratora można wywnioskować, iż jest to mniej więcej około XXX wiek. Charakterystyczne dla bohaterów powieści jest to, że wiek XX określają mianem starożytności. Miejsce akcji to Państwo Jedyne. Twór ten powstał po Wojnie Dwustuletniej, kiedy to szlaki i drogi zostały zarośnięte przez lasy. Państwo Jedyne odgrodzone jest od reszty świata w dwójnasób: po pierwsze – w sposób naturalny – lasami, po drugie – w sposób sztuczny – szklanym murem rażącym prądem. Cała ta podwójna fasada nazywana jest przez mieszkańców Zielonym Murem. Państwo Jedyne w niczym nie przypomina dawnych krajów. Całe zbudowane jest symetrycznie, na planie kwadratów i sześcianów. Domy, drogi, urzędy, wszystko to zbudowane jest ze szkła po to, aby Państwo miało pełną kontrolę nad obywatelem. W miejscu tym znajdują się różne instytucje, jak: Urząd Opieki, do którego przychodzi się ze wszelkimi donosami na nieprawidłowości wśród mieszkańców, Urząd Medycyny, czyli tamtejsze szpitale, audytoria, w których codziennie odbywają się wykłady i słuchowiska dla mieszkańców. Miejscem akcji staje się również Dom Starożytności, XX-wieczny dom zachowany jako muzeum dla potomnych.
Streszczenie powieści.
Akcja powieści rozpoczyna się na 120 dni przed ukończeniem budowy Integralu – statku kosmicznego, który zostanie wysłany na inne planety. W związku z tym każdy obywatel obowiązany jest do napisania utworu pochwalnego na cześć Państwa Jedynego. Główny bohater, Д-503, konstruktor Integralu, jako umysł ścisły postanawia pisać pamiętnik. Pewnego dnia, podczas spaceru ze swą przyjaciółką O-90, Konstruktor poznaje obywatelkę I-330. Kobieta wykazuje wyraźne zainteresowanie budowniczym, on jednak odczuwa do niej niechęć. 
Kilka dni później Д-503 dostaje od I-330 zaproszenie do muzeum. W Domu Starożytności mężczyzna czuje się nieswojo – brak przezroczystych ścian, pełno kolorów, przedmiotów. Nowa znajoma przebiera się w znalezione w szafie ubrania z XX wieku i zaczyna wypytywać mężczyznę czy nie miewa czasem wątpliwości co do słuszności idei Państwa. Ten jednak speszony czym prędzej wraca do domu. Tej samej nocy konstruktor ma pierwszy w życiu sen, który uznaje za oznaki choroby. Postanawia pójść następnego dnia do Urzędu Medycyny i do Opiekunów, donieść na I-330. Następnego dnia odwodzi go jednak od tego O-90, nazywając go szpiclem.
Parę dni później bohater uczestniczy w Święcie Sprawiedliwości, podczas którego Dobroczyńca dokonuje egzekucji zdrajcy. Obrzęd jest specyficzny, po straceniu nieszczęśnika wszyscy wiwatują i hołdują swemu władcy. Następnego dnia Д-503 otrzymuje list od I-330. Kobieta informuje go w nim, że się na niego zapisała. Choć początkowo mężczyzna żywi do niej urazę, później zaczyna się cieszyć na myśl o nowej kochance. Jeszcze tego samego wieczoru budowniczy spotyka się z nową przyjaciółką. Ta jednak, zamiast zacząć się z nim kochać, uwodzi go i kusi zakazanymi truciznami – papierosem i likierem.
Podczas wieczornej rozmowy z przyjacielem, R-13, bohater uświadamia sobie, że zakochał się w I-330. Wyrzuca przyjaciela z pokoju po tym, jak ten mu wyznaje, że miał z nią kiedyś kontakty seksualne.
Podczas jednego z mglistych poranków Д-503 otrzymuje od nowej znajomej telefon z prośbą o spotkanie. Kobieta zabiera go do znajomego lekarza, który wystawia im fałszywe zwolnienia lekarskie. Następnie para udaje się ponownie do Domu Starożytności, gdzie w przypływie emocji, bezprawnie dochodzi między nimi do zbliżenia. Po całym zajściu kobieta znika bez śladu. Tego samego dnia przyjaciela odwiedza O-90. Rozpoznaje po jego zachowaniu, że wydarzyło się coś ważnego.
Następnego dnia w pracy Д-503 dowiaduje się, że zeszłego dnia na teren budowy wkroczyli osobnicy bez numerów. Drugi Konstruktor przeczuwa, że w obywatelach coś zaczyna się zmieniać i że doprowadzi to do nieszczęścia.
Zakochany bohater nie może się doczekać kolejnych spotkań z wybranką. Ta jednak przepadła bez śladu. Kiedy mężczyzna wyczekuje na nią pod jej domem, przyłapuje go Opiekun S. Aby nie wpaść w tarapaty konstruktor tłumaczy, że jest chory i udaje się do Urzędu Medycyny. Tam dowiaduje się, że zapadł na nieuleczalną chorobę – wytwarza się w nim dusza. Otrzymane dwa dni zwolnienia mężczyzna ma przeznaczyć na uzdrawiające spacery. Podczas jednej z wędrówek do Domu Starożytności Д-503 o mało nie zostaje przyłapany przez S. Ratuje się on wejściem do szafy, w której mdleje. Kiedy się budzi okazuje się, że znalazł się w nieznanym sobie miejscu, gdzieś na terenie muzeum. Znajduje go znajomy lekarz i prowadzi do ukochanej. Kobieta umawia się z nim na potajemne spotkanie.
W nocy bohaterowi śni się, że wchodzi do swojej szafy i spotyka tam swoją wybrankę. Kiedy jednak zaczynają się całować kawałek szkła ją zabija. Po przebudzeniu Д-503 uświadamia sobie, że nie jest już częścią kolektywu, lecz odrębną jednostką. Wieczorem otrzymuje list, w którym O-90 informuje go, że zamierza się rozwieść.
W umówionym dniu I-330 nie przychodzi do bohatera. Przysyła mu tylko list ze swoim różowym talonem i prośbą, by zachowywał się tak, jakby jednak do niego przyszła. W ten sposób zapewni jej alibi. Wieczorem zjawia się O-90. Informuje przyjaciela, że wypisze się ze związku z Д-503, ale chce mieć po nim pamiątkę – dziecko. Mężczyzna, pomimo oporów, w końcu się zgadza.
Kilka dni później Д-503 odwiedza Ю, kontrolerka listów. Żaląc się na swoich podopiecznych wyznaje mężczyźnie, że chciałaby się zapisać do związku z nim.
Podczas jednego ze spacerów mieszkańcy przyglądają się skazańcom pod wieżą akumulacyjną. Jeden z nich wychyla się, za co zostaje porażony prądem. W proteście jedna z mieszkanek rzuca się na konwojentów, zostaje jednak schwytana. Myśląc, że jest to I-330, konstruktor biegnie jej z pomocą. Od kary za nieposłuszeństwo ratuje go S mówiąc, że jest on chory i że osobiście odprowadzi go do Urzędu Medycyny. Następnie poucza mężczyznę, by miał się na baczności.
Do Д-503 przychodzi I-330. Kobieta podziwia budowniczego za odwagę podczas incydentu na spacerze i stwierdza, że jest on już gotów na prawdę. Wyjawi mu ją dopiero po Dniu Jednomyślności.
W Dzień Jednomyślności Д-503 dostrzega na trybunach swoją wybrankę z R-13. Jest na nich zły za zdradę. Chwilę później okazuje się jednak, że mylił się co do nich. Podczas głosowania przeciw Dobroczyńcy I-330 razem z poetą i grupą innych śmiałków podnoszą ręce. Dochodzi do zamieszek. Ranną kobietę wynosi z trybun ukochany.
Po wydarzeniach poprzedniego dnia Д-503 boi się, że jego wspaniałe, bezpieczne, idealne państwo się rozpadło. W Gazecie Państwowej czyta jednak, że wszystko jest dobrze. Idąc do pracy w wielu miejscach widzi przyczepioną kartkę z napisem „Mefi”. Wtedy nie wie jeszcze co to oznacza.
O 16 Д-503 spotyka się z I-330. Kobieta zabiera go za Zielony Mur, gdzie żaden z mieszkańców nie był od wieków. Tam mężczyzna poznaje ludzi lasu. Przeżyli oni Wojnę Dwustuletnią, a żyjąc w lesie przystosowali się do warunków – wyrosła im sierść. Nazywają się Mefi i, podobnie jak grupa obywateli, chcą wyzwolenia Państwa Jedynego. Planują rozbicie Muru i uprowadzenie Integralu.
Do pokoju Д-503 wpadają I-330 i Ю. Wybranka budowniczego jest oburzona faktem, iż kontrolerka, chcąc chronić konstruktora, nie pozwala jej się z nim spotykać. Mężczyzna wyrzuca z pokoju opiekunkę dzieci. Rozmowę kochanków przerywa jeden z powstańców informując, że za chwilę w pokoju Д-503 będą Opiekunowie. Partyzantom udaje się uciec, konstruktor unika uwięzienia.
Kilka dni później bohater spotyka O-90. Kobieta jest dumna z coraz większego brzucha, nie boi się kary za nieposłuszeństwo. Д-503 proponuje jej ucieczkę za Mur, jednak ona odmawia pomocy ze strony rywalki.
I-330 namawia konstruktora na udział w rewolucji. Za dwa dni, podczas próbnego lotu Integralu, Mefi go uprowadzą i będą żyć wolni. Plany te zostają jednak pokrzyżowane. Urząd Medycyny odkrył, że źródłem nieszczęść w Państwie jest wyobraźnia. Dobroczyńca nakazuje wszystkim mieszkańcom poddać się Wielkiej Operacji usunięcia chorego tworu.
O-90 ponownie prosi przyjaciela o pomoc. Chce wychować swoje dziecko. Kobieta zostaje przetransportowana za Zielony Mur. Podczas próbnego lotu wychodzi na jaw spisek Mefi. Integralu nie udaje się uprowadzić. I-330 o zdradę obwinia Д-503.
Bohater domyśla się, że o planach rewolucji doniosła Ю. Postanawia ją zabić. Jego plany przerywa jednak telefon od Dobroczyńcy. Д-503 ma się u niego natychmiast stawić.
Podczas wizyty u władcy okazuje się, że państwo od dawna wiedziało o zamachu stanu. Budowniczy ucieka z pokoju Dobroczyńcy. Następnego dnia, podczas śniadania dochodzi do wysadzenia Zielonego Muru. Д-503 próbuje odnaleźć swoją ukochaną, zastaje jednak w jej pokoju jedynie porozrzucane różowe kupony. Rankiem w pokoju Д-503 zjawia się jego wybranka. Mężczyzna tłumaczy jej, że to nie on zdradził. Para żegna się. Konstruktor postanawia udać się do Urzędu Opieki. Tam opowiada o wszystkim S. Wieczorem zostaje złapany i odwieziony na Wielką Operację.
Po Wielkiej Operacji Д-503 zasiada u boku Dobroczyńcy i uczestniczy w procesie rewolucjonistów. Nie pamięta swojej ukochanej, choć kobieta wydaje mu się znajoma. Przesłuchiwani zostają skazani na śmierć, którą Dobroczyńca wykona następnego dnia.

</doc>
<doc id="731896" url="https://pl.wikipedia.org/wiki?curid=731896" title="Duchamp">
Duchamp



</doc>
<doc id="731903" url="https://pl.wikipedia.org/wiki?curid=731903" title="Maariw">
Maariw

Maariw (hebr. מעריב, "Ma`ariw", "Na wieczór") – w judaizmie modlitwa wieczorna. Jest to jedna z trzech obowiązkowych modlitw codziennej liturgii. Należy ją odmówić po zmroku, lecz nie później niż o północy. Czasem łączona jest z modlitwą popołudniową – minchą. W czasie szabatu odmawia się ją nieco wcześniej. "Maariw" w Szabat zwana jest "Kabalat Szabat".
Na "maariw" składają się Szema Jisrael i Amida.

</doc>
<doc id="731907" url="https://pl.wikipedia.org/wiki?curid=731907" title="Stadion Feijenoord">
Stadion Feijenoord

Feijenoord Stadion – stadion piłkarski w Rotterdamie w Holandii. Został zbudowany w latach 1935-1937, a oddany do użytku 27 marca 1937. Znany jest również pod nazwą "de Kuip" ("Wanna"). Służy jako miejsce rozgrywania spotkań drużyny piłkarskiej Feyenoord – jednego z najsłynniejszych holenderskich klubów. Odbywają się na nim mecze finałowe Pucharu Holandii, ponadto swoje ważniejsze spotkania rozgrywa tutaj holenderska reprezentacja. W 2000 r. stadion był jedną z głównych aren piłkarskich mistrzostw Europy – rozegrano na nim 5 meczów, w tym finał.

</doc>
<doc id="731911" url="https://pl.wikipedia.org/wiki?curid=731911" title="De Kuip">
De Kuip



</doc>
<doc id="731917" url="https://pl.wikipedia.org/wiki?curid=731917" title="Jamna (Mikołów)">
Jamna (Mikołów)

Jamna – dzielnica Mikołowa, przy drodze krajowej nr 81. Przez dzielnicę płynie Potok Jamna, lewobrzeżny dopływ Kłodnicy.
Niegdyś mieścił się tu Zakład Naprawczy Wojewódzkiego Przedsiębiorstwa Komunikacyjnego (następnie KZK GOP), później przemianowany na Przedsiębiorstwo Usług Technicznych Komunikacji Miejskiej JAMNA-BUS. Postawiono w stan upadłości w połowie lat 90. XX wieku.
Znajduje się tu przystanek kolejowy Mikołów Jamna obsługujący ruch lokalny na trasie linii kolejowej nr 140 Katowice – Chałupki.

</doc>
<doc id="731918" url="https://pl.wikipedia.org/wiki?curid=731918" title="Krzysztof Wiesiołowski">
Krzysztof Wiesiołowski

Krzysztof Wiesiołowski herbu Ogończyk (zm. 19 kwietnia 1637) – marszałek wielki litewski od 1635, marszałek nadworny litewski od 1619, krajczy wielki litewski od 1620, marszałek sejmu zwyczajnego w Warszawie obradującego od 15 stycznia do 26 lutego 1609 roku i marszałek sejmu zwyczajnego w Warszawie obradującego od 13 lutego do marca 1618 roku, ciwun wileński w latach 1610–1637, horodniczy grodzieński w 1623 roku, stolnik litewski w 1604 roku, podstoli litewski w 1600 roku, leśniczy przełomski, starosta suraski, mielnicki, wasilkowski, berżnicki, dzierżawca kleszczelski, ekonom grodzieński, horodniczy grodzieński.
Życiorys.
Syn Piotra.
Krzysztof Wiesiołowski odziedziczył starostwo tykocińskie jeszcze za życia swojego ojca. Po jego śmierci otrzymał także dzierżawy, tj. starostwa: mielnickie, suraskie, ekonomię grodzieńską, leśnictwo nowodworskie.
Własnym kosztem wystawiał chorągwie wojskowe i wielokrotnie odznaczał się męstwem na polu walki.
7 października 1606 roku podpisał ugodę pod Janowcem. Poseł na sejm zwyczajny 1613 roku. W czasie elekcji 1632 roku został sędzią generalnego sądu kapturowego.
Po śmierci swej przybranej 19-letniej córki Gryzeldy Wodyńskiej ofiarował swoje dobra dziedziczne białostockie z przeznaczeniem na wzmocnienie obronności zamku Tykocińskiego oraz w 1633 roku ufundował kościół i klasztor Brygidek w Grodnie, a także następujących kościołów: kościół parafialny (drewniany) w Dąbrowie (obecnie Białostockiej), kościół w Chodorówce, Łunie, Kwasowie, Zawadach oraz Dolistowie. Przyczynił się także do budowy ołtarza św. Sebastiana w klasztorze oo. Bernardynów w Tykocinie, który powstał w podzięce Panu Bogu za ocalenie rodziny królewskiej. (Krzysztof Wiesiołowski gościł na zamku tykocińskim króla Zygmunta III wraz z rodziną i jego najbliższym otoczeniem. Miało to miejsce między 14 listopada 1630 roku a 8 lutego 1631 roku. Król schronił się na zamku Tykocińskim przed zarazą). Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa trockiego w 1632 roku, podpisał jego "pacta conventa". Częstym gościem na zamku Tykocińskim (począwszy od roku 1632) u Krzysztofa Wiesiołowskiego bywał także Król Władysław IV, który przejeżdżał tędy w drodze na Litwę.
Kilka lat przed śmiercią Krzysztof Wiesiołowski wraz z żoną zamieszkał w Kamiennej pod Dąbrową Białostocką gdzie pędził pustelnicze życie, spędzając czas na pokucie.
Zmarł 19 kwietnia 1637 roku. Został pochowany w Grodnie w podziemiach kościoła klasztornego Panien Brygidek, który sam ufundował i uposażył.
Wierny stronnik Zygmunta III. Walczył z rokoszanami i dowodził w wielu wyprawach przeciw Turkom, Szwedom i Carstwu Rosyjskiemu. Fundator i dobroczyńca licznych kościołów i klasztorów. W Tykocinie założył przytułek dla weteranów, co znalazło odbicie w konstytucji sejmowej z 1633. Cały swój majątek zapisał na rzecz dobra publicznego.
Poseł na sejm w 1609, 1618 i 1620 roku.
Zmarł bezpotomnie.

</doc>
<doc id="731925" url="https://pl.wikipedia.org/wiki?curid=731925" title="Edward Cecot">
Edward Cecot

Edward Cecot (ur. 1 lipca 1974 w Szczecinie) – polski piłkarz występujący na pozycji środkowego obrońcy, w sezonie 2006/2007 został wicemistrzem kraju. Rozegrał ponad 259 meczów w ekstraklasie i strzelił 15 bramek. W latach 2013-2017 prowadził zespół GLKS Zjednoczeni Bełchatów. Od lipca do września 2017 był trenerem RKS Radomsko.

</doc>
<doc id="731930" url="https://pl.wikipedia.org/wiki?curid=731930" title="Devon Energy Center">
Devon Energy Center

Devon Energy Center – wieżowiec w centrum Houston w Stanach Zjednoczonych. Ma on 159 metrów wysokości. wszystkie 36 pięter zajmują biura. Jego budowa zakończyła się w roku 1978. Natomiast jego zaprojektowanie powierzono Lloyd Jones Brewer &amp; Associates. Nie figuruje na liście najwyższych budynków w kraju, jednak w samym Houston jest na miejscu 25.

</doc>
<doc id="731931" url="https://pl.wikipedia.org/wiki?curid=731931" title="Eutelsat">
Eutelsat

Eutelsat — spółka akcyjna, z siedzibą we Francji, zajmująca się dostarczaniem usług satelitarnych różnego rodzaju. Do 2001 była to międzyrządowa organizacja państw Europy Zachodniej, mająca zaspokajać potrzeby telekomunikacyjne tychże krajów.
Pod względem przychodów jest trzecim operatorem satelitów na świecie. Jej satelity obejmują swoim zasięgiem całą Europę, a także Bliski Wschód, Afrykę, Indie, znaczną część Azji oraz obie Ameryki.
Flota.
Satelity własne.
Flotę Eutelsatu stanowi obecnie (marzec 2013) 28 geostacjonarnych satelitów telekomunikacyjnych, rozmieszczonych nad równikiem pomiędzy 12,5° W a 172° E.
Nazewnictwo.
Od dnia 1 marca 2012 roku wszystkie satelity z floty Eutelsatu mają nazwę „Eutelsat” z sufiksem liczbowym (odpowiadającym pozycji orbitalnej) oraz literowym (odpowiadającym kolejności wystrzelenia). Zastosowanie nowego, spójnego systemu nazewnictwa umożliwia łatwiejsze zlokalizowanie satelity na orbicie oraz pozwala łatwiej odczytać chronologię jego wystrzelenia. Pewien wyjątek od reguły stanowi popularna (zwłaszcza w Polsce) pozycja orbitalna 13°E, na której satelity z floty Eutelsatu mają w nazwie dodatkowo dopisek „Hot Bird”. Przykładowo satelita „Hot Bird 9” został przemianowany na „Eutelsat Hot Bird 13C”.
Satelity wynajmowane.
Aby sprostać potrzebom klientów Eutelsat wynajmuje również transpondery (nadajniki) na innych satelitach telekomunikacyjnych, niebędących jego własnością:
Nieaktywne satelity.
Ze względu na postęp techniczny i zużywanie się satelitów (degradacja ogniw słonecznych, brak paliwa do korygowania orbity) flota satelitów firmy ulega stałej, ale powolnej wymianie. Do wycofanych z eksploatacji satelitów Eutelsatu należą:
Historia.
Eutelsat, czyli "European Telecommunications Satellite", został utworzony w roku 1977 jako organizacja międzyrządowa, mająca rozwijać infrastrukturę telekomunikacji satelitarnej w Europie i zarządzać nią. Działalność rozpoczęła wraz z wystrzeleniem pierwszego satelity w 1983 (Eutelsat 1F1).
Choć początkowo miał zaspokajać potrzeby łączności satelitarnej na obszarze Europy Zachodniej, to jednak szybko swoim zasięgiem objął również inne obszary. W 1989 mógł już świadczyć usługi na terenie Europy Środkowej i Wschodniej. Potem doszedł do tego Bliski Wschód oraz Afryka. W latach 90. powiększył swój zasięg o obie Ameryki i część Azji.
Eutelsat był pierwszym operatorem satelitarnym w Europie, który dostarczał kanały telewizyjne bezpośrednio do domostw.
Wraz z liberalizacją sektora telekomunikacyjnego w Europie, obowiązki organizacji Eutelsat zostały przekazane w lipcu 2001 spółce akcyjnej Eutelsat. Obecnie usługi te prowadzi Eutelsat Communications, holdingowa spółka grupy Eutelsat, wydzielona przez udziałowców w kwietniu 2005.
W grudniu 2006 miały miejsce dwa duże przejęcia udziałów Eutelsatu. 5 grudnia hiszpańska grupa transportowo-telekomunikacyjna Abertis stała się jego największym udziałowcem. Za cenę 1,07 mld euro wykupiła 32% akcji od trzech funduszy inwestycyjnych, posiadających udziały w Eutelsacie: Nebozzo, Cinven, Goldman Sachs. 7 grudnia francuski fundusz inwestycyjny Caisse des Dépôts kupił od Eurazeo 25,5% udziałów Eutelsatu za 862,7 mln euro.

</doc>
<doc id="731934" url="https://pl.wikipedia.org/wiki?curid=731934" title="Szlak Wisły">
Szlak Wisły



</doc>
<doc id="731939" url="https://pl.wikipedia.org/wiki?curid=731939" title="Kłamczucha">
Kłamczucha

Kłamczucha – drugi tom z cyklu "Jeżycjada" autorstwa Małgorzaty Musierowicz. Książka wydana w 1979. Powieść została zilustrowana przez autorkę.
Fabuła.
Akcja powieści zaczyna się w Łebie, ale szybko przenosi się do Poznania. W Łebie mieszka wraz z ojcem piętnastoletnia Aniela Kowalik, osoba obdarzona tupetem i temperamentem. Dziewczyna marzy o tym, by zostać znaną aktorką, zaczytuje się dramatami i godzinami odgrywa przed lustrem najsłynniejsze teatralne role. Pewnego dnia spotyka na plaży Pawełka – przystojnego blondyna, który zawraca jej całkowicie w głowie. Ponieważ obiekt jej westchnień mieszka w Poznaniu, Anielka pod pretekstem nauki w liceum poligraficznym (którego nie ma w Łebie), wyjeżdża tam z zamiarem zacieśnienia atrakcyjnej znajomości. Rezygnuje z internatu i postanawia zamieszkać u swoich wujostwa, gdyż ich mieszkanie znajduje się bliżej mieszkania Pawła. Próbuje nawiązać kontakt ze swym ukochanym, lecz kiedy do niego dzwoni, zostaje wzięta za inną dziewczynę, Danusię. Aniela bardzo cierpi z tego powodu. Przypadkiem, aby wybawić z tarapatów dzieci swego wuja, udaje się w przebraniu, jako Franciszka Wyrobek, do domu kobiety, która okazuje się mamą Pawełka. Kobieta proponuje Franciszce (Anieli) pracę, a ta zgadza się bez wahania, gdyż to doskonała szansa, aby być blisko swego ukochanego i obserwować go, będąc w świetnym, prawie niemożliwym do rozpoznania przebraniu Franciszki Wyrobek.
Główna bohaterka.
Aniela Kowalik to dziewczyna inteligentna, oczytana, odważna, ponieważ wyjechała do Poznania całkiem sama, zostawiając w Łebie przyjaciół oraz ojca, obdarzona poczuciem humoru z jednoczesnym zamiłowaniem do dramatyzmu. Interesuje się teatrem, chce zostać aktorką. Jest energiczna i zaradna. Z powodu próżności często rezygnuje z noszenia dużych okularów, co prowadzi do zabawnych omyłek, napędzających akcję (w tym zakochanie się w niej przez Pawełka). Pracowała u matki Pawła jako Franciszka Wyrobek. Została nazwana przez Mamerciątka „Kłamczuchą” po tym, jak próbowała im pomóc, kłamiąc. Również za pomocą kłamstwa zamieszkała u wujostwa.

</doc>
<doc id="731940" url="https://pl.wikipedia.org/wiki?curid=731940" title="Bar (miasto na Ukrainie)">
Bar (miasto na Ukrainie)



</doc>
<doc id="731942" url="https://pl.wikipedia.org/wiki?curid=731942" title="Wszechświat w skorupce orzecha">
Wszechświat w skorupce orzecha

Wszechświat w skorupce orzecha (ang. "The Universe in a Nutshell") – popularnonaukowa książka autorstwa Stephena Hawkinga wydana w roku 2001. Książka ta jest kolejną częścią "Krótkiej historii czasu". Autor omawia w niej zagadnienia, którymi zajmował się od czasu wydania poprzedniczki, w sposób (jak sam twierdzi) łatwy i przystępny nawet dla laika w dziedzinie fizyki teoretycznej.
"Wszechświat w skorupce orzecha" został pozytywnie oceniony m.in. przez: „Sunday Times”. „New York Times” oraz „Time Magazine”.

</doc>
<doc id="731944" url="https://pl.wikipedia.org/wiki?curid=731944" title="Rasheed Wallace">
Rasheed Wallace

Rasheed Abdul Wallace (ur. 17 września 1974 w Filadelfii) – amerykański koszykarz występujący na pozycji silnego skrzydłowego, mistrz NBA z 2004, po zakończeniu kariery zawodniczej trener koszykarski, obecnie trener drużyny koszykówki liceum Charles E. Jordan High School.
W 1993 wystąpił w meczu gwiazd amerykańskich szkół średnich - McDonald’s All-American.
Kariera.
Rasheed Wallace został wybrany w drafcie 1995 przez Washington Bullets (obecnie Washington Wizards). Jako debiutant wystąpił w 65 meczach zdobywając średnio 10 punktów. Wraz z początkiem sezonu 1996/97, Rasheed został przeniesiony do zespołu Portland Trail Blazers. Rok gry w Portland zakończył ze średnią 15,1 pkt na mecz i skutecznością 55,8%, co było trzecim wynikiem w lidze. W kolejnym sezonie, zawodnik również zanotował wysoką średnią - 53%, co dało mu ósme miejsce. 
W sezonie 1998/1999 stracił miejsce w pierwszym składzie. Zajął wtedy drugie miejsce w głosowaniu na najlepszego „szóstego” zawodnika ligi NBA. Nie trwało to jednak długo i już sezon później był najlepszym rzucającym w swoim zespole. 
W kolejnych dwóch latach notował największe zdobycze punktowe - 19,2 i 19,3 pkt na mecz. W przeciągu 7 sezonów w barwach Blazers rozegrał 543 spotkań. W sezonie 2003/04, Rasheed grał aż w trzech klubach. Początek sezonu spędził w Portland, aby następnie przenieść się do drużyny Atlanta Hawks w barwach której zagrał zaledwie jeden mecz. Zdobył wtedy 20 punktów i zaliczył 5 bloków. Przez resztę sezonu grał w zespole Detroit Pistons. W trakcie sezonu 2003/04, gracz rozegrał w zespole z Detroit 68 spotkań, w tym 66 w wyjściowym składzie. W sezonie 2004/05, Wallace zdobywał średnio 14,5 pkt i zbierał aż 8,2 piłek. W kolejnym sezonie grał jeszcze lepiej uzyskując 15,1 pkt oraz 6,8 zbiórek na mecz. W ciągu tych trzech sezonów wystąpił w 225 spotkaniach, we wszystkich wychodząc jako podstawowy zawodnik. W sezonie 2009/2010 był zawodnikiem Bostonu Celtics. 10 sierpnia Celtics rozwiązali z nim kontrakt, po czym zakończył karierę.
W październiku 2012 postanowił wznowić grę w NBA. Podpisał roczny kontrakt z New York Knicks jako wolny agent. 17 kwietnia 2013 ogłosił, że ponownie kończy karierę.
W 2002 wystąpił w filmie Magiczne buty.

</doc>
<doc id="731947" url="https://pl.wikipedia.org/wiki?curid=731947" title="Piaski Królewskie">
Piaski Królewskie

Piaski Królewskie – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.
Wieś wzmiankowana w XVIII w. wówczas była tutaj osada leśna. W latach 1916 - 1956 działał tu znany nie tylko w okolicy tartak, a także składnica drewna. W 1923 roku do tutejszej smolarni i tartaku doprowadzono tory kolejki z Sochaczewa. Piaski Królewskie były ostatnią stacją na trasie kolejki. W pobliżu wsi Krzyż z inskrypcją „Przechodniu, wiedz, że figura postawiona została tu w maju 1927 r. (...) W miejscu tym na obszarze 5 ha były warsztaty mechaniczne, remiza kolejki leśnej, budynki gospodarcze i mieszkalne. Jesienią 1933 r. obiekty przeniesiono do Zamczyska”.
W nocy 6/7 września 1944 żołnierze Grupy AK „Kampinos” spalili tartak w Piaskach Królewskich oraz zlikwidowali ochraniający go pododdział SS. Sukces ten zniweczył niemieckie plany budowy mostów na Wiśle pod Wyszogrodem. W odwecie za spalenie tartaku Niemcy aresztowali 12 mieszkańców wsi. Wywieźli ich do Pomiechówka a następnie rozstrzelali. Zidentyfikowano wszystkie ofiary zbrodni.

</doc>
<doc id="731951" url="https://pl.wikipedia.org/wiki?curid=731951" title="Kamionka (Mikołów)">
Kamionka (Mikołów)

Kamionka – dzielnica Mikołowa. Położona w jego północnej części, graniczy z katowicką dzielnicą Zarzecze. Leży przy drodze krajowej nr 81 Katowice - Wisła. Komunikację miejską z centrum Mikołowa, Katowicami, Łaziskami Górnymi i Orzeszem zapewniają linie autobusowe ZTM (29, 45 i J).
Dzielnica ma charakter rolniczo-rzemieślniczy. Występują pola uprawne, w pobliżu las (pas ochronny GOP), ponadto produkcja akcesoriów samochodowych, piekarnia, handel - specjalistyczne hurtownie, gł. odzieżowe. Przy drodze kapliczka w stylu neogotyckim.
Historia.
Miejscowość powstała w XVIII wieku. Po raz pierwszy wzmiankowano ją w 1760, chociaż budynki w tym miejscu istniały już około 30 lat wcześniej. Początkowo należała do Śmiłowic, a usamodzielniła się jako gmina w 1812. Od 1818 w powiecie Pszczyna.
W plebiscycie na Górnym Śląsku w 1921 184 ze 195 głosujących w Kamionce zagłosowało za Polską, przeciwko 11 głosom za Niemcami.
Miejscowość została, mimo protestów mieszkańców i Ochotniczej Straży Pożarnej, przyłączona do Mikołowa w 1935 na mocy uchwały Śląskiej Rady Wojewódzkiej.
Linki zewnętrzne.
Oficjalna strona Rady Dzielnicy Kamionka w Mikołowie

</doc>
<doc id="731954" url="https://pl.wikipedia.org/wiki?curid=731954" title="Synagoga w Birczy (ul. Wałowa)">
Synagoga w Birczy (ul. Wałowa)

Synagoga w Birczy – nieistniejąca synagoga znajdująca się w Birczy, przy również obecnie nieistniejącej ulicy Wałowej.
Synagoga została zbudowana w XIX wieku. Podczas II wojny światowej hitlerowcy zdewastowali wystrój i wyposażenie synagogi. Do 2005 roku budynek służył początkowo jako sklep żelazny Samopomocy Chłopskiej, a później jako magazyn Urzędu Gminy Bircza. Kiedy zniszczył się dach, władze gminy podjęły decyzję o zburzeniu budynku, a materiały uzyskane z rozbiórki użyto do utwardzania dróg.

</doc>
<doc id="731955" url="https://pl.wikipedia.org/wiki?curid=731955" title="Safari">
Safari

Safari – wyprawa myśliwska, ewentualnie dłuższa podróż karawanowa w Afryce Wschodniej. Obecnie, wraz z rozwojem globalnej turystyki, coraz częściej terminem tym określa się formę zorganizowanego wypoczynku i rekreacji poprzez podziwianie i fotografowanie naturalnej przyrody, a zwłaszcza świata zwierząt w ich naturalnym środowisku.

</doc>
<doc id="731956" url="https://pl.wikipedia.org/wiki?curid=731956" title="Sekondi-Takoradi">
Sekondi-Takoradi

Sekondi-Takoradi – miasto w Ghanie, stolica Regionu Zachodniego i zarazem stolica dystryktu; powstałe z połączenia dwóch miast: Sekondi i Takoradi. Czwarte pod względem wielkości miasto kraju, ważny ośrodek przemysłowy i handlowy. Dominuje w nim przemysł drzewny (belki i sklejka), tytoniowy, budownictwo okrętowe i remont taboru kolejowego, w związku z położeniem miasta przy głównych liniach kolejowych do Akry i Kumasi. Ludność według danych z 2005 wynosiła 335 tys. mieszkańców.
Sekondi - starsze i większe, prosperowało z kolei zbudowanej w 1903, z wydobywania minerałów i zasobów drewna, ma ważny, głęboki port morski zbudowany w 1928.
Takoradi ma dobrze zaopatrzone techniczne centrum szkoleniowe (Takoradi Technical Institute, 1.400 studentów) zbudowane przy pomocy rządu niemieckiego.
Instytut mieści laboratorium produkcyjne, zaopatrywane przez Massachusetts Institute of Technology, pierwsze tego rodzaju w Afryce.
Mercy Foundation International jest organizacją pracującą z bezbronnymi i bezdomnymi dziećmi. Ostatnio otwarto kafejkę internetową i centrum komputerowe, by zachęcić i zaznajomić ludzi z komputerami oraz pomóc im w nabywaniu umiejętności posługiwania się nimi.

</doc>
<doc id="731960" url="https://pl.wikipedia.org/wiki?curid=731960" title="Reliant Energy Plaza">
Reliant Energy Plaza

Reliant Energy Plaza – wieżowiec w centrum Houston w Stanach Zjednoczonych. Ma 158 metrów wysokości i 36 pięter, pomiędzy którymi kursuje 20 wind. Jego budowa trwała 2 lata, w latach 2001–2003. Zaprojektowała go Gensler Associates. Całkowita powierzchnia wynosi . 
10. i 11. piętra przeznaczone są na cele handlowe. Znajdują się one pomiędzy parkingiem a biurami. Na górnych piętrach budynku mieści się hotel Lamar Hotel, którego budynek wznosił się tutaj, zanim powstał wieżowiec Reliant Energy Plaza. Sam szczyt budynku, tak jak na poziomie ulicy wzdłuż Main Street, świeci się 3 kolorami: czerwonym, białym oraz niebieskim.

</doc>
<doc id="731962" url="https://pl.wikipedia.org/wiki?curid=731962" title="Związek Ewolucjonistów Wolności">
Związek Ewolucjonistów Wolności

Związek Ewolucjonistów Wolności (w skrócie ZEW) – tajna organizacja antykomunistyczna założona w lutym 1951 w Międzyrzecu Podlaskim, dzieląca się na dwie grupy o kryptonimach: „Gromowcy” i „Nieugięci”.
Historia.
Początkowo organizacja ta nosiła nazwę „Świt”, a jej statut i tekst przysięgi opracował Zbigniew Tokarski. Na proporcu organizacji widniała podobizna Józefa Piłsudskiego i Matki Boskiej. Dopiero później zmieniono nazwę na „ZEW”. Nabór członków dokonywany był wśród uczniów liceum ogólnokształcącego i technikum handlowego.
Członkowie przejęli pseudonimy, przysięga odbyła się w parku Potockich. Pierwsze ulotki antykomunistyczne zawieszono na drzwiach posterunku Milicji i w centrum miasta. Dywersja obejmowała również zerwanie linii telefonicznej oraz nieudane próby zdobycia broni palnej i wykolejenia pociągu wojskowego o nazwie Mitropa.
W 1952 roku Urząd Bezpieczeństwa aresztował 34 uczniów. Więźniowie byli torturowani, po czym Sąd wojskowy w Lublinie skazał ich na kary więzienia od 3 do 9 lat i osadził na zamku w Lublinie. Część ze skazanych wyszła na wolność po amnestii. Jedną z najmłodszych skazanych była Elżbieta Dzikowska, która w wieku piętnastu lat spędziła w celi pół roku.
W marcu 2023 w Liceum Ogólnokształcącym im. W. Sikorskiego w Międzyrzecu Podlaskim odsłonięto tablicę ku czci członka organizacji – Wiesława Tokarskiego. Został aresztowany 15 lipca 1952 i skazany na karę 4 lat pozbawienia wolności. Po wyjściu na wolność podjął studia na Politechnice Częstochowskiej. W kwietniu 1958 został zamordowany przez funkcjonariuszy SB. Fakt ten po latach potwierdził IPN, lecz do dziś nie jest znane miejsce pochówku.

</doc>
<doc id="731963" url="https://pl.wikipedia.org/wiki?curid=731963" title="Kalamburka">
Kalamburka

Kalamburka – czternasty tom cyklu "Jeżycjada", powieść autorstwa Małgorzaty Musierowicz, z ilustracjami autorki, wydana w 2001 roku.
Zarys treści.
Główną bohaterką jest Mila Borejko – seniorka rodu Borejków, żona Ignacego Borejki, matka Gabrieli (głównej bohaterki "Kwiatu kalafiora"), Idy (głównej bohaterki "Idy sierpniowej"), Natalii (głównej bohaterki "Nutrii i Nerwusa") i Patrycji (głównej bohaterki "Pulpecji") oraz babcia 
Róży i Laury (głównych bohaterek "Imienin", "Tygrysa i Róży" i "Czarnej polewki"). Akcja książki rozpoczyna się 31 grudnia 2000, a następnie zaczyna biec wstecz, w czasy młodości Mili. Książka jest obrazem przemian w powojennej Polsce i kroniką dziejów Poznania, opowiadającą m.in. o wydarzeniach 1956 roku (zob. Poznański Czerwiec 56).
Bohaterka główna.
Mila Borejko – właściwie Melania; w chwili rozpoczęcia akcji seniorka rodu Borejków; w miarę, jak czas się cofa, czytelnik obserwuje ją jako matkę czterech dorastających córek, młodą żonę Ignacego Borejki, rozchwytywaną w towarzystwie studentkę, uczennicę szkoły podstawowej!
Pozostali bohaterowie.
Ignacy Borejko – mąż Mili, senior rodu Borejków
Gabrysia Stryba, z domu Borejko – córka Mili i Ignacego, główna bohaterka trzeciej części "Jeżycjady" pt. "Kwiat kalafiora"
Róża Pyziak – zwana też Pyzą, najstarsza wnuczka Mili i Ignacego, córka Gabrysi z pierwszego małżeństwa, główna bohaterka dwunastej części "Jeżycjady" pt. "Imieniny"
Laura Pyziak – zwana Tygrysem, młodsza wnuczka Mili i Igancego, córka Gabrysi z pierwszego małżeństwa, główna bohaterka trzynastej części Jeżycjady pt. "Tygrys i Róża" oraz jedna z głównych bohaterek tomu siedemnastego pt. "Czarna polewka" 
Ignacy Grzegorz – wnuk Mili, syn Gabrysi z drugiego małżeństwa
Grzegorz Stryba – obecny mąż Gabrysi
Józinek – syn Idy, drugiej córki Mili i Ignacego, główny bohater tomu piętnastego pt. "Język Trolli"
Łusia – córka Idy, wnuczka Mili i Igancego, główna bohaterka tomu osiemnastego pt. "Sprężyna" 
Gizela Kalemba – przybrana matka Mili, zaadoptowała ją po śmierci rodziców 
Aniela Żeromska – przyjaciółka Borejków, aktorka odnosząca sukcesy w sztukach tajemniczego Kala Amburki, bohaterka drugiej części "Jeżycjady" pt. "Kłamczucha",
Monika Kałużna – przyjaciółka Mili z dzieciństwa
Zbysław – kolega Mili ze studiów ekonomicznych i jej adorator
Lonia – przyjaciółka Mili ze studiów
Kazimierz Trak – zdrobniale Kaziu, mąż Gizeli
Józef Borejko – brat Ignacego
Felicja Borejko – zdrobniale Fela, żona Józefa
Hanna Borejko – matka Ignacego i Józefa, do Poznania przyjechała ze Szczecina, a wcześniej z Wilna, skąd musiała uciekać wraz z dziećmi
Stefania Majewska – nauczycielka Mili z podstawówki, represjonowana za uczenie dzieci historii niezgodnej z odgórnymi wytycznymi, np. za gazetkę klasową upamiętniającą powstanie styczniowe

</doc>
<doc id="731965" url="https://pl.wikipedia.org/wiki?curid=731965" title="ZEW">
ZEW



</doc>
<doc id="731971" url="https://pl.wikipedia.org/wiki?curid=731971" title="Benjamin Bathurst">
Benjamin Bathurst

David Benjamin Bathurst (ur. 27 maja 1936) – brytyjski wojskowy i admirał Royal Navy, najstarszy syn kapitana Petera Bathursta (wnuka 6. hrabiego Bathurst i lady Elisabeth Temple-Gore-Langton, córki kapitana Chandosa Temple-Gore-Langtona. Używał swojego drugiego imienia, Benjamin.
Życiorys.
Wykształcenie odebrał w Eton College i Royal Naval College w Darmouth. W 1953 r. wstąpił do Royal Navy i służył w lotnictwie morskim jako pilot helikoptera. Szybko uzyskał uprawnienia instruktora i objął dowodzenie nad szwadronem.
W 1974 uzyskał rangę kapitana i objął dowództwo nad fregatą HMS "Ariadne". Dwa lata później został asystentem ds. morskich Pierwszego Lorda Morskiego, Edwarda Ashmore’a. Od 1978 dowodził HMS "Minevra" i do 1980 był dowódcą 5 szwadronu fregat. Rok później wstąpił do Królewskiej Akademii Studiów Obronnych i rozpoczął pracę jako dyrektor ds. uzbrojenia lotnictwa morskiego w ministerstwie obrony.
W 1983 został awansowany do rangi kontradmirała i rozpoczął służbę jako oficer flagowy 2 flotylli, którą to funkcję sprawował do momentu, kiedy został mianowany dyrektorem generalnym ds. szkolenia marynarki. W 1987 został wiceadmirałem, a w 1989 admirałem. W 1987 został odznaczonym Krzyżem Komandorskim Orderu Łaźni. Później służył jako głównodowodzący floty.
W 1991 został odznaczony Krzyżem Wielkim Orderu Łaźni. Został też wiceprzewodniczącym Sztabu Obronnego. W latach 1993–1995 był Pierwszym Lordem Morskim i szefem sztabu Royal Navy. W 1995 odszedł na emeryturę i został mianowany admirałem floty. Był również adiutantem do spraw morskich królowej Elżbiety II oraz zastępcą Lorda Namiestnika Somerset.
Życie prywatne.
29 sierpnia 1959 r. poślubił Sarah Christian Pandorę Peto, córkę majora Basila Peto i Patricii Browne, córki Geralda Browne'a. Benjamin i Sarah mają razem syna i trzy córki:

</doc>
<doc id="731973" url="https://pl.wikipedia.org/wiki?curid=731973" title="Pierwszy Lord Morski">
Pierwszy Lord Morski



</doc>
<doc id="731981" url="https://pl.wikipedia.org/wiki?curid=731981" title="Total Plaza">
Total Plaza

Total Plaza (Louisiana Place) – wieżowiec w centrum Houston w Stanach Zjednoczonych. Ma 158 metrów wysokości i 35 pięter. Jego budowa została ukończona w roku 1971. Zaprojektowaniem zajęła się firma Lloyd, Morgan &amp; Jones.

</doc>
<doc id="731983" url="https://pl.wikipedia.org/wiki?curid=731983" title="Noelka">
Noelka

Noelka – siódmy tom cyklu "Jeżycjada", powieść autorstwa Małgorzaty Musierowicz, z ilustracjami autorki, wydana w 1992. Uznana za książkę roku przez polską sekcję IBBY.
Krótko o treści.
Akcja książki toczy się w ciągu jednego dnia, w wigilię Bożego Narodzenia 1991 roku. Bohaterką jest Elka Stryba, która wskutek niespodziewanego biegu wydarzeń w wigilijny wieczór podejmuje pracę jako Aniołek – towarzyszka Gwiazdora (wielkopolskiego Świętego Mikołaja) i wraz z nim chodzi po domach, wręczając dzieciom prezenty. Pozwala to jej, trochę za bardzo skupionej na sobie dziewczynie, inaczej spojrzeć na świat i swoich najbliższych. W postać Gwiazdora wciela się Tomek Kowalik, znany z książki pt. Kłamczucha. Oboje, Gwiazdor i Aniołek, przemierzają w wieczór wigilijny dzielnice Poznania w celu rozdania prezentów dzieciom. Podczas wielu odwiedzin spotykają ich różnego rodzaju przygody, które wpływają na ich spojrzenie na świat i na swoją najbliższą rodzinę. Długi wspólny wieczór pozwala im również odkryć, że, choć nigdy wcześniej się nie spotkali, dobrze się rozumieją i zaczynają darzyć się sympatią.

</doc>
<doc id="731985" url="https://pl.wikipedia.org/wiki?curid=731985" title="Sosnowy Bór (Białoruś)">
Sosnowy Bór (Białoruś)

Sosnowy Bór (biał. "Сaсновы Бор", ros. "Сосновый Бор") – miejscowość uzdrowiskowa na Białorusi w obwodzie brzeskim, w rejonie żabineckim.
Uzdrowisko jest usytuowane na obszarze leśnym. W jego skład wchodzi kompleks 3 sanatoriów: "Bug", "Nadzieja", "Uroczysko". Leczy się tutaj m.in. choroby reumatyczne, układu oddechowego, przemiany materii. Przez Sosnowy Bór przepływa rzeka Muchawiec.

</doc>
<doc id="731986" url="https://pl.wikipedia.org/wiki?curid=731986" title="Parken">
Parken

Parken – stadion piłkarski w "Østerbro" (północnej dzielnicy Kopenhagi). Największy obiekt sportowy w Danii, spełniający zarazem wymogi UEFA i FIFA.
Historia.
Idrætsparken.
Na miejscu obecnego stadionu Parken, w latach 1911–1990 znajdował się stadion Idrætsparken. Pełnił on rolę stadionu narodowego. Był on niezwykle szczęśliwy dla piłkarskiej reprezentacji, która w latach 80. przez 9 lat pozostała niepokonana na tym stadionie, w tym aż 15 meczów z rzędu wygrywała. Ostatni mecz, jaki rozegrano na starym stadionie był mecz z Jugosławią 14 listopada 1990.
Parken.
Budowę nowego stadionu Parken rozpoczęła się w listopadzie 1990 i zakończyła się we wrześniu 1992. Przygotowano dokładnie 30 000 krzesełek dla kibiców; a co warte podkreślenia: od najbardziej oddalonego siedzenia do środka boiska jest zaledwie 100 m (brak bieżni).
Pierwszym meczem jaki rozegrano na Parken było spotkanie piłkarskie drużyny narodowej gospodarzy z Finlandią 9 września 1992. Jesienią 1993 obiekt otrzymał zgodę na organizowanie meczów o europejskie puchary i już w maju 1994 rozegrano tutaj finał Puchar Zdobywców Pucharów pomiędzy Arsenalem Londyn a AC Parmą.
1 czerwca 1993 obiekt został kupiony przez FC København, który od tamtej pory rozgrywa tutaj swoje mecze.
Stadion jest obecnie jedną z aren goszczących mistrzostwa Euro 2020.
Wydarzenia sportowe.
Żużel.
Od 2001 brytyjska firma BSI, mająca prawa do organizacji Grand Prix, przenosi turnieje Grand Prix do wielkich miast (m.in. Cardiff, Sztokholm). W latach 1995–2002 Grand Prix Danii odbywało się na kameralnym stadionie Speedway Center w małym miasteczku Vojens. Od 2003 miejscem zmagań żużlowców jest Parken.
Na murawie stadionu powstaje sztuczny tor. Murawa stadionu zostaje zasłonięta specjalnymi materiałami, a na nie zostaje usypana nawierzchnia po której ścigają się żużlowcy. Miejsca na trybunach zostają - na czas zawodów żużlowych - ograniczone do ok. 22 000. Jest to spowodowane tym, że pierwsze kilkanaście rzędów zostają wyłączone z użytkowania - trybuny na Parken znajdują się od razu przy murawie, toteż pierwsze rzędy pełnią rolę pasa bezpieczeństwa.
Tor żużlowy jest budowany i rozbierany co rok, toteż na każde zawody zmienia się jego specyfika. Z tego też powodu na torach tymczasowych nie ma zwyczaju prowadzenia statystyki rekordu toru.
Koncerty.
Na stadionie Parken rozgrywa swoje mecze FC København. Organizowane są tam także koncerty muzyczne.
W 2001 odbył się tu Konkurs Piosenki Eurowizji.

</doc>
<doc id="731988" url="https://pl.wikipedia.org/wiki?curid=731988" title="Andrew Bynum">
Andrew Bynum

Andrew Lee Bynum, (ur. 27 października 1987 w Plainsboro) – amerykański koszykarz, występujący na pozycji środkowego, który został wybrany do NBA, bezpośrednio po ukończeniu szkoły średniej, mistrz NBA z 2009 i 2010.
Kariera.
Bynum miał grać na Uniwersytecie Connecticut, ale zdecydował się porzucić college i wziął udział w drafcie w 2005 roku, gdzie został wybrany przez Lakers z numerem 10 jako najmłodszy gracz, jaki kiedykolwiek został wybrany. Miał 17 lat, osiem miesięcy i dwa dni.
2 listopada 2005, podczas otwierającego się sezonu w meczu Lakers przeciwko Denver, zagrał sześć minut i stał się najmłodszym graczem, który kiedykolwiek zagrał w meczu NBA. Nie trafił dwóch rzutów, jednak miał 2 zbiórki i 2 bloki. Debiutancki sezon zakończył ze średnimi 1.6 punktu i 1.7 zbiórki, grając po 7.3 minuty na mecz.
Drugi sezon był jak dotąd jedynym, w którym rozegrał 82 mecze, nie zmagając się z żadnymi kontuzjami. Skorzystał z kontuzji Kwame Browna i Chrisa Mihma i wskoczył do pierwszej piątki. Jego średnie podskoczyły do 7,8 punktu i 5,9 zbiórki na mecz. Blokował też średnio 1,6 rzutu. W trakcie sezonu pojawiły się plotki, jakoby miał zostać wymieniony do New Jersey Nets w zamian za Jasona Kidda. Do wymiany jednak nie doszło.
Sezon 2007/08 był dla niego przełomowym. Otrzymał na stałe rolę zawodnika pierwszej piątki. Jego średnie przekroczyły poziom double-double - 13,1 punktu i 10,2 zbiórki. 13 stycznia 2008 doznał kontuzji, która zakończyła dla niego sezon. W meczu przeciwko Memphis Grizzlies przy walce o zbiórkę wylądował na stopie Lamara Odoma i doznał kontuzji kolana. Aby wzmocnić skład i załatać dziurę po Bynumie, Lakers pozyskali z Memphis Grizzlies Pau Gasola. Z Hiszpanem w składzie dotarli do finału NBA, gdzie przegrali 2:4 z Boston Celtics.
Przed rozgrywkami 2008/09 podpisał nowy, 4-letni kontrakt w wysokości 58 milionów dolarów. 31 stycznia 2009 roku, ponownie w meczu przeciwko Memphis Grizzlies doznał kontuzji kolana. Tym razem zerwał więzadła krzyżowe po zderzeniu z kolegą z drużyny, Kobe Bryantem. Do gry wrócił 9 kwietnia 2009 w meczu przeciwko Denver Nuggets. Do końca sezonu jednak nie grał już na tak wysokim poziomie jak wcześniej, bo uraz nie został do końca wyleczony. Pomimo tego, Bynum razem z Los Angeles Lakers mógł świętować zdobycie mistrzostwa NBA.
W sezonie 2009/10 Bynuma omijały groźne urazy aż do pierwszej rundy play-off i starcia z Oklahoma City Thunder. Tam, w szóstym meczu rywalizacji kolejny raz doznał kontuzji kolana. Dograł jednak do końca rozgrywek i zdobył kolejne mistrzostwo NBA, pokonując Boston Celtics 4:3. Po zakończeniu sezonu poddał się kolejnej operacji kolana.
Poddał się jej dopiero 28 lipca, a rehabilitacja trwała na tyle długo, że Bynum opuścił początek sezonu 2010/11. Pierwszy mecz rozegrał dopiero 14 grudnia przeciwko Washington Wizards. Trener Phil Jackson ograniczył jego minuty do 27.8 na mecz, żeby zminimalizować ryzyko kontuzji. To się udało, ale drużyna nie była już tak silna jak w poprzednich rozgrywkach. 
Dodatkowo Bynum zaczął zachowywać się niesportowo na boisku. 20 marca został zawieszony na dwa mecze za faul na Michaelu Beasleyu. Sytuacja powtórzyła się w czwartym meczu półfinału konferencji przeciwko Dallas Mavericks. Tym razem faulowanym był J.J. Barea. Bynum został zawieszony na 5 meczów kolejnego sezonu (później skrócone do 4) i otrzymał 25 tys. dolarów kary.
Sezon 2011/12 był najlepszy w karierze Bynuma. Pierwszy raz w karierze został wybrany do meczu gwiazd. Poza zawieszeniem z początku rozgrywek, opuścił tylko jeden mecz z powodu kontuzji. W meczu otwierającym play-off zanotował triple-double: 10 punktów, 13 zbiórek i 10 bloków. Wyrównał tym samym rekord play-off w liczbie bloków w jednym meczu, należący do Marka Eatona i Hakeema Olajuwona.
4 czerwca 2012 Los Angeles Lakers skorzystali z opcji w jego kontrakcie i automatycznie przedłużyli go do końca sezonu 2012/13. 10 sierpnia Bynum został oddany w wymianie między czterema klubami do Philadelphia 76ers. W zespole z Filadelfii nie zagrał jednak ani jednego meczu - z sezonu 2012/13 wykluczyły go problemy z kolanami. W lipcu 2013 podpisał kontrakt z Cleveland Cavaliers. 28 grudnia został zawieszony przez klub w związku z działaniem szkodzącym zespołowi. 6 stycznia 2014 w wyniku wymiany trafił do Chicago Bulls. Nowy klub postanowił jednak od razu pozbyć się Bynuma. W lutym 2014 podpisał kontrakt na resztę sezonu 2013/14 z Indianą Pacers.

</doc>
<doc id="731990" url="https://pl.wikipedia.org/wiki?curid=731990" title="Harem">
Harem

Harem (z arab. "ulga", "zakaz"); od arab. "harim" („miejsce zakazane lub święte”) inaczej perski: "sarāy", "zenana" – prywatna strefa w tradycyjnym muzułmańskim domu. Część tradycyjnego domu muzułmańskiego zamieszkana przez kobiety, żony i nałożnice muzułmanina oraz ich dzieci tam mieszkające. Do części domu określonej jako "harem" nie mają wstępu obcy mężczyźni. Termin odnosi się również do kobiet przebywających w haremie.
Zwyczaj izolowania kobiet Arabowie przejęli w VII wieku od bizantyjczyków. W starożytnych Chinach, Turcji i Egipcie haremu pilnowali eunuchowie. W Chinach w haremie mógł przebywać jedynie cesarz ze swoimi kobietami – opieka eunucha nad kobietami sprawiała, że nie istniały wątpliwości w kwestii ojcostwa dzieci.

</doc>
<doc id="731993" url="https://pl.wikipedia.org/wiki?curid=731993" title="The Huntingdon">
The Huntingdon

The Huntingdon – wieżowiec znajdujący się w Houston (Stany Zjednoczone), ale poza jego centrum. Ma 153 metry wysokości i 34 piętra. Zaprojektowany został przez Talbotta Wilsona, a budowa zakończyła się w roku 1984. Jest wykorzystywany w celach mieszkaniowych. Przez wiele lat był najwyższym wieżowcem mieszkalnym w Teksasie, aż do chwili przekształcenia Mercantile Building w Dallas w budynek mieszkalny.

</doc>
<doc id="732011" url="https://pl.wikipedia.org/wiki?curid=732011" title="Prawo Poissona">
Prawo Poissona

Prawo Poissona – prawo opisujące kwazistatyczny proces adiabatyczny gazu doskonałego, sformułowane przez Siméona Denisa Poissona w 1828 roku.
Prawo ma postać matematyczną:
albo
gdzie:
Wykresem prawa Poissona jest krzywa zwana adiabatą. Ma ona pewne własności podobne do własności izotermy, np. wspólne są dla tych krzywych asymptoty.

</doc>
<doc id="732018" url="https://pl.wikipedia.org/wiki?curid=732018" title="Jelacic">
Jelacic



</doc>
<doc id="732019" url="https://pl.wikipedia.org/wiki?curid=732019" title="Jelacić">
Jelacić



</doc>
<doc id="732021" url="https://pl.wikipedia.org/wiki?curid=732021" title="Władysław Dominik Zasławski">
Władysław Dominik Zasławski



</doc>
<doc id="732023" url="https://pl.wikipedia.org/wiki?curid=732023" title="El Paso Energy Building">
El Paso Energy Building

El Paso Energy Building – wieżowiec znajdujący się w centrum Houston w Stanach Zjednoczonych. Ma 153 metry wysokości i 33 piętra. Jego zaprojektowania podjęła się firma Skidmore, Owings &amp; Merrill, a budowa zakończyła się w roku 1963. Jest ykorzystywany głównie jako biurowiec.

</doc>
<doc id="732026" url="https://pl.wikipedia.org/wiki?curid=732026" title="Beilstein (Badenia-Wirtembergia)">
Beilstein (Badenia-Wirtembergia)

Beilstein – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Schozach-Bottwartal. Leży ok. 12 km na południowy wschód od Heilbronn.

</doc>
<doc id="732030" url="https://pl.wikipedia.org/wiki?curid=732030" title="Dystych elegijny">
Dystych elegijny

Dystych elegijny (łac. "distichon elegiacum") - iloczasowa miara wierszowa wywodząca się ze starożytnej Grecji. Służyła pierwotnie do komponowania elegii, w praktyce ma bardzo szerokie zastosowanie w wielu rodzajach poezji, od fraszek i epitafiów do dłuższych utworów lirycznych. 
Dystych elegijny był ulubioną miarą wierszową starożytnej Grecji i Rzymu, jest też do tej pory najchętniej stosowany do kompozycji wierszy pisanych po łacinie. Przyczyną jest bardziej urozmaicony niż w uroczystym i nieco monotonnym heksametrze, wpadający w ucho, "lekki" rytm tego wiersza, przy podobnym stopniu trudności kompozycji.
Budowa dystychu pozwala też, poza wszystkim, na zastosowanie większej liczby wyrazów: w dystychu można pomieścić wyrazy o takiej strukturze metrycznej, jaka uniemożliwia zastosowanie ich w heksametrze.
Budowa dystychu.
Pojedynczy dystych elegijny składa się z dwóch wersów. Pierwszym jest zwykły heksametr daktyliczny.
Drugim wersem jest tak zwany pentametr daktyliczny. Nazwa ta jest o tyle niewłaściwa, że ten pentametr daktyliczny nie składa się – wskazywałaby nazwa – z pięciu stóp daktylicznych, jego budowa jest bardziej skomplikowana; w zasadzie są to dwa, rozdzielone cezurą, trymetry daktyliczne brachykatalektyczne.
Pentametr, podobnie jak heksametr, jest wierszem iloczasowym i izochronicznym. Jego długość wynosi 20 mor. Równa się to długości pięciu stóp daktylicznych i zapewne stąd pochodzi nazwa pentametr (od greckiego "pente" – pięć).
Pentametr daktyliczny składa się z dwóch części. Pierwsza budową odpowiada metrycznie pierwszej części heksametru daktylicznego, kończącej się cezurą męską. Dotyczą jej wszystkie te restrykcje formalne, które dotyczą też heksametru.
Część druga, po cezurze, jest metrycznym powtórzeniem części pierwszej z ostatnią sylabą obojętną, jednak z dodatkowymi restrykcjami. Głównym ograniczeniem jest to, że nie może tu zajść podmiana daktyla na spondej (ta część wersu musi się składać z czystych daktyli). Wskazane jest też, żeby ostatni wyraz pentametru był dwusylabowy.
Ogólny schemat metryczny dystychu jest następujący (- arsa, - sylaba krótka, - sylaba obojętna, -akcentowany anceps):
Każde dwie sylaby krótkie, z wyjątkiem części pentametru znajdującej się po cezurze, mogą ulec podmianie na jedną długą.
Przykład:
Pożądane jest, żeby w jednym dystychu zawierało się całe zdanie lub jego logiczna część, tak żeby koniec pentametru zbiegał się z silną interpunkcją. Mile widziany jest też rym gramatyczny (rym częstochowski) pomiędzy ostatnią sylabą pentametru a sylabą znajdującą się przed cezurą (jak w podanym przykładzie: "... medio | ... toro"), czyli homoioteleuton. Zrymowanie w ten sposób wyrazów, pomiędzy którymi nie zachodzi bliski związek gramatyczny (np. rzeczownika i przysłówka) jest zabronione.
Stychiczne użycie pentametru.
W klasycznej poezji greckiej i rzymskiej pentametr daktyliczny jest zawsze składnikiem dystychu elegijnego i, w przeciwieństwie do heksametru, nigdy nie występuje samodzielnie. Z inskrypcji wiadomo jednak, że już w starożytności eksperymentowano ze stychicznym użyciem pentametru: w inskrypcjach pompejańskich mamy przykłady wierszy złożonych z samych pentametrów (np. CIL 4.9123). Te eksperymenty najwyraźniej nie zostały jednak uznane za wystarczająco udane, żeby przebić się do głównego nurtu poezji antycznej. 
Epoka nowożytna.
Dystych elegijny był naśladowany w epoce nowożytnej zarówno w przekładach klasyków jak i utworach oryginalnych. Dystychy tego typu pisali poeci niemieccy przełomu XVIII i XIX wieku, Johann Wolfgang Goethe i Friedrich Schiller. Goethe użył omawianej formy w Elegiach rzymskich. 
W Polsce formą dystychu elegijnego posłużył się Antoni Lange w wierszu Cyfra i słowo.
Dystychy naśladował też Jarosław Iwaszkiewicz a w polskiej poezji łacińskiej szczególnie często stosował je Grzegorz z Sambora

</doc>
<doc id="732032" url="https://pl.wikipedia.org/wiki?curid=732032" title="Brackenheim">
Brackenheim

Brackenheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Brackenheim. Leży ok. 12 km na południowy zachód od Heilbronn na obszarze Parku Krajobrazowego Stromberg-Heuchelberg.

</doc>
<doc id="732033" url="https://pl.wikipedia.org/wiki?curid=732033" title="Peter Buffett">
Peter Buffett

Peter Andrew Buffett (ur. 4 maja 1958) – amerykański muzyk, kompozytor i producent. Buffett jest drugim synem multimiliardera Warrena Buffetta.
Życiorys.
Buffett rozpoczynał swoją karierę muzyczną na początku lat 80. w San Francisco w Kalifornii. Był producentem albumów lokalnych twórców. Był również angażowany przez agencje reklamowe jako autor spotów reklamowych i czołówek dla MTV i CNN. Agencje angażowały Buffetta również do reklam, m.in. Coca-Coli i innych znaczących firm.
Narada Productions, studio nagrań, głównie specjalizujące się w muzyce new age, podpisuje z Buffettem kontrakt w 1987. Buffett zadebiutował, wypuszczając album "The Waiting". Podczas pracy nad drugim albumem, "One by One", Buffett przeprowadził się do Milwaukee, bliżej studia Narada Productions, jak również rodzinnego domu z okresu dzieciństwa w Omaha, Nebraska. Buffett wydaje w studiu Narada jeszcze dwa albumy: "Lost Frontier" i "Yonnondio".
Współpracując jeszcze z wytwórnią Narada, Buffett odnosi swój pierwszy znaczący sukces, tworzy muzykę i choreografię do sceny "Fire Dance" w filmie, "Tańczący z wilkami". Muzyka do filmu, skomponowana przez Johna Barry’ego, zdobywa Nagrodę Akademii. Po premierze filmu w 1991 Buffett zostaje powtórnie zaproszony przez Johna Barry’ego do współpracy, tym razem w studio Abbey Road w Londynie. Buffett komponuje dwa utwory do ścieżki filmu The Scarlet Letter.
Po wydaniu albumu "Yonnondio", Buffett podpisuje kontrakt z Epic Records, które w 1994 wypuszcza ścieżkę dźwiękową z miniserii "500 Nations" stacji CBS. Producentem był Kevin Costner, który także był współproducentem filmu "Tańczący z wilkami". Miniserie zdobywają w 1995 Nagrodę Emmy w kategorii Najlepszy Miniserial.
W 1996, Buffett wydaje "Star of Wonder", płytę z kolędami, aranżowaną muzyką celtycką w wykonaniu harfisty Kima Robertsona. Buffett bierze ślub z Jennifer w czerwcu 1996. Buffett podpisuje wtedy kontrakt z wytwórnią Hollywood Records, która wydaje jego album "Spirit Dance" w 1997. W 1999, ścieżka do filmu dokumentalnego "Wisconsin: An American Portrait" wygrywa Nagrodę Emmy w kategorii Najlepsza Ścieżka Dźwiękowa.
W 1999, Buffett bierze udział w koncercie charytatywnym organizowany przez Jamie i Roberta Redforda. Na koncercie wykonuje wraz z Hawkiem Popem, wodzem plemienia Szanisów przedstawienie. Buffett i Pope decydują o współpracy, i organizują tournée „Spirit”. W 2005 zaktualizowana wersja przedstawienia „Spirit” zostaje zaprezentowana w National Mall podczas otwarcia Smithsonian National Museum of the American Indian.
W 2006, wydał pierwszy album wokalny, "Gold Star".
Linki zewnętrzne.
Także na podst.: Lowenstein, Roger. Buffett: The Making of an American Capitalist. Broadway Books, 1995. (str. 63)

</doc>
<doc id="732036" url="https://pl.wikipedia.org/wiki?curid=732036" title="Dances With Wolves">
Dances With Wolves



</doc>
<doc id="732038" url="https://pl.wikipedia.org/wiki?curid=732038" title="Andriej Bołotow">
Andriej Bołotow

Andriej Bołotow (ur. 7 października 1738, zm. 4 października 1833) – agronom i pomolog rosyjski, jeden z pionierów nauki rolniczej w Rosji.
Życiorys.
Na podstawie wieloletnich doświadczeń i znajomości osiągnięć rolnictwa europejskiego ogłosił prace dotyczące ulepszonych systemów uprawy roli, płodozmianów, nawożenia, hodowli drzew owocowych i innych. Podał biologiczną klasyfikację chwastów i metody ich zwalczania. W swych badaniach nad zapyleniem roślin pierwszy zwrócił uwagę na zalety naturalnej obcopylności u drzew owocowych. Był autorem pamiętników.
W 1770 roku opublikował artykuł "Primieczanije o kartofiele" w czasopiśmie wydawanym w Petersburgu przez założone w 1765 roku Wolne Towarzystwo Ekonomiczne. Nie tylko spopularyzował nazwę ziemniaka w Rosji, ale również pierwszy w Rosji rozpoczął ich uprawę. Wcześniej w wydanej w 1765 roku pracy "O razwiedienii ziemlanych jabłokow" nazywano ziemniaki ziemnymi jabłkami.  

</doc>
<doc id="732039" url="https://pl.wikipedia.org/wiki?curid=732039" title="Eppingen">
Eppingen

Eppingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Eppingen. Leży nad rzeką Elsenz, ok. 20 km na zachód od Heilbronn, przy drodze krajowej B293 i linii kolejowej Heilbronn–Bruchsal.

</doc>
<doc id="732045" url="https://pl.wikipedia.org/wiki?curid=732045" title="Crompton">
Crompton



</doc>
<doc id="732046" url="https://pl.wikipedia.org/wiki?curid=732046" title="Teofila Ludwika Zasławska">
Teofila Ludwika Zasławska

Teofila Ludwika z Zasławskich "primo voto" Wiśniowiecka "secundo voto" Lubomirska (ur. 1654, zm. 15 listopada 1709) – polska księżna, córka wojewody krakowskiego Władysława Dominika Zasławskiego-Ostrogskiego i Katarzyny Sobieskiej, siostry króla polskiego Jana III. V ordynatka ostrogska. 
Życiorys.
Małżeństwo z Wiśniowieckim.
10 maja 1671 poślubiła w kaplicy na zamku w Ujazdowie księcia Dymitra Jerzego Wiśniowieckiego. Zgodnie z intercyzą ślubną młoda małżonka wniosła mężowi bogaty posag wynoszący 150 000 zł w pieniądzach, zabezpieczonych na Łokaczu i Turzysku, a także 100 000 zł w klejnotach. W zamian książę Dymitr zapisał jej podwójną sumę tegoż posagu na swych majętnościach. Małżeństwo nie było jednak szczęśliwe. Książę zaniedbywał żoną, wdając się w Lublinie w romans z niejaką Konkordią. Wkrótce jednak relacje małżonków uległy poprawie. Po nagłej śmierci brata Aleksandra księżna Teofila odziedziczyła prawie całą ordynację ostrogską, na którą składały się liczne klucze oraz pałac w Lublinie. 28 lipca 1682 w Lublinie zmarł książę Wiśniowiecki i księżna Wiśniowiecka została wdową.
Walka o spadek po mężu.
Teofila bardzo przeżyła śmierć męża, jednak jej żałoba nie trwała długo. Już w listopadzie 1682 królowa Maria Kazimiera Sobieska próbowała wyswatać Teofilę ze swoim bratem Anne Louis d’Arquien, hrabią Maligny. W styczniu 1683 wyprawiła mężowi godny pogrzeb, a kilka miesięcy później poślubiła starostę sandomierskiego Józefa Karola Lubomirskiego. Dzięki temu małżeństwu ród Lubomirskich wycofał się z roszczeń o ordynację ostrogską. Drugiemu mężowi wniosła w posagu nie tylko własności Ostrogskich, lecz również wszystkie majętności pierwszego męża, które otrzymała po nim w testamencie. Rodzina Dymitra podjęła walkę o obalenie testamentu. W 1688 Teofila została skazana na banicję, gdy usiłowała zatrzymać sobie Załoźce, przyznane Wiśniowieckim przez Trybunał Lubelski. W 1694 przekazała im resztę majętności z wyjątkiem Baranowa, który zachowała do śmierci.
Relacje z drugim mężem.
Drugie małżeństwo zapowiadało się dość szczęśliwie. Wkrótce zaczęło przychodzić na świat potomstwo: Aleksander, Teresa, Marianna oraz zmarły w dzieciństwie Jan. Księżna Lubomirska często gościła wraz z dziećmi u swego wuja Jana III Sobieskiego w rezydencji królewskiej w Wilanowie. Dokonała również rozbudowy swojego pałacu w Baranowie, zgodnie z projektem Tylmana z Gameren. Wkrótce mąż Teofili stał się marszałkiem wielkim koronnym, co znacznie zwiększyło prestiż rodu. W 1695 doszło do nagłego pogorszenia relacji małżonków i skandalu obyczajowego z udziałem księcia Lubomirskiego, który znalazł sobie kochankę o nazwisku Korzeniowska. Teofila próbowała ubezwłasnowolnić męża, którego uważała za niepełnego władz umysłowych. Orzeczono separację małżonków, jednak bez rozwodu. Józef Karol nie rozstał się z konkubiną, narażając się na klątwę kościelną. Teofila poświęciła się wychowywaniu dzieci i utrzymywaniu swych majętności. W 1701 wydała córkę Teresę za Karola III Filipa Wittelsbacha, przyszłego elektora Palatynatu. W grudniu 1702 Teofila została po raz kolejny wdową. Pogrzeb drugiego męża księżnej odbył się 22 maja 1703.
Ostatnie lata.
Teofila przez ostatnie lata życia zajmowała się działalnością charytatywną, między innymi opiekując się szkołami. Zmarła podczas podróży z córką Marianną do Wrocławia i Ołomuńca. Ordynacja ostrogska przeszła w ręce jej syna Aleksandra, a następnie, po jego bezpotomnej śmierci, na zięcia Teofili Pawła Sanguszkę.

</doc>
<doc id="732047" url="https://pl.wikipedia.org/wiki?curid=732047" title="Güglingen">
Güglingen

Güglingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba związku gmin Oberes Zabergäu. Leży w Zabergäu, nad rzeką Zaber, ok. 18 km na południowy zachód od Heilbronn na obszarze Parku Krajobrazowego Stromberg-Heuchelberg.

</doc>
<doc id="732060" url="https://pl.wikipedia.org/wiki?curid=732060" title="Gundelsheim (Badenia-Wirtembergia)">
Gundelsheim (Badenia-Wirtembergia)

Gundelsheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn Leży nad Neckarem, ok. 15 km na północ od Heilbronn, przy drodze krajowej B27 i linii kolejowej Stuttgart-Mannheim.

</doc>
<doc id="732063" url="https://pl.wikipedia.org/wiki?curid=732063" title="Flexity Outlook">
Flexity Outlook



</doc>
<doc id="732067" url="https://pl.wikipedia.org/wiki?curid=732067" title="Quincy Owusu-Abeyie">
Quincy Owusu-Abeyie

Quincy James Owusu-Abeyie (ur. 15 kwietnia 1986 w Amsterdamie) – piłkarz pochodzący z Ghany mający również obywatelstwo holenderskie grający na pozycji napastnika. Na koszulce nosi napis „Quincy”.
Kariera klubowa.
Quincy urodził się w stolicy Holandii, Amsterdamie, jednak jego rodzina pochodzi z Ghany. W 1994 roku, gdy miał 8 lat, trafił do piłkarskiej szkółki Ajaksu Amsterdam. Przez lata grał w juniorskich zespołach Ajaksu w różnych szczeblach wiekowych, ale po 9 latach pobytu został wyrzucony z amsterdamskiego zespołu z powodu licznych kłopotów wychowawczych. Nie przeszkodziło to jednak w znalezeniu innego klubu i Owusu-Abeyie we wrześniu 2002 trafił do Arsenalu. 1 lipca 2003 podpisał z tym klubem długoterminowy kontrakt i wówczas stał się graczem pierwszego zespołu, ale mimo to większość czasu spędzał w rezerwach „Kanonierów”. 28 października tego samego roku zadebiutował w pierwszym zespole, w meczu Pucharu Ligi Angielskiej zremisowanym 1:1 z Rotherham United. Do końca sezonu nie zdołał jednak zadebiutować w Premier League i nie miał większych szans by nawiązać do kariery jego wielkiego rodaka w Arsenalu, Dennisa Bergkampa. Swojego pierwszego gola w Arsenalu Quincy zdobył w sezonie 2004/2005, także w Pucharze Ligi Angielskiej, w meczu przeciwko Evertonowi. 7 grudnia natomiast po raz pierwszy wystąpił w Lidze Mistrzów, ale w wygranym 5:1 meczu z Rosenborg BK wystąpił tylko przez kilka minut (w 89. minucie zmienił Roberta Pirèsa). W końcu nastąpił także debiut Owusu-Abeyie w Premiership – 5 marca 2005 w wygranym 3:0 meczu z Portsmouth Był to jego jedyny mecz w lidze w tamtym sezonie, toteż Quincy miał niewielki udział w wywalczeniu przez Arsenal wicemistrzostwa Anglii. W sezonie 2005/2006 miał więcej okazji do pokazania się w Premiership, jak i europejskich pucharach. W lidze wystąpił w 4 meczach (we wszystkich jako rezerwowy), a do tego 4 razy zagrał w Arsenalu w rozgrywkach Ligi Mistrzów.
31 stycznia 2006 Owusu-Abeyie podpisał kontrakt z rosyjskim Spartakiem Moskwa. Stał się tym samym pierwszym Holendrem w historii w Rosyjskiej Premier Lidze. Arsenal zarobił na tym transferze około 2,5 miliona euro. W Spartaku nie wywalczył jednak miejsca w podstawowym składzie. Może się jednak poszczycić grą w Lidze Mistrzów z rosyjskim zespołem, jak i wywalczeniem tytułu wicemistrza Rosji. Latem 2007, w ostatnim dniu okna transferowego, Quincy trafił na wypożyczenie do drugoligowego hiszpańskiego zespołu Celty Vigo. Później był wypożyczony jeszcze do Birmingham City i Cardiff City, a od stycznia 2010 roku do Portsmouth. Następnie został zawodnikiem katarskiego Al-Sadd. W sezonie 2010/2011 był wypożyczony do Málagi, a latem 2011 – do Panathinaikosu. W latach 2014–2015 grał w Boaviście. W 2016 trafił do NEC Nijmegen.
Kariera reprezentacyjna.
Karierę reprezentacyjną Quincy rozpoczął od występów w młodzieżowych reprezentacjach Holandii. Z kadrą U-20 wystąpił na Młodzieżowych Mistrzostwach Świata, rozgrywanych latem 2005 w Holandii. Grał we wszystkich meczach Holendrów, w meczu 1/8 wygranym 3:0 z Chile zdobył gola i ogólnie był uważany za jednego z najlepszych graczy „Oranje” na tych mistrzostwach. W ćwierćfinale odpadli oni jednak po meczu z Nigerią przegrywając w karnych 9:10 (po 120 minutach był remis 1:1).

</doc>
