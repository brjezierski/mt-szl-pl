<doc id="732069" url="https://pl.wikipedia.org/wiki?curid=732069" title="Lauffen am Neckar">
Lauffen am Neckar

Lauffen am Neckar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Lauffen am Neckar. Leży nad Neckarem, ok. 10 km na południe od Heilbronn, przy drodze krajowej B27.
Współpraca.
Miejscowości partnerskie:

</doc>
<doc id="732070" url="https://pl.wikipedia.org/wiki?curid=732070" title="Joseph Ki-Zerbo">
Joseph Ki-Zerbo

Joseph Ki-Zerbo (ur. 21 czerwca 1922 w Tomie, zm. 4 grudnia 2006) – historyk i polityk burkiński.
Ki-Zerbo studiował w Paryżu na Sorbonie oraz w Institut d'études politiques de Paris. Wykładał historię na uczelniach w Orleanie i w Paryżu. W 1957 powrócił do Burkina Faso, gdzie zaangażował się w działalność polityczną. W latach 1972-1978 wykładał historię Afryki na uniwersytecie w Wagadugu, gdzie był profesorem. W 1978 kandydował na prezydenta z ramienia z ramienia lewicowej Postępowej Unii Woltańskiej. W 1983 został zmuszony do opuszczenia kraju, do którego powrócił w 1992. Sekretarz generalny Afrykańsko-Malgaskiej Rady Szkolnictwa Wyższego. W 1994 Ki-Zerbo założył Partię Demokracji i Postępu / Partię Socjalistyczną ("Parti pour la Démocratie et le Progrès / Parti socialiste"), której był przewodniczącym do 2005. Z jej ramienia zasiadał w parlamencie do 2006.
W 1997 otrzymał nagrodę Right Livelihood za "wyłożenie historii Czarnej Afryki oraz zidentyfikowanie procesów, które mogą posłużyć do stworzenia lepszej przyszłości Afrykańczyków".

</doc>
<doc id="732072" url="https://pl.wikipedia.org/wiki?curid=732072" title="Homole (szczyt)">
Homole (szczyt)

Homole (732 m, 726 m) – mało wybitny szczyt w Małych Pieninach położony nad słynnym Wąwozem Homole, w którym znajduje się rezerwat przyrody Wąwóz Homole. Szczyt Homole nie leży już na terenie tego rezerwatu. Wraz z wyżej położoną Skałą znajduje się w bocznym grzbiecie oddzielającym Dunantowską Dolinkę od doliny Koniowiec. Jest w większości porośnięty mieszanym lasem bukowo-świerkowym. Na południowo-wschodnich stokach poniżej wierzchołka znajduje się dolna część polany Kiczera (Niżnia Kiczera) z jedynym w całej okolicy domem. Na polanie tej i na Polanie pod Wysoką prowadzony jest kulturowy wypas. Szczyt odwadniany jest przez potok Koniowiec (po zachodniej stronie) i Kamionkę (po wschodniej stronie), obydwa są dopływami Grajcarka.

</doc>
<doc id="732076" url="https://pl.wikipedia.org/wiki?curid=732076" title="Joe Nieuwendyk">
Joe Nieuwendyk

Joseph „Joe” Nieuwendyk (ur. 10 września 1966 w Oshawa) – kanadyjski zawodowy hokeista na lodzie. Przez 20 sezonów gry w National Hockey League (NHL) występował w zespołach Calgary Flames, Dallas Stars, New Jersey Devils, Toronto Maple Leafs i Florida Panthers. Zdobywca Pucharu Stanleya z trzema różnymi zespołami – z Calgary Flames w 1989, z Dallas Stars w 1999 i z New Jersey Devils w 2003. Dwukrotny olimpijczyk; w 2002 roku z "Team Canada" sięgnął po złoto na XIX Zimowych Igrzyskach Olimpijskich w Salt Lake City. Wprowadzony do Hockey Hall of Fame w 2011. Numer 25, z którym grał w Flames, został zastrzeżony 7 marca 2014.
W 1988 zdobył Trofeum Caldera dla najlepszego "rookie" sezonu w NHL, zostając jednocześnie drugim debiutantem w historii ze zdobyczą co najmniej 50 bramek. Czterokrotny uczestnik All-Star Game. Nagrodzony Trofeum Kinga Clancy'ego w 1995 za jego cechy przywódcze i działalność charytatywną. W 1999 otrzymał Trofeum Conna Smythe'a dla najbardziej wartościowego zawodnika fazy play-off. W trakcie swojej kariery w NHL rozegrał 1257 spotkań, strzelił 559 bramek i zdobył 1126 punktów.
Przewlekły ból pleców zmusił Nieuwendyka do zakończenia kariery w 2006 roku. Został konsultantem dyrektora generalnego w Florida Panthers, a następnie zastępcą dyrektora generalnego Toronto Maple Leafs. W latach 2009–2013 sam obejmował stanowisko dyrektora generalnego Dallas Stars. W latach 2014–2018 pełnił funkcję skauta i doradcy w Carolina Hurricanes.
Młodość.
Joseph Nieuwendyk urodził się 10 września 1966 w Oshawa w prowincji Ontario, a wychował w sąsiadującym Whitby. Jest najmłodszym z czworga dzieci holenderskich imigrantów, którzy przenieśli się do Kanady w 1958. Gordon (zm. 2015), ojciec Josepha, był właścicielem warsztatu samochodowego w Whitby. Matka Josepha, Joanne, była zapaloną kibicką hokeja. Zmarła na raka żołądka w 1996, trzy miesiące po zdiagnozowaniu nowotworu. „Była wojowniczką [...] Zawsze jest ze mną”, wspominał Joe. Nieuwendyk dorastał w sportowej rodzinie – jego brat Gil był zawodnikiem lacrosse rozgrywanego w hali ("box lacrosse"), a jego wujek Ed Kea i kuzyn Jeff Beukeboom również grali w National Hockey League. Siostra Wendy (zm. 2015 na raka trzustki) grała w piłkę nożną i uprawiała gimnastykę. Najlepszym przyjacielem Josepha w młodości był Gary Roberts, jego przyszły kolega zespołowy w NHL.
Nieuwendyk grał zarówno w hokeja jak i lacrosse w hali, który w pewnym okresie młodości był jego głównym zajęciem. Uznawano go za najlepszego zawodnika "box lacrosse" wśród juniorów w Kanadzie. W wieku 15 lat występował w zespole Whitby Warriors z ligi Junior A i został najbardziej wartościowym zawodnikiem turnieju o Minto Cup (puchar dla mistrza rozgrywek juniorskich w lacrosse w Kanadzie) w 1984, w którym poprowadził swój zespół do zwycięstwa. Obecnie Federacja Lacrosse Ontario (Ontario Lacrosse Association) corocznie przyznaje nagrodę im. Joe Nieuwendyka dla najlepszego Junior A "rookie" sezonu.
Kariera sportowa.
Czasy uniwersyteckie (1983–1987).
Nieuwendyk, nie będąc wybranym w drafcie przez żadną z drużyn Ontario Hockey League, w sezonie 1983–84 reprezentował barwy Pickering Panthers w rozgrywkach Junior B. Włączony do NHL Entry Draft w 1984, lecz niewybrany, postanowił uczęszczać do Uniwersytetu Cornella, gdzie grał w hokeja i lacrosse dla drużyny uniwersyteckiej Cornell Big Red. Po zdobyciu 39 punktów w 23 meczach w sezonie 1984–85 został uznany najlepszym hokeistą-debiutantem roku w całej Eastern College Athletic Conference (ECAC). W NHL Entry Draft w 1985 został wybrany z 27. numerem przez Calgary Flames, co było możliwe dzięki wcześniejszemu oddaniu przez Flames Kenta Nilssona do Minnesota North Stars. Zawód w Calgary związany z odejściem Nilssona odbił się również na transferze Nieuwendyka, co dobitnie zostało pokazane poprzez nagłówek w lokalnej gazecie brzmiący "„Joe Who?”" ("„Kim jest Joe?”"), kwestionujący ruchy w kadrze zespołu.
Powracając na uniwersytet na sezon 1985–86 Joseph Nieuwendyk postanowił porzucić lacrosse na rzecz hokeja. Po zdobyciu 42 punktów w 21 meczach został wybrany do pierwszej drużyny All-Star Eastern College Athletic Conference w 1985–86 i najlepszej szóstki NCAA All-American konferencji wschodniej. W ostatnim roku w Cornell został wybrany najbardziej wartościowym zawodnikiem drużyny i ze zdobytymi 52 punktami był najlepiej punktującym zawodnikiem konferencji. Ponownie wybrano go do drużyny All-Star i NCAA All-American. Był też finalistą w walce o nagrodę Hobeya Bakera dla najlepszego hokeisty spośród wszystkich instytucji zrzeszonych w NCAA.
Joseph Nieuwendyk porzucił ostatni rok na uniwersytecie, by przejść na zawodowstwo. Łącznie w 81 meczach z Cornell zdobył 73 gole i 151 punktów. Numer 25, z którym występował w drużynie uniwersyteckiej, został zastrzeżony w 2010, dzieląc z numerem 1 Kena Drydena zaszczyt zastrzeżenia numerów pierwszy raz w historii Uniwersytetu Cornella. W 2011 roku znalazł się wśród 50 najlepszych zawodników w historii ECAC.
Calgary Flames (1987–1995).
10 marca 1987 Joseph Nieuwendyk zadebiutował w NHL – w meczu z Washington Capitals zdobył wówczas swoją pierwszą bramkę w lidze (bramkarz Caps, Pete Peeters był bezsilny). Wystąpił w 9 meczach sezonu zasadniczego 1986–87, strzelając 5 bramek i notując 1 asystę, oraz w 6 meczach fazy play-off. W pierwszym pełnym sezonie 1987–88 Nieuwendyk zwrócił na siebie uwagę mediów dzięki 32 bramkom w pierwszych 42 meczach, przez co był na dobrej drodze do poprawienia debiutanckiego rekordu 53 bramek Mike'a Bossy'ego. Sezon zakończył z 2 bramkami mniej, ale z liczbą 51 był najskuteczniejszym zawodnikiem w Calgary Flames i dopiero drugim "rookie" w historii NHL z co najmniej 50 bramkami w jednym sezonie. Zagrał w swoim pierwszym meczu gwiazd NHL, został wybrany do drużyny All-Rookie i zdobył Trofeum Caldera otrzymując najwięcej głosów w plebiscycie na najlepszego "rookie" sezonu NHL.
Joseph Nieuwendyk ponownie zdobył 51 bramek w sezonie 1988–89, strzelając setną bramkę w 144. meczu. Wówczas była to trzecia w rankingu najszybciej strzelonych setek w NHL, za Mikiem Bossym (129 meczów) i Mauricem Richardem (134 mecze). Został 3. zawodnikiem w historii ligi strzelającym co najmniej 50 bramek w obu pierwszych sezonach (pozostała dwójka to Mike Bossy i Wayne Gretzky). Z 11 trafieniami prowadził w liczbie zwycięskich bramek ("game-winning goals") oraz ustanowił rekord Calgary Flames strzelając 5 bramek w 1. meczu z Winnipeg Jets 11 stycznia 1989. Wystąpił w drugim z trzech z rzędu meczu gwiazd. W play-offach w 1989 zdobył 10 bramek i zanotował 4 asysty, pomagając w zdobyciu przez Flames pierwszego Pucharu Stanleya w historii tej franczyzy. W rozstrzygającym spotkaniu przeciwko Montreal Canadiens, Nieuwendyk asystował przy ostatnim golu w NHL Lanny'ego McDonalda, po wcześniejszym otrzymaniu krążka od Håkana Looba.
W sezonie 1989–90 Nieuwendyk strzelił 45 bramek dzięki czemu został najlepszym strzelcem drużyny w trzecim kolejnym sezonie. Wystąpił w meczu gwiazd notując jedną asystę. W rozgrywkach 1991–92 opuścił pierwsze 11 meczów w wyniku kontuzji kolana podczas letniego obozu przygotowawczego do Canada Cup 1991. Joseph Nieuwendyk rozpoczął sezon jako jedenasty kapitan w historii franczyzy Flames. Zdobył 22 bramki i 56 punktów, w tym 200 bramkę w karierze 3 grudnia 1991, strzelając ją Detroit Red Wings. Jego 230. gol zdobyty przeciwko Tampa Bay Lightning 13 listopada 1992 uplasował go wówczas na 1. miejscu w liczbie zdobytych bramek w historii franczyzy. Wyprzedził tym samym Kenta Nilssona (229).
Sezon 1995–96 Joseph Nieuwendyk rozpoczął będąc niezadowolonym ze swojego kontraktu. Nie mogąc dojść do porozumienia z Flames, skorzystał z arbitrażu, w efekcie którego miał gwarantowany kontrakt wart 1,85 mln CAD. Mimo tego Nieuwendyk chciał renegocjacji umowy w celu jej wydłużenia. Odrzucił ofertę trzyletniego porozumienia z Flames opiewającego na 6 mln CAD. Przy przedłużającym się konflikcie nie dołączył do drużyny na początku sezonu. Odmawiał gry aż do 19 grudnia 1995, kiedy Flames zawarli umowę z Dallas Stars, na mocy której Nieuwendyk został wymieniony za Jarome'a Iginlę i Coreya Millena.
Dallas Stars (1995–2002).
Zespół Dallas Stars natychmiast podpisał z Nieuwendykiem trzyletni kontrakt wart 11,3 mln USD. Generalny menedżer drużyny Bob Gainey wyrażał nadzieję, że transfer Nieuwendyka pomoże franczyzie, która została przeniesiona z Minnesoty 3 lata wcześniej, ugruntować jej pozycję w Dallas. Na finiszu rozgrywek Nieuwendyk miał na koncie 14 strzelonych bramek i 32 zdobyte punkty w 52 meczach w barwach Stars.
W sezonie 1996–97 zaliczył 30 trafień mimo opuszczenia pierwszego miesiąca rozgrywek z powodu uszkodzenia chrząstki żebrowej po zderzeniu z Peterem Forsbergiem. W kolejnych rozgrywkach strzelił 39-krotnie, ale ponownie został wyłączony z gry w play-offach. W pierwszym meczu pierwszej serii przeciwko San Jose Sharks, Nieuwendyk zerwał więzadło krzyżowe w prawym kolanie po bodiczeku Bryana Marchmenta. Konieczne było przeprowadzenie operacji dwóch kolan (lewe było kontuzjowane 8 lat wcześniej). Trwająca 6 miesięcy przerwa w grze, konieczna do zaleczenia urazu, zmusiła Josepha do opuszczenia początku sezonu 1998-99.
Sezon zasadniczy ukończył z 28 golami i 55 punktami w 67 meczach, do których dołożył kolejnych 11 bramek i 10 asyst w play-offach w 1999. Dotarł ze swoim zespołem do finału, w którym Stars pokonali Buffalo Sabres 4–2, zdobywając pierwszy Puchar Stanleya w historii franczyzy. 6 z jego 11 bramek w fazie pucharowej było decydującymi o zwycięstwie, co również zdeterminowało zdobycie przez Nieuwendyka Trofeum Conna Smythe'a dla MVP play-off. Kontuzje ponownie ograniczyły występy Nieuwendyka w sezonie 1999-2000. Opuścił 10 spotkań przez stłuczenie klatki piersiowej, by tydzień po powrocie na lodowisko doznać zwichnięcia prawego stawu barkowego, które wyłączyło go z gry na kilka tygodni. W sezonie zasadniczym wystąpił w zaledwie 47 spotkaniach, ale dodał do nich 23 w fazie play-off docierając ze Stars do finału Pucharu Stanleya w 2000. Drużyna z Dallas jednak przegrała serię w 6 meczach z New Jersey Devils.
Joseph Nieuwendyk swój 1000. mecz w karierze rozegrał 20 stycznia 2002 wyjeżdżając na taflę w spotkaniu z Chicago Blackhawks. 2 miesiące później, 19 marca 2002, został oddany razem z Jamiem Langenbrunnerem do New Jersey Devils w zamian za Jasona Arnotta, Randy'ego McKaya i wybór w 1. rundzie Entry Draft w 2002.
New Jersey, Toronto i Floryda (2002–2006).
New Jersey Devils, którzy sięgnęli po Puchar Stanleya w 2000 i dotarli do finału w kolejnym sezonie, pozyskali Nieuwendyka na niedługo przed play-offami 2002. Z "Diabłami" w rozgrywkach zasadniczych Joseph zdołał rozegrać 14 meczów punktując 11 razy, ale Devils zostali wyeliminowani w pierwszej rundzie przez Carolina Hurricanes. W sezonie 2002–2003 osiągnął 2 kamienie milowe. 17 stycznia 2003 strzelił swojego 500. gola w karierze, pokonując golkipera Hurricanes Kevina Weeksa. 23 lutego 2003 zdobył 1000. punkt w zwycięskim meczu z Pittsburgh Penguins. Joseph Nieuwendyk dotarł z drużyną Devils do finału Pucharu Stanleya, ale sam doznał kontuzji biodra, która nie pozwoliła mu wystąpić w najważniejszej serii sezonu. Devils pokonali drużynę Mighty Ducks of Anaheim, zdobywając najważniejsze trofeum ligi po raz trzeci w historii franczyzy. Dla Nieuwendyka był to trzeci Puchar Stanleya, każdy zdobyty z inną drużyną.
We wrześniu 2003 Nieuwendyk, będąc wówczas wolnym agentem, podpisał roczny kontrakt z Toronto Maple Leafs na sezon 2003-04. Dla "Klonowych Liści" strzelił 22 gole w sezonie przerywanym kontuzjami mięśni brzucha i pleców, które ograniczyły liczbę jego występów do 64. Kontuzja pachwiny wyłączyła Nieuwendyka z większości meczów drugiej serii fazy play-off przegranej z Philadelphia Flyers. 30 czerwca 2004 Leafs przedłużyli umowę z Nieuwendykiem na kolejny sezon, który, jak się później okazało, nie odbył się ze względu na lokaut. Obawiano się, że mógł on zakończyć karierę 38-letniego zawodnika.
Po wznowieniu ligi w sezonie 2005–06 drużyna Florida Panthers zamierzała wzmocnić siłę ofensywną swojej drużyny weteranami. "Pantery" podpisały z Nieuwendykiem i Robertsem, którzy wcześniej występowali razem w Calgary i Toronto i razem chcieli zakończyć karierę, 2-letnie kontrakty na sumę 4,5 mln dolarów. Nieuwendyk pojawił się w 65 spotkaniach, w których zdobył 26 bramek i 56 punktów. W kolejnym sezonie 2006–07 zdołał zagrać w 15 meczach, zanim chroniczny ból pleców zmusił go do włączenia do "injury reserve". 7 grudnia 2006, po opuszczeniu 14 meczów, Nieuwendyk ogłosił zakończenie kariery.
Reprezentacja.
Jako członek juniorskiej reprezentacji Kanady na Mistrzostwach Świata Juniorów w 1986 odbywających się w Hamilton w Kanadzie, Nieuwendyk strzelił 5 goli w 7 meczach, pomagając Kanadzie w zdobyciu srebrnego medalu. 12 punktów w turnieju uplasowało go ex aequo na 3. miejscu w klasyfikacji strzelców i 4. w wśród punktujących. Rok później Nieuwendyk dołączył do seniorskiej reprezentacji Kanady na Calgary Cup, 4-drużynowym turnieju pokazowym, rozegranym przed XV Zimowymi Igrzyskami Olimpijskimi w 1988 w Calgary. Strzelał w dwóch pierwszych, przegranych meczach – z USA (bramka na 3–1 przy wyniku końcowym 3–5) i z Czechosłowacją (bramka na 3–5 przy wyniku końcowym 3–6). W meczu o brąz "Team Canada" pokonała reprezentację Stanów Zjednoczonych 6-1. Ten sukces nie został powtórzony i na samych igrzyskach olimpijskich Kanada znalazła się poza podium, zajmując 4. miejsce. Joseph Nieuwendyk ponownie dołączył do drużyny seniorskiej na Mistrzostwa Świata w Hokeju na Lodzie 1990, ale z powodu kontuzji kolana wystąpił tylko w 1 meczu. Został również powołany na Canada Cup w 1991, ale w związku z kolejną kontuzją kolana nie wystąpił w żadnym meczu turnieju. Wszedł w skład kanadyjskiego "dream teamu" na turniej olimpijski w 1998. W 6 meczach zdobył 2 bramki i 3 asysty, ale był też jednym z kilku Kanadyjczyków powstrzymanych przez Dominika Haška w rzutach karnych w półfinale ("shootout"). W meczu o brąz Kanadyjczycy przegrali 3–2 z Finlandią, ostatecznie kończąc turniej na 4. miejscu. Na turnieju olimpijskim w 2002 Nieuwendyk grał u boku Brendana Shanahana i Theorena Fleury'ego w trzeciej linii ("checking line") reprezentacji Kanady. Strzelił jedną bramkę, pomagając w zdobyciu pierwszego od 50 lat złotego medalu olimpijskiego.
Kariera menedżerska.
Pozostając związanym z NHL po zakończeniu kariery zawodowej, w 2007 Nieuwendyk został konsultantem Jacques'a Martina, dyrektora generalnego Florida Panthers. Po sezonie, w 2008 opuścił "Pantery" by zostać zastępcą dyrektora generalnego Maple Leafs, Cliffa Fletchera. Pełnił również rolę zastępcy dyrektora generalnego reprezentacji Kanady, która wywalczyła srebrny krążek na mistrzostwach świata w 2009. 1 czerwca 2009 został dyrektorem generalnym drużyny Dallas Stars. Ruchy transferowe, za które odpowiadał Nieuwendyk, były często ograniczane przez problemy finansowe właściciela drużyny, Toma Hicksa. Jedną z decyzji podjętych przez Nieuwendyka w ciągu 2 lat pracy jako dyrektor generalny "Stars " było umożliwienie odejścia wieloletniemu kapitanowi Mike'owi Моdanо. Nieuwendyk powiedział wtedy: „drużyna chciała dać mu możliwość przejścia na emeryturę właśnie w Dallas, w końcu to u nas spędził 20 lat, podczas których oddał serce i zdrowie na lodzie dla dobra wyników”. Zaznaczył też, że decyzja ta była trudna, ponieważ jeszcze jako zawodnik grał z Моdanо i uważał go za swojego przyjaciela. Po zakończeniu sezonu 2012-2013 Nieuwendyk został zwolniony z funkcji dyrektora generalnego "Gwiazd". Właściciel drużyny Tom Gaglardi oświadczył, że chce „poprowadzić tę organizację w innym kierunku”. 3 września 2014 zarządzający Carolina Hurricanes poinformowali o zatrudnieniu go na stanowisku skauta i doradcy. Z funkcji tej zrezygnował 30 kwietnia 2018, po zwolnieniu Rona Francisa ze stanowiska President of Hockey Operations zespołu z Karoliny Północnej.
Życie prywatne.
Joe Nieuwendyk z żoną Tiną (z domu Gemmell) mają troje dzieci: córki Tyrę i Kaycee oraz syna Jacksona. Nieuwendyk odgrywał kluczową rolę w większości działań charytatywnych i humanitarnych podejmowanych przez Calgary Flames. W trakcie kariery i po jej zakończeniu działał na rzecz zwierząt, był rzecznikiem Society for the Prevention of Cruelty to Animals (SPCA). Był honorowym przewodniczącym Foothills Hospital Foundation.
Nagrody i osiągnięcia.
W 1995 Nieuwendyk otrzymał Trofeum Kinga Clancy'ego za cechy przywódcze oraz działalność charytatywną. W 1999 nagrodzony Trofeum Conna Smythe'a dla najbardziej wartościowego zawodnika fazy play-off. Czterokrotny uczestnik All-Star Game. W 2011 został wprowadzony do Hockey Hall of Fame. 7 marca 2014 numer 25, z którym występował w zespole "Płomieni" został zastrzeżony, poprzez włączenie zawodnika do utworzonego w 2012 programu „Forever a Flame”, powstałego w celu uhonorowania członków tej organizacji. Zastąpił on dotychczasową ceremonię zastrzegania numeru, będąc największym zaszczytem, jakiego może dostąpić zawodnik zespołu z Calgary. Zdobywca Pucharu Stanleya z trzema różnymi zespołami – z Calgary Flames w 1989, z Dallas Stars w 1999 i z New Jersey Devils w 2003.

</doc>
<doc id="732080" url="https://pl.wikipedia.org/wiki?curid=732080" title="Stary Ratusz w Olsztynie">
Stary Ratusz w Olsztynie

Stary Ratusz w Olsztynie – pierwotnie późnogotycki, następnie przebudowywany w stylu barokowym gmach na Rynku Starego Miasta w Olsztynie, najstarsza siedziba władz miejskich i sądowniczych miasta. W roku 1915 jego rolę przejął Nowy Ratusz. Dziś siedziba biblioteki.
Historia.
Pierwotnie olsztyński Rynek pełnił tylko rolę handlową i gospodarczą. Na miejscu późniejszego ratusza stały ławy i budy handlowe (stało tam 12 takich bud) oraz działał browar mieszczański. Po usamorządowieniu się miasta i ustanowieniu 22 lutego 1500 roku stanowiska burmistrza (wybieranego przez radę miejską, a zatwierdzanego przez kapitułę warmińską) na Rynku zbudowano ratusz – siedzibę władz miejskich – a naprzeciw tzw. „dom burmistrza” (Rynek nr 11), wzmiankowany w 1507 roku.
Początkowo budynek – jego południowe skrzydło – zbudowany był w stylu późnego gotyku jako budowla o planie prostokąta, piętrowa. Do dziś zachowały się gotyckie ściany północna, wschodnia i południowa, a po stronie południowej również gotycka elewacja. W 1620 roku uległ spaleniu, podobnie jak większa część miasta. Cztery lata później został odbudowany. Jego oblicze zmieniło się wówczas całkowicie. Władze miasta zajmowały wówczas całe piętro budynku, podczas gdy parter przeznaczony był dla celów handlowych. W czasie przebudowy pojawiła się również wieża, służąca za wartownię. W piwnicach Starego Ratusza również kwitnął handel.
W drugiej połowie XVIII wieku doszło do generalnego remontu budynku, natomiast w 1880 roku ze Starego Ratusza całkowicie zniknęły stanowiska handlowe. W czasie dwudziestolecia międzywojennego w miejscu dawnego browaru stanęło trzecie, północno-wschodnie skrzydło budynku (drugie, północno-zachodnie zbudowano w połowie XVIII wieku).
W 1945 roku Stary Ratusz został spalony po raz drugi. W latach 1946–1949 doszło do rekonstrukcji budynku. Po odbudowie zabrakło już charakterystycznej dla tego typu budowli wieży. W 2003 roku z okazji 650-lecia miasta budynek ratusza przeszedł kapitalny remont. W tym czasie zdecydowano się na odrestaurowanie wieżyczki, a pod warstwą tynku w części południowej budynku odkryto oryginalne elementy gotyckie, w tym tzw. "ośle grzbiety", które są charakterystyczne dla późnego gotyku.
Największą wartość zabytkową posiadają średniowieczne piwnice, umiejscowione w południowo-zachodnim skrzydle. Obecnie są one niedostępne dla zwiedzających, gdyż po II wojnie światowej zasypano je żużlem. Atrakcją turystyczną są zegary słoneczne umieszczone na zewnętrznych ścianach budynku.
Obecnie budynek Starego Ratusza jest siedzibą Wojewódzkiej Biblioteki Publicznej im. Emilii Sukertowej-Biedrawiny w Olsztynie.

</doc>
<doc id="732081" url="https://pl.wikipedia.org/wiki?curid=732081" title="Frederick Cavendish Ponsonby">
Frederick Cavendish Ponsonby

Frederick Cavendish Ponsonby (ur. 6 lipca 1783, zm. 11 stycznia 1837 w Basingstoke) – brytyjski arystokrata, polityk i wojskowy, młodszy syn Fredericka Ponsonby’ego, 3. hrabiego Bessborough i lady Henrietty Spencer, córki 1. hrabiego Spencer.
Wykształcenie odebrał w Harrow School, po czym w styczniu 1800 r. wstąpił do 10 pułku lekki dragonów ("10th Light Dragoons"). Już w czerwcu 1800 r. uzyskał rangę porucznika, a 20 sierpnia 1803 r. kapitana. W kwietniu 1806 r. zmienił jednostkę na 60 regiment pieszy ("60th Regiment of Foot") i służył w sztabie księcia Bedford, lorda namiestnika Irlandii. 25 czerwca 1807 r. został awansowany do rangi majora. 6 sierpnia 1809 r. ponownie zmienił jednostkę. Tym razem wstąpił do 23 pułku lekkich dragonów ("23rd Light Dragoons") i razem z nową jednostką został wysłany na wojnę do Portugalii i Hiszpanii.
Swój chrzest bojowy przeszedł w bitwie pod Talaverą. Odznaczył się w kolejnych walkach, i 15 marca 1810 r. otrzymał awans na stopień podpułkownika. W bitwach pod Buçaco i pod Barrosą był asystentem adiutanta generalnego lorda Wellingtona. Wsławił się prowadząc szarżę 2 regimentu huzarów ("2nd Regiment of Hussars") przeciwko francuskim dragonom. 11 czerwca 1811 r. powierzono mu dowodzenie 12 pułkiem lekkich dragonów ("12th Light Dragoons"). Po upadku Badajoz, na rozkaz generała Stapletona Cottona, powstrzymywał przeważające siły francuskiej kawalerii Pierre’a Soulta, uniemożliwiając im dotarcie do ważnej miejscowości Llerena przed Anglikami. W decydującej bitwie pod Salamancą wraz ze swoimi dragonami przyczynił się do rozproszenia francuskiej piechoty cofającej się do Burgos. W 1814 r. brał udział w walkach na południu Francji. To on przekazał Wellingtonowi wieść o abdykacji Napoleona. Podczas stu dni został ciężko ranny prowadząc swoich dragonów do szarży bez wsparcia artylerii. W szpitalu opiekowała się nim siostra, lady Caroline Lamb.
20 stycznia 1824 r. został mianowany inspektorem polowym na Wyspach Jońskich. 27 maja 1825 r. został generałem-majorem i dowódcą wojsk na tych wyspach. 22 grudnia 1826 r. został gubernatorem Malty. Urząd ten pełnił do 1836 r. W tym czasie został odznaczony Krzyżem Wielkim Orderu Świętego Michała i Świętego Jerzego (1828 r.), Krzyżem Komandorskim Orderu Łaźni i Krzyżem Komandorskim Orderu Gwelfów (oba w 1831 r.). Był również kawalerem austriackiego Orderu Marii Teresy.
Po rezygnacji ze stanowiska gubernatora został pułkownikiem 86 regimentu pieszego ("86th Regiment of Foot"), później pułkownikiem Królewskich Dragonów ("Royal Dragoons"). Utrzymywał również bogatą korespondencję z księciem Wellingtonem. Zmarł nagle w 1837 r. w gospodzie pod Basingstoke.
16 marca 1825 r. poślubił lady Emily Charlotte Bathurst (zm. 1 lutego 1877), córkę Henry’ego Bathursta, 3. hrabiego Bathurst i Georginy Lennox, córki generała George’a Lennoxa. Frederick i Emily mieli razem syna i córkę:

</doc>
<doc id="732083" url="https://pl.wikipedia.org/wiki?curid=732083" title="Paula Frassinetti">
Paula Frassinetti

Paula Frassinetti (ur. 3 marca 1809 roku w Genui we Włoszech, zm. 11 czerwca 1882 w Rzymie) – założycielka zgromadzenia Sióstr św. Doroty, święta katolicka.
Twierdzi się, że jej zwłoki uległy "samoistnej konserwacji", innymi słowy jej ciało nie uległo po śmierci zniszczeniu w zwykłym stopniu. Paula Frassinetti została ogłoszona błogosławioną 8 czerwca 1930 roku, a kanonizowana przez papieża Jana Pawła II 11 marca 1984.

</doc>
<doc id="732086" url="https://pl.wikipedia.org/wiki?curid=732086" title="Ofoniusz Tygellinus">
Ofoniusz Tygellinus

Gaius Ophonius Tigellinus, Tigellinus Sophonius (ur. 8?; zm. 69) – pochodzący z Agrigento wojskowy rzymski, bliski przyjaciel cesarza Nerona, prefekt straży nocnej, a od 62 (po śmierci Sekstusa Afraniusza Burrusa) prefekt pretorianów i prawa ręka cesarza.
Owiany był bardzo złą sławą. Wygnany w 39 przez Kaligulę, powrócił do Rzymu dwa lata później, ułaskawiony przez Klaudiusza. W 62 na polecenie Nerona wysłał siepaczy, którzy zamordowali spiskującego przeciw cesarzowi Faustusa Korneliusza Sullę. Głowę Sulli wysłano następnie do Rzymu, gdzie Neron naśmiewał się z upadku wroga. Pisarze antyczni obciążali Tygellinusa odpowiedzialnością za nauczenie Nerona wszelkiego zdziczenia i wyuzdania. Torturowana służąca Oktawii podczas zadawanych jej męk powiedziała Tygellinusowi, że "części rodne Oktawii czystsze są od jego ust".
Od tego czasu, wspólnie z żoną cesarza Poppeą, miał decydujący wpływ na politykę cesarstwa. Przypuszcza się, iż to właśnie on podsunął Neronowi pomysł zrzucenia na chrześcijan odpowiedzialności za wielki pożar, jaki strawił dużą część Rzymu w 64 roku. W 65 wytropił spisek zawiązany przez Gajusza Pizona. Tygellinus wykorzystał tę okazję do usunięcia znienawidzonych przez siebie przyjaciół Nerona: Gajusza Petroniusza, Lukana oraz filozofa Seneki Młodszego. Za zasługi w wykryciu spisku odznaczony przez Nerona tytułem "ornamenta triumphalia".
W 68 roku, w obliczu upadku władzy cesarza, Tygellinus postanowił zdradzić Nerona i wsparł w dążeniach do tronu przywódcę legionów hiszpańskich, Galbę. Po jego upadku, skazany na śmierć przez cesarza Otona, popełnił samobójstwo.
Ofoniusz Tygellinus jest jednym z bohaterów powieści Henryka Sienkiewicza "Quo vadis" i Paula L. Maiera "Rzym w płomieniach".
W filmie.
W filmie "Quo vadis" w reżyserii Mervyna Le Roya rolę Ofoniusza Tygellinusa grał Ralph Truman. Z kolei w polskiej wersji w reżyserii Jerzego Kawalerowicza w tę postać wcielił się Krzysztof Majchrzak.

</doc>
<doc id="732089" url="https://pl.wikipedia.org/wiki?curid=732089" title="Cartesius">
Cartesius



</doc>
<doc id="732093" url="https://pl.wikipedia.org/wiki?curid=732093" title="Jean Richard Bloch">
Jean Richard Bloch

Jean Richard Bloch (ur. 25 maja 1884, zm. 15 marca 1947 pod Lyonem) – historyk francuski.
Zadebiutował w 1912 nowelami o tematyce żydowskiej - "Levy". W 1918 opublikował powieść o środowisku przemysłowców - "Et Cie". Od 1925 był związany z ruchem komunistycznym, uprawiał publicystykę z pozycji marksistowskich - "Espagne! Espagne! " (1936), "Naissance d’une culture" (1936). Pisał także dramaty ("Danton" 1946). Uczestniczył w hiszpańskiej wojnie domowej, był członkiem Brygad Międzynarodowych.

</doc>
<doc id="732095" url="https://pl.wikipedia.org/wiki?curid=732095" title="Gubernatorzy i gubernatorzy generalni Malty">
Gubernatorzy i gubernatorzy generalni Malty

Gubernator generalny Malty był reprezentantem królowej Elżbiety II na Malcie od 1964 do 1974. Powstał po uzyskaniu przez Maltę niepodległości i został zniesiony, kiedy ogłoszono Maltę republiką. 

</doc>
<doc id="732099" url="https://pl.wikipedia.org/wiki?curid=732099" title="Hobbes">
Hobbes



</doc>
<doc id="732110" url="https://pl.wikipedia.org/wiki?curid=732110" title="Watergate Babies">
Watergate Babies

Terminem Watergate Babies (z ang. „Dzieci Watergate”) określono sytuację z amerykańskich wyborów kongresowych z 1974 roku.
Przed niespełna półtora rokiem do rezygnacji ze stanowiska zmuszony został republikański prezydent Richard Nixon w związku z Aferą Watergate. Wiele osób z jego otoczenia, związanych rzecz jasna z jego partią, zostało skazanych za towarzyszące temu przestępstwa. Wreszcie następca Nixona, Gerald Ford, ułaskawił go od "in blanco" wszelkich przestępstw „których dopuścił się lub mógł dopuścić w okresie pełnienia urzędu prezydenta”, co zostało odebrane przez opinię publiczną zdecydowanie negatywnie.
W 1974, na skutek ogromnego spadku zaufania do administracji i republikanów, opozycyjna Partia Demokratyczna pokonała wielu republikanów w wyborach (także tych niezwiązanych z Nixonem czy Watergate).
Osoby wybrane na tej fali w dotychczas tradycyjnych bastionach republikańskich zostały ochrzczone mianem „Watergate Babies”. Ośmiu z nich wciąż zasiada w Kongresie (lista poniżej).
Ponieważ Watergate i postawa establishmentu wywołała niechęć do „zgniłego Waszyngtonu”, za swego rodzaju dziecko Watergate można uważać byłego gubernatora Georgii, mało znanego Jimmy’ego Cartera, który na tej fali, jako człowiek spoza establishmentu, został wybrany na prezydenta z ramienia Partii Demokratycznej w 1976, pokonując Forda.
Obecni członkowie Kongresu, wybrani po raz pierwszy w tych okolicznościach w 1974 (demokraci zdobyli wtedy 5 dodatkowych miejsc w Senacie i 49 w Izbie Reprezentantów):
Do Senatu:
Do Izby Reprezentantów:
Podobne zjawisko miało miejsca w latach 1980, kiedy republikanie zdobyli, na fali niepopularności Cartera i popularności swego kandydata Ronalda Reagana większość w Senacie po raz pierwszy od 1955, oraz w 2006, kiedy korzystając z niepopularności George’a W. Busha demokraci po raz pierwszy od 1995 zdobyli większość w obu izbach Kongresu i stanowiskach gubernatorskich, pokonując także zdecydowanie liberalnych i antyprezydenckich republikanów (np. Lincoln Chafee).

</doc>
<doc id="732113" url="https://pl.wikipedia.org/wiki?curid=732113" title="Rak wątroby">
Rak wątroby



</doc>
<doc id="732122" url="https://pl.wikipedia.org/wiki?curid=732122" title="Powiat Trnawa">
Powiat Trnawa

Powiat Trnawa (słow. "okres Trnava") – słowacka jednostka podziału administracyjnego znajdująca się w kraju trnawskim. Powiat Trnawa zamieszkiwany był przez 126 864 obywateli (w roku 2002) i zajmował obszar 741 km². Średnia gęstość zaludnienia wynosiła 171,21 osób na km².

</doc>
<doc id="732124" url="https://pl.wikipedia.org/wiki?curid=732124" title="Robert Kolendowicz">
Robert Kolendowicz

Robert Kolendowicz (ur. 26 września 1980 w Poznaniu) – polski piłkarz grający na pozycji pomocnika, trener.
Kariera piłkarska.
Jako junior występował w MKS Chocicza, SKS 13 Poznań, Olimpii Poznań, Sokole Pniewy, Opale Pniewy i MSP Szamotułach. W 1997 trafił do Amiki Wronki, natomiast rok później przeszedł do Lech Poznań. W jego barwach 17 października 1998 zadebiutował w I lidze, grając od 65. minuty w wygranym 4:0 meczu z Zagłębiem Lubin. Jesienią sezonu 1998/1999 wystąpił jeszcze w dwóch innych pojedynkach, zaś wiosną reprezentował barwy Warty Poznań. W 1999 roku wyjechał z Polski, aby grać w belgijskim RRC Heirnis Gent.
W 2000 roku Kolendowicz trafił do GKS-u Bełchatów, w którym pierwszego gola strzelił 25 kwietnia 2001 w wygranym 4:0 spotkaniu z Dolcanem Ząbki – pojawił się na boisku w samej końcówce, a bramkę przypieczętowującą zwycięstwo zdobył w 90. minucie. Jesienią sezonu 2001/2002 przez krótki czas był zawodnikiem pierwszoligowej Dyskobolii Grodzisk Wlkp., później jednak ponownie grał w GKS-ie, w którym wystąpił łącznie w 116 meczach i zdobył osiem bramek.
W styczniu 2005 roku Kolendowicz przeszedł do Korony Kielce, z którą podpisał dwuipółletni kontrakt. W sezonie 2004/2005 wywalczył z nią awans do I ligi, lecz w najwyższej klasie rozgrywkowej nie był podstawowym zawodnikiem, a wiosną grał jedynie w trzecioligowych rezerwach. Latem 2006 związał się trzyletnia umową z ŁKS-em Łódź. W nowym zespole szybko wywalczył miejsce w pierwszej jedenastce, jesienią zdobył gola w spotkaniu przeciwko Odrze Wodzisław Śl., przyczyniając się do zwycięstwa 2:1.
Na początku 2007 roku za 250 tys. zł Kolendowicz przeszedł do Zagłębia Lubin, z którym w sezonie 2006/2007 został mistrzem Polski. W lubińskim zespole występował do końca 2009 roku, kiedy to wygasł jego kontrakt. Wiosną 2010 roku reprezentował barwy Odry Wodzisław Śl., która spadła z Ekstraklasy. Następnie przez trzy lata był graczem Pogoni Szczecin, z którą w sezonie 2011/2012 wywalczył awans do Ekstraklasy. Od połowy 2013 roku gracz Floty Świnoujście, gdzie zakończył swoją piłkarską karierę.
Kariera reprezentacyjna.
W listopadzie 2006 roku Kolendowicz został powołany przez Leo Beenhakkera do reprezentacji Polski na zgrupowanie w Zjednoczonych Emiratach Arabskich i mecz z kadrą tego państwa. W spotkaniu, które odbyło się 6 grudnia w Abu Dabi, wystąpił w drugiej połowie, gdy zmienił Łukasza Gargułę. Przeprowadził kilka składnych akcji skrzydłami, a mecz zakończył się zwycięstwem 5:2. 9 grudnia Kolendowicz zagrał od 46. minuty (zmienił Jakuba Wawrzyniaka) w charytatywnym pojedynku z reprezentacją Śląska, zakończonym remisem 1:1.
W styczniu 2007 roku Kolendowicz został desygnowany na mecz z Andorą. Ze względu na kontuzję ręki, której doznał podczas poprzedzającego spotkanie zgrupowania w Hiszpanii, zmuszony był wcześniej powrócić do Polski; jego miejsce w kadrze zajął Rafał Grzelak. W maju 2007 znalazł się na rezerwowej liście zawodników powołanych na pojedynki eliminacji EURO 2008 z Azerbejdżanem i Armenią.
Na początku marca 2008 roku Kolendowicz został awaryjnie powołany na mecz reprezentacji Polski z Zagranicznymi Gwiazdami Orange Ekstraklasy. W spotkaniu które odbyło się w Szczecinie wystąpił w pierwszej połowie, a w przerwie został zmieniony przez Michała Golińskiego.
Kariera trenerska.
Po zakończeniu kariery rozpoczął pracę w Pogoni Szczecin jako asystent trenera drużyn młodzieżowych.

</doc>
<doc id="732134" url="https://pl.wikipedia.org/wiki?curid=732134" title="Grh">
Grh



</doc>
<doc id="732138" url="https://pl.wikipedia.org/wiki?curid=732138" title="Centrum Targowe PARK">
Centrum Targowe PARK



</doc>
<doc id="732140" url="https://pl.wikipedia.org/wiki?curid=732140" title="Sosnowy Bór">
Sosnowy Bór



</doc>
<doc id="732145" url="https://pl.wikipedia.org/wiki?curid=732145" title="Sekstus Afraniusz Burrus">
Sekstus Afraniusz Burrus

Sekstus Afraniusz Burrus (ur. 1 w Galii Narbońskiej, zm. 62) – pochodzący z Galii Narbońskiej wojskowy rzymski, w 51 nominowany przez cesarza Klaudiusza prefektem pretorianów, bliski współpracownik Agrypiny Młodszej, przez pierwszych osiem lat panowania Nerona prawa ręka cesarza (wspólnie z Seneką Młodszym). Zmarł w 62 roku, prawdopodobnie z powodu raka gardła, istniała również plotka, że został otruty na zlecenie Nerona.
W literaturze.
Pojawia się w powieści "Rzym w płomieniach" Paula L. Maiera.

</doc>
<doc id="732148" url="https://pl.wikipedia.org/wiki?curid=732148" title="Jacuzzi">
Jacuzzi

Jacuzzi – potoczne określenie wanien z hydromasażem, czyli formą masażu wodnego. Dzisiejsze wanny jacuzzi obejmują swym znaczeniem modele wanien od najprostszych, wyposażonych w dysze ze strumieniami wody, aż po wysoce zaawansowane (z elektronicznym sterowaniem). Wanny z hydromasażem są jednym z podstawowych urządzeń w spa, często wchodzą w skład kompleksów basenowych oraz aquaparków.
Historia.
Nazwa wywodzi się od nazwiska Jacuzzi, rodziny, która wyemigrowała z Włoch do USA. W 1968 roku Roy Jacuzzi wynalazł i opatentował urządzenie. Pierwsze jacuzzi zostało wyprodukowane w 1970 roku.
Wymowa.
Zalecana w języku polskim to "dżakuz-i".

</doc>
<doc id="732150" url="https://pl.wikipedia.org/wiki?curid=732150" title="Gabriel Czechowicz">
Gabriel Czechowicz

Gabriel Czechowicz (ur. 2 października 1876 w majątku k. Mińska, zm. 22 stycznia 1938 w Warszawie) – prawnik i ekonomista, znawca skarbowości. W latach 1926–1929 pełnił funkcję ministra skarbu Rzeczypospolitej Polskiej. Był jedynym polskim politykiem okresu międzywojennego postawionym przed Trybunałem Stanu. Wydarzenie to znane jest jako „sprawa Czechowicza”.
Życiorys.
Gabriel Czechowicz urodził się 2 października 1876 w okolicach Mińska na ziemiach zaboru rosyjskiego w Imperium Rosyjskim. Był synem Józefa i Stefanii ze Sławowskich. Pochodził z rodziny ziemiańskiej.
Początkowa działalność.
Ukończył studia na Wydziale Prawa Petersburskiego Uniwersytetu Państwowego. Już w czasie studiów praktykował w tamtejszym oddziale banku państwowego, a po ukończeniu nauki przeniósł się do banku w Rydze, gdzie w 1905 podjął pracę w tamtejszej izbie skarbowej. W 1917 po ewakuacji instytucji do Dorpatu został p.o. jej prezesa. Rok później wrócił do Polski. W 1919 zatrudniony został w Wydziale Skarbowym Zarządu Cywilnego Ziem Wschodnich, następnie objął funkcję prezesa izby skarbowej w Brześciu nad Bugiem. Po kilku latach przeniesiono go do Warszawy. W 1925 został dyrektorem Departamentu Podatków i Opłat w Ministerstwie Skarbu, następnie – podsekretarzem stanu.
W wyborach do Sejmu w 1922 kandydował z listy Unii Narodowo-Państwowej, jednak bezskutecznie.
Wczesne poglądy gospodarcze.
Pierwszą deklarację programową przyszłego ministra znaleźć można w datowanej na grudzień 1922 publikacji "Projekt naprawy skarbowości polskiej". Czechowicz wydał ją pod pseudonimem Leliwa. Użycie pseudonimu było konieczne, gdyż książka była w dużej części krytyczna wobec polityki rządu.
"Projekt…" rozpoczynał się analizą istniejącego stanu rzeczy w gospodarce Polski. Czechowicz zwracał uwagę na spadek dochodów państwa w porównaniu z dochodami przedwojennymi państw zaborczych. Prowadziło to do ostrej krytyki systemu podatkowego. Według autora brakowało jednolitego ustawodawstwa podatkowego, a także jednolitego planu zmian w ustawodawstwie. Podatki ściągane były nieskutecznie (słabo rozwinięta kontrola skarbowa) i powolnie, co na skutek inflacji stanowiło poważną stratę dla państwa. Podatków było zbyt wiele, ich stawki były niedostosowane do spadku wartości pieniądza, a niektóre podatki nie pokrywały nawet kosztów pobierania. Wiele uwagi Czechowicz poświęcił strukturze aparatu podatkowego, który był jego zdaniem zbyt zdecentralizowany. Wskutek zaś niskich płac wśród urzędników panowała korupcja. Autor, pracując w Brześciu (czyli z punktu widzenia stolicy na prowincji), miał możliwość bezpośredniego spojrzenia na działalność aparatu skarbowego.
Drugą częścią publikacji był plan reorganizacji polskiego systemu podatkowego. Najważniejsze propozycje Czechowicza:
W 1926 Czechowicz, pełniąc już wysoką funkcję w Ministerstwie Skarbu, wydał – ponownie pod pseudonimem Leliwa – "Problem skarbowy w świetle prawdy". W pracy dokonał oceny działalności dwóch ministrów skarbu – Władysława Grabskiego i swojego przełożonego – Jerzego Zdziechowskiego. Pierwszą część reformy Grabskiego – waloryzację danin państwowych i komunalnych oraz kredytów udzielanych przez banki państwowe, a w konsekwencji stabilizację kursu, Czechowicz ocenił pozytywnie. Zaatakował ostro wprowadzenie przez Grabskiego nowej waluty – złotego: "Rząd Wł. Grabskiego zaryzykował najniebezpieczniejszy eksperyment, na który nie poważyło się żadne z państw zachodnioeuropejskich". Fakt, że Grabski dokonał reformy w oparciu o krajowe zasoby, Czechowicz określił jako nieodpowiedzialny. Porównał też dwie ideologie gospodarcze dominujące w polskiej polityce lat 20. Propozycjom ministra Zdziechowskiego i „Lewiatana” przeciwstawił podejście lewicowe, które zdecydowanie poparł. Sfery przemysłowe oskarżył o szkodliwy dla Polski lobbing.
Czechowicz jako minister skarbu.
Na skutek zamachu stanu w maju 1926 władzę w kraju przejął Józef Piłsudski. Zastępujący prezydenta marszałek Sejmu Maciej Rataj powołał 15 maja 1926 z polecenia Piłsudskiego rząd pod przewodnictwem Kazimierza Bartla. Niespodziewaną decyzją było przydzielenie teki ministra skarbu Czechowiczowi. Gabinet ten jednak miał charakter tymczasowy. Już na początku czerwca Czechowicz został zastąpiony przez Czesława Klarnera, sam zostając wiceministrem. Po kilku miesiącach, wskutek kolejnego przesilenia rządowego, premierem został sam Piłsudski, desygnując na ministra skarbu ponownie Czechowicza. Obejmując rządy w kraju, sanacja nie miała skonkretyzowanego programu gospodarczego. Także Józef Piłsudski nie wypowiadał się na ten temat przed majem 1926. Szybko jednak okazało się, że rządy sanacyjne kontynuowały pod tym względem politykę poprzedników. Czechowicz został drugi raz ministrem 2 października 1926, gdy konserwatywna linia polityki gospodarczej sanacji była już wyraźnie widoczna.
Dla polityki Czechowicza, który na stanowisku ministra kontynuował politykę Zdziechowskiego, charakterystyczna była według Zbigniewa Landaua następująca wypowiedź Macieja Rataja: "P. Czechowicz, typ karierowicza, dostosowującego się do warunków, stawiał przed majem na lewicę". […] "Opracował też był program skarbowo-finansowy, bardzo ryzykowny, uwzględniający postulaty lewicy". […] "Na fotelu ministerialnym zapomniał na szczęście szybko o swoich projektach i poszedł drogą wytyczoną przez swoich poprzedników". Priorytetami działalności Czechowicza były:
Ogólnie w latach 1926–1929 polska gospodarka przeżywała okres stabilizacji, co wyjaśnia się wcześniejszymi reformami Władysława Grabskiego, podobnie jak korzystną sytuacją międzynarodową, nie było to więc bezpośrednią zasługą Czechowicza.
„Sprawa Czechowicza” przed Trybunałem Stanu.
W grudniu 1927 Czechowicz przekazał na fundusz reprezentacyjny premiera Józefa Piłsudskiego kwotę 8 milionów złotych. Pieniądze te zostały wykorzystane w kampanii wyborczej BBWR. Również inne wydatki rządu w związku z nadwyżką w budżecie państwa nie zostały skierowane przez rząd do akceptacji Sejmu.
Czechowicz działał na polecenie Piłsudskiego, zatem odpowiedzialność leżała po stronie premiera, jednak to ministra na wniosek Sejmu postawiono przed Trybunałem Stanu. Józef Piłsudski w artykule "Dno oka", będącym ostrą polemiką z atakami Sejmu, pozytywnie oceniał swojego ministra: "Pracą swą uporządkował otrzymany w zupełnym nieporządku system podatków i doprowadził swą pracą państwo do tego, że przykładem świecić może wszystkim innym państwom, gdy Polska przy jego zarządzie skarbem dotąd bilansuje swój budżet, nie deficytem, lecz przewyżką dochodów nad wydatkami". Sam Czechowicz był również lojalny wobec Piłsudskiego, twierdząc: "Osiągnięcie wyższego celu mego życia zawdzięczam wyłącznie i jedynie marszałkowi Piłsudskiemu".
Mimo obrony przez Piłsudskiego, Czechowicz zmuszony został do opuszczenia stanowiska, co nastąpiło 8 marca 1929. Trybunał nie rozstrzygnął jego winy i skierował wkrótce sprawę do ponownego rozpatrzenia przez Sejm. Ten nie zdążył się wypowiedzieć do momentu nowych wyborów. Sanacja po wygranych wyborach w 1930 zalegalizowała przekroczenia budżetowe. Nowy minister skarbu, Ignacy Matuszewski, kontynuował politykę Czechowicza.
Po roku 1930.
Zatuszowanie sprawy Czechowicza przez sanację rozgoryczyło byłego ministra, czemu dawał wyraz w wywiadach. Był przekonany, że przed Trybunałem Stanu potrafi udowodnić zarówno swoją uczciwość, jak i fakt, że działał na polecenie szefa rządu. Po procesie wystąpił z BBWR, do którego należał od 1928.
Czechowicz kontynuował działalność jako ekonomista. W 1933 wydał "Nowe drogi gospodarcze". Przedstawił tu swój plan walki z kryzysem gospodarczym, w jakim wtedy znajdowała się Polska. Do najważniejszych jego punktów należała propozycja „moratorium w odniesieniu do długów zagranicznych”, czyli – wzorem innych państw – chwilowego ograniczenia spłaty długów. Czechowicz nawoływał do zaniechania deficytowego eksportu i kontroli nad działalnością karteli. Swój sposób na bezrobocie opierał na wprowadzeniu (wzorem Włoch) 40-godzinnego tygodnia pracy, a nawet skróconego „elastycznego dnia pracy”, dzięki czemu na jednym etacie mogłyby pracować dwie osoby. "Nowe drogi…" przeszły bez echa, co zresztą przewidział sam autor: "Występując z powyższym planem" […] "nie żywię żadnych złudzeń, żeby mógł on w atmosferze powszechnej apatii zaważyć na szali i wpłynąć chociażby w minimalnym stopniu na rozwój wypadków". Przez kilka lat usiłował zainteresować sfery gospodarcze swoim planem, m.in. przez serię odczytów.
W latach 30. Czechowicz podjął próby samodzielnej działalności politycznej. W 1934 wraz z Tytusem Filipowiczem założył Polską Partię Radykalną, która nie rozwinęła działalności. Pod koniec 1937 został skarbnikiem w Zarządzie Głównym Stronnictwa Pracy. 
Zmarł nagle na atak serca 22 stycznia 1938 w Warszawie. Został pochowany 25 stycznia 1938 na cmentarzu Powązkowskim w Warszawie (kwatera 331-1-24).

</doc>
<doc id="732157" url="https://pl.wikipedia.org/wiki?curid=732157" title="D (wojsko)">
D (wojsko)

D – dzień rozpoczęcia operacji (działań bojowych); umowny termin, według którego - nie znając rzeczywistej daty rozpoczęcia działań - przeprowadza się kalkulacje wszystkich czynności dowództw i działań wojsk. Oznaczenie D może być uzupełnione liczbą wyrażającą odpowiednią liczbę dni dzielącą dany dzień od dnia rozpoczęcia operacji, np. D-3 oznacza trzeci dzień przed rozpoczęciem działań a np. D+17 - osiemnasty dzień operacji.

</doc>
<doc id="732159" url="https://pl.wikipedia.org/wiki?curid=732159" title="Nymfeidy">
Nymfeidy

Nymfeidy (nimfeidy) – forma życiowa hydrofitów (roślin wodnych). Są to zakorzenione rośliny o łodydze prostej lub słabo rozgałęzionej i posiadające duże liście pływające. Pojęcie nymfeidów odnosi się do kategoryzacji form życiowych roślin opracowanej przez Den Hartoga i Segala w 1964 r. oraz Segala w 1970 r.
Nymfeidy stanowią główną grupę roślin zasiedlających litoral (obok roślin zanurzonych także występujących w tej strefie) – pomiędzy szuwarem właściwym (strefą roślin wynurzonych) a właściwą strefą roślin zanurzonych (elodeidami).
Zakotwiczone w osadzie przy pomocy kłączy. Liście pływają po powierzchni wody. Aparaty szparkowe liści na górnej stronie liścia. Tworzą zwykle zbiorowiska ze związku "Nymphaeion"..
Przedstawiciele:
Nazwa "nymfeidy" bywa czasem używana jako synonim rodziny grzybieniowatych lub podklasy grzybieniowych oraz jednostek pośrednich

</doc>
<doc id="732163" url="https://pl.wikipedia.org/wiki?curid=732163" title="Utwór (prawo)">
Utwór (prawo)



</doc>
<doc id="732169" url="https://pl.wikipedia.org/wiki?curid=732169" title="Junior enterprise">
Junior enterprise

Junior Enterprise – organizacja non-profit zarządzana w całości przez studentów, która oferuje usługi doradcze dla firm. Zakres działalności zależy od profilu studiów ich członków. Celem działalności Junior Enterprises jest łączenie teorii akademickiej ze światem praktyki biznesowej. Większość stowarzyszeń Junior Enterprise działa przy uczelniach.
W 2006 roku liczba wszystkich europejskich Junior Enterprise wynosiła przeszło 250, a pracowało dla nich łącznie ponad 20 000 konsultantów. Wszystkie one zrzeszone są w organizacji JADE.
Największą konfederacją zrzeszającą Junior Enterprise jest brazylijski Brasil Junior łączący niemal 400 organizacji tego typu.
Historia Junior Enterprises i JADE.
Pierwsze Junior Enterprise powstały w 1967 roku we Francji. Od 1992 roku działa organizacja JADE, której siedziba mieści się w Brukseli. Polską konfederację JADE stworzyły w 2006 roku trzy organizacje realizujące ideę Junior Enterprise – ConQuest Consulting z Warszawy, YPI Consulting z Krakowa i PBDA Consulting z Poznania.

</doc>
<doc id="732170" url="https://pl.wikipedia.org/wiki?curid=732170" title="Chynowo">
Chynowo

 
Chynowo (niem. "Chinnow") – wieś w Polsce położona w województwie zachodniopomorskim, w powiecie kamieńskim, w gminie Wolin.
Położenie.
Wieś położona jest 14 km od Wolina, przy południowym krańcu jeziora Koprowo. Przez wieś przebiega droga gminna Sierosław - Kołczewo.
Historia.
Pierwsze ślady istnienia miejscowości pochodzą z epoki kamienia. W czasach osadnictwa słowiańskiego była tu osada.
Od XIV wieku była własnością rodziny Bosberge. Pierwsze wzmianki pisemne znaleźć można w 1484 roku oraz w 1504. Do majątków Bosbergów oprócz Chynowa należał także Świętouść i Rekowo. Od 1626 Chynowo zaczęło być pod władaniem Joachima Pritza, następnie w 1757 stają się własnością Christiana Bolza. Następnie kolejno: Carla Friedricha v. Wedel (1799) i Ferdynanda Noebel (1841). W 1842 roku wieś poszła pod młotek. Kupił ją sektor leśnictwa w Warnowie. W latach 1975–1998 miejscowość administracyjnie należała do województwa szczecińskiego. W Chynowie do końca lat 90. funkcjonowała jednostka wojskowa. 
Miejscowość znana była pod niemieckimi nazwami "Chinnow" oraz "Ginnow".
Edukacja.
Dzieci z Chynowa chodzą do szkoły podstawowej w Kołczewie, a starsza młodzież do gimnazjum w Sierosławiu.
Przyroda.
We wsi, przy drodze do Kol. Kołczewo znajduje się pomnik przyrody - dąb szypułkowy.

</doc>
<doc id="732172" url="https://pl.wikipedia.org/wiki?curid=732172" title="Przejście graniczne Jędrzychowice-Ludwigsdorf">
Przejście graniczne Jędrzychowice-Ludwigsdorf

Przejście graniczne Jędrzychowice-Ludwigsdorf – istniejące w latach 1994–2007 polsko-niemieckie drogowe przejście graniczne, położone w województwie dolnośląskim, w powiecie zgorzeleckim, w gminie Zgorzelec, w miejscowości Jędrzychowice.
Opis.
Przejście graniczne Jędrzychowice-Ludwigsdorf z miejscem odprawy granicznej po stronie niemieckiej w miejscowości Ludwigsdorf, zostało uruchomione w 1994 roku. Czynne było przez całą dobę. Dopuszczone było przekraczanie granicy dla ruchu towarowego (włączając jednocześnie ruch towarowy z drogowego przejścia granicznego Zgorzelec-Görlitz) i od 1996 roku osobowego oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Zgorzelcu, Graniczna Placówka Kontrolna Straży Granicznej w Jędrzychowicach, Placówka Straży Granicznej w Zgorzelcu. Obie miejscowości łączył most na Nysie Łużyckiej. Do przejścia granicznego po stronie polskiej prowadziła autostrada A4, a po stronie niemieckiej autostrada federalna A4.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="732182" url="https://pl.wikipedia.org/wiki?curid=732182" title="Mieczysław Ceglarek">
Mieczysław Ceglarek

Mieczysław Ceglarek (ur. 1 listopada 1890 w Poznaniu, zm. 7 marca 1970 w Świętochłowicach) – dowódca powstańczy.
Życiorys.
Syn Jana. Po wybuchu I wojny światowej został powołany do niemieckiej armii, gdzie służył w 2 gliwickim pułku kawalerii do końca wojny. W 1918 osiedlił się w Bobrku, gdzie otworzył drogerię. Był aktywnym działaczem Towarzystwa Gimnastycznego „Sokół”, Zjednoczenia Zawodowego Polskiego i Polskiej Organizacji Wojskowej.
Podczas I powstania śląskiego dowodził grupą ok. 40 osób. W czasie III powstania śląskiego był dowódcą kompanii w Grupie „Wschód”, brał udział w walkach pod Kędzierzynem, Gogolinem i Górą Świętej Anny. Po plebiscycie, kiedy to Bobrek został przydzielony Niemcom, przeniósł się do Świętochłowic. Pracował w swoim zawodzie (w 1921 czołowy przedstawiciel IV Obwodu Śląskiego Drogerzystów RP). W 1929 był prezesem miejscowego Związku Hallerczyków. W latach 30. był zatrudniony także w Fabryce chemicznej dawniej F. Reichelt i K. K. O-Świętochłowice. 
Podczas II wojny światowej ukrywał się przed Gestapo, jednak 16 kwietnia 1941 został aresztowany i wysłany na prace przymusowe do Rzeszy, z których uciekł w 1944.
Był mężem Jadwigi z Weberów (zm. 1920), członkini Towarzystwa Polek. 
Zmarł 7 marca 1970 w Świętochłowicach. Pochowany na cmentarzu parafii św. Józefa w Świętochłowicach-Zgodzie (sektor G-18-13). 

</doc>
<doc id="732186" url="https://pl.wikipedia.org/wiki?curid=732186" title="Anna Leopoldowna">
Anna Leopoldowna

Anna Leopoldowna, urodzona jako Elżbieta Katarzyna Krystyna z Meklemburgii-Schwerinu (ur. 18 grudnia 1718 w Rostocku, zm. 19 marca 1746 w Chołmogorach) – księżniczka meklemburska, księżna Brunszwiku od 1739 r. jako żona Antoniego Ulryka, regentka Rosji w latach 1740-1741 w imieniu syna Iwana VI, jedyna córka Karola Leopolda i Katarzyny Iwanowny.
Życiorys.
Pochodzenie.
Elżbieta urodziła się 18 grudnia 1718 r. w Rostocku jako córka Karola Leopolda, księcia Meklemburgii i Katarzyny Iwanownej, carówny rosyjskiej. Ze strony matki jej dziadkiem byli car Rosji Iwan V. Została ochrzczona w obrządku protestanckim pod imionami Elżbieta Katarzyna Krystyna. Ojciec Elżbiety słynął z brutalności.; dodatkowo warunki, w których żyły księżna i księżniczka zaniepokoiły ich matkę i babkę Praskowię Sałtykową. Wdowa po carze poprosiła brata zmarłego męża, obecnie panującego Piotra Wielkiego, o zgodę na opuszczenie Meklemburgii przez Katarzynę. Cesarz zgodził się i w 1723 r. księżna powróciła do Rosji zabierając ze sobą córkę.
Sprawa następstwa tronu.
W styczniu 1730 r. zmarł cesarz Piotr II, ostatni Romanow w linii męskiej. Nie zdążył się ożenić i nie pozostał po sobie legalnych potomków. Matka Elżbiety jako najstarsza córka Iwana V była jedną z pretendentek do objęcia tronu Rosji, jednak Najwyższa Tajna Rada ze względu na niechęć do jej męża odrzuciła jej kandydaturę i cesarzową została młodszą siostra Katarzyny Anna.
Bezdzietna cesarzowa w 1732 r. ogłosiła, że dziedzicem tronu będzie syn urodzony przez jej siostrzenicę Elżbietę. Rok później 15-letnia księżniczka przeszła na prawosławie i przyjęła imię Anna na cześć ciotki. Od tamtej pory funkcjonowała jako Anna Leopoldowna.
Małżeństwo.
2 lipca 1739 r. Annę zaręczono z Antonim Ulrykiem, księciem brunszwickim. Dzień później odbył się ich ślub. Małżonkowie znali się od 1733 r. i lubili; Antoni był kuzynem zmarłego Piotra II. Anna cieszyła się, że ciotka wybrała Antoniego na jej męża.
Według innej wersji zaręczyny odbyły się w 1738 r. a Anna nie lubiła Antoniego. Publicznie określała go niedołęgą i traktowała z pogardą nawet podczas uczty weselnej. Faworyt cesarzowej Ernest Biron widząc niechęć dziedziczki do narzeczonego zaproponował jej małżeństwo ze swoim synem Piotrem, jednak Anna odparła, że woli poślubić krewnego cesarza rzymskiego niż syna stajennego. Cesarzową uraziła ta propozycja i chciała zdymisjonować Birona, ale ostatecznie nie zdecydowała się na to.
Niezależnie od rzeczywistych relacji pomiędzy Anną i Antonim cesarzowa uznawała to małżeństwo za doskonałe pod względem politycznym. Książę jako kuzyn ówczesnej dziedziczki cesarza Karola VI Marii Teresy był popierany przez Austrię, sojusznika Rosji.
Objęcie władzy.
Anna i jej mąż uważali się za jedynych spadkobierców tronu rosyjskiego. Rok po ślubie Anna urodziła syna Iwana, którego nazwano na cześć swego pradziadka. Dziecko natychmiast zostało zabrane Annie przez cesarzową, która jednak ciężko zachorowała 5 października 1740 r. Pięć dni później oficjalnie zaprezentowała dworzanom Iwana jako jej sukcesora. Zmarła 17 października 1740 r. 
Ernest Biron natychmiast po śmierci Anny Iwanowny objął rządy regencyjne. Z tą decyzją nie zgadzali się Anna i jej mąż, którzy nienawidzili kochanka zmarłej cesarzowej. Biron próbował aresztować Antoniego Ulryka za obrazę jego osoby. Groził Annie, że wydali ich z Rosji a na tronie obsadzi Elżbietę Piotrowną lub jej siostrzeńca Karola Ulryka. 
Wobec takiego obrotu spraw wicekanclerz Andriej Ostermann i feldmarszałkek Burkhard Münnich namawiali Annę do obalenia regenta. Księżna wraz z mężem, pułkownikiem Hermannen von Mansteinem i Munnichem szykowali przewrót pałacowy. 9 listopada 1740 r. około 3 nad ranem Munnich wraz z trzydziestoma gwardzistami aresztował Birona, jego żonę i brata. Dzień później Anna już jako regentka zarzuciła obalonemu regentowi próbę obalenia cesarza oraz chęć zamordowania jej i Antoniego. Hrabia został uwięziony a jego majątek skonfiskowano. W kwietniu 1741 r. został zesłany do Pełymu. 
Objęcie władzy przez Annę gwardia przyjęła pozytywnie. Cofnęła wprowadzony przez jej poprzednika zakaz chodzenia przez żołnierzy do karczm. Mężowi nadała tytuł generalissimusa a ambitnemu Münnichowi powierzyła urząd "pierwszego ministra". Rodziny Golicynów i Dołgorukich odzyskały swoje miejsce na dworze cesarskim. Inni uczestnicy przewrotu otrzymali majątki ziemskie i wsparcie finansowe. Anna zaczęła tytułować się "Wielką księżną Rosji" i "Regentką Imperium". 
Anna i Antoni nie mieli doświadczenia politycznego; duże wpływy na rządy miał mianowany generałem admirałem Andriej Ostermann. Cieszył się zaufaniem Anny, która oddała się macierzyństwu i znajomości z saksońskim posłem Karolem Maurycym von Lynarem i baronową Julią von Mendgen. Konflikt pomiędzy regentką a mężem podsycany przez Julię nasilał się.
W tym samym czasie do przewrotu pałacowego szykowała się córka Piotra I Wielkiego i Katarzyny I, Elżbieta Piotrowna, mimo że wcześniej pogratulowała Annie sukcesu. Współpracownicy regentki ostrzegali ją przed spiskiem, który szykowała cesarzówna, jednakże Anna nie reagowała. Ostermann sugerował regentce umieszczenie Elżbiety w klasztorze, lecz Anna zdecydowanie odrzuciła ten pomysł. Za namową kochanka planowała ogłosić się samodzielnie panującą cesarzową a koronację zaplanowała na grudzień 1741 r. Obawiano się, że Anna rozwiedzie się z mężem i poślubi Lynara.
Takie działania spowodowały spadek poparcia dla Anny.
Upadek.
23 listopada 1741 r. wielka księżna spotkała się z Elżbietą, która zapewniała ją o swojej lojalności. Anna uwierzyła w szczerość cesarzówny i nie zważała na prośby męża o wzmocnienie straży wokół pałacu. W nocy z 24 na 25 listopada 1741 r. Elżbieta udała się do pułku Prieobrażenskiego, gdzie w towarzystwie trzech zaufanych sobie ludzi: dokora Lestocqa, muzykanta Schwartza i dworzanina Woroncowa, zdobyła poparcie 300 gwardzistów powołując się na dziedzictwo Piotra Wielkiego i ruszyła do Pałacu Zimowego. 
Elżbieta z łatwością wkroczyła do pałacu i przejęła władzę. Anna, jej mąż i dwójka dzieci wraz z baronową Julią zostali zamknięci w jednej komnacie i oczekiwali na decyzję nowej cesarzowej. 28 listopada 1741 r. zapadła decyzja o pozwoleniu na wyjazd rodziny do Niemiec, jednak dzień później Elżbieta zmieniła zdanie. Początkowo zesłała ich do Woroneża a następnie do Chołmogorów, gdzie mieszkali w pałacu byłego biskupa pod ścisłym nadzorem. Podczas zesłania Anna urodziła 3 dzieci, czym wzbudzała zazdrość bezdzietnej Elżbiety (potomków brakowało również w małżeństwie jej dziedzica Piotra). 
Śmierć i dziedzictwo.
Anna zmarła w połogu 7 marca 1746 r. w wieku niespełna 28 lat. Na polecenie cesarzowej zmarłą regentkę pochowano w klasztorze Aleksandra Newskiego. Elżbieta opłakiwała zmarłą, jednak pamięć o regentce miała zniknąć na zawsze a fakt narodzin jej synów ukryto przed opinią publiczną. 
Losy dzieci Antoniego i Anny były tragiczne. Był cesarz Iwan został w 1756 r. odseparowany od ojca i czwórki rodzeństwa (Katarzyny, Elżbiety, Piotra i Aleksego) i zamknięty w bardzo surowych warunkach w Twierdzy Szlisselburskiej. Za krótkiego panowania Piotra III, następcy Elżbiety Piotrownej, los Iwana nieco się poprawił, jednak wkrótce po objęciu władzy przez jego żonę Katarzynę II został zamordowany. W 1764 r. wdowiec po Annie otrzymał od Katarzyny szansę na odzyskanie wolności, jednak zdecydował się pozostać z dziećmi w trudnych warunkach w Chołmogorach. Zmarł w 1776 r. Czwórka rodzeństwa w 1780 r. za zgodą cesarzowej udała się do Danii, gdzie zaoferowała im azyl ich ciotka królowa-wdowa Juliana Maria. 

</doc>
<doc id="732187" url="https://pl.wikipedia.org/wiki?curid=732187" title="Przejście graniczne Krzewina Zgorzelecka-Ostritz">
Przejście graniczne Krzewina Zgorzelecka-Ostritz

Przejście graniczne Krzewina Zgorzelecka-Ostritz – istniejące do 2007 roku polsko-niemieckie drogowe przejście graniczne położone w województwie dolnośląskim, w powiecie zgorzeleckim, gminie Bogatynia, w miejscowości Krzewina Zgorzelecka.
Opis.
Przejście graniczne Krzewina Zgorzelecka-Ostritz z miejscem odprawy granicznej po stronie niemieckiej w miejscowości Ostritz czynne było przez cały rok: kwiecień-wrzesień w godz. 8.00–18.00, a w pozostałym październik-marzec w godz. 8.00–20.00. Dopuszczone było przekraczanie granicy dla ruchu osobowego: pieszy i rowerowy (bez silnika) oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Zgorzelcu, Placówka Straży Granicznej w Zgorzelcu. Obie miejscowości łączył most na rzece Nysie Łużyckiej.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="732194" url="https://pl.wikipedia.org/wiki?curid=732194" title="Henry Ponsonby">
Henry Ponsonby

Henry Frederick Ponsonby (ur. 10 grudnia 1825, zm. 21 listopada 1895) – brytyjski arystokrata i wojskowy, jedyny syn generała-majora Fredericka Cavendisha Ponsonby’ego i lady Emily Bathurst, córki 3. hrabiego Bathurst.
Uzyskał rangę pułkownika Grenadierów Gwardii ("Grenadier Guards"). Brał udział w wojnie krymskiej. Za postawę na polu bitwy otrzymał Krzyż Wielki Orderu Łaźni i turecki Order Medżydów. Był członkiem Tajnej Rady i prywatnym sekretarzem lorda namiestnika Irlandii. W latach 1870–1895 był prywatnym sekretarzem królowej Wiktorii.
30 kwietnia 1861 r. poślubił Mary Elisabeth Bulteel (zm. 16 października 1916), córkę Johna Bulteela i lady Elisabeth Grey, córki 2. hrabiego Grey. Henry i Mary mieli razem trzech synów i dwie córki:
W filmie "Jej wysokość Pani Brown" z 1997 r. w rolę Ponsonby’ego wcielił się Geoffrey Palmer.

</doc>
<doc id="732197" url="https://pl.wikipedia.org/wiki?curid=732197" title="Stariawa">
Stariawa



</doc>
<doc id="732199" url="https://pl.wikipedia.org/wiki?curid=732199" title="Dane balistyczne">
Dane balistyczne

Dane balistyczne - cechy balistyczne środków ogniowych. Do danych balistycznych zalicza się ciężar pocisku, ciężar ładunku prochowego, prędkość początkową pocisku, ciśnienie gazów prochowych w lufie, objętość komory nabojowej (ładunkowej), współczynnik balistyczny itp. Dane balistyczne mają istotne znaczenie przy konstruowaniu broni, ustalaniu jej efektywności na polu walki i sposobów użycia.

</doc>
<doc id="732201" url="https://pl.wikipedia.org/wiki?curid=732201" title="Robert Mateusiak">
Robert Mateusiak

Robert Bogumił Mateusiak (ur. 13 stycznia 1976 w Wołominie) – polski badmintonista i olimpijczyk z Sydney, Aten, Pekinu i Londynu oraz Rio de Janeiro. Mistrz Europy (2012) w grze mieszanej. W latach 1993-1998 był reprezentantem Poloneza Warszawa. Aktualnie jest zawodnikiem klubu UKS Hubal Białystok. Największe sukcesy odnosi w deblu i mikście. Jego partnerem jest Michał Łogosz. Jego partnerką w mikście jest Nadieżda Zięba ("de domo" Kostiuczyk).
Osiągnięcia.
Mistrzostwa Europy (gra podwójna):
Międzynarodowe Mistrzostwa Polski:
Inne sukcesy:

</doc>
<doc id="732204" url="https://pl.wikipedia.org/wiki?curid=732204" title="Przejście graniczne Krościenko-Chyrów">
Przejście graniczne Krościenko-Chyrów

Przejście graniczne Krościenko-Chyrów – polsko-ukraińskie kolejowe przejście graniczne położone w województwie podkarpackim, w powiecie bieszczadzkim, w gminie Ustrzyki Dolne, w miejscowości Krościenko.
Przejście graniczne Krościenko-Chyrów, z miejscem wspólnej kontroli granicznej po stronie polskiej, powstało dzięki umowie między Rządem Rzeczypospolitej Polskiej a Rządem Ukrainy. Zostało otwarte 29 maja 1994 r. dla ruchu osobowego tylko obywateli Polski i Ukrainy, a następnie 1 lutego 2006 r. rozszerzono ruch graniczny o międzynarodowy ruch osobowy. W 2009 r. oddano do użytku nowy budynek odpraw i zadaszony peron do obsługi pasażerskich połączeń kolejowych na tym przejściu.
Przejście czynne jest przez całą dobę. Dopuszczony jest ruch osób i środków transportowych niezależnie od przynależności państwowej oraz mały ruch graniczny. Jest obsługiwane przez Placówkę Straży Granicznej w Krościenku. Kontrolę graniczną podróżnych oraz pociągów dokonuje się wewnątrz składów pociągów. Przejście graniczne jest formalnie czynne, jednak aktualnie (2019) nie kursują tędy żadne składy kolejowe.
W ciągu doby odprawiane były 2 pary pociągów międzynarodowych relacji Jasło – Chyrów – Jasło, jednak 10 listopada 2010 r. Przewozy Regionalne na stałe zawiesiły wszystkie planowe kursy pociągów osobowych przekraczających granicę. Kursowanie pociągów może być jednak w każdej chwili wznowione, gdyż infrastruktura pozwala na przywrócenie ruchu. 15 grudnia 2013 odcinek Nowy Zagórz-Krościenko na linii kolejowej nr 108, na której znajduje się przejście, został wyłączony z eksploatacji. 
Po wybuchu konfliktu zbrojnego na Ukrainie, 3 marca 2022 roku na linii kolejowej 108 na odcinku Krościenko Granica Państwa - Zagórz został wznowiony ruch pasażerski i z Kolejowego Przejścia Granicznego w Krościenku odjechał pierwszy pociąg z uchodźcami z Ukrainy relacji Krościenko Granica Państwa - Tarnów.

</doc>
<doc id="732214" url="https://pl.wikipedia.org/wiki?curid=732214" title="Chen Kaige">
Chen Kaige

Chen Kaige, (ur. 12 sierpnia 1952 w Pekinie) – chiński reżyser i scenarzysta filmowy, jeden z najwybitniejszych twórców współczesnego chińskiego kina, zaliczany do tzw. piątej generacji. Chociaż posiada amerykańskie obywatelstwo, większość swoich obrazów nakręcił w Chinach.
Dzieciństwo i młodość.
Chen Kaige urodził się w Pekinie, ale jego ród pochodzi z prowincji Fujian. W dzieciństwie jego przyjacielem był rówieśnik Tian Zhuangzhuang, który również został wybitnym reżyserem piątej generacji. W czasie rewolucji kulturalnej Chen został hunwejbinem i zadenuncjował swego ojca. Poczucie winy za to wydarzenie zaważyło później na jego twórczości. Po wygaśnięciu rewolucji i normalizacji sytuacji w Chinach, Chen Kaige w 1978 wstąpił do Pekińskiej Akademii Filmowej, którą ukończył w 1982.
Kariera reżyserska.
Chen nakręcił swój fabularny debiut, "Żółtą ziemię" (1984), biorąc za operatora kolegę z PAF i późniejszego wybitnego reżysera Zhang Yimou. Kameralny obraz z czasów wojny z Japonią okazał się wielkim sukcesem - uznano go za jeden z najważniejszych obrazów piątej generacji. Obraz, który zdobył nagrodę na MFF w Hongkongu, wywołał na świecie zainteresowaniem chińskim kinem.
Kolejne filmy Chena, "Wielka parada" (1986) i "Król dzieci" (1987) okazały się równie udane. W 1989 reżyser eksperymentował z nowym gatunkiem, kręcąc teledysk do piosenki "Do You Believe in Shame" zespołu Duran Duran. W tym samym roku wyreżyserował film "Życie na strunie", przesycony erotyką obraz o ślepym mistrzu gry na erhu i jego uczennicy.
Największą sławę na arenie międzynarodowej przyniósł Chenowi nagrodzony Złotą Palmą na 46. MFF w Cannes film "Żegnaj, moja konkubino" (1993), opowiadający o życiu aktorów opery pekińskiej na tle przemian w XX-wiecznych Chinach. Chen kontynuował dobrą passę kręcąc "Uwodzicielski księżyc" (1996), kolejny film, w którym główną rolę zagrała Gong Li. W 1999 nakręcił "Cesarza i zabójcę", obraz o pierwszym cesarzu Chin, z którym polemizował później Zhang Yimou w swoim słynnym "Hero" (2002).
Jego pierwszy film anglojęzyczny, "Urok mordercy" (2002), był niezbyt udanym thrillerem, w którym zagrali Heather Graham i Joseph Fiennes. Lepsze recenzje zebrały "Dwa światy" (2002). Z kolei zaliczana do gatunku wuxia pian "Przysięga" (2005), jeden z najdroższych filmów w historii chińskiego kina, nie przypadła do gustu krytykom.
Chen Kaige kilkakrotnie występował również jako aktor, m.in. w słynnym "Ostatnim cesarzu" (1987) Bernardo Bertolucciego. Zasiadał w jury konkursu głównego na 50. MFF w Wenecji (1993) oraz na 51. MFF w Cannes (1998).

</doc>
<doc id="732220" url="https://pl.wikipedia.org/wiki?curid=732220" title="Zofia Terné">
Zofia Terné

Zofia Terné, właściwie Wiera Chajter (ur. 3 lutego 1909 w Równem na Wołyniu, zm. 17 sierpnia 1987 w Londynie) – polska aktorka kabaretowa, piosenkarka, pianistka i kompozytorka.
Życiorys.
Zofia Terné urodziła się 3 lutego 1909 roku w rodzinie żydowskiej jako córka Jakuba Chajtera i jego żony Barbary z Markiewiczów. Naukę rozpoczęła w rodzinnym mieście, a później kształciła się w słynnym Konserwatorium Polskiego Towarzystwa Muzycznego we Lwowie, w klasie fortepianu i śpiewu solowego. Debiutowała piosenką „Tyle jest miast”, do której muzykę skomponował Nacio Herb Brown, a słowa napisał specjalnie dla niej Marian Hemar. 23 czerwca 1927 roku zdała egzamin ZASP-u i od tego samego roku związana była z teatrem Qui Pro Quo aż do jego rozwiązania w 1931 roku. W późniejszych latach prowadziła współpracę nie tylko ze wspomnianym wcześniej Marianem Hemarem, lecz także z licznymi warszawskimi kabaretami i teatrzykami – m.in. Banda, Stara Banda, Cyrulik Warszawski, występowała też w filmach muzycznych. 
2 września 1939 roku wystąpiła ostatni raz przed publicznością warszawską, w teatrzyku Figaro, którego dyrektorem był słynny konferansjer Fryderyk Jarosy. Aresztowana w październiku przez Niemców otrzymała nakaz powrotu do rodzinnego Równego. W roku 1940 zaangażowała się do polskiego Teatru Miniatur, który prowadził Konrad Tom. W czasie II wojny światowej była członkinią zespołu artystycznego 2 Korpusu Polskiego generała Władysława Andersa. 
Jesienią 1945 roku wyjechała do Wielkiej Brytanii, występowała na scenach polskich w Londynie oraz na estradach polonijnych w świecie, śpiewała w zespołach polonijnych oraz współpracowała z sekcją polską BBC i Radiem Wolna Europa. W Londynie natychmiast zdobyła swoją dawną, ale i nową publiczność starymi szlagierami. W ostatnich latach była samotna, nie miała najbliższej rodziny. Zmarła w Londynie i tam została pochowana. Jej grób znajduje się na cmentarzu North Sheen.
Początkowo myślała o karierze śpiewaczki operowej, lecz przeszkodą w spełnieniu tych młodzieńczych marzeń i aspiracji był jej niski wzrost. W późniejszym czasie stał się on jednak jej wielkim atutem. Jak sama śpiewała później: Przez społeczność nazywana była "małym słowikiem Warszawy", zaś jej interpretacje piosenek określano "małym teatrem".

</doc>
<doc id="732224" url="https://pl.wikipedia.org/wiki?curid=732224" title="Ewgeni Iwanow">
Ewgeni Iwanow

Ewgeni Iwanow (bułg. Евгени Иванов, ur. 3 czerwca 1974 w Sofii) – bułgarski siatkarz, grający na pozycji środkowego, były reprezentant Bułgarii.
Sukcesy klubowe.
Mistrzostwo Francji:
Puchar CEV:
Puchar Polski:
Mistrzostwo Polski:
Mistrzostwo Iranu:
Mistrzostwo Bułgarii:
Sukcesy reprezentacyjne.
Mistrzostwa Świata Juniorów:
Mistrzostwa Świata:
Puchar Świata:

</doc>
<doc id="732228" url="https://pl.wikipedia.org/wiki?curid=732228" title="Evgeni Ivanov">
Evgeni Ivanov



</doc>
<doc id="732229" url="https://pl.wikipedia.org/wiki?curid=732229" title="Prymula">
Prymula



</doc>
<doc id="732233" url="https://pl.wikipedia.org/wiki?curid=732233" title="Trango Towers">
Trango Towers

Trango Towers, Wieże Trango – grupa szczytów w Karakorum. Wspinaczka na Trango Tower jest trudna nie tylko ze względu na szczególne nagromadzenie trudności (ściana gładka i pionowa do 1200 m), ale także na kapryśną aurę i zimno. Temperatura może mieć tu kluczowe znaczenie, szczególnie że alpiniści używają do wspinaczki gołych nieosłoniętych dłoni i specjalnych ciasnych, lecz precyzyjnych wspinaczkowych butów (możliwość odmrożeń).
Pierwsze polskie wejście na szczyt należy do Wojciecha Kurtyki (w 1988 roku). Ze względu na duże trudności techniczne mimo wielu prób wyczyn ten udało się powtórzyć polskim wspinaczom dopiero w 2012 roku, gdy na szczycie stanął zespół w składzie: Maciej Ciesielski, Łukasz Mirowski i Mariusz Serda.
W 2013 roku 19 sierpnia została wytyczona nowa droga "Bushido" przez polski zespół: Marcin Tomaszewski i Marek Raganowicz na północno - zachodniej ścianie Great Trango Tower (6286 m n.p.m.). Droga "Bushido" to 46 wyciągów o łącznej długości 1996 m, zespół spędził w ścianie 20 dni zakładając 4 obozy a drogę wycenił na A4, VII+, VII w skali Big Wall. Droga łączy się w górnej części z amerykańską linią wytyczoną w 2004 r. przez Kelly Cordes i Josh Whartona na żebrze północno - wschodnim. W wyniku złych warunków atmosferycznych i nagłego załamania pogody w godzinach nocnych, zespół podjął decyzję o rezygnacji z wejścia na szczyt Great Trango Tower. Zejście do Base Camp zajęło 2 dni. Za wytyczenie nowej drogi zespół otrzymał w roku 2013 Kolosa w kategorii Alpinizm, następnie czasopismo National Geographic przyznało Traveler 2013 jako Wyczyn Roku a ekipa EpicTv uznała nową drogę "Bushido" za najważniejsze przejście bigwallowe w 2013 r.

</doc>
<doc id="732235" url="https://pl.wikipedia.org/wiki?curid=732235" title="Dane początkowe do strzelania">
Dane początkowe do strzelania

Dane początkowe do strzelania - nastawy obliczone do wystrzeliwania do celu właściwego lub pomocniczego. W artylerii przeciwlotniczej nastawy przyrządów celowniczych i zapalnika (przy strzelaniu rozpryskowym) obliczone do prowadzenia ognia do celów powietrznych. Rodzaj danych początkowych do strzelania zależy od sposobu celowania i konstrukcji przyrządów celowniczych. Dane te wypracowuje przyrząd centralny lub przelicznik samoczynny na podstawie wprowadzonych danych wejściowych.

</doc>
<doc id="732236" url="https://pl.wikipedia.org/wiki?curid=732236" title="Dan Lewis">
Dan Lewis

 
Daniel Lewis (ur. 3 kwietnia 1976 w Oakville, prowincja Ontario) – kanadyjski siatkarz, reprezentant kraju. Były zawodnik polskich klubów ZAKSY Kędzierzyn-Koźle, PGE Skry Bełchatów oraz BBTS-u Bielsko-Biała.
Życiorys.
W czasach szkolnych Dan Lewis uprawiał różne sporty, jednym z nich była właśnie siatkówka. W wieku 14 lat otrzymał propozycję do gry w klubie. Jako dziecko nie wiązał swojej przyszłości z piłką siatkową – chciał uprawiać futbol amerykański.
Zadebiutował w reprezentacji Kanady na pozycji libero w 2006 roku na mistrzostwach świata. W barwach Kanady wystąpił 224 razy. Ukończył ekonomię na University of Manitoba.
Jako zawodnik.
Sukcesy reprezentacyjne.
Mistrzostwa Ameryki Północnej, Środkowej i Karaibów:
Igrzyska Panamerykańskie:
Jako trener.
Sukcesy reprezentacyjne.
Puchar Panamerykański:

</doc>
<doc id="732238" url="https://pl.wikipedia.org/wiki?curid=732238" title="Dan Levis">
Dan Levis



</doc>
<doc id="732243" url="https://pl.wikipedia.org/wiki?curid=732243" title="Bolgatanga">
Bolgatanga

Bolgatanga (potocznie: Bolga) – stolica zarówno Okręgu Miejskiego Bolgatanga i Regionu Upper East w Ghanie, liczba ludności według szacunkowych danych z roku 2000 wynosi około 50.000. Bolga jest ważnym miastem pomiędzy Tamale (161 km na południe) i granicą państwową.
Historia.
Historycznie Bolgatanga była położona przy stacji końcowej starożytnego transsaharyjskiego szlaku handlowego. Wschodni szlak biegł przez północną Nigerię, zbiegając się niedaleko Bolgatanga ze szlakiem sahelskim, biegnącym z Mali przez Burkina Faso. Na całej długości szlaku wyrabiano słomiane kosze, kapelusze i wachlarze oraz artykuły skórzane, metalową biżuterię i miejscowe stroje nazywane "Fugu", które to towary były wymieniane na orzechy koli i sól.
Życie w Bolgatanga.
Główne grupy etniczne w Regionie Północno-Wschodnim dzielą się na: Mole Dagbon (74.5%), Grusi (8.5%), Mandé-Busanga (6.2%) i Gurma (3.2%). W grupie Mole Dagbon występują podgrupy: Namnam (30.5%), Kusasi (22.6%), Nankani- Gurense (9.2%) i Builsa (7.6%).
Głównymi językami są Gurene (Frafra), Kasina, Nankani, Buile, Kusal, Mampruli i Bisa.
Bolgatanga jest głównym miastem ludzi Gurene (zwanych też Gurunsi).
Kiedy Europejczycy przybyli do Bolga, wieśniacy witali ich ciepło słowami "Ya Farafara", znaczącymi "witajcie" w mowie ojczystej. Ci Europejczycy, którzy nie mogliby zrozumieć ani mówić w języku Gurene zdecydowali się nazywać ludzi regionu słowem "Frafra" i tak ludzie Bolga stali się znanymi jako Frafra.
Dzisiaj, Bolga jest znana jako ośrodek rzemieślniczy północnej Ghany z wielkim centralnym rynkiem. W mieście i przylegających wsiach działają najwięksi producenci artykułów skórzanych, słomianych koszy i koszul damskich w kraju. Artyści sprzedają swoje prace przy Bolgatanga Market. W mieście jest też muzeum, w którym znajdują się eksponaty historycznego znaczenia regionu.

</doc>
<doc id="732244" url="https://pl.wikipedia.org/wiki?curid=732244" title="Hrádek">
Hrádek



</doc>
<doc id="732246" url="https://pl.wikipedia.org/wiki?curid=732246" title="Dane radiolokacyjne">
Dane radiolokacyjne

Dane radiolokacyjne – odległość, azymut, kąt położenia, wysokość, rodzaj, skład, przynależność i działanie celów wykrytych przez stacje radiolokacyjne. 
Dane radiolokacyjne wykorzystywane są przez służbę ostrzegawczą do kontroli i regulacji ruchu samolotów nad lotniskiem, do naprowadzenia samolotów na cele, do kierowania ogniem artylerii itp.

</doc>
<doc id="732248" url="https://pl.wikipedia.org/wiki?curid=732248" title="Amoxycylina">
Amoxycylina



</doc>
<doc id="732249" url="https://pl.wikipedia.org/wiki?curid=732249" title="Aksjomat klasycznego rachunku predykatów">
Aksjomat klasycznego rachunku predykatów



</doc>
<doc id="732251" url="https://pl.wikipedia.org/wiki?curid=732251" title="Adam Pomorski">
Adam Pomorski

Adam Pomorski (ur. 16 maja 1956 w Warszawie) – polski socjolog, historyk idei; doktor nauk humanistycznych (2011), tłumacz literatury pięknej z języka rosyjskiego, niemieckiego, angielskiego, białoruskiego i ukraińskiego, trzykrotny laureat Nagrody „Literatury na Świecie” (1983, 1985, 2008), eseista, krytyk literacki; prezes Polskiego PEN Clubu (2010-2022).
Życiorys.
Ukończył studia socjologiczne na Uniwersytecie Warszawskim. Tłumaczyć zaczął w latach 70., najpierw z rosyjskiego. W 1983 debiutował jako poeta. Po 1989 pracował w Instytucie Studiów Politycznych PAN. Od 1999 był wiceprezesem, a od 2010 do 2022 prezesem polskiego PEN Clubu. Od 2008 należy do jury Nagrody Mediów Publicznych w dziedzinie literatury pięknej COGITO. W 2011 uzyskał na Uniwersytecie Warszawskim stopnień doktora nauk humanistycznych w zakresie literaturoznawstwa na podstawie pracy "Anna Achmatowa – „Drogą wszystkiej ziemi”. Poezja. Proza. Dramat". Był członkiem Stowarzyszenia Pisarzy Polskich do sierpnia 2020 roku.
Odznaczony Odznaką Honorową „Bene Merito” (2012). W 2020 odznaczony Krzyżem Kawalerskim Orderu „Za zasługi dla Litwy". 

</doc>
<doc id="732258" url="https://pl.wikipedia.org/wiki?curid=732258" title="Stroik (aerofony)">
Stroik (aerofony)

Stroik – incytator w niektórych aerofonach piszczałkowych i idiofonach dętych; element instrumentu muzycznego służący do wprowadzania w drganie słupa powietrza zawartego wewnątrz instrumentu lub rezonatora.
W instrumentach dętych drewnianych stroik wykonany jest z trzciny laskowej lub tworzywa sztucznego, w instrumentach dętych blaszanych rolę stroika spełniają odpowiednio napięte wargi grającego, oparte o ustnik z metalu (mosiądzu, stali czy aluminium).
Rodzaje stroików.
Istnieją trzy rodzaje stroików: pojedyncze kryjące, pojedyncze przelotowe oraz podwójne.

</doc>
<doc id="732260" url="https://pl.wikipedia.org/wiki?curid=732260" title="Bowler">
Bowler

Bowler (pol. rzucający) – nazwa pozycji w krykiecie odnosząca się do zawodnika, którego zadaniem jest rzucanie piłki. Zasadniczo wyróżnia się trzy typy "bowlerów":
Elementy statystyczne.
Do najpopularniejszych elementów statystycznych służących prezentacji osiągnięć bowlera w meczu (lub sezonie) należą:
Bardzo często przy nazwisku bowlera podaje się tylko liczbę "wicketów" (W) i punktów (R), np. Andrew Flintoff 4-65. Porównując ze sobą wyniki bowlerów, wyżej klasyfikuje się tego, który wyeliminował więcej graczy (W), a gdy zachodzi równość, lepszy jest ten, który oddał przeciwnikowi mniej punktów (R).

</doc>
<doc id="732262" url="https://pl.wikipedia.org/wiki?curid=732262" title="Compostela">
Compostela

Compostela – rodzaj dokumentu, certyfikatu potwierdzającego przejście drogi św. Jakuba. Otrzymanie composteli możliwe jest po przejściu przynajmniej 100 km pieszo lub 200 km na rowerze, jednak trasa ta musi być pokonana z miejsca rozpoczęcia pielgrzymki do katedry w Santiago de Compostela. W przypadku Camino Francés ostatnim miejscem otrzymania credenciału jest Sarria. Pielgrzym ma prawo odmówić przyjęcia composteli. Pielgrzymi, którzy otrzymali compostelę wyczytywani są w trakcie specjalnej Mszy dla pielgrzymów w katedrze o godzinie 12:00.

</doc>
<doc id="732263" url="https://pl.wikipedia.org/wiki?curid=732263" title="Dane radiowe">
Dane radiowe

Dane radiowe - dane niezbędne do pracy środków radiowych: częstotliwość, kryptonimy, sygnały rozpoznawcze i indeksy, klucze do tabeli rozmów radiotelegrafisty, klucz kryptograficzny, sposób sprawdzania tożsamości, typy radiostacji, rodzaje emisji i terminy ważności.

</doc>
<doc id="732264" url="https://pl.wikipedia.org/wiki?curid=732264" title="Przejście graniczne Porajów-Hrádek nad Nisou">
Przejście graniczne Porajów-Hrádek nad Nisou

Przejście graniczne Porajów-Hrádek nad Nisou – polsko-czeskie drogowe przejście graniczne położone w województwie dolnośląskim, w powiecie zgorzeleckim, w gminie Bogatynia, w miejscowości Porajów, zlikwidowane w 2007 roku.
Opis.
Przejście graniczne Porajów-Hrádek nad Nisou z miejscem odprawy granicznej po stronie czeskiej w miejscowości Hrádek nad Nisou czynne było całą dobę. Dopuszczone było przekraczanie granicy przez pieszych, rowerzystów, motocykli, [samochodów osobowych i mały ruch graniczny. 29 marca 2007 roku rozszerzono ruch o autokary i samochody ciężarowe o dopuszczalnej masie całkowitej do 3,5 tony. Kontrolę graniczną, osób, towarów i środków transportu wykonywała Graniczna Placówka Kontrolna Straży Granicznej w Sieniwace.
21 grudnia 2007 roku na mocy układu z Schengen przejście graniczne zostało zlikwidowane.
W pobliżu znajdowało się przejście graniczne z Niemcami, Porajów-Zittau i odległość w linii prostej wynosiła nieco ponad 1500 metrów. Oba przejścia połączone były drogą powiatową, od której, mniej więcej w połowie, odchodziła brukowana droga prowadząca do trójstyku trzech granic, Niemiec, Polski i Czech.

</doc>
<doc id="732269" url="https://pl.wikipedia.org/wiki?curid=732269" title="Rzeczyn (województwo zachodniopomorskie)">
Rzeczyn (województwo zachodniopomorskie)

Rzeczyn (do 1945 niem. "Reetzenhagen") – wieś w Polsce położona w województwie zachodniopomorskim, w powiecie kamieńskim, w gminie Wolin.
Położenie.
Wieś położona w pobliżu drogi krajowej nr 3, ok. 4 kilometry od Wolina w kierunku wschodnim. 
Historia.
Wieś dawniej była posiadłością rodu von Schlippenbach ze Stepnicy. W latach 1975–1998 miejscowość administracyjnie należała do województwa szczecińskiego.
Edukacja.
Dzieci z Rzeczyna chodzą do szkoły podstawowej w Troszynie. Starsza młodzież uczęszcza do gimnazjum w Wolinie.

</doc>
<doc id="732271" url="https://pl.wikipedia.org/wiki?curid=732271" title="Jimbo, mały samolot">
Jimbo, mały samolot

Jimbo, mały samolot (ang. "Jimbo and the Jet Set", 1986-1987) – brytyjski serial animowany opowiadający o małym pasażerskim samolocie imieniem Jimbo. Mieszka on w porcie lotniczym w Londynie i wraz z przyjaciółmi przeżywa wiele przygód. Serial składa się z 25 odcinków po 5 minut każdy. 
Fabuła.
Jimbo jest miniaturową kopią samolotu 747 Jumbo Jet. Został zbudowany przez inżyniera, który błędnie obliczył wymiary Jimbo – pomylił cale z centymetrami. Mały samolocik ma wielkie ambicje. Jimbo i jego przyjaciele są zawsze gotowi na wezwanie Szefa i jego asystentki Suzy.
Wersja polska.
W Polsce serial był emitowany w latach 90. XX wieku na antenie TVP1. Został wydany także na DVD w serii "Kotek Plotek poleca". Dystrybucja: Demel.

</doc>
<doc id="732276" url="https://pl.wikipedia.org/wiki?curid=732276" title="Przewód doktorski">
Przewód doktorski

Przewód doktorski – ogół postępowania w trakcie nadawania stopnia naukowego doktora nauk. 
Nad prawidłowością wszystkich czynności w przewodzie doktorskim czuwa specjalnie powołana komisja przewodu doktorskiego. Otwarcie przewodu odbywa się na wniosek doktoranta. Czynności przewodu doktorskiego to: otwarcie przewodu, przeprowadzenie egzaminów doktorskich, recenzje naukowe pracy doktorskiej, opieka promotora pracy doktorskiej, obrona oryginalnej dysertacji. 
Przewód doktorski kończy się publiczną obroną dysertacji i jest tego dnia zamykany bez względu na rezultat tej obrony. Przewód można też zamknąć w dowolnej chwili na wniosek zainteresowanego, ale powoduje to pewne konsekwencje. Chcąc ubiegać się o stopień naukowy doktora, trzeba ponownie wszcząć przewód doktorski. Decyzję o wszczęciu bądź zamknięciu przewodu doktorskiego podejmuje właściwa dla danej jednostki rada wydziału lub rada naukowa.

</doc>
<doc id="732281" url="https://pl.wikipedia.org/wiki?curid=732281" title="Leon Jessel">
Leon Jessel

Leon Jessel (ur. 22 stycznia 1871 w Szczecinie, zm. 4 stycznia 1942 w Berlinie) – niemiecki kompozytor, autor operetek. 
Urodził się w rodzinie żydowskiego kupca. Młodość spędził w Szczecinie, od roku 1891 działał jako kapelmistrz w wielu miastach niemieckich – m.in. w Gelsenkirchen, Mülheim an der Ruhr, później też w Kilonii, Szczecinie i Chemnitz. Po 1911 działał w Berlinie, gdzie w 1917 wystawił z sukcesem swoją najbardziej znaną operetkę pt. "Das Schwarzwaldmädel" ("Dziewczę ze Szwarcwaldu") do libretta Augusta Neidharta. Po dojściu do władzy Hitlera prześladowany z powodu żydowskiego pochodzenia, Leon Jessel został ciężko pobity w przez Gestapo w katowni przy Alexanderplatz w Berlinie i zmarł 4 stycznia 1942 w berlińskim szpitalu żydowskim.

</doc>
<doc id="732289" url="https://pl.wikipedia.org/wiki?curid=732289" title="Henryk Jarecki">
Henryk Jarecki

Henryk Jarecki (ur. 6 grudnia 1846 w Warszawie, zm. 18 grudnia 1918 we Lwowie) – polski kompozytor, dyrygent i pedagog. 
Życiorys.
Pochodził z rodziny muzyków. Jego ojciec Józef Jarecki (1818-1871) był organistą i kompozytorem. Henryk początkowo uczył się pod kierownictwem ojca, potem J. Mellera. W Instytucie Muzycznym w Warszawie studiował grę na fortepianie, kontrabasie i kompozycję, ale nazwisko jego nie figurowało w żadnym spisie absolwentów. Był przez 8 lat ulubionym i wyróżniającym się uczniem Stanisława Moniuszki, który włączał młodzieńcze utwory Henryka Jareckiego do programów swych koncertów kompozytorskich.
Od 1858 Henryk Jarecki należał do zespołu Teatru Wielkiego w Warszawie jako chórzysta, a w latach 1864-1871 jako kontrabasista. W marcu 1870 prowadził w kościele świętej Anny wykonanie "Mszy" Stanisława Moniuszki (na 3 głosy żeńskie). W styczniu 1872 objął stanowisko dyrygenta Teatru Polskiego w Poznaniu, ale już po dwu miesiącach, polecony przez Stanisława Moniuszkę, przeniósł się na stałe do Lwowa, gdzie w teatrze hrabiego Skarbka pełnił początkowo funkcję drugiego, a od marca 1877 pierwszego kapelmistrza. W kwietniu 1882 na skutek nieporozumień z dyrektorem A. Miłaszewskim ustąpił z zajmowanego stanowiska.
W grudniu 1882 był w Paryżu i z orkiestrą Pasdeloupa wykonał własną uwerturę do "Balladyny". W marcu 1883 powrócił powołany przez nowego dyrektora J. Dobrzańskiego – do Teatru Skarbkowskiego, w którym pozostał aż do jego zamknięcia w 1900 roku; tam odbyły się prapremiery jego oper i prawykonania innych utworów. Zarówno na koncercie inaugurującym operę polską we Lwowie, jak i po 28 latach na spektaklu pożegnalnym Henryk Jarecki zaprezentował się w podwójnej roli jako kompozytor, a zarazem dyrygent: 1 kwietnia 1872 kierował "Uwerturą" na orkiestrę, a 9 września 1900 – m.in. "Introdukcją" do "Jadwigi". Początkowo dyrygował muzyką do sztuk teatralnych, pisał także własne ilustracje. 12 listopada 1873 zorganizował pierwszy we Lwowie koncert złożony wyłącznie z utworów polskich kompozytorów. Przygotował z pietyzmem wykonania dzieła swego mistrza: "Jawnuty" i "Flisa" (1873), "Dziadów" (1874), kantaty "Milda" (1876), "Strasznego Dworu" (1877), wznowił "Hrabinę" (1887). Poza repertuarem operetkowym, dominującym w słabszych sezonach teatralnych (np. 1881/1882, 1887/1888), Henryk Jarecki wystawił 26 oper obcych kompozytorów, m.in. opery Richarda Wagnera: "Tannhäuser" (1897), "Lohengrin" (polska prapremiera w 1877, po raz wtóry wystawiony w 1896) i "Rienzi" (1899). Wielokrotnie wykonywał "Rycerskość wieśniaczą" Pietra Mascagniego (1892), "Pajace" Ruggiera Leoncavalla (1893) oraz "Sprzedaną narzeczoną" i "Dalibora" Bedřicha Smetany (1896, 1898). Wprowadził na scenę lwowską liczne opery kompozytorów polskich: "Duch wojewody" Ludwika Grossmana (1878), "Don Desiderio" ks. J.M.K. Poniatowskiego (1878), "Konrad Wallenrod" (prapremiera 1885) i "Goplana" (1896 w Krakowie i 1897 we Lwowie) Władysława Żeleńskiego. Wystawił też własne opery: "Mindowe" (1880), "Jadwiga" (1886), "Barbara Radziwiłłówna" (1893) oraz "Powrót taty" (1897). Pod batutą Henryka Jareckiego debiutowali we Lwowie wybitni śpiewacy, m.in. Aleksander Bandrowski (1883), Władysław Florjański (1885), Marcelina Sembrich-Kochańska (1886), Salomea Kruszelnicka (1893), Janina Korolewicz (1894). Współpracowali z nim inni wybitni śpiewacy: Teresa Arklowa, Aleksander Myszuga, Józef Chodakowski, Franciszek Cieślewski. Często dyrygował spektaklami na cele dobroczynne, był kierownikiem artystycznym wielu urządzanych poza teatrem wieczorków muzyczno-deklamacyjnych. Utwory Henryka Jareckiego wykonywano na uroczystościach organizowanych z okazji rocznic patriotycznych, jubileuszy literackich, np. "Psalm XCIII" (dla uczczenia 300-lecia zgonu Jana Kochanowskiego, 1884), piąte wystawienie "Jadwigi" (dla upamiętnienia 500-lecia połączenia Litwy z Polską, 1886), obie wersje "Psalmu XLVI" (w rocznicę konstytucji 3 maja, 1888). Jeszcze w 1909 w Krakowie na wieczorze poświęconym pamięci Tadeusza Kościuszki chór Sokoła odśpiewał "Poloneza uroczystego" Henryka Jareckiego, a w Teatrze Miejskim we Lwowie na poranku zorganizowanym dla uczczenia 100. rocznicy urodzin Juliusza Słowackiego połączone chóry Towarzystwa Muzycznego i Hejnału pod kierownictwem Adama Sołtysa przypomniały balladę "Hugo".
Działalność dyrygencka Henryka Jareckiego wykraczała daleko poza granice Lwowa. W programie pierwszych wizyt z zespołem opery lwowskiej w Tarnowie, Brodach i Tarnopolu (w czasie 3-miesięcznego wakacyjnego tournée w 1877) były tylko opery. Występy gościnne wznowione po kilkuletniej przerwie (już z przewagą repertuaru operetkowego) stały się ważnym czynnikiem ożywienia życia muzycznego Krakowa w miesiącach letnich (1884, 1885, 1886, 1888). 1890, kiedy po raz pierwszy część obowiązków przejął drugi dyrygent F. Słomkowski, Henryk Jarecki kierował podczas uroczystości sprowadzenia prochów Adama Mickiewicza do Krakowa "Marszem żałobnym" Chopina, "Requiem" Moniuszki, własnym "Hymnem" i polonezem Kurpińskiego "Witaj królu". W 1892 — po kolejnym pobycie w Krakowie — udał się do Wiednia, gdzie na Międzynarodowej Wystawie Muzyczno-Teatralnej prowadzone przez niego spektakle były jedyną wizytówką polskiej muzyki scenicznej: 10 i 14 września dyrygował "Halką", a 11 i 13 września prologiem, III aktem "Strasznego Dworu" Moniuszki oraz I aktem "Zabobonu czyli Krakowiaków i górali" Kurpińskiego w wykonaniu chóru i solistów opery lwowskiej oraz orkiestry opery wiedeńskiej). Jeszcze w 1896 Henryk Jarecki dał w Krakowie 52 przedstawienia (w tym "Goplanę" i "Lohengrina"), a w 1898 - po jednym z najlepszych lwowskich sezonów operowych - "Tannhäusera" i "Lohengrina". W latach 1897-1899 w ciągu 4 miesięcy wakacyjnych przebywał z lwowskim zespołem w Warszawie, gdzie w gmachu cyrkowym przy ul. Ordynackiej zapoznał publiczność przede wszystkim z operetkami, a także z własną operą "Powrót taty". W 1897 dał 97 przedstawień (w tym 19 razy "Powrót taty"), 1898 — 126 (w tym opery z udziałem Władysława Floriańskiego), 1899 - wspólnie z F. Słomkowskim 115 (w tym "Tannhäuser" i "Lohengrin" z Aleksandrem Bandrowskim).
W 1902 Henryk Jarecki został zaangażowany do filharmonii lwowskiej jako drugi dyrygent (obok Ludwika Czelańskiego), ale już po 2 tygodniach choroba spowodowana wieloletnią wyczerpującą pracą w teatrze, zmusiła go do rezygnacji z tego stanowiska. W filharmonii dyrygował odtąd tylko sporadycznie własnymi utworami, np. "Odą do młodości" (1904, koncert na fundusz budowy pomnika Adama Mickiewicza), "Rapsodem wojennym" i "Pneumellą" (1905).
Henryk Jarecki zasiadał w jury kilku konkursów muzycznych (1887, 1896, 1901, 1904, 1910) oraz dwukrotnie w 1912. W 1906 został wybrany drugim dyrygentem artystycznym Lutni (obok Stanisława Cetwińskiego). Od 1905 brał udział w pracach państwowej komisji kwalifikacyjnej dla kandydatów na nauczycieli muzyki w szkołach średnich i seminariach nauczycielskich. W ostatnich latach życia był nauczycielem muzyki w seminarium żeńskim i profesorem śpiewu chóralnego w szkole muzycznej Sabiny Kasparek oraz dyrektorem muzyki u dominikanów.
Henryk Jarecki był żonaty z Marią Szczepanowską, siostrą Stanisława. Jego synem był Bolesław, zmarły w 1919 w wieku 35 lat. Młodszym synem był kompozytor Tadeusz Jarecki.
Najmłodszy syn Juliusz urodzony 30 stycznia 1893 we Lwowie, student Politechniki Lwowskiej, zginął tragicznie 6 lutego 1916 pod Optową jako szeregowy 3 kompanii 6 pułku piechoty Legionów Polskich. 6 czerwca 1931 został pośmiertnie odznaczony Krzyżem Niepodległości.
Upamiętnienie.
Od 2011 roku jest patronem ulicy położonej pomiędzy wrocławskimi Wojszycami i Jagodnem.

</doc>
<doc id="732299" url="https://pl.wikipedia.org/wiki?curid=732299" title="Amimitl">
Amimitl

Amimitl – w mitologii azteckiej bóg ryb, rybaków i jezior.

</doc>
<doc id="732303" url="https://pl.wikipedia.org/wiki?curid=732303" title="Dystrykt Bolgatanga">
Dystrykt Bolgatanga

Okręg Miejski Bolgatanga jest dystryktem w Regionie Północno-Wschodnim w Ghanie, ze stolicą w Bolgatanga.
Atrakcje.
Malowane domy w Sumbrungu.
Jedną z najbardziej wyróżniających cech w Regionie Północno-Wschodnim są tradycyjne wsie, które urozmaicają krajobraz. Główną cechą wsi są chaty z dachami krytymi strzechą, malowane motywami dekoracyjnymi w imponujących kolorach. Piękny przykład tradycyjnych malowideł znaleziony został we wsi Sumbrungu, 8 kilometrów od Bolgatanga na trasie do Paga.
Wzgórza Tongo i świątynia Tengzug.
Wzgórza Tongo i świątynia Tengzug ulokowane są we wsi Tengzug, 17 kilometrów na południowy wschód od Bolgatanga. Ze swoim unikalnym krajobrazem, zdominowanym przez wielkie formacje granitu, obszar Tengzug rozwinął się jako święte epicentrum ludzi Talensis (grupa etniczna w północnej Ghanie). Świątynia Tengzug położona jest na wzgórzach Tongo i jest uważana za dającą szczęście i pomyślność wszystkim, którzy odwiedzają to miejsce.
Świątynia Naa Gbewaa.
"Grobowiec" Naa Gbewaa, założyciela plemienia Mole-Dagbon, jest zlokalizowany w mieście Pusiga. Legenda mówi, że Naa Gbewaa nigdy nie umierał, ale po prostu znikał podczas rozgrywanej bitwy. Świątynia była zbudowana w XIV wieku dla uczczenia pamięci Naa Gbewaa i dzisiaj jest miejscem duchowej czci.
Stawy krokodyle.
40 km od Bolgatanga wzdłuż granicy Burkina Faso, leży Paga, miejsce świętych stawów krokodyla. To są przypuszczalnie "najbardziej przyjacielskie" krokodyle w Ghanie, i mówi się, że zamieszkują w nich dusze rodziny królewskiej. Krokodyle wędrują swobodnie przez stawy i jest nie do pomyślenia, żeby ktoś mógł im wyrządzić krzywdę.
Główne festiwale w regionie.
Festiwal Sandema to święto tańca wojennego obchodzone przez ludzi Builsas w grudniu, upamiętnia koniec handlu niewolnikami w północnej Ghanie i schwytanie notorycznych rabusiów niewolników Samori i Babatu.
Święto Samapiid jest świętem dziękczynienia obchodzonym w grudniu przez ludzi Kusasis.
Święto Golob jest obchodzone w marcu przez Talensis z Tongo by zaznaczyć początek okresu siewów.

</doc>
<doc id="732304" url="https://pl.wikipedia.org/wiki?curid=732304" title="Pilusy">
Pilusy



</doc>
<doc id="732306" url="https://pl.wikipedia.org/wiki?curid=732306" title="Kąt naturalnego spoczynku">
Kąt naturalnego spoczynku

Kąt naturalnego spoczynku (kąt naturalnego zsypu, kąt naturalnego stoku, kąt tarcia) – jest to kąt maksymalnego nachylenia stoku, przy którym materiał skalny nie ulega przemieszczaniu.

</doc>
<doc id="732307" url="https://pl.wikipedia.org/wiki?curid=732307" title="Zespół Siewerta">
Zespół Siewerta



</doc>
<doc id="732308" url="https://pl.wikipedia.org/wiki?curid=732308" title="Gajusz (jurysta rzymski)">
Gajusz (jurysta rzymski)

Gajusz, Gaius (II w. n.e.) – jurysta rzymski, znany głównie jako autor "Instytucji Gajusza". Ponadto napisał "Libri ex Q. Mucio", "De verborum significatione" oraz komentarze: do edyktu miejskiego i prowincjonalnego, do ustawy XII tablic, do "lex Iulia et Papia", do "Senatus consultum Tertullianum" i "Senatus consultum Orphitianum". Przypisuje się mu także siedem ksiąg "Res Cottidianae sive Aurea" ("Sprawy codzienne czyli złote").
Niewiele wiadomo o jego życiu. Urodził się prawdopodobnie pod koniec panowania cesarza Trajana (98-117), a zmarł około 180 roku n.e. Fakt, że znane jest jedynie jego imię, a w jego stylu pisania występują formy greckie, może wskazywać, że mieszkał w którejś z rzymskich prowincji wschodnich. Nie jest to jednak pewne. Sam Gajusz jest uznawany w środowiskach naukowych za postać bardzo tajemniczą i kontrowersyjną.
W swojej działalności Gajusz zajmował się głównie nauczaniem prawa rzymskiego. Nie posiadał ius publice respondendi, nie piastował funkcji publicznych, nigdy nie był też cytowany przez współczesnych mu jurystów klasycznych. Dopiero po śmierci doceniono jego dorobek prawny. W 426 roku wraz z Papinianem, Paulusem, Ulpianem i Modestinusem został wymieniony w Ustawie o cytowaniu. Wiele fragmentów z jego komentarzy i monografii weszło następnie w skład "Digestów", a "Instytucje Gajusza" posłużyły jako podstawa dla nowych Instytucji Justyniana. Cesarz ten z uznaniem nazywał go "Gaius noster" ("nasz Gajusz").
Instytucje Gajusza.
Instytucje Gajusza, Institutiones - podręcznik do nauki prawa napisany przez Gajusza około 160 roku n.e. Składa się z czterech ksiąg. Przełomowa była zastosowana w nim systematyka prawa, które zostało podzielone na trzy działy:
Do XIX wieku "Instytucje Gajusza" znane były wyłącznie dzięki fragmentom z "Digestów" i "Instytucjom Justyniana". Dopiero w 1816 roku w bibliotece kapituły w Weronie zostały one odkryte przez Bartholda Niebuhra na pergaminowym palimpseście z V/VI wieku, publikacja drukiem nastąpiła w 1820 roku. To wydarzenie miało ogromny wpływ na rozwój wiedzy na temat prawa rzymskiego, szczególnie okresu prawa klasycznego. Tekst oryginalny odtworzono w ok. 80%, reszta została utracona na skutek błędnych technik konserwatorskich. Dwa brakujące fragmenty odnaleziono na papirusach w Egipcie w 1927 i 1933 roku.
Cytując "Instytucje Gajusza" najpierw umieszcza się literę G, a następnie numer księgi i numer fragmentu. np.: G. 2,78 oznacza, że tekstem tym jest 78 fragment z drugiej księgi "Instytucji Gajusza".

</doc>
<doc id="732317" url="https://pl.wikipedia.org/wiki?curid=732317" title="Triada Kartagenera">
Triada Kartagenera



</doc>
<doc id="732318" url="https://pl.wikipedia.org/wiki?curid=732318" title="Obwód Błagojewgrad">
Obwód Błagojewgrad

Obwód Błagojewgrad ("Macedonia Pirińska") – obejmuje obszar 6449 kilometrów kwadratowych. Jego granice stanowią na wschodzie Rodopy, na północy góry Riła, na zachodzie Macedonia Północna, a na południu Grecja. Wchodzi w skład regionu historyczno-geograficznego Macedonii. Obwody sąsiadujące z obwodem Błagojewgrad to: Smolan, Pazardżik, Kiustendił i sofijski.
Główne miasto Błagojewgrad (dawniej Gorna Dżumaja), inne miasta to Petricz, Sandanski, Razłog, Goce Dełczew.
Zamieszkany przez Bułgarów, Macedończyków, Turków i Romów.
Demografia.
Według spisu powszechnego w 2011 r. mieszkańcami obwodu było 251 097 Bułgarów, 17 027 Turków i 9 739 Romów. 196 942 mieszkańców obwodu to prawosławni, 40 667 to muzułmanie i 1499 protestanci.
Według spisu powszechnego w 2001 r. język bułgarski jest językiem ojczystym 306 118 mieszkańców, turecki 19 819, romski 9232, „inny” 2921, a 2424 nie sprecyzowało swojego języka ojczystego.
Gminy.
Okręg dzieli się na 14 gmin:

</doc>
<doc id="732319" url="https://pl.wikipedia.org/wiki?curid=732319" title="Tongo (Ghana)">
Tongo (Ghana)

Tongo – miasto i stolica dystryktu Talensi-Nabdam, w rejonie Północno-Wschodnim w Ghanie. Znane ze swoich pięknych krajobrazów, Świątyni Tengzug, festiwali i dożynek.

</doc>
<doc id="732325" url="https://pl.wikipedia.org/wiki?curid=732325" title="Instytucje Gajusza">
Instytucje Gajusza



</doc>
<doc id="732327" url="https://pl.wikipedia.org/wiki?curid=732327" title="Dodoma (region)">
Dodoma (region)

Dodoma – region ("mkoa") w Tanzanii.
W 2002 roku region zamieszkiwało 1 692 025 osób. W 2012 ludność wynosiła 2 083 588 osób, w tym 1 014 974 mężczyzn i 1 068 614 kobiet, zamieszkałych w 453 844 gospodarstwach domowych.
Region podzielony jest na 7 jednostek administracyjnych drugiego rzędu (dystryktów):

</doc>
<doc id="732328" url="https://pl.wikipedia.org/wiki?curid=732328" title="Gaius">
Gaius



</doc>
<doc id="732332" url="https://pl.wikipedia.org/wiki?curid=732332" title="Paga">
Paga

Paga – małe miasteczko w północnej Ghanie, leży w miejscu gdzie główna droga krajowa północ-południe dochodzi do granicy z Burkina Faso, 40km na północ od Bolgatanga i 12km od Navrongo. Znane ze swoich świętych stawów krokodyli.

</doc>
<doc id="732333" url="https://pl.wikipedia.org/wiki?curid=732333" title="CANDU">
CANDU



</doc>
<doc id="732335" url="https://pl.wikipedia.org/wiki?curid=732335" title="Institutiones">
Institutiones



</doc>
<doc id="732336" url="https://pl.wikipedia.org/wiki?curid=732336" title="Operacja konsekwencji">
Operacja konsekwencji

Niech J będzie językiem sformalizowanym.
Oznaczmy przez FORMJ zbiór wszystkich poprawnie zbudowanych formuł języka J. Funkcję C: 2FORMJ |→ 2FORMJ (tj. funkcję, której argumentami i wartościami są zbiory poprawnie zbudowanych formuł języka J) nazywamy operacją konsekwencji w języku J wtw dla dowolnych podzbiorów X, Y zbioru FORMJ spełnione są następujące warunki:
Gdy ponadto dla dowolnego A ∈ FORMJ spełniony jest warunek:
to C nazywamy finitystyczną operacją konsekwencji w J.

</doc>
<doc id="732337" url="https://pl.wikipedia.org/wiki?curid=732337" title="Sieć kratowa">
Sieć kratowa



</doc>
<doc id="732342" url="https://pl.wikipedia.org/wiki?curid=732342" title="Arcybiskupstwo lwowskie">
Arcybiskupstwo lwowskie



</doc>
<doc id="732345" url="https://pl.wikipedia.org/wiki?curid=732345" title="Ted A’Beckett">
Ted A’Beckett

Ted A’Beckett, właśc. Edward Lambert A’Beckett (ur. 11 sierpnia 1907 w Melbourne, zm. 2 czerwca 1989 tamże) – australijski krykiecista, z wykształcenia notariusz. Grał także w futbol australijski.
Jako krykiecista zagrał w czterech meczach testowych w latach 1928–1931 oraz w 47 meczach pierwszej klasy.

</doc>
<doc id="732350" url="https://pl.wikipedia.org/wiki?curid=732350" title="Krzysztof Pańczyk">
Krzysztof Pańczyk

Krzysztof Pańczyk (ur. 14 lipca 1958 w Kielcach) – polski szachista, mistrz międzynarodowy od 1984 roku. Absolwent Politechniki Warszawskiej (Wydział Mechaniki Precyzyjnej, 1982) oraz Katolickiego Uniwersytetu Lubelskiego (filologia angielska, 2007), trener I klasy (Warszawa, 2015). Aktualnie nauczyciel języka angielskiego w Zespole Szkół Ponadgimnazjalnych nr 3 imienia Stanisława Staszica w Siedlcach.
Kariera szachowa.
W 1977 r. zwyciężył w Bolesławcu w mistrzostwach Polski juniorów do 20 lat oraz (na przełomie 1977 i 1978) reprezentował Polskę na mistrzostwach Europy juniorów w Groningen. Dwa lata później zadebiutował w finale mistrzostw Polski mężczyzn. Do 1992 r. ośmiokrotnie brał udział w turniejach o mistrzostwo kraju, największy sukces odnosząc w 1991 r. w Cetniewie, gdzie zdobył brązowy medal. W 1981 r. wystąpił w reprezentacji Polski na drużynowych mistrzostwach świata do 26 lat w Grazu. W latach 1982 oraz 1984 dwukrotnie uczestniczył w memoriałach Akiby Rubinsteina w Polanicy-Zdroju. W 1990 r. zdobył w Dębicy tytuł mistrza Polski w szachach szybkich. Wygrał cztery turnieje międzynarodowe: Turniej o Puchar Prezesa KS Korona (Kraków 1980), Turniej o Puchar Ministra Komunikacji (Warszawa 1983), Międzynarodowy Turniej Wyzwolenia Warszawy (1984) i London International IM (Londyn 1997), jak również wiele krajowych, m.in.: mistrzostwa Polski nauczycieli (Nisko 1994) oraz dwukrotnie półfinały mistrzostw Polski (Żarki Letnisko 1986, Gdynia 1987). W 1998 r. zajął w Rhyl II miejsce w mistrzostwach Walii Północnej.
Wielokrotnie startował w rozgrywkach o drużynowe mistrzostwo Polski, zdobywając cztery medale: dwa srebrne (Rewal 1992, Lubniewice 1993 – oba w barwach Polonii Warszawa) oraz dwa brązowe (Lublin 1979 – w barwach Hutnika Warszawa, Krynica-Zdrój 1988 – w barwach Polonii Warszawa). Dwukrotnie (Międzybrodzie Żywieckie 1985 i Jachranka 1987) uzyskał najlepsze indywidualne wyniki na II szachownicy.
W 1986 r. został odznaczony medalem 60-lecia Polskiego Związku Szachowego za wybitne zasługi dla szachów.
Jego partia z Schurade (mecz Polska - NRD do 26 lat, Zakopane 1978) znalazła się w książce Johna Emmsa "The Most Amazing Chess Moves of All Time" ("Najbardziej zdumiewające posunięcia szachowe wszystkich czasów").
Najwyższy ranking w karierze osiągnął 1 lipca 1984 r., z wynikiem 2440 punktów zajmował wówczas 4. miejsce wśród polskich szachistów.
Publikacje.
Wydał sześć książek poświęconych teorii debiutów:
Od 2002 r. współpracuje z Jackiem Ilczukiem, z którym regularnie publikuje artykuły teoretyczne w holenderskim kwartalniku "New in Chess Yearbook".

</doc>
<doc id="732351" url="https://pl.wikipedia.org/wiki?curid=732351" title="Zbiór wszystkich konsekwencji zbioru formuł zdaniowych">
Zbiór wszystkich konsekwencji zbioru formuł zdaniowych

Zbiór wszystkich konsekwencji zbioru formuł zdaniowych X (Cn(X)) definiujemy jako:

</doc>
<doc id="732358" url="https://pl.wikipedia.org/wiki?curid=732358" title="Zbiór wszystkich konsekwencji logicznych zbioru formuł zdaniowych">
Zbiór wszystkich konsekwencji logicznych zbioru formuł zdaniowych

Zbiór wszystkich konsekwencji logicznych zbioru formuł zdaniowych X (oznaczany Cn(X)) definiujemy jako:
gdzie Arp to zbiór wszystkich aksjomatów KRP (klasycznego rachunku predykatów, inna nazwa: rachunku predykatów pierwszego rzędu), a Cn(X) to zbiór wszystkich konsekwencji zbioru formuł zdaniowych X.

</doc>
<doc id="732360" url="https://pl.wikipedia.org/wiki?curid=732360" title="Aksjomat KRP">
Aksjomat KRP



</doc>
<doc id="732364" url="https://pl.wikipedia.org/wiki?curid=732364" title="Defenestracja wrocławska">
Defenestracja wrocławska

Defenestracja wrocławska – nazwa zajść i zamieszek we Wrocławiu, które miały miejsce w dniach 18 lipca – 22 lipca 1418 roku. Wyraz "defenestracja" oznacza wyrzucenie przez okno. Do historii przeszły przede wszystkim te akty, które dotyczyły wyrzucenia lub wyskoczenia, zwykle nagłego, przez okno znienawidzonych notabli sprawujących władzę. Zamieszki wrocławskie były efektem napięć społeczno-politycznych, których przyczyny jawią się jako na tyle skomplikowane, że zagadnienie ich genezy można rozpatrywać w kilku kontekstach. Można doszukiwać się ich podobieństw m.in. do defenestracji praskich. Zarówno pierwszej z 1419 roku, jak i drugiej późniejszej o dwa stulecia. Podobnie jak druga defenestracja praska była wstępem do wojny trzydziestoletniej, tak defenestracja wrocławska była wstępem do wojen husyckich.
Aspekt społeczny.
Za panowania dynastii Luksemburczyków gotycki Wrocław przeżywał okres swego największego rozkwitu. Był drugim po Pradze pod względem wielkości miastem potężnej Korony Królestwa Czech i ukochanym miastem cesarza Karola Luksemburczyka. Miasto to stanowiło centrum wspaniałej sztuki gotyckiej promieniującej na cały Śląsk, której odzwierciedleniem są gotyckie kościoły w Strzegomiu, Świdnicy, Środzie Śląskiej, Ziębicach i Nysie, zamki i obwarowania w Oławie, Grodźcu i Paczkowie.
Na łonie rozrastającego się liczebnie stanu mieszczańskiego rysował się ostry konflikt pomiędzy najbogatszą warstwą miejską – patrycjatem a warstwami średniego i ubogiego mieszczaństwa, czyli plebsem. Władzę w mieście sprawowała wąska elita kilku rodów patrycjuszowskich – byli to Borgowie, Dompnigowie oraz Rehdigerowie. Najwyższa władza we Wrocławiu należała do rady miejskiej na czele z burmistrzem. Władza sądownicza należała do ławników, którzy w liczbie od ośmiu do dwunastu zasiadali w radzie oraz do wójta urzędującego w ratuszu. Najbogatsze rody patrycjuszowskie opanowały radę miejską oraz wedle własnego uznania obsadzały urząd burmistrza. Z biegiem czasu patrycjusze obsadzili swoimi przedstawicielami także urzędy ławników. Urzędnikiem, który miał bronić interesów średniego i uboższego mieszczaństwa wobec potęgi patrycjuszy był wójt. Rody patrycjuszowskie starały się więc wyeliminować kolejnych wójtów z udziału w rządzeniu miastem, aż wreszcie urząd wójta został przez patrycjuszowską radę miejską wykupiony. W ten sposób średnie i ubogie mieszczaństwo straciło jedynego reprezentanta własnych interesów w systemie władzy. Średnie mieszczaństwo było wówczas zorganizowane w cechy rzemieślnicze z mistrzami cechowymi na czele. Pomiędzy cechami rzemieślniczymi a patrycjuszowską radą miejską rosła wzajemna wrogość.
W początkach XV stulecia napięcie społeczne w mieście znacznie spotęgowało się na skutek wzrostu nakładanych przez patrycjuszy na cechy rzemieślnicze podatków oraz niejasności egzekwowanych przez radę przepisów prawnych. W wyniku obsadzania urzędów miejskich (rajców, burmistrzów, ławników) przez wąską grupę patrycjuszy nastąpił ogólny upadek prawa i porządku. W roku 1406 udało się patrycjuszom stłumić w zarodku próbę buntu cechów. Jednakże w dniu 18 lipca 1418 roku grupa rzemieślników, głównie rzeźników i sukienników, pod wodzą bednarza Jakoba Kreuzberga uderzyła na ratusz miejski i wtargnęła do środka budynku siejąc tam spustoszenie. Do rzeszy buntowników dołączyły cechy bednarzy, piwowarów i szewców. Zbuntowani rzemieślnicy cechowi zabili burmistrza Nikolausa Freibergera oraz ławników bądź rajców – Hannsa Sachsena, Johanna Stillego, Heinricha Schiedena, Nikolausa Faustlinga i Nikolausa Neumarkta. Stojący na czele zbuntowanych szewców Georg Rathburg zrzucił z wieży na piki uniesione przez zbuntowany plebs miejski, zgromadzony na Rynku Rybnym, swego kuzyna Johanna Megerlina.
Burmistrza i rajców ścięto mieczem ceremonialnym, ofiarowanym miastu przez Karola Luksemburczyka, co niezmiernie musiało dotknąć cesarza. Po pięciu dniach zamieszek i chaosu przywrócono w mieście porządek ponieważ wystraszeni patrycjusze rozwiązali starą radę miejską i wybrali nową z udziałem przedstawicieli cechów miejskich, co na pewien czas uspokoiło wzburzonych rzemieślników. Zwycięstwo cechów było jednak pozorne, gdyż patrycjusze wciąż mocno dzierżyli stery władzy nad miastem.
Aspekt narodowościowo-etniczny.
Bunt cechów nie nabrałby we Wrocławiu tak żywiołowego charakteru, gdyby nie miał poparcia plebsu – najniższej warstwy społecznej miasta. W roku 1403 liczył Wrocław 17 tysięcy mieszkańców.
Pomiędzy ludnością polską a napływową i bogatszą niemiecką od początku rządów czeskich narastało napięcie. W roku 1327, kiedy miasto zerwało więzy łączące je z Koroną Polską, zabroniono używania języka polskiego w procesach sądowych o długi i w procesach o spadek majątkowy. Dwa lata po przejęciu rządów w mieście przez czeskiego starostę (1337 rok) wyjęto Wrocław spod sądów prawa polskiego, co skazało ludność polską, nie orientującą się w prawie niemieckim, na stopniową marginalizację. Dodatkowo zaognił stosunki etniczne w mieście spór toczony w latach 1337–1341 pomiędzy biskupem Nankerem – reprezentującym metropolię gnieźnieńską i interesy polskie, a królem czeskim Janem Luksemburczykiem, wspieranym przez niemieckie mieszczaństwo. Chodziło w nim o poddanie biskupa władzy cesarza, na co Nanker przystać nie mógł, gdyż taki uszczerbek prerogatyw biskupich, uznanie wyższości władzy cesarskiej nad biskupią, uderzałby w interesy i kościoła, i Polski.
Niemieccy mieszczanie zmusili Nankera do opuszczenia Wrocławia, jednak biskup ze swoich praw, nadanych przez Piastów, nie zrezygnował. Polscy mieszkańcy miasta stanowili w nim jednak zbyt małą siłę, by zaważyć na losach toczącej się w latach 1345–1348 wojny o Śląsk pomiędzy Kazimierzem Wielkim, parokrotnie oblegającym wrocławskie mury, a Janem i Karolem Luksemburczykami. Nie byli polscy wrocławianie w stanie zdobyć w obleganej stolicy Śląska przewagi nad niemieckim mieszczaństwem i otworzyć przed wojskami polskimi miejskich bram.
Złagodzenie waśni etnicznych w mieście przyniósł dopiero wrocławski zjazd Kazimierza Wielkiego z Karolem Luksemburczykiem w roku 1351. Obaj władcy ustalili, że biskupstwo wrocławskie pozostanie podległe Gnieznu, natomiast Śląsk pozostanie w składzie Czech. Mediatorem pomiędzy Polską a Czechami był biskup wrocławski Przecław z Pogorzeli – zwolennik politycznej władzy Czech nad Śląskiem i kościelnej władzy Gniezna nad biskupstwem wrocławskim. Na znak uspokojenia nastrojów i konfliktów ufundowano wówczas we Wrocławiu kościół św. Doroty.
Na przełomie XIV i XV wieku polska ludność miejska była jednak coraz bardziej marginalizowana i konflikty etniczne wciąż tliły się, by wreszcie dać o sobie znać. Zamieszki z roku 1418 wzięły swój początek we wrocławskim kościele św. Klemensa, który służył do zgromadzeń ludności polskiej. Tam zebrali się cechowi buntownicy i stamtąd ruszyli na ratusz miejski. Plebs polski gromadnie wsparł cechy w walce z niemieckim patrycjatem, poważnie przyczynił się do zachwiania władzy patrycjuszów we Wrocławiu, jednak nie poprawiło to jego statusu w obrębie ustroju miejskiego. Społeczność polska nadal topniała, marginalizowała się. O jej ekonomicznej słabości może świadczyć fakt, iż w roku 1462 musiano powołać specjalny fundusz, aby utrzymać polskich kaznodziejów, kościoły i duchowieństwo, co świadczy o finansowej upadłości polskich instytucji kościelnych we Wrocławiu.
Aspekt ogólnopolityczny.
Wrocławski bunt miejski z 1418 roku był jedną z iskier, od której zapłonęła cała Korona Czeska. Już w lipcu 1419 roku doszło do zamieszek na tle narodowościowym i buntu społecznego w Pradze (również określanych jako defenestracja). Wkrótce miał się rozpocząć okres wojen husyckich. Jak w soczewce skupiły się w opisanych powyżej zamieszkach wrocławskich oba aspekty wojen husyckich – aspekt narodowościowy, czyli opór czeski (czy może szerzej słowiański) przeciwko stopniowej germanizacji oraz aspekt społeczny, a więc walka przeciwko uprzywilejowanym stanom społeczeństwa feudalnego takim jak hierarchia kościelna, patrycjusze, książęta feudalni.
Znaczenie wrocławskiej defenestracji dla zainicjowania przewlekłej „husyckiej rewolty” dostrzegał nawet król (późniejszy cesarz rzymski) Zygmunt Luksemburczyk, nakazując w roku 1420 ścięcie we Wrocławiu dla wzbudzenia tam postrachu – Jana Krásy – husyckiego burmistrza Pragi, który rok po buncie wrocławskim (1419) powiódł do powstania przeciw Luksemburczykom oraz Niemcom ludność czeskiej stolicy.
Epilog.
W roku 1420 do Wrocławia przybył król rzymski, węgierski oraz dziedzic tronu czeskiego Zygmunt Luksemburski (praska koronacja miała miejsce dopiero latem 1420 r.) i przystąpił do pospiesznego karania przywódców oraz prowodyrów buntu z roku 1418. późniejszy cesarz oskarżał ich o nielojalność wobec władcy i władzy.
Na ścięcie skazano trzydzieści osób. Drugie tyle zostało dożywotnio wygnanych z Wrocławia.
Zachowana lista skazanych, zawarta w cesarskim dekrecie z 26 marca 1420 roku, wymieniała nazwiska i profesje skazańców:
Johann Schultheiss – rzeźnik, Kaspar Münchof – oberżysta, Nikolaus Kastner, Hackenteufel – hydraulik, Francis Döring, Nikolaus Kolkamer, Nikolaus Seder – murarz, Arnold – oracz, Czerwony Jorge – szlifierz, Heckler – syn malarza, Egrer – murarz, Burkhard – igielnik, Heinrich Steynmüller, Nikolaus Schönbrücke – garbarz, Feyngenest, Esscher, Brumhoz, Teufel – chłopak krawca, Johann – tkacz, Jörge. Pojawiają się w owym spisie osoby, których nazwiska bądź imiona zdradzają polskie (ewentualnie czeskie) lub częściowo polskie korzenie skazanych: Bartosz Wigandsdorff, Jan Donin, Peter Bursnicz, Nicolas Stelczner – furman, Johann Polan, Pawel – rzeźnik, Polkewicz – rzeźnik, Jan – chłopak szlifierza, Mikołaj Polan, Bartosz – murarz. Na wygnanie skazano m.in. osoby o następujących nazwiskach: Stewbel – winiarz, Taschner – garbarz, Mönch – czeladnik, Quittenberg – tkacz, Mertin – płatnerz, Thomas – rękawicznik, Johann Muhlheim – kuśnierz, Frankenstein – słodownik, a z polsko brzmiących nazwisk bądź imion: Wojciech – oberżysta, Hugwicz – kołodziej.
Król, obawiając się powstania miejskiego plebsu nakazywał zatarasować wszystkie ulice miejskie prowadzące na miejsce kaźni na Rynku Owocowym. Odcięte głowy skazańców posmarowano smołą, zagotowano we wrzątku i zatknięte na piki eksponowano na murach miasta. Zdekapitowane ciała pochowano w bezimiennych mogiłach na cmentarzu św. Elżbiety.

</doc>
<doc id="732366" url="https://pl.wikipedia.org/wiki?curid=732366" title="Zespół Afzeliusa">
Zespół Afzeliusa



</doc>
<doc id="732369" url="https://pl.wikipedia.org/wiki?curid=732369" title="Tatjana Sazonowa">
Tatjana Sazonowa

Tatjana Pantieliejmonowna Sazonowa (ros. Татьяна Пантелеймоновна Cазонова; ur. 29 grudnia 1926 r. w Moskwie, zm. 11 listopada 2011 tamże) – radziecka montażystka, animatorka oraz scenograf i ilustrator.
Życiorys.
Córka reżysera filmów animowanych Pantielejmona Sazonowa. Żona Jurija Prytkowa – animatora i reżysera radzieckich kreskówek.
W 1951 roku ukończyła Wszechzwiązkowy Państwowy Instytut Kinematografii (WGIK). Pracowała w tworzeniu tradycyjnej rysunkowej animacji w filmach w reżyserii Leonida Amalrika (w parze z Nadieżdą Priwałową) i Jurija Prytkowa. Ilustratorka książek dla dzieci.
W latach 1969–1973 była montażystką do serialu animowanego "Wilk i Zając" (odcinki 1-7).

</doc>
<doc id="732371" url="https://pl.wikipedia.org/wiki?curid=732371" title="Grand Prix Polski na Żużlu 1995">
Grand Prix Polski na Żużlu 1995

Wyniki Grand Prix Polski, pierwszej eliminacji Mistrzostw Świata Grand Prix w sezonie 1995.
To historyczna, pierwsza eliminacja żużlowego Grand Prix. Cykl GP zastąpił dotychczas jednodniowe finały IMŚ.
Lista startowa.
Stawkę 17 stałych uczestników Grand Prix uzupełnił z dziką kartą Dariusz Śledź. W turnieju nie wystąpił Josh Larsen: nastąpiło przesunięcie zawodników rezerwowych i drugą rezerwą został Peter Karlsson. W nawiasach podano numery stałe.
Opis.
Historyczną, pierwszą rundę Grand Prix wygrał Polak Tomasz Gollob. Wygrał finał A, pomimo że finału wszedł z ostatniego czwartego miejsca. Startujący z dziką kartą, Dariusz Śledź zajął ostatecznie 10 pozycję. Duńczyk Tommy Knudsen odniósł kontuzję w drugim swoim biegu i musiał wycofać się z turnieju. Słaby występ (najgorszy ze stałych uczestników) sprawił, że GP Austrii musiał oglądać z parkingu jako rezerwowy (nr startowy 17).

</doc>
<doc id="732374" url="https://pl.wikipedia.org/wiki?curid=732374" title="Combichrist">
Combichrist

Combichrist – norweska grupa muzyczna, obecnie nagrywająca w Stanach Zjednoczonych.
Historia.
W 2003 roku Andy LaPlegua z Icon of Coil napisał kilka utworów power noise'owych używając nazwy swojego nowego side-projectu DRIVE. Uległa ona później zmianie na Combichrist, kiedy pierwszy album, "The Joy Of Gunz", miał zostać wydany przez Out of Line. Następujące po nim single i koncerty spowodowały obecną sławę Combichrist jako grupy charakteryzującej się silnymi performance'ami obfitującymi m.in. w interakcję Andy'ego z publicznością i litry sztucznej krwi.
Drugi singel, "Sex, Drogen Und Industrial", przez siedem tygodni był na pierwszym miejscu w Deutsche Alternative Charts. "Get Your Body Beat" z kolei był numerem jeden na Hellenic Alternative Charts na lipiec/sierpień i wrzesień 2006 roku. Muzyka Combichrist została wykorzystana w filmie akcji science fiction, "The Gene Generation", ponadto teledysk do utworu "Get Your Body Beat" znajduje się na płycie DVD z filmem. 
W marcu 2007 roku ukazał się kolejny album Combichrist zatytułowany "What The F**k Is Wrong With You People?". W tym samym czasie zaczęła się również promująca go trzyczęściowa trasa koncertowa o nazwie "What The F**k Is Wrong With This Tour?" obejmująca w głównej mierze Europę, Australię i Amerykę Północną, w zakresie której odbyły się również dwa występy w Polsce – 24 marca w Krakowie oraz 25 marca w Warszawie. 
W 2013 roku część twórczości zespołu została wykorzystana jako oficjalny soundtrack do gry DmC: Devil may Cry. 
Nazwa "Combichrist" pochodzi od fanzinu hardcore'owego który LaPlegua prowadził w późnych latach 90. wraz z gitarzystą JR Ewing Håkonem Mellą.

</doc>
<doc id="732377" url="https://pl.wikipedia.org/wiki?curid=732377" title="Bazydiospora">
Bazydiospora

Bazydiospora, zarodnik podstawkowy () – rodzaj zarodnika wytwarzany przez grzyby z gromady podstawczaków ("Basidiomycota"). Powstaje w wyniku mejozy, należy więc do grupy mejospor.
Wytwarzanie i rola bazydiospor.
Wytwarzanie bazydiospor to jeden z etapów cyklu rozwojowego grzybów. U pieczarniaków ("Agaricomycetes") z grzybni powstaje owocnik, na nim hymenofor, a w jego hymenium wytwarzane są specjalne struktury zwane podstawkami ("basidium"). To na nich wytwarzane są bazydiospory. Po rozprzestrzenieniu się kiełkują, wytwarzają grzybnię i cykl się powtarza. Niektóre rodzaje bazydiospor nazywane bywają sporydiami (np. powstające u rodziny rdzowatych "Pucciniaceae"). U grzybów wytwarzających hymenofor blaszkowy bazydiospory powstają na ostrzach blaszek, czasami jednak na bokach – są to pleurospory.
U grzybów podstawkowych strzępki są dikarionami, tzn. w każdej komórce posiadają po dwa haploidalne jądra. Gdy grzyb wytwarza owocniki, w znajdujących się w nich podstawkach dochodzi do kariogamii, czyli zlania się jąder. Powstaje jedno jądro diploidalne. Po tym następuje mejoza, w wyniku której z każdego jądra powstają 4 jądra haploidalne. Na wierzchołku podstawki w tym czasie wytwarzane są wyrostki zwane sterygmami. Najczęściej na każdej podstawce powstają po 4 sterygmy. Do każdej z nich przechodzi jedno jądro i powstaje z niego bazydiospora, która wkrótce otacza się grubą błoną i odpada od sterygmy.
Dzięki rozmnażaniu płciowemu bazydiospory zapewniają gatunkowi różnorodność genetyczną. U podstawczaków są głównym sposobem rozmnażania się. Są głównie memnosporami, czyli zarodnikami przeznaczonymi do rozprzestrzeniania się i rozmnażania.
Budowa bazydiospor.
Bazydiospory są zazwyczaj jednokomórkowe (bez przegród) i zwykle mają kształt kulisty, owalny, podłużny, elipsoidalny lub cylindryczny. Powierzchnia zarodników może być dość gładka lub może być urzeźbiona: szorstka, brodawkowata (guzkowata), brodawkowato-siatkowata, siatkowata, z błoniastymi wyrostkami ("epicutis", "calyptra") lub kolczasta. Mogą być hialinowe (szkliste) lub barwne. Barwę zwykle nadaje im ich ściana komórkowa, chociaż w rzadkich przypadkach – jak np. u "Clavaria helicoides " za barwę odpowiada cytoplazma. W ścianie wyróżnia się 5 warstw: endosporium, episporium, exosporium, perisporium i ektosporium. Ściana zawiera chitynę i glukan, co jest cechą charakterystyczną wyłącznie dla grzybów.
Długość bazydiospor może wynosić od 2,3–3 μm u gęśnicy czerwonawej ("Rugosomyces chrysenteron") do 16 μm u monetki bukowej ("Oudemansiella mucida"), a to przy mniej więcej kulistym kształcie oznacza, że ich objętość waha się w granicach 1:350 u różnych gatunków. Zmienność rozmiarów w obrębie jednego gatunku zwykle waha się w granicach 20%. Zarodniki powstające na podkładkach 4-sterygmowych są zazwyczaj mniejsze od zarodników na podkładkach 2-sterygmowych. Gdy wystawione są przez dłuższy czas na działanie wilgoci pęcznieją, zwiększając swoje rozmiary. Drobne owocniki, a także starzejące się podstawki wytwarzają mniejsze zarodniki. U niektórych gatunków zmienność rozmiarów jest tak duża, że mówi się o ich różnozarodnikowości. Wielkość zarodników jest ważną cechą diagnostyczną przy rozróżnianiu gatunków. Aby otrzymać wiarygodne dane, do pomiaru identyfikacyjnego bierze się 10–20 zarodników z młodych i starych owocników w stanie świeżym, a przy eksykatach 25 lub więcej, następnie oblicza się wartość średnią (liczba Q).
Wiele bazydiospor ma asymetryczny kształt ze względu na ich rozwój na podstawce. Na ich powierzchni w miejscu, w którym przyczepione były do sterygmy, zwykle występuje wyrostek wnęki ("hilar appendage", "apiculus"). W niektórych zarodnikach jest on dobrze widoczny, w innych słabo i to również jest cechą diagnostyczną przy rozróżnianiu gatunków. U niektórych gatunków po przeciwległej stronie wnęki występuje pora rostkowa.
Rozprzestrzenianie bazydiospor.
Występują 3 sposoby rozprzestrzeniania się bazydiospor:

</doc>
<doc id="732379" url="https://pl.wikipedia.org/wiki?curid=732379" title="Kariogamia">
Kariogamia

Kariogamia – zlewanie się jąder (przedjądrzy) kopulujących komórek rozrodczych w jedno jądro zygoty. W wyniku tego powstaje jądro o diploidalnej liczbie chromosomów. Kariogamia jest jedną z faz syngamii, która składa się z plazmogamii i kariogamii. Najważniejszym momentem syngamii jest jednak kariogamia. Często plazmogamia i kariogamia zachodzą równocześnie, czasami jednak, np. u grzybów wyższych procesy te oddzielone są od siebie. Najpierw zachodzi plazmogamia i powstaje komórka dwujądrowa, dopiero po pewnym czasie i podziałach w innych komórkach dochodzi do kariogamii i powstania komórki jednojądrowej, diploidalnej.

</doc>
<doc id="732380" url="https://pl.wikipedia.org/wiki?curid=732380" title="Obraz następczy">
Obraz następczy



</doc>
<doc id="732381" url="https://pl.wikipedia.org/wiki?curid=732381" title="Twierdzenie o dedukcji">
Twierdzenie o dedukcji

Twierdzenie o dedukcji – jeżeli formula_1 jest zdaniem oraz formula_2 to formuła zdaniowa formula_3 należy do zbioru formula_4 gdzie formula_5 to zbiór wszystkich konsekwencji logicznych zbioru formuł zdaniowych formula_6
Definicja formalna.
Niech formula_7 będzie jakimkolwiek językiem rozszerzającym język klasycznego rachunku zdań i niech
formula_8 będzie rachunkiem zdaniowym w tym języku.
Klasycznym twierdzeniem o dedukcji dla rachunku formula_8 nazywamy następujące stwierdzenie:
Prawdziwość twierdzenia o dedukcji wymaga wyprowadzalności reguły odrywania dla spójnika implikacji formula_14
Wyprowadzalność tej reguły nie jest niestety warunkiem wystarczającym do jego prawdziwości.
Niech bowiem
gdzie:
Wówczas
Klasyczne twierdzenie o dedukcji jest prawdziwe m.in. w klasycznym i intuicjonistycznym rachunku zdań oraz w rachunku predykatów w ujęciu Endertona.

</doc>
<doc id="732384" url="https://pl.wikipedia.org/wiki?curid=732384" title="Prawo Metcalfe’a">
Prawo Metcalfe’a

Prawo Metcalfe’a mówi, że użyteczność sieci telekomunikacyjnej lub innego systemu teleinformatycznego rośnie proporcjonalnie do kwadratu liczby urządzeń (użytkowników) do niej podłączonych. Mimo że autorstwo prawa jest przypisywane Robertowi Metcalfe w związku z jego pracą nad Ethernetem, zostało sformułowane po raz pierwszy przez George’a Gildera.
Można to wyjaśnić na przykładzie wzajemnych połączeń telefonicznych typu „każdy z każdym”. Sieć telekomunikacyjna, w której połączonych jest tylko dwóch użytkowników nie jest bardzo użyteczna, ponieważ istnieje w niej tylko jedno połączenie. Dołączając kolejnego użytkownika do sieci liczba połączeń „każdy z każdym” rośnie zgodnie ze wzorem formula_1 co jest zależnością kwadratową.
Krytyka.
Prawo Metcalfe’a oparte jest o założenie, że wartość każdego połączenia w sieci jest jednakowa lub, nieco ogólniej, że wartość sieci dla indywidualnego użytkownika jest funkcją liniową liczby dostępnych mu połączeń. Założenia te zostały poddane znaczącej krytyce, ponieważ w rzeczywistości wartość każdego połączenia może być inna. Co więcej, jest prawdopodobne, że użytkownicy ceniący połączenia bardziej przystąpią do sieci wcześniej, niż ci, którzy cenią je mniej. W takim przypadku wartość całości sieci będzie rosnąć wolniej niż kwadrat liczby użytkowników.

</doc>
<doc id="732385" url="https://pl.wikipedia.org/wiki?curid=732385" title="Półspalanie">
Półspalanie

Półspalanie – proces spalania węgla lub związków organicznych w warunkach niedoboru tlenu, z wytworzeniem tlenku węgla (II) i wody.
Przykładowa reakcja półspalania metanu:

</doc>
<doc id="732388" url="https://pl.wikipedia.org/wiki?curid=732388" title="Andrzej Marciniak (matematyk)">
Andrzej Marciniak (matematyk)

Andrzej Jerzy Marciniak (ur. 6 września 1953 w Poznaniu) – polski matematyk, astronom i informatyk, profesor nauk technicznych. Specjalizuje się w metodach numerycznych, mechanice nieba oraz programowaniu komputerów. Profesor uczelni w Instytucie Informatyki Wydziału Informatyki Politechniki Poznańskiej oraz (od roku 2013) profesor zwyczajny w Katedrze Informatyki Akademii Kaliskiej im. Prezydenta Stanisława Wojciechowskiego.
Kariera naukowa.
Na poznańskim Uniwersytecie im. A. Mickiewicza ukończył z wyróżnieniem matematykę (1977, specjalność: metody numeryczne) i astronomię (1979, specjalność: mechanika nieba) oraz uzyskał stopień doktora nauk matematycznych (1981). Habilitował się na toruńskim UMK z astronomii w 1994 na podstawie dorobku naukowego i rozprawy pt. "Wybrane metody numeryczne rozwiązywania zagadnienia n ciał". Tytuł naukowy profesora nauk technicznych został mu nadany w 2010. W latach 1997–2008 był członkiem Polskiego Towarzystwa Informatycznego, w ramach którego pełnił funkcję prezesa (2005–2008). Członek Komitetu Informatyki PAN w kadencji 2007–2011. Na UAM pracował w latach 1977–1987 jako asystent i adiunkt w Instytucie Matematyki, zaś w latach 2000–2011 jako profesor w Zakładzie Algorytmiki i Programowania Wydziału Matematyki i Informatyki UAM. Od 1987 nieprzerwanie pracuje naukowo na Politechnice Poznańskiej (do 1993 w Instytucie Matematyki, a później w Instytucie Informatyki).
Publikacje.
Autor licznych książek poświęconych programowaniu, głównie w języku Pascal i Delphi, a także kilkudziesięciu innych publikacji z zakresu metod numerycznych i programowania komputerów. Jest współautorem (wraz z Michałem Jankowskim) słownika informatycznego angielsko-polskiego wydanego przez PWN.
W dorobku publikacyjnym A. Marciniaka znajdują się m.in.:
Artykuły publikował w takich czasopismach jak „Computational Methods in Science and Technology”, „Journal of Medical Informatics &amp; Technologies”, „Parallel Processing and Applied Mathematics”, „Computers &amp; Mathematics With Applications” oraz „Numerical Algorithms”.
Odznaczenia.
Odznaczony Srebrnym Krzyżem Zasługi (2001) oraz Medalem Komisji Edukacji Narodowej.

</doc>
<doc id="732389" url="https://pl.wikipedia.org/wiki?curid=732389" title="Jennifer Jason Leigh">
Jennifer Jason Leigh

Jennifer Jason Leigh, właśc. Jennifer Lee Morrow (ur. 5 lutego 1962) – amerykańska aktorka filmowa i teatralna pochodzenia żydowskiego, nominowana do Oscara dla najlepszej aktorki drugoplanowej za rolę w filmie "Nienawistna ósemka". Karierę rozpoczynała już jako dziecko.
Zasiadała w jury konkursu głównego na 57. MFF w Wenecji (2000).

</doc>
<doc id="732398" url="https://pl.wikipedia.org/wiki?curid=732398" title="Czesława Pilarska">
Czesława Pilarska

Czesława Halina Pilarska (z domu Grochot, ur. 2 grudnia 1966 w Krakowie) – polska szachistka (mistrzyni międzynarodowa od 1993 roku) i ekonomistka.
Kariera szachowa.
W latach 1987 (w Augustowie) i 1989 (w Leszczynach) dwukrotnie zdobyła tytuł młodzieżowej mistrzyni Polski w kategorii do 23 lat. W 1990 r. zdobyła w Dębicy brązowy medal mistrzostw Polski w szachach szybkich. W finale mistrzostw Polski kobiet zadebiutowała w 1988 r. w Bielsku-Białej. Do 1994 r. w finałowych turniejach uczestniczyła siedmiokrotnie. Największy sukces w karierze osiągnęła w 1991 r. w Lubniewicach, zdobywając tytuł mistrzyni kraju. W tym samym roku reprezentowała Polskę na turnieju strefowym (eliminacji mistrzostw świata) w Hajdúszoboszló. Również w 1991 r. osiągnęła duży sukces, remisując w symultanie z mistrzem świata, Garrim Kasparowem. W 1992 r. zajęła III m. w międzynarodowym turnieju w Gdyni (za Krystyną Dąbrowską i Grażyną Szmacińską).
Najwyższy ranking w karierze osiągnęła 1 lipca 1993 r., z wynikiem 2210 punktów dzieliła wówczas 6-7. miejsce wśród polskich szachistek.
Kariera naukowa.
W roku 1998 zaprzestała aktywnej gry w turniejach, poświęcając się pracy naukowej. W czerwcu 1999 roku wszczęła przewód doktorski, a w październiku 2002 roku uzyskała tytuł doktora nauk ekonomicznych (temat rozprawy: "Wpływ bezpośrednich inwestycji zagranicznych na gospodarkę polską w okresie transformacji systemowej"). Aktualnie jest pracownikiem naukowym Katedry Mikroekonomii Uniwersytetu Ekonomicznego w Krakowie.

</doc>
<doc id="732403" url="https://pl.wikipedia.org/wiki?curid=732403" title="Almanach Gotajski">
Almanach Gotajski

Almanach Gotajski ("Almanach de Gotha") – rocznik genealogiczny wydawany przez wydawnictwo „Justus Perthes” w językach niemieckim i francuskim w niemieckim mieście Gotha w latach 1763–1944. Od 1956 wydawany jest (tylko w języku niemieckim) przez SA Starke Verlag w Limburgu an der Lahn pod nową nazwą "Genealogisches Handbuch des Adels, (GHdA)" i obejmuje rodziny, których godność szlachecka została niegdyś uznana/nadana przez panujących w państwach języka niemieckiego, podzielone na „A” – prastara szlachta (niem "Uradel"), i „B” – szlachectwo z nadania ("Briefadel"). Spadkobiercą Alamanachu Gotajskiego oraz "Genealogisches Handbuch des Adels" jest wydawany od 2015 r. przez Deutsches Adelsarchiv almanach pod nazwą "Gothaisches Genealogisches Handbuch (GGH)".
Właściwy "Almanach de Gotha" był wydawany w języku francuskim (do roku 1941) i zawierał między innymi zbiór wiadomości ogólnych oraz genealogie rodzin panujących i arystokracji z tytułem książęcym (podzielonej na rodziny „A” – mediatyzowane, i „B” – tytuły nadane, w tym niemalże wszystkie polskie rody książęce) oraz informacje ważne dla dyplomacji (np. wykaz świąt narodowych i państwowych). Rodami szlacheckimi zajmowała się wydawana po niemiecku seria "Gothaische Taschenbücher des Adels", często zwana potocznie „Almanachem Gotajskim”.
W 1998 roku spadkobiercy prawni wydawnictwa Justus Perthes wznowili wydawanie serii pod nazwą "Almanach de Gotha" kontynuując numerację pierwotnej serii przerwanej w 1944. Nowy almanach wydawany jest w Londynie w języku angielskim.

</doc>
<doc id="732404" url="https://pl.wikipedia.org/wiki?curid=732404" title="Almanach gotajski">
Almanach gotajski



</doc>
<doc id="732405" url="https://pl.wikipedia.org/wiki?curid=732405" title="Reaktor jądrowy ciężkowodny CANDU">
Reaktor jądrowy ciężkowodny CANDU

CANDU (ang. Canadian Deuterium Uranium) – opracowany w Kanadzie ciężkowodny reaktor ciśnieniowy (PHWR), w którym rolę moderatora i chłodziwa pełni ciężka woda.
Kanada posiada własne, bogate złoża uranu. Stąd w tym kraju, na przełomie lat pięćdziesiątych i sześćdziesiątych, zrodziła się potrzeba skonstruowania reaktora jądrowego wykorzystującego jako paliwo uran naturalny (nie wzbogacony). W tym celu w układzie reaktora zdecydowano się użyć ciężkiej wody, która jest bardzo dobrym moderatorem – zapewnia wydajne obniżenie energii neutronów, jednocześnie pochłaniając ich znacznie mniej niż woda lekka (zwykła). Dzięki takim cechom moderatora możliwe jest utrzymanie wymiarów reaktora na poziomie reaktorów lekkowodnych i zastosowanie jako paliwa uranu niewzbogaconego, mimo że ma on wielokrotnie mniejszy przekrój czynny na rozszczepienie neutronami termicznymi niż uran wzbogacony.
Reaktory CANDU były pierwszymi komercyjnymi reaktorami wykorzystującymi ciężką wodę. Pierwszy reaktor uruchomiono w 1967 roku koło miasta Douglas Point. Miał on moc elektryczną 200 MW. Kosztował wówczas 80 milionów USD.
Budowa.
Typowe reaktory CANDU pracują w układzie dwuobiegowym, z ciśnieniowym obiegiem pierwotnym, podobnie jak reaktory PWR. Rdzeń znajduje się w dużym cylindrycznym, niskociśnieniowym zbiorniku stalowym zwanym kalandrią, wypełnionym ciężką wodą. Przez zbiornik przechodzi kilkaset poziomych ciśnieniowych kanałów paliwowych, zawierających paliwo uranowe zanurzone w ciężkiej wodzie, która pełni tutaj funkcję czynnika chłodzącego. Chłodziwo, przepompowywane pod dużym ciśnieniem przez kanał, odbiera wytwarzane w paliwie ciepło i przenosi je poza rdzeń do wymienników ciepła. Tam jest oddawane do drugiego obiegu, wtórnego, zawierającego zwykłą (lekką) wodę. Zarówno konstrukcja wymienników ciepła, jak i wyposażenie obiegu wtórnego są podobne do stosowanych w reaktorach PWR.
Paliwo ma postać pastylek ceramicznych, formowanych z dwutlenku uranu, zamkniętych szczelnie w koszulkach ze stopu cyrkonu. Pręty paliwowe łączone są w wiązki zawierające po kilkadziesiąt prętów. Wiązki prętów paliwowych są wsuwane stopniowo coraz głębiej do kanałów paliwowych z obu powierzchni czołowych cylindra zbiornika (dla wyrównania nierównomierności w wypalaniu paliwa), a usuwane z przeciwnych końców kanałów po drugiej stronie rdzenia za pomocą maszyny przeładowczej. Każdy kanał zawiera dwanaście wiązek prętów ułożonych jedna za drugą.
Załadunek i wyładunek paliwa odbywa się w sposób ciągły podczas normalnej pracy reaktora (średnio codziennie wymienia się 15 wiązek paliwa). Pozwala to osiągnąć współczynnik dyspozycyjności reaktora sięgający 80% w skali rocznej.
Działające reaktory CANDU.
Na świecie pracuje 31 reaktorów typu CANDU, nie licząc 11 reaktorów ciężkowodnych wzorowanych na CANDU, pracujących w Indiach, a powstałych w wyniku inżynierii wstecznej po tym, jak Kanada zerwała współpracę z Indiami na polu energii atomowej, gdy te dokonały próbnej eksplozji jądrowej.
Kraje wykorzystujące reaktory CANDU:

</doc>
<doc id="732409" url="https://pl.wikipedia.org/wiki?curid=732409" title="Atlatl">
Atlatl

Miotacz oszczepów, atlatl (z azteckiego "ahtlatl") – broń w postaci wydrążonego lub płaskiego kawałka drewna z zagłębieniem na jednym z końców, stosowana na całym świecie od czasów górnego paleolitu. Najstarszy, odnaleziony we Francji atlatl, wykonany był z poroża jelenia i jest datowany na około 27 tys. lat. 
Atlatl ma postać niezbyt długiego (ok. 40–60 cm) kawałka wydrążonego drewna, na końcu którego znajduje się hakowate zagłębienie, będące miejscem na umieszczenie końcówki drzewca oszczepu lub innego pocisku. Atlatle zostały zapomniane wkrótce po upowszechnieniu się łuku. W początkach XVI wieku, wkrótce po przybyciu hiszpańskich konkwistadorów, Aztekowie przypomnieli sobie o dawniej używanych atlatlach i zaczęli wykorzystywać je w walce. Choć oszczepy wyrzucane w ten sposób nie przebijały pancerzy, Hiszpanie obawiali się ich bardziej niż jakiejkolwiek innej azteckiej broni.
Zastosowanie miotacza oszczepów znacznie zwiększa zasięg rzutu – rekord świata w rzucie oszczepem z użyciem atlatla wynosi 258 m, podczas gdy rekord w klasycznym rzucie oszczepem (mężczyzn) to niewiele ponad 100 m.
Odmiany tej broni stosowane były również w starożytnej Grecji (pod nazwą "ankule") oraz Rzymie ("amentum"). Miotacz oszczepów był w szerokim użyciu wśród Indian i Innuitów ("nuqaq") oraz australijskich Aborygenów ("woomera").
Na początku XIX wieku na wyspie Melville'a tubylcy australiscy Tiwi miotali swe oszczepy atlatlami z tak dużej odległości i tak celnie, że zmusili 100-osobową załogę brytyjskiego do ewakuacji, nie wszedłszy z żołnierzami w bezpośredni kontakt bojowy .

</doc>
<doc id="732410" url="https://pl.wikipedia.org/wiki?curid=732410" title="Johann Hinrich Wichern">
Johann Hinrich Wichern

Johann Hinrich Wichern (ur. 21 kwietnia 1808 w Hamburgu, zm. 7 kwietnia 1881), niemiecki ksiądz, teolog, ewangelicki nauczyciel i pastor, twórca wieńca adwentowego.
Pragnąc pomóc sierotom w niedostatku stworzył dla nich 12 września 1833 r. szkołę-przytułek, która znajduje się obecnie w dzielnicy Hamburg-Mitte (wówczas na przedmieściach) Hamburga i nazwał ją Das Rauhe Haus. Zabiegał o dobre wychowanie podopiecznych. Dążył do tego, by stworzyć rodzinną atmosferę. W I niedzielę adwentu w 1839 r. dodał do dekoracji wystroju świetlicy wieniec adwentowy. Pastor rozpowszechniał pomysł w innych miejscowościach w Niemczech. Zapraszał ludzi każdego dnia w okresie adwentu, by wspólnie uczestniczyć w rozważaniach. Przypuszczalnie inspiracją tego pomysłu był zwyczaj zapalania u żydów na święto Chanuka świec.
W 1860 został przeniesiony do Berlina. Johann wielokrotnie podróżował na Śląsk, gdyż z Berlina wysyłano specjalistów ds. gospodarki, by zorientowali się w sytuacji materialnej Śląska. Wichern organizował także misję wewnętrzną w Kościele ewangelickim i stworzył instytucje funkcjonujące na podobnej zasadzie co Das Rauhe Haus.

</doc>
<doc id="732411" url="https://pl.wikipedia.org/wiki?curid=732411" title="Miotacz oszczepów">
Miotacz oszczepów



</doc>
<doc id="732415" url="https://pl.wikipedia.org/wiki?curid=732415" title="RC5 (RTV)">
RC5 (RTV)

RC5 – standard przesyłu danych pomiędzy pilotem – nadajnikiem podczerwieni a odbiornikiem (telewizorem, magnetowidem i innymi urządzeniami, głównie RTV) opracowany przez firmę Philips. Częste stosowanie w telewizorach sterowników firmy Philips sprawia, że piloty zdalnego sterowania są uniwersalne do starszych odbiorników telewizyjnych wielu firm, m.in. Samsung, Elemis, Trilux, Daewoo.
Następcą standardu RC5, obecnie stosowanym jest standard RC6.
Opis.
Pojedynczy rozkaz wysyłany w tym standardzie to ciąg 14 bitów zawierający:
W późniejszym czasie okazało się, że przesyłanie 64 rozkazów jest niewystarczające w niektórych zastosowaniach. Philips wprowadził małą zmianę polegającą na potraktowaniu drugiego bitu start jako siódmy bit kodu rozkazu. W ten sposób możliwe jest przesyłanie dodatkowych 64 rozkazów, czyli łącznie 128 rozkazów. Gdy bit ma stan "1", czyli jak w starszym standardzie RC-5, przesyłane są rozkazy o numerze 0-63, co zapewnia kompatybilność wsteczną. Gdy bit ma stan "0" przesyłane są dodatkowe rozkazy z zakresu 64-127.
Rozkazy są przesyłane wiązką podczerwieni modulowaną impulsowo o częstotliwości podnośnej 36 kHz za pomocą kodowania Manchester (przesłanie stanu "01" = logiczna "1", przesłanie stanu "10" = logiczne "0").
Linki zewnętrzne.
Wykorzystanie RC5 do sterowania mikrokontrolerów (pol.)

</doc>
<doc id="732416" url="https://pl.wikipedia.org/wiki?curid=732416" title="Löwenstein (Niemcy)">
Löwenstein (Niemcy)

Löwenstein – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Obersulm. Leży ok. 12 km na południowy wschód od Heilbronn, przy drodze krajowej B39.

</doc>
<doc id="732418" url="https://pl.wikipedia.org/wiki?curid=732418" title="Dystrykt metropolitalny Cape Coast">
Dystrykt metropolitalny Cape Coast

Okręg Miejski Cape Coast jest dystryktem w Regionie Centralnym w Ghanie, ze stolicą w Cape Coast. Według spisu w 2021 roku liczy 189,9 tys. mieszkańców. 

</doc>
<doc id="732419" url="https://pl.wikipedia.org/wiki?curid=732419" title="Janusz Moszyński">
Janusz Moszyński

Janusz Leonard Moszyński (ur. 17 maja 1956 w Siemianowicach Śląskich) – polski polityk, samorządowiec, w latach 2006–2008 marszałek województwa śląskiego, od 2019 do 2020 pełniący funkcję prezydenta Gliwic.
Życiorys.
Ukończył studia na Wydziale Architektury Politechniki Śląskiej. W latach 80. pracował m.in. jako asystent projektanta. Działał w opozycji demokratycznej, w stanie wojennym został internowany na okres 2,5 miesiąca.
Od 1990 do 1991 i w latach 1998–2006 pełnił funkcję zastępcy prezydenta Gliwic. Od 1990 do 2002 zasiadał także w gliwickiej radzie miasta.
Należał kolejno do Kongresu Liberalno-Demokratycznego, Unii Wolności i Platformy Obywatelskiej. Z listy tej ostatniej w 2001 bez powodzenia kandydował do Sejmu, a w 2004 do Parlamentu Europejskiego. W 2006 uzyskał mandat radnego sejmiku śląskiego, następnie wybrano go na stanowisko marszałka województwa. W 2007 odszedł z PO, powołując nowe lokalne ugrupowanie Samorządowa Inicjatywa Obywatelska. W styczniu 2008 został odwołany z pełnionej funkcji.
W 2009 bez powodzenia kandydował do PE, był liderem listy Polskiego Stronnictwa Ludowego w okręgu śląskim. Zasiadał we władzach krajowych Ruchu Obywatelskiego „Polska XXI”. Podjął pracę jako główny specjalista ds. inwestycji w centrum Sportu i Wypoczynku TUR w Gliwicach.
W październiku 2019, w związku z wygaśnięciem mandatu prezydenta Gliwic Zygmunta Frankiewicza, który został wybrany na senatora X kadencji, prezes Rady Ministrów Mateusz Morawiecki powołał Janusza Moszyńskiego na stanowisko pełniącego funkcję prezydenta Gliwic. W styczniu 2020 ubiegał się z ramienia lokalnego komitetu o wybór na prezydenta Gliwic. W wyborach, które zakończyły się w pierwszej turze zwycięstwem Adama Neumanna, zajął drugie miejsce z wynikiem około 25% głosów. Zakończył urzędowanie 9 stycznia 2020.
Odznaczenia.
W 2012 otrzymał Krzyż Wolności i Solidarności, w 2020 Krzyż Oficerski Orderu Odrodzenia Polski, a w 2022 Medal Stulecia Odzyskanej Niepodległości.

</doc>
<doc id="732426" url="https://pl.wikipedia.org/wiki?curid=732426" title="Biało-Czerwone Iskry">
Biało-Czerwone Iskry

Biało-Czerwone Iskry – zespół akrobacyjny lotnictwa polskiego, latający na samolotach TS-11 „Iskra” MR.
Historia.
Zespół „Biało-Czerwone Iskry” został utworzony w 1969 roku w 60 Lotniczym Pułku Szkolnym w Radomiu. Nosił on wówczas nazwę „Rombik” i tworzyły go 4 samoloty TS-11 „Iskra”. Pierwszymi pilotami zespołu byli: kpt. pil. Janusz Łodziński (prowadzący), kpt. pil. Edmund Wujec (prawy prowadzony), kpt. pil. Kazimierz Kuźniar (lewy prowadzony) i kpt. pil. Jan Karpiński (zamykający). 
W 1991 roku nazwa zespołu została zmieniona na „Zespół Akrobacyjny Iskry”, a samoloty zostały przemalowane w barwy narodowe według projektu ppłk. pil. inż. Ireneusza Fibingiera. W 2000 roku, w związku z reorganizacją polskiego lotnictwa, zespół został przeniesiony do 1 Ośrodka Szkolenia Lotniczego w Dęblinie. Zostały także zmienione logo i nazwa zespołu – na „Biało-Czerwone Iskry”.
Na początku 2007 r. samolot TS-11 Iskra 1H 0730 znany jako „Czerwona 1” pilotowana przez dowódcę zespołu, po wylataniu resursu, został przekazany decyzją MON do zbiorów Muzeum Lotnictwa Polskiego.
„Biało-Czerwone Iskry” zakończyły działalność 27 lipca 2022 r. z powodu wyczerpania resursów samolotów TS-11.

</doc>
<doc id="732427" url="https://pl.wikipedia.org/wiki?curid=732427" title="Stosunek (matematyka)">
Stosunek (matematyka)

Stosunek – ilorazowe odniesienie jednej wartości do drugiej, które ma na celu wskazanie tożsamości lub względnej różnicy rozmiarów dwóch wielkości.
Zwykle zapisywane jest często w postaci ułamka lub przy użyciu znaku dzielenia; innym sposobem jest zapis procentowy, w którym daną wielkość odnosi się do stu (łac. "per centum", „na sto”). Stosuje się też inne sposoby zapisu bezwymiarowego stosunku dwóch wielkości.
Stosunek jest częścią proporcji.
Przykłady.
Jeśli z ośmiu kwiatów pięć jest czerwonych a trzy białe, to stosunek kwiatów czerwonych do białych ma się jak pięć do trzech, zapisywane 5 : 3.
formula_1 lub formula_2
W przypadku sześciu kawałków ciasta przeznaczonych dla trzech osób stosunek pierwszych do drugich wynosi 6 do 3, co zapisuje się 6 : 3. Stosunek ten jest równy stosunkowi dwa do jednego, 2 : 1, co oznacza, że dwa kawałki ciasta przypadają na jedną osobę. Równoważność stosunków 6 : 3 oraz 2 : 1 wynika z ich proporcjonalności, tj. istnienia proporcji między tymi stosunkami.
formula_3 lub formula_4
Można też rozpatrywać stosunek trzech osób do sześciu kawałków ciasta, który wynosi 3 : 6. Stosunek ten jest równy stosunkowi 1 : 2 i może oznaczać, że jedna osoba przypada na dwa kawałki ciasta. Stosunek ten jest odwrotnie proporcjonalny do poprzedniego, tzn. jest równoważny stosunkowi z wartościami zamienionymi miejscami.
Stosunki częstotliwości dźwięków (wyższego do niższego) w interwałach czystych: oktawie, kwincie, kwarcie wynoszą kolejno 2 : 1, 3 : 2 oraz 4 : 3.

</doc>
<doc id="732428" url="https://pl.wikipedia.org/wiki?curid=732428" title="Möckmühl">
Möckmühl

Möckmühl – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Möckmühl. Leży nad rzeką Jagst, ok. 25 km na północ od Heilbronn, przy autostradzie A81.

</doc>
<doc id="732431" url="https://pl.wikipedia.org/wiki?curid=732431" title="Mockmuhl">
Mockmuhl



</doc>
<doc id="732432" url="https://pl.wikipedia.org/wiki?curid=732432" title="Moeckmuehl">
Moeckmuehl



</doc>
<doc id="732434" url="https://pl.wikipedia.org/wiki?curid=732434" title="Lowenstein">
Lowenstein



</doc>
<doc id="732435" url="https://pl.wikipedia.org/wiki?curid=732435" title="Loewenstein">
Loewenstein



</doc>
<doc id="732438" url="https://pl.wikipedia.org/wiki?curid=732438" title="Choroba z Minamaty">
Choroba z Minamaty

 – zespół objawów chorobowych towarzyszących rtęcicy; uszkodzenie układu nerwowego w wyniku zatrucia rtęcią. Choroba ta niszczy układ nerwowy, zwłaszcza mózg. Powoduje także zaburzenia wzroku, koordynacji ruchowej, upośledzenie umysłowe, a nawet śmierć.
Nazwa pochodzi od zatoki Minamata i miasta Minamata w prefekturze Kumamoto, w Japonii.
W latach 50. XX wieku wytwórnia tworzyw sztucznych należąca do koncernu «Chisso Corporation» emitowała w tym rejonie ścieki zawierające metylortęć. Mimo niskiego stężenia jonów rtęci w wodzie, w kolejnych ogniwach łańcucha pokarmowego dochodziło do kumulacji metylortęci i dimetylortęci. W mięsie dużych drapieżnych ryb i owocach morza stężenie rtęci było 2–10 tys. razy wyższe niż w wodzie. Ponieważ ryby i kraby stanowiły główne składniki diety mieszkańców okolicznych wiosek, doszło u nich do objawów zatrucia. Pierwsze przypadki choroby pojawiły się w kwietniu 1956 roku. Wkrótce stwierdzono całą „epidemię” zachorowań na nieznane wcześniej schorzenie układu nerwowego.
W sumie do roku 2001 oficjalnie rozpoznano 2265 przypadków choroby (w tym 1784 zakończonych śmiercią). Obecnie około 3 tys. osób uznano za ofiary, około 10 tys. osób otrzymało odszkodowania od «Chisso Corporation».
W 1965 roku w Japonii ujawniono drugi przypadek masowego zatrucia rtęcią, który miał miejsce w prefekturze Niigata i który nazwano "chorobą Niigata Minamata".
W latach 80. XX wieku zrekultywowano najbardziej zanieczyszczoną część zatoki Minamata, a inne części zatoki pogłębiono, aby pozbyć się rtęci wciąż znajdującej się na dnie morskim. Odzyskana ziemia i otoczenie zostały przekształcone w Eco Park Minamata.
Chisso nadal prowadzi fabrykę w centrum Minamaty i jest największym prywatnym pracodawcą w mieście.
Amerykański reżyser Andrew Levitas (ur. 1977) nakręcił filmowy dramat pt. „Minamata”, oparty na książce Aileen Mioko Smith i W. Eugene’a Smitha (1918–1978) o tym samym tytule. W filmie występuje Johnny Depp jako W. Eugene Smith, amerykański fotograf, który dokumentował te wydarzenia. Film miał swoją premierę na Międzynarodowym Festiwalu Filmowym w Berlinie 21 lutego 2020 roku.
Galeria.
Instalacja upamiętniająca tragedię miasta (pierwszy od lewej cenotaf) oraz Centrum Informacji o Chorobie Minamata w Eko Parku w Minamata

</doc>
<doc id="732440" url="https://pl.wikipedia.org/wiki?curid=732440" title="Centrum Lotów Kosmicznych imienia George’a C. Marshalla">
Centrum Lotów Kosmicznych imienia George’a C. Marshalla

Centrum Lotów Kosmicznych imienia George’a C. Marshalla (ang. "Marshall Space Flight Center", MSFC) – jeden z ośrodków badawczych NASA, zajmujący się głównie napędem rakietowym. W ośrodku tym powstały najważniejsze amerykańskie wojskowe rakiety balistyczne i rakiety amerykańskiego programu kosmicznego.
Ośrodek zlokalizowany jest w Arsenale Redstone w Huntsville w Alabamie, a nazwany został na cześć generała George’a Marshalla. Jest wiodącym ośrodkiem NASA opracowującym rakietowe systemy napędowe, układy napędowe promów kosmicznych, zewnętrzne zbiorniki paliwa, urządzenia wynoszone na orbitę, projekty i konstrukcje dotyczące Międzynarodowej Stacji Kosmicznej, również w zakresie komputerów, sieci i zarządzania informacją.
Centrum operacyjne HOSC.
W strukturze ośrodka znajduje się także centrum operacyjne misji promów kosmicznych (Centrum Wsparcia Operacji w Huntsville – Huntsville Operations Support Center, HOSC), skąd kontrolowane są niektóre misje i operacje je poprzedzające.
Centrum Wsparcia Operacji w Huntsville (HOSC) wspomagało czynności startowe promów kosmicznych, startujących z Centrum Kosmicznego Johna F. Kennedy’ego. HOSC monitoruje także starty rakiet dokonywane ze stacji sił powietrznych na przylądku Canaveral, kiedy wynoszone są ładunki przygotowywane w Ośrodku Marshalla.
Historia.
Ośrodek Marshalla powstał na bazie Wojskowej Agencji Pocisków Balistycznych (ang. "Army Ballistic Missile Agency", ABMA) i Centrum Dowodzenia Pociskami Artylerii (ang. "Army Ordnance Missile Command", AOMC) znajdujących się na obszarze Arsenału Redstone. Przeniesienie eksploracji kosmosu z obszaru wojskowego do cywilnego zostało dokonane przez prezydenta Dwighta D. Eisenhowera, kiedy ogłosił on utworzenie Narodowej Agencji Aeronautyki i Przestrzeni Kosmicznej (ang. "National Aeronautics and Space Administration") 1 lipca 1960 roku. W tym czasie ośrodek otrzymał od prezydenta imię gen. Marshalla, jak również jego popiersie z brązu. Centrum Marshalla stało się cywilną bazą doktora Wernhera von Brauna, jego grupy niemieckich specjalistów od rakiet oraz dużej liczby wojskowych i cywilnych podwykonawców.
Do projektów historycznych, które były opracowywane w Centrum Marshalla, należą między innymi Hermes, amerykańska adaptacja niemieckiej rakiety V2, rakieta Jupiter C, która wyniosła satelitę Explorer 1, rakieta Redstone, przejściowa rakieta opracowana przez ABMA/AOMC, używana przez NASA w programie pocisków balistycznych i programie Merkury, Juno, Atlas używane przez wojska lotnicze w programach balistycznych, a także w programach Merkury i Gemini, seria rakiet Saturn (Saturn I do Saturn V), używanych w programach Apollo i Skylab. Do współczesnych rakiet opracowywanych w Centrum należą silniki promu kosmicznego na paliwo ciekłe i stałe oraz seria rakiet Delta, wykorzystywanych do wynoszenia satelitów oraz pojazdów marsjańskich.
Wiele pozostałości po wczesnych programach badawczych wciąż jest widocznych wokół centrum, na przykład stanowiska testowe.

</doc>
<doc id="732450" url="https://pl.wikipedia.org/wiki?curid=732450" title="Iwan Łebedowycz">
Iwan Łebedowycz

Iwan Teodorowycz Łebedowycz, ukr. Іван Теодорович Лебедович (ur. 2 września 1890 w Gorajcu, zm. 24 sierpnia 1981 w Filadelfii) – ukraiński działacz społeczny, ksiądz greckokatolicki.
W Gorajcu ukończył szkołę podstawową. W 1910 ukończył gimnazjum w Przemyślu, i rozpoczął studia w seminarium duchownym również w Przemyślu. Wyświęcony 5 grudnia 1915. W czasie I wojny światowej wzięty do niewoli na froncie włoskim, przebywał w obozie jenieckim w Cassino, skąd został zwolniony w marcu 1919. Wracając z niewoli, w Wiedniu wstąpił do misji wojskowej ZURL, i został powołany na kapelana I korpusu Armii Halickiej, który kwaterował w owym czasie w Radechowie. W czasie polskiej ofensywy w maju i czerwcu wycofywał się wraz ze swoim oddziałem, i 17 lipca przekroczył Zbrucz. Został skierowany do Winnicy. Podczas połączenia oddziałów UHA z CzUHA przebywał w Czeczelnyku. Po likwidacji przez władze radzieckie stanowisk kapelanów w oddziałach zajmował się nauką pisania i czytania wśród żołnierzy-analfabetów. Później wstąpił do 5 sokalskiej brygady piechoty, która została przeformowana później w pułk kawalerii pod dowództwem płk Mykoły Arkasa. W kwietniu 1920 pułk został skierowany na front polski, gdzie pod dowództwem Julijana Hołowińskiego zerwał przymierze z bolszewikami, przebił się przez ich linię obrony do oddziałów URL. Żołnierze jednak zostali internowani i skierowani do obozu w Tucholi. Ksiądz Łebedowycz zachorował w czasie transportu, został wypuszczony na wolność i skierował się do rodziny w Siedliskach. Nabrawszy sił, objął parafię w Wiżomli koło Sądowej Wiszni.
11 października 1921 zmarła jego żona Natalia (córka księdza Iwana Sawojki). Od 1922 objął parafię, a później dekanat w Birczy.
Z powodu działalności w czasie wojny w Ukraińskim Komitecie Centralnym (był jego przewodniczącym w Birczy) zmuszony był emigrować. Wyjechał z Birczy w lipcu 1944, przy pomocy żołnierzy Ukraińskiej Powstańczej Armii przedostał się w rodzinne strony, w których się ukrywał, następnie przedostał się nielegalnie do Austrii. W 1947 wyemigrował do Francji, a w 1949 do USA, gdzie został proboszczem parafii w Filadelfii, a następnie w Ford City i Czesab. Na emigracji był członkiem Naukowego Towarzystwa im. Szewczenki i kapłańskiego Stowarzyszenia św. Andrija.
W 1973 roku przeszedł na emeryturę, pozostał na emigracji w USA do śmierci.
Autor książek „Połewiduchiwnyky Ukrajinkoji Hałyckoji Armiji” (1963), „Birczanszczina – stradalna zemlja” (1969), „Z martyrołohiji duchowenstwa Zachidnoji Ukrajiny – materiały do istorii”. Założyciel ukraińskiej ochronki w Birczy. Organizator budowy nowej cerkwi i ukraińskiego domu ludowego ("Narodnyj dim"). Koordynator ukraińskiego ruchu spółdzielczego ("Masłosojuz"), sportowego ("Sokił") i oświatowego ("Proswita"), oraz działalności kulturalnej (chóry, koła gospodyń) w całym dekanacie birczańskim.

</doc>
<doc id="732453" url="https://pl.wikipedia.org/wiki?curid=732453" title="Marshall Space Flight Center">
Marshall Space Flight Center



</doc>
<doc id="732455" url="https://pl.wikipedia.org/wiki?curid=732455" title="Teoria pierwszego rzędu">
Teoria pierwszego rzędu

Teoria pierwszego rzędu (lub system dedukcyjny) – zbiór formuł zdaniowych T danego języka pierwszego rzędu, spełniający następujący warunek:
gdzie CnL(T) to zbiór wszystkich konsekwencji logicznych zbioru formuł zdaniowych T.

</doc>
<doc id="732457" url="https://pl.wikipedia.org/wiki?curid=732457" title="Kinetocylium">
Kinetocylium

Kinetocylium (liczba mnoga: kinetocylia) – rzęska występująca na powierzchni komórek zmysłowych przedsionka ucha wewnętrznego.

</doc>
<doc id="732459" url="https://pl.wikipedia.org/wiki?curid=732459" title="System dedukcyjny">
System dedukcyjny



</doc>
<doc id="732460" url="https://pl.wikipedia.org/wiki?curid=732460" title="Potencjał niszczenia ozonu">
Potencjał niszczenia ozonu

Potencjał niszczenia ozonu ("ODP", od ang. "Ozone Depletion Potential") – wskaźnik utworzony w celu ilościowej oceny wpływu poszczególnych substancji chemicznych na warstwę ozonową. Został odniesiony do freonu oznaczonego jako czynnik R11, którego skuteczność niszczenia molekuł ozonu przyjęto za wartość jednostkową (ODP=1).
Poszczególne wartości podanego wskaźnika dla wybranych substancji zubożających warstwę ozonową, zostały podane w Protokole montrealskim, w załączniku E normy PN – EN 378-1, a także w Monitorze Polskim z 2004 roku nr 4 poz. 65 (dane z Protokołu Montrealskiego).
Potencjał niszczenia ozonu dla wyszczególnionych związków chemicznych.
Załącznik D do Protokołu montrealskiego.
(*) – Jeżeli podany jest zakres ODP, to:
(**) – Dotyczy najczęściej spotykanych w handlu substancji kontrolowanych.

</doc>
<doc id="732462" url="https://pl.wikipedia.org/wiki?curid=732462" title="Sprzeczny zbiór formuł zdaniowych">
Sprzeczny zbiór formuł zdaniowych

Zbiór formuł zdaniowych formula_1 jest niesprzeczny (spotyka się również określenie absolutnie niesprzeczny) jeśli istnieje formuła zdaniowa formula_2 taka, że formula_2 nie daje się dowieść ze zbioru formula_4
Gdy takiej formuły nie ma, mówimy, że zbiór formula_1 jest sprzeczny (absolutnie sprzeczny).
Zbiór formuł zdaniowych formula_1 jest sprzeczny względem negacji wtedy i tylko wtedy, gdy istnieje taka formuła zdaniowa formula_7 że ze zbioru formula_1 można udowodnić zarówno formula_7 jak i jej negację, formula_10 W większości używanych systemów wnioskowania niesprzeczność względem negacji jest równoważna absolutnej niesprzeczności.

</doc>
<doc id="732468" url="https://pl.wikipedia.org/wiki?curid=732468" title="EDCL">
EDCL



</doc>
<doc id="732469" url="https://pl.wikipedia.org/wiki?curid=732469" title="Zbiór formuł zupełny z uwagi na język">
Zbiór formuł zupełny z uwagi na język

Zbiór formuł zdaniowych X języka pierwszego rzędu J jest zupełny z uwagi na język J wtedy i tylko wtedy, gdy dla każdego zdania A języka J zdanie A jest elementem zbioru CnL(X) lub negacja zdania A, oznaczana ¬A, jest elementem zbioru CnL(X).

</doc>
<doc id="732470" url="https://pl.wikipedia.org/wiki?curid=732470" title="Przywódca zorientowany na ludzi">
Przywódca zorientowany na ludzi

Przywódca zorientowany na ludzi - W psychologii pracy przywódca, który preferuje demokratyczny styl kierowania. Lider zorientowany na ludzi (tak zwany lider demokratyczny) kieruje grupą dbając przede wszystkim o dobre samopoczucie członków grupy. Zwykle jest serdeczny, otwarty, ugodowy, okazuje zaufanie, tłumaczy swoje decyzje, zachęca ludzi do uczestniczenia w procesie decyzyjnym. Taki przywódca (w odróżnieniu od przywódcy autorytarnego) ma skłonność do dość pozytywnego oceniania najmniej pożądanego pracownika. ok. 66% pracowników pragnie być kierowanymi w ten sposób - jawi się on w opisach pracowników jako idealny.
Demokratyczny styl przewodzenia jest najbardziej skuteczny wtedy, gdy grupa posiada przeciętny poziom spójności. 
Gdy sytuacja bardzo nie sprzyja liderowi (grupa nie ma jasno określonych celów, lider nie jest akceptowany, a grupa jest nielojalna, gdy lider nie ma kar i sankcji, które mógłby zastosować) oraz gdy bardzo mu sprzyja (grupa ma precyzyjnie sformułowane cele...) najskuteczniejszy jest lider autokratyczny i autokratyczny styl kierowania grupą (orientacja na zadanie).

</doc>
<doc id="732471" url="https://pl.wikipedia.org/wiki?curid=732471" title="Parken Stadium">
Parken Stadium



</doc>
<doc id="732484" url="https://pl.wikipedia.org/wiki?curid=732484" title="Potencjał niszczenia warstwy ozonowej">
Potencjał niszczenia warstwy ozonowej



</doc>
<doc id="732485" url="https://pl.wikipedia.org/wiki?curid=732485" title="Giełda Samochodowa (gazeta)">
Giełda Samochodowa (gazeta)

Giełda Samochodowa – ogólnopolski tygodnik ogłoszeniowo-motoryzacyjny wydawany od 1991 roku przez Przemysława P. Kowalskiego. Siedziba redakcji mieści się w Słupsku.

</doc>
<doc id="732486" url="https://pl.wikipedia.org/wiki?curid=732486" title="Interpretacja języka klasycznego rachunku predykatów">
Interpretacja języka klasycznego rachunku predykatów



</doc>
<doc id="732488" url="https://pl.wikipedia.org/wiki?curid=732488" title="Białek">
Białek



</doc>
<doc id="732493" url="https://pl.wikipedia.org/wiki?curid=732493" title="M-wartościowanie">
M-wartościowanie

Niech M = będzie dowolną ale ustaloną interpretacją danego języka pierwszego rzędu. Nieskończone ciągi elementów uniwersum interpretacji M = nazywamy M-wartościowaniami.

</doc>
<doc id="732498" url="https://pl.wikipedia.org/wiki?curid=732498" title="IL Bula">
IL Bula

Ilikena Lasarusa Talebulamainavaleniveivakabulaimainakulalakebalau znany powszechnie jako IL Bula (ur. 15 listopada 1921 w Tobou, Fidżi) - były fidżyjski krykiecista. Rozegrał dziewięć meczów pierwszoklasowych w latach 1947-1954. W meczu klubowym w Suvie 22-krotnie uzyskał sześć "runów".
Jego nazwisko jest najdłuższym nazwiskiem krykiecisty grającego w meczach pierwszej klasy w historii.

</doc>
<doc id="732500" url="https://pl.wikipedia.org/wiki?curid=732500" title="Dawka promieniowania">
Dawka promieniowania

Dawka promieniowania – ilościowa charakterystyka promieniowania jonizującego pochłoniętego przez organizmy żywe. Zwykle wyrażana w siwertach (jednostka SI) lub rentgenach (jednostka pozaukładowa). Badaniem metod pomiaru i określania dawek zajmuje się dozymetria. Wielkość dawek promieniowania mierzy się za pomocą dozymetrów.
Wartości dawek służą do powiązania biologicznych efektów oddziaływania promieniowania na funkcjonowanie organizmów żywych.
Jednorazowa dawka promieniowania wielkości 50 R nie powoduje ujemnych skutków. Dawka promieniowania 50–100 R wywołuje zmiany we krwi i pierwsze objawy choroby popromiennej (nie powoduje utraty zdolności bojowej). Dawka promieniowania 100–200 R wywołuje chorobę popromienną, wskutek której część porażona może utracić zdolność bojową na kilka dni lub tygodni. Dawka promieniowania 200–400 R powoduje chorobę popromienną i długotrwałą utratę zdolności bojowej, a nawet wypadki śmiertelne.
Dozymetria wyróżnia wiele rodzajów dawek, różniących się definicją czy zakresem stosowalności:

</doc>
<doc id="732503" url="https://pl.wikipedia.org/wiki?curid=732503" title="Ilikena Lasarusa Talebulamainavaleniveivakabulaimainakulalakebalau">
Ilikena Lasarusa Talebulamainavaleniveivakabulaimainakulalakebalau



</doc>
<doc id="732506" url="https://pl.wikipedia.org/wiki?curid=732506" title="Demagnetyzacja okrętu">
Demagnetyzacja okrętu



</doc>
<doc id="732507" url="https://pl.wikipedia.org/wiki?curid=732507" title="Aleksander Dominik Lubomirski">
Aleksander Dominik Lubomirski

Aleksander Dominik Lubomirski herbu Szreniawa bez Krzyża (ur. 1693, zm. 1720) – polski arystokrata, książę, VI ordynat ostrogski.
Aleksander był właścicielem dóbr Wiśnicza, Dubna i Zasława. Był starostą Sandomierza, Zatora i Ryk.

</doc>
<doc id="732514" url="https://pl.wikipedia.org/wiki?curid=732514" title="Powiat Senica">
Powiat Senica

Powiat Senica (słow. "okres Senica") – słowacka jednostka podziału administracyjnego znajdująca się w kraju trnawskim. Powiat Senica zamieszkiwany jest przez 60 891 obywateli (w roku 2002) i zajmuje obszar 684 km². Średnia gęstość zaludnienia wynosi 89,02 osób na km².

</doc>
<doc id="732515" url="https://pl.wikipedia.org/wiki?curid=732515" title="Decyzja (wojsko)">
Decyzja (wojsko)

Decyzja – termin ten może oznaczać:
Podstawą wypracowania decyzji jest określenie celu walki (operacji), analiza zadania postawionego przez przełożonego i ocena sytuacji.
&lt;br&gt;Podjęcie decyzji przez dowódcę następuje zazwyczaj w trakcie odprawy decyzyjnej, po przedstawieniu przez oficerów dowództwa wniosków z oceny sytuacji. Dowódca dokonuje wyboru wariantu działania. Może to być jeden z proponowanych przez sztab lub zmodyfikowany przez dowódcę albo jego własny. Po dokonaniu wyboru, dowódca winien przedstawić ogólną koncepcję przeprowadzenia walki, czyli określić zamiar działania. Zamiar winien zawierać krótkie informacje, w jaki sposób dowódca chce wykonać zadanie i co pragnie w konsekwencji osiągnąć.
&lt;br&gt;Podjęcie decyzji jest, obok oceny sytuacji, sporządzenia planu działania i opracowania dyrektywnych dokumentów dowodzenia, elementem fazy planowania działań bojowych (operacji). 

</doc>
<doc id="732516" url="https://pl.wikipedia.org/wiki?curid=732516" title="Lekkoatletyka na Letnich Igrzyskach Olimpijskich 1996">
Lekkoatletyka na Letnich Igrzyskach Olimpijskich 1996

Wyniki zawodów lekkoatletycznych na Letnich Igrzyskach Olimpijskich w 1996 roku.
mężczyźni.
Sprint sztafetowy 4 × 100 m.
Uwaga: w tabeli uwzględniono tylko zawodników biegnących w finale.
Sprint sztafetowy 4 × 400 m.
Uwaga: w tabeli uwzględniono tylko zawodników biegnących w finale.
kobiety.
4 × 100 m.
Uwaga: w tabeli uwzględniono tylko zawodniczki biegnące w finale.
4 × 400 m.
Uwaga: w tabeli uwzględniono tylko zawodniczki biegnące w finale.

</doc>
<doc id="732517" url="https://pl.wikipedia.org/wiki?curid=732517" title="Artyleria piechoty">
Artyleria piechoty

Artyleria piechoty - artyleria wykorzystywana do bezpośredniego wsparcia oddziałów piechoty na szczeblu taktycznym. 
Najczęściej spotykana artyleria bezpośredniego wsparcia piechoty przed II wojną światową miała kaliber 75 mm lub były to małe działka 37 mm, np. bardzo popularny Puteaux 37 mm (wykorzystywany również w czołgach), które żołnierze ciągnęli ze sobą.

</doc>
<doc id="732522" url="https://pl.wikipedia.org/wiki?curid=732522" title="Nélson Marcos">
Nélson Marcos

Nélson, właśc. Nélson Augusto Tomar Marcos (ur. 10 czerwca 1983 w Sal) – piłkarz portugalski grający na pozycji prawego obrońcy lub pomocnika.
Kariera klubowa.
Początki.
Nélson pochodzi z Republiki Zielonego Przylądka. Tam przyszedł na świat, ale dzieciństwo spędził już w Portugalii, to której wyemigrował z rodzicami. Osiedlili się oni w aglomeracji Porto. Piłkarską karierę Nélson zaczynał w zespole Vilanovense FC, grającym w portugalskiej trzeciej lidze. W klubie z miasta Vila Nova de Gaia zagrał w 22 meczach sezonu 2002/2003. Zauważono go w pobliskim Porto i od następnego sezonu Nélson był już piłkarzem SC Salgueiros. W drugiej lidze portugalskiej rozegrał 27 meczów strzelając 2 gole, ale z drużyną Salgueiros zajął dopiero 6. miejsce i nie zdołali oni awansować do ekstraklasy. Nélson na drugim froncie grał całkiem nieźle i to spowodowało, że w lecie 2004 roku został kupiony przez inny klub z Porto, Boavistę. Grając w Boaviście Nélson stał się jednym z najbardziej obiecujących piłkarzy Portugalii. W zespole prowadzonym przez Jaime Pacheco zadebiutował w ekstraklasie, a w całym sezonie 2004/2005 był podstawowym zawodnikiem swojego klubu i miał pewne miejsce na prawej flance Boavisty. Rozegrał 23 mecze ligowe i zdobył 1 bramkę (22 stycznia 2005 w wygranym 2:0 wyjazdowym meczu z CD Nacional). Boavista zajęła ostatecznie 6. miejsce w lidze, ale Nélsona chciały zatrudnić trzy najbardziej utytułowane kluby w kraju, SL Benfica, Sporting CP i FC Porto.
Benfica.
Nélson wybrał Benficę. Zaważył na tym fakt, iż zespół ten dopiero co wywalczył mistrzostwo kraju. Lizboński klub zapłacił Boaviscie sumę 1,5 miliona euro, a sam piłkarz podpisał pięcioletni kontrakt. Sezon 2005/2006 rozpoczął jako gracz pierwszej jedenastki. Osiągnął wysoką formę, co znalazło potwierdzenie zarówno w meczach ligowych, jak i Ligi Mistrzów. Miał duży udział w awansie Benfiki z fazy grupowej Ligi Mistrzów. To jego dośrodkowanie, po którym John O’Shea zdobył samobójczą bramkę, spowodowało, że Benfica po wygraniu 2:1 z Manchesterem United wyszła z grupy. Przed Bożym Narodzeniem doznał jednak kontuzji pachwiny i stracił miejsce w składzie na rzecz Brazylijczyka Alcidesa. W całym sezonie zagrał w 25 ligowych meczach i zdobył 1 gola. Benfica zajęła jednak dopiero 3. miejsce w lidze, przegrywając ze swoimi rywalami, Sportingiem i Porto. Od początku sezonu 2006/2007 Nélson jest znów podstawowym zawodnikiem Benfiki. Ponownie zabłysnął w Lidze Mistrzów i ponownie meczem z Manchesterem United, gdy zdobył gola na Old Trafford, ale Portugalczycy przegrali 1:3 i ostatecznie pożegnali się z Ligą Mistrzów na rzecz angielskiego klubu.
Betis.
W sierpniu 2008 roku Nélson za 6 milionów euro odszedł do Realu Betis, z którym podpisał pięcioletni kontrakt. Wywalczył sobie miejsce w podstawowej jedenastce i w sezonie 2008/2009 rozegrał 35 spotkań w Primera División. Betis zajął w tabeli 18. miejsce i spadł do Segunda División.
Osasuna.
31 sierpnia 2010 roku Nélson został wypożyczony do CA Osasuna.
Kariera reprezentacyjna.
W grudniu 2005 Nélson otrzymał portugalskie obywatelstwo, co spowodowało, że w końcu mógł zostać powołany do reprezentacji Portugalii. Najpierw jednak trafił do młodzieżowej kadry U-21, w której zadebiutował w przegranym 0:1 meczu z rówieśnikami z Włoch. Wystąpił także w Młodzieżowych Mistrzostwach Europy w 2006, które odbywały się w Portugalii. Tam zagrał we 2 meczach grupowych, ale młodzi Portugalczycy zajęli ostatnie miejsce w grupie wygrywając tylko 1 mecz. W końcu został także powołany do pierwszej reprezentacji. Selekcjoner Luiz Felipe Scolari wysłał powołanie do Nélsona na mecz eliminacji do Euro 2008 z Kazachstanem. 15 listopada Nélson jednak nie wybiegł na boisko.

</doc>
<doc id="732523" url="https://pl.wikipedia.org/wiki?curid=732523" title="Nelson Marcos">
Nelson Marcos



</doc>
<doc id="732524" url="https://pl.wikipedia.org/wiki?curid=732524" title="Animacja komputerowa">
Animacja komputerowa

Animacja komputerowa – sztuka tworzenia ruchomych obiektów z wykorzystaniem komputerów. Jest dziedziną grafiki komputerowej i animacji. W coraz większym zakresie jest ona realizowana jako animacja 3D (trójwymiarowa), choć w zastosowaniach dysponujących niską przepustowością sprzętową i wymagających przetwarzania obrazów w czasie rzeczywistym cały czas ważną pozycję utrzymuje animacja 2D (dwuwymiarowa, płaska). Czasami docelowym medium animacji jest sam system komputerowy, ale zdarza się, że animacja przeznaczona jest dla innych mediów, takich jak film. Animację komputerową czasami określa się skrótem CGI (od ang. "Computer Generated Imagery", lub "Computer Generated Imaging") – szczególnie w zastosowaniach kinematograficznych.
By stworzyć iluzję ruchu, na ekranie komputera wyświetlany jest określony obraz, po czym szybko zamienia się go na następny – podobny do poprzedniego, lecz z nieznacznymi zmianami w pozycji obiektów. Technika ta jest identyczna z zastosowaniami telewizyjnymi i kinowymi.
Animacja komputerowa jest generalnie rzecz biorąc cyfrowym spadkobiercą sztuki animacji nieruchomych obiektów trójwymiarowych (np. kukiełek) i animacji poklatkowej ilustracji płaskich. W przypadku animacji 3D, obiekty (modele) budowane (modelowane) są na ekranie komputera, po czym trójwymiarowe figury otrzymują wirtualny szkielet. W przypadku animacji płaskich, korzysta się z oddzielnych obiektów (ilustracji) i oddzielnych przezroczystych warstw, nie zawsze zaś z wirtualnych szkieletów. Kończyny, oczy, usta, czy ubrania modelu są następnie poruszane przez animatora w kolejnych klatkach kluczowych. Różnice wyglądu między klatkami kluczowymi są następnie przeliczane przez komputer, korzystając z procesów tweeningu i morfingu. Ostatnim stadium prac jest renderowanie.
W przypadku animacji trójwymiarowych konieczny jest rendering wszystkich klatek po zakończeniu modelowania. W pracach nad dwuwymiarowymi animacjami wektorowymi, proces renderingu jest tożsamy ze stworzeniem każdej klatki kluczowej, zaś klatki pośrednie są renderowane w razie potrzeb. W przypadku prezentacji, które są przeznaczone do późniejszego odtworzenia, wyrenderowane klatki są przenoszone do postaci filmu cyfrowego, lub na zewnętrzne medium (np. film). Poszczególne klatki mogą również być renderowane w czasie rzeczywistym, w trakcie przeprowadzania prezentacji materiału wideo. Animacje przesyłane przez Internet i zadowalające się niską przepustowością łącza (dwuwymiarowe animacje Flash, X3D) często korzystają z oprogramowania zainstalowanego na komputerze klienta, które renderuje materiał w czasie rzeczywistym, co stanowi przeciwwagę dla materiału przygotowanego wcześniej i przesyłanego strumieniowo przez łącza o dużej szybkości.
Prosty przykład.
Ekran jest zapełniony kolorem tła, w tym wypadku czarnym. Z prawej strony ekranu rysowana jest koza. Następnie ekran jest ponownie zamazywany kolorem tła, ale koza rysowana jest nieco na lewo od swojej poprzedniej pozycji. Proces jest powtarzany, zaś koza za każdym razem przesuwa się nieco w lewo. Jeśli powtórzenia nastąpią wystarczająco szybko, tworzy się iluzja kozy sunącej gładko w lewo. Ta podstawowa procedura jest szeroko wykorzystywana w telewizji i filmie.
Poruszająca się koza jest prostym przykładem animacji opartym na przemieszczaniu obiektu na ekranie. Bardziej skomplikowane modyfikacje cech animowanego obiektu (rozmiar, kształt, efekty oświetlenia) często wymagają skomplikowanych obliczeń i renderowania za pomocą komputera, nie zaś prostej duplikacji.
Wyjaśnienie zjawiska animacji.
By oko i mózg dały się nabrać na iluzję gładko poruszającego się obiektu, kolejne klatki animacji (kompletne obrazy) powinny się pojawiać z częstotliwością co najmniej 12 razy na sekundę. Jeśli zmiany będą następować szybciej, niż 70 razy na sekundę, widz nie odczuje zwiększonego realizmu, czy gładkości animacji, co jest związane ze specyfiką przetwarzania obrazu przez oczy i mózg. Gdy częstotliwość pojawiania się nowych klatek spada poniżej 12 razy na sekundę, większość obserwatorów odczuwa „rwanie” się animacji i zauważa proces pojawiania się kolejnych klatek, co psuje iluzję realistycznie płynnego ruchu. Tradycyjnie animowane kreskówki podają widzowi w ciągu sekundy 15 nowych klatek obrazu, by możliwa była oszczędność w ilości niezbędnych do wykonania rysunków. Takie rozwiązanie jest jednak najczęściej do zaakceptowania, ze względu na samą naturę filmów rysunkowych. Przez fakt, że animacja komputerowa przedstawia widzom o wiele bardziej realistyczne efekty, w celu osiągnięcia zamierzonego efektu płynności wymagana jest większa ilość klatek przedstawianych w ciągu sekundy.
Przyczyna tego, że oko ludzkie nie odczuwa „rwania się” animacji przy wyższych częstotliwościach odświeżania obrazu leży w efekcie powidoku. Od czasu do czasu oko pracujące razem z mózgiem przechowuje obserwowane obrazy przez ułamek sekundy i wygładza automatycznie pomniejsze przeskoki. Filmy wyświetlane w kinach najczęściej w ciągu sekundy prezentują 24 klatki, co jest ilością absolutnie wystarczającą do stworzenia złudzenia ciągłego ruchu. Wiele osób daje się „nabrać” na efekt poruszania się obrazów właśnie ze względu na dużą szybkość ich prezentacji.
Tworzenie postaci i obiektów przy użyciu komputera.
Animacja komputerowa stanowi połączenie grafiki wektorowej i zaprogramowanego ruchu. Punktem wyjścia do stworzenia animacji jest najczęściej szkielet figurki, który w każdym ważniejszym punkcie (kończyny, usta, itd.) definiowany jest przy użyciu tzw. "Avars" (ang. "animation variables", zmienne animacyjne).
Woody, jeden z bohaterów filmu "Toy Story" opisany został na przykład za pomocą 700 zmiennych animacyjnych, z których 100 znajduje się na jego twarzy. Poszczególne zestawy zmiennych kontrolują poruszanie się postaci od jednej klatki filmu do drugiej. Gdy szkielet postaci porusza się już w zadowalający sposób, zmienne przenosi się na model siatkowy postaci, złożony z wielokątów. Na końcu do modelu dodawane są powierzchnie, a po długim procesie renderingu powstaje scena.
By otrzymać realistyczne wrażenie ruchu istnieje kilka metod ustalania zmiennych ""Avar". Metoda śledzenia ruchu wykorzystuje umieszczone na żywym modelu światełka lub czujniki. Aktor odgrywa scenę, przy czym obserwowany jest przez kamerę. "Avary" można dodawać również za pomocą joysticka, lub innego urządzenia do wprowadzania danych. W filmie "Toy Story"" nie wykorzystywano metody śledzenia ruchu, najprawdopodobniej z tego powodu, że tylko wprawny animator był w stanie oddać skomplikowane ruchy, niemożliwe do odegrania przez żywych aktorów.
Urządzenia do tworzenia animacji komputerowych.
Animację komputerową stworzyć można za pomocą komputera wyposażonego w odpowiednie oprogramowanie. Niektóre tytuły to: Amorphium, Art of Illusion, Poser, Ray Dream Studio, Bryce, Maya, Blender, TrueSpace, Lightwave, 3D Studio Max, SOFTIMAGE|XSI, Houdini i Adobe Flash (animacje 2D). Ich ceny różnią się w zależności od sugerowanego odbiorcy programu. Spektakularne efekty można osiągnąć również przy użyciu podstawowych programów, jednak proces renderowania sceny może się wydłużyć, jeśli wykorzystujemy do animacji zwykły domowy komputer. Z tych przyczyn projektanci grafiki w grach komputerowych skłaniają się raczej ku prostszym animacjom, opartym o mniejszą ilość wieloboków, by nawet komputery domowe były w stanie renderować zaprojektowane animacje w czasie rzeczywistym. Animacja o jakości fotorealistycznej byłaby w takich kontekstach niepraktyczna.
Profesjonalni animatorzy sekwencji filmowych wykorzystywanych w grach tworzą animacje fotorealistyczne o dużej szczegółowości. Wyrenderowanie sekwencji nasyconej do takiego stopnia szczegółami mogłoby zająć w warunkach domowych dziesiątki, nawet setki lat. Dlatego w pracach tego typu wykorzystywane są stacje robocze. Są one wyposażone w dwa do czterech procesorów, co znacznie zwiększa ich moc, ich konstrukcja również odzwierciedla specjalistyczne zastosowania tworzenia grafiki. Istnieją również zestawy stacji roboczych, tak zwane "farmy", które połączone w sieć działają jak jeden potężny komputer. Efektem takich działań jest możliwość wyrenderowania filmu w okresie od jednego roku do 5 lat – nie cały ten czas poświęcony jest na renderowanie kolejnych klatek. Ceny stacji roboczych wahają się najczęściej w przedziale 3600-24000 złotych i więcej, przy czym droższe stacje są w stanie prowadzić obliczenia o wiele szybciej, dzięki zastosowaniu nowocześniejszych komponentów. Oprogramowanie Renderman firmy Pixar na dobre zadomowiło się w świecie scen renderowanych na potrzeby przemysłu filmowego, konkurując z rozwiązaniem Mental Ray. Oficjalna strona Pixar sprzedaje program w cenie od 5000 do 8000 dolarów, sam program zaś działa na komputerach wyposażonych w systemy operacyjne Linux, MacOS X i Microsoft Windows, współpracując z oprogramowaniem Maya, czy SOFTIMAGE|XSI. Profesjonalni twórcy filmów animowanych komputerowo posługują się w swojej pracy takimi zdobyczami techniki, jak kamery, urządzenia motion capture i performance capture, niebieskie ekrany, oprogramowanie do edycji materiału wideo, rekwizyty i inne narzędzia właściwe animacjom kinowym.
Sprzętowa strona techniki animacyjnej.
Gdy komputer ma zamiar wyświetlić na ekran jakiś obraz, najczęściej tworzony jest on w tak zwanym buforze tylnym. W tym miejscu komputer może swobodnie rysować obraz i wprowadzać wszystkie niezbędne zmiany. Podczas, gdy komputer wykonuje prace w buforze tylnym, ekran pokazuje zawartość tak zwanego bufora głównego lub przedniego.
Po zakończeniu przeliczeń związanych z renderowaniem, komputer przesyła do ekranu polecenie wyrysowania zawartości bufora tylnego. Może się to odbyć na jeden z dwóch sposobów:
Osobą, która wymyśliła to podejście jest John MacArthur. Proces zwykle nazywa się podwójnym buforowaniem albo nieoficjalnie „przerzutką” (ang. "flip"), gdyż komputer dokonuje „przerzucenia” buforów miejscami między sobą. Przełączenie to powinno nastąpić w sposób niewidoczny dla użytkownika, a dogodnym do tego momentem jest sygnał synchronizacji pionowej. W klasycznych monitorach CRT następuje on, gdy działo elektronowe dociera do prawego dolnego rogu ekranu i musi przenieść wystrzeliwany strumień elektronów do lewego górnego rogu. Odbywa się to bardzo szybko, a w tym czasie obraz naświetlony na kineskopie pozostaje widoczny. Podczas powrotu działa elektronowego do pozycji umożliwiającej rozpoczęcie rysowania w lewym górnym rogu ekranu, komputer ma wystarczająco dużo czasu, by dokonać przełączenia i by zawartość bufora przedniego mogła być wyrysowana na ekranie podczas kolejnego odświeżenia. Obraz pozostanie na ekranie do czasu kolejnej zamiany buforów.
Jeśli komputer nie może zamienić obrazów podczas sygnału powrotu działa elektronowego, to dokonuje tego w czasie, gdy już pewna część poprzedniego obrazu została wyświetlona, co prowadzi do zjawiska zwanego przełamaniem duszka (ang. "sprite breakup"), przełamaniem obrazu (ang. "image breakup") lub rozrywaniem obrazu (ang. "screen tearing"). Jest to efekt wysoce niepożądany i powinno się go unikać wszelkimi sposobami, by nie udaremnić efektu płynnej animacji.
Przyszłość.
Jednym z otwartych wyzwań rzuconych technice animacji komputerowej jest fotorealistyczna animacja postaci ludzkich. W chwili obecnej większość filmów stworzonych techniką animacji komputerowej korzysta w roli postaci albo ze zwierząt ("Gdzie jest Nemo?"), fantastycznych stworów ("Shrek", "Potwory i spółka"), albo z celowo zbliżonych do kreacji kreskówkowych bohaterów ludzkich ("Iniemamocni"). Jako pierwszy tytuł, którego twórcy dołożyli starań, by stworzyć realistycznie wyglądające postacie ludzkie dość często cytowany jest "". Jednak z uwagi na wielką złożoność ciała ludzkiego, jego mechanizmów poruszania się i warunków biomechanicznych realistyczna animacja postaci ludzkich nadal pozostaje kwestią otwartą, stanowiąc swego rodzaju "świętego Graala" animacji. Punktem dążeń jest udostępnienie programu, który dałby animatorowi możliwość wyprodukowania sekwencji filmowej z realistycznie wyglądającą postacią ludzką, poruszającą się w naturalny sposób (wliczywszy w to zachowanie ubrań i włosów) w skomplikowanym środowisku naturalnym, pożądana byłaby również możliwość interakcji stworzonej postaci z innymi bohaterami sekwencji. Całość powinna być wygenerowana w sposób uniemożliwiający widzowi stwierdzenie, czy oglądana przez niego sekwencja została stworzona za pomocą komputera, czy odegrana przez żywych aktorów występujących przed kamerą filmową. Osiągnięcie takiego efektu oznaczałoby, że do nakręcenia filmu nie są już niezbędni aktorzy „z krwi i kości”, a technikami animacji komputerowej da się zrealizować każdy film, nie tylko animowany. Aktorzy nadal będą niezbędni w produkcjach filmowych, choćby na etapie udźwiękowienia produkcji, czy podczas prac techniką przechwycania ruchu. Całkowitego realizmu najprawdopodobniej nie da się osiągnąć szybko, ale przedstawione powyżej koncepcje na pewno czynią pewne założenia co do filozofii przyszłości przemysłu filmowego.
Naturalnie istnieją studia filmowe, które nie wykazują zainteresowania realistyczną animacją komputerową, lub dokładniej rzecz ujmując cenią sobie wolność wyboru i wybierają odpowiednie techniki prac, w zależności od charakteru realizowanego przedsięwzięcia. W chwili obecnej wydaje się, że trójwymiarowa animacja generowana komputerowo da się podzielić na dwa główne nurty – fotorealistyczny i niefotorealistyczny. Pierwsza z tak stworzonych kategorii da się podzielić jeszcze bardziej szczegółowo – prawdziwy fotorealizm (gdzie podczas tworzenia wirtualnych aktorów stosowane są techniki typu przechwytywanie ruchu) oraz stylizowany fotorealizm. Wspomniany wyżej film "Final Fantasy" starał się osiągnąć fotorealizm pierwszego podtypu, który w przyszłości prawdopodobnie umożliwi stworzenie postaci takich, jak bohaterowie filmu "Ciemny kryształ" bez potrzeby uciekania się do technik pracy z lalkami i animatroniki. Przykładem stylizowanego fotorealizmu jest "Mrówka Z" (w przyszłości stylizowany fotorealizm ma szansę zastąpić animację poklatkową, taką jak choćby zastosowana w filmie "Gnijąca panna młoda". Stylizowany fotorealizm i tradycyjnie „kreskówkowa” animacja powinny być raczej traktowane jak rozszerzona i poprawiona wersja tradycyjnej animacji, jako próba spowodowania, by animacja uzyskała trzeci wymiar. Ten trend ciągle wykorzystuje i usprawnia kanony animacji wytyczone przez „dziewięciu starców”, takie jak zgniatanie i rozciąganie bohaterów. Jeśli chodzi o jakość generowanego materiału – wprawdzie pojedyncza klatka sekwencji filmowej zrealizowanej w myśl fotorealizmu jest w stanie przypominać zdjęcie (pod warunkiem, że jest solidnie wykonana), lecz pojedyncza klatka animacji „kreskówkowej” będzie zawsze wyglądać, jak rysunek (efektu tego nie należy utożsamiać z techniką cel-shading, której efekty są jeszcze prostsze).
Szczegółowy przykład wraz z pseudokodem.
W animacji dwuwymiarowej poruszające się po scenie obiekty nazywane są duszkami. Duszek jest obrazkiem, do którego przypisane jest odpowiednie położenie. Położenie to jest z każdą kolejną klatką filmu nieco zmieniane, by uzyskać wrażenie poruszania się duszka. Cytowany niżej pseudokod powoduje przesuwanie się duszka w prawo:
 var int x = 0, y = wysokośćEkranu / 2
 while x &lt; szerokośćEkranu
 rysujTło()
 rysujDuszkaWPozycjiXY(x, y) // rysowanie duszka na wierzchu tła
 x = x + 5 // przesunięcie w prawo
Nowoczesne techniki animacji (stosowane od roku 2001) tworzą sekwencje w zupełnie inny sposób. Najczęściej odbywa się to w drodze skomplikowanych obliczeń matematycznych przeprowadzanych na trójwymiarowych płaszczyznach, na które nakłada się tekstury, dodaje oświetlenie i inne efekty, a na koniec renderuje całość. W tworzeniu animacji i ustawianiu jej choreografii przydatny jest skomplikowany graficzny interfejs użytkownika. Inna z wykorzystywanych technik o angielskiej nazwie "constructive solid geometry" definiuje obiekty na podstawie obliczeń algebry Boole's stosowanych do regularnych figur. Jej zaletą jest umożliwienie tworzenia dokładnych animacji w dowolnej skali.
Prześledźmy proces renderowania prostej sceny – zawiera ona pokój o płaskich drewnianych ścianach, w którego centrum umieszczona jest szara piramida. Scena oświetlona jest przez reflektor. Każda ściana, sufit i podłoga to prosty wielokąt, w tym przypadku prostokąt. Narożnik każdego z czworoboków zdefiniowany jest przy pomocy trzech wartości o symbolach X, Y i Z. X oznacza położenie punktu na osi lewo-prawo, Y na osi dół-góra, zaś Z na osi blisko-daleko. Ściana najbliższa obserwatorowi zdefiniowana więc będzie przez cztery punkty, z których każdy podano w zapisie (X, Y, Z) w następujący sposób:
 (0, 10, 0) (10, 10, 0)
 (0,0,0) (10, 0, 0)
Ścianę najbardziej oddaloną od obserwatora opisać można następująco:
 (0, 10, 20) (10, 10, 20)
 (0, 0, 20) (10, 0, 20)
Piramida stojąca w środku pokoju składa się z pięciu wielokątów: czworokątnej podstawy i czterech trójkątnych ścian. W celu narysowania obrazka, komputer musi dokonać przeliczeń trójwymiarowych danych na postać dającą się wyświetlić na dwuwymiarowym ekranie.
Po pierwsze, niezbędne jest ustalenie punktu, z którego obserwowana jest cała scena. Ustalmy go wewnątrz pokoju, nieco nad podłogą i skierujmy w stronę piramidy. najpierw komputer przeliczy więc, które ze zdefiniowanych przez nas w scenie wielokątów są dla nas widoczne. Ściana znajdująca się z przodu sceny (pierwsza z opisanych współrzędnymi powyżej) nie będzie na przykład rysowana, gdyż znajduje się za punktem obserwacyjnym. Podobnie tylna ścianka piramidy, zasłonięta przez resztę bryły.
Następnie komputer dokonuje rzutu każdego punktu obrazu na ekran. Fragmenty ściany leżącej najdalej od punktu widzenia będą wydawać się mniejsze od ścian leżących blisko, ze względu na zastosowanie perspektywy. By upodobnić ściany do drewna, jest na nie nakładany odpowiedni wzór, nazywany teksturą. W tym celu bardzo często wykorzystuje się technikę mapowania tekstur. Niewielki obrazek przedstawiający drewnianą powierzchnię, który można wielokrotnie nałożyć na zestaw wielokątów (podobnie jak ma to miejsce z klasycznymi tapetami) jest rozciągany i dopasowywany do ostatecznego kształtu ścian. Piramida wykonana jest z jednolicie szarego materiału, więc jej ścianki można wyrenderować również w jednolitym szarym kolorze. Pozostaje jeszcze kwestia reflektora. W miejscach, gdy jego światło pada na obiekty, ich kolory są rozjaśniane, zaś w miejscach, które są zasłonięte innymi obiektami, kolory są przyciemniane.
Następnie całość sceny rysowana jest na ekranie. Gdybyśmy teraz zmienili liczby opisujące pozycje poszczególnych wierzchołków piramidy i ponownie wyrenderowali scenę, piramida zdawałaby się poruszać.
Filmy.
Krótkie filmy realizowane za pomocą komputerów pojawiały się jako animacje niezależne od lat 70. XX wieku, choć popularność komputerowego wkładu w kinematografię (szczególnie w dziedzinie efektów specjalnych) znacznie wzrosła po roku 1988. Pierwszym filmem pełnometrażowym zrealizowanym wyłącznie techniką animacji komputerowej był "Toy Story" (1995).
Animacje amatorskie.
Popularność serwisów internetowych takich, jak YouTube, których użytkownicy mogą dzielić się ze społecznością internetową własnymi klipami filmowymi, spowodowała pojawienie się pewnej liczby amatorskich animacji. Istnieje wiele darmowych narzędzi, na przykład Windows Movie Maker, za pomocą których możliwe jest stworzenie animacji przeznaczonej dla wielu odbiorców.

</doc>
<doc id="732526" url="https://pl.wikipedia.org/wiki?curid=732526" title="Demaskowanie">
Demaskowanie

Demaskowanie - ujawnianie przez przeciwnika danych o wojskach na podstawie cech, według których można wykryć lub ustalić określone obiekty, rozpoznać zamierzenia i działania wojsk. Na podstawie cech demaskujących można np. według pracy radiostacji ustalić typ i miejsce, kolein czołgu określić jego rodzaj, czas przejazdu, kierunek i szybkość jazdy, na podstawie błysków i wybuchów wystrzałów w nocy zdemaskować artylerię.

</doc>
<doc id="732527" url="https://pl.wikipedia.org/wiki?curid=732527" title="Powiat Skalica">
Powiat Skalica

Powiat Skalica (słow. "okres Skalica") – słowacka jednostka podziału administracyjnego znajdująca się w kraju trnawskim.
Powiat Skalica zamieszkiwany jest przez 46 757 obywateli (w roku [2002) i zajmuje obszar 359 km². Średnia gęstość zaludnienia wynosi 130,24 osób na km².
Miasta: Gbely, Holíč i powiatowe Skalica.

</doc>
<doc id="732528" url="https://pl.wikipedia.org/wiki?curid=732528" title="Ptasznik słoneczny">
Ptasznik słoneczny

Ptasznik słoneczny ("Pterinochilus murinus") – pająk z rodziny ptasznikowatych.
Zamieszkuje rozległe tereny środkowej i południowej Afryki. W naturze zamieszkuje nory po małych ssakach, które wyściela pajęczyną. Gniazda robi także między korzeniami lub kamieniami. Spotykane odmiany: pomarańczowy/Usambara (Tanzania), Kalahari (Pustynia Kalahari), ciemny (Kenia).
Odmiana klasyczna charakteryzuje się żółtym ubarwieniem a odmiana Usambara jest płomienistopomarańczowa, stąd nazwa "ptasznik słoneczny" (inna nazwa "Harpactira elevata"). Rozmiar głowotułowia z odwłokiem – do 6,5 cm, wraz z odnóżami – do 15 cm. Samce są mniejsze i smuklejsze. Pająk bardzo szybki i agresywny, potrafi kąsać bez powodu. Jego jad może być niebezpieczny dla człowieka. Ugryzienie jest bardzo bolesne, powoduje skurcze mięśni i częściowy paraliż.
Nie wyczesuje włosków parzących z odwłoka. Rozpowszechniony w polskich hodowlach. W warunkach hodowlanych żywi się go m.in. świerszczami, karaczanami, drewnojadami, szarańczą. Nie powinno się podawać innych zwierząt karmowych niż bezkręgowce.

</doc>
<doc id="732530" url="https://pl.wikipedia.org/wiki?curid=732530" title="Aleksander Michał Lubomirski">
Aleksander Michał Lubomirski

Aleksander Michał Lubomirski książę herbu Szreniawa bez Krzyża (ur. w 1614, zm. 8 grudnia 1677 roku) – wojewoda krakowski w latach 1668–1677, koniuszy koronny w 1645 roku, podczaszy królowej w 1641 roku, starosta niepołomicki, rycki, lubaczowski, sandomierski w 1636 roku, zatorski w 1639 roku, płoskirowski w 1646 roku, starosta perejasławski od 1668 roku, starosta lipnicki w 1664 roku, starosta grybowski w latach 1628-1636, dworzanin królewski w 1635 roku.
Poseł sejmiku proszowickiego na sejm ekstraordynaryjny 1635 roku, poseł sejmiku opatowskiego na sejm ekstraordynaryjny 1642 roku. Poseł na sejm 1638 roku, sejm 1639 roku, sejm 1641 roku, sejm 1643 roku, sejm 1646 roku. .
Był podczaszym królowej od 1643 roku, koniuszym wielkim koronnym od 1645 roku, wojewodą krakowskim od 1668 i starostą sandomierskim i Poseł na sejm koronacyjny 1649 roku z województwa sandomierskiego. Poseł na sejm 1649/1650 roku z sejmiku opatowskiego województwa sandomierskiego.
Poseł sejmiku opatowskiego na sejm 1659 roku i sejm 1661 roku.
Był członkiem konfederacji generalnej zawiązanej 31 lipca 1648 roku. Podpisał "pacta conventa" Jana II Kazimierza Wazy w 1648 roku. Wyznaczony komisarzem do rady wojennej w 1648 roku. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza (1668) popierał jako kandydata do polskiej korony palatyna reńskiego Filipa Wilhelma. Był elektorem Michała Korybuta Wiśniowieckiego w 1669 z województwa krakowskiego. Był członkiem konfederacji malkontentów w 1672 roku. Był deputatem z Senatu do Rady Wojennej przy królu w 1673 roku. Elektor Jana III Sobieskiego z województwa krakowskiego w 1674 roku, podpisał jego "pacta conventa". 
Był właścicielem dwóch zamków, w Wiśniczu i Rzemieniu, 3 miast, 120 wiosek, 57 folwarków i 7 starostw.

</doc>
<doc id="732532" url="https://pl.wikipedia.org/wiki?curid=732532" title="Departament (administracja)">
Departament (administracja)

Departament – nazwa podstawowej komórki każdego ministerstwa (urzędu centralnego) podległej bezpośrednio ministrowi, wiceministrowi lub dyrektorowi generalnemu urzędu; występuje również w składzie Ministerstwa Obrony Narodowej jako instytucja centralna MON. Departamentem kieruje dyrektor przy pomocy zastępcy oraz naczelników wydziałów. Departamenty mają najczęściej strukturę wydziałową, jednak często jest tak, że w ich strukturze występują także zespoły lub stanowiska samodzielne.

</doc>
<doc id="732542" url="https://pl.wikipedia.org/wiki?curid=732542" title="Zofia Ostrogska">
Zofia Ostrogska

Zofia Ostrogska (ur. 1595, zm. 1622) – polska księżniczka z ruskiego kniaziowskiego rodu Ostrogskich. Była jedną z najbogatszych polskich szlachcianek.
Poślubiła w 1613 roku Stanisława Lubomirskiego. W posagu wniosła 18 miast, 313 wsi i 163 folwarki w Małopolsce i na Rusi.

</doc>
<doc id="732545" url="https://pl.wikipedia.org/wiki?curid=732545" title="Desant czołgowy">
Desant czołgowy

Desant czołgowy – sposób przerzucenia na czołgach pododdziałów pieszych na polu walki, umożliwiający bezpośrednie ich współdziałanie z czołgami. Pododdziały piechoty lub saperskie przewozi się na kadłubach czołgów (dział pancernych) lub na specjalnie przygotowanych w tym celu stopniach i przyczepach. W II wojnie światowej funkcję desantu czołgowego pełnili zazwyczaj fizylierzy.

</doc>
<doc id="732547" url="https://pl.wikipedia.org/wiki?curid=732547" title="Desant okrętowy">
Desant okrętowy

Desant okrętowy – pododdział formowany ze składu etatowej załogi okrętu wysadzony na zajęte przez nieprzyjaciela wybrzeże w celu wykonania różnorodnych zadań specjalnych.

</doc>
<doc id="732553" url="https://pl.wikipedia.org/wiki?curid=732553" title="Teresa Lubomirska">
Teresa Lubomirska

Teresa Lubomirska (ur. 1 stycznia 1685, zm. 6 stycznia 1712) – polska księżna.
Córka Józefa Karola Lubomirskiego i Teofili Ludwiki Zasławskiej. 15 grudnia 1701 roku poślubiła Karola III Filipa, przyszłego elektora Palatynatu .

</doc>
<doc id="732555" url="https://pl.wikipedia.org/wiki?curid=732555" title="Marianna Lubomirska">
Marianna Lubomirska



</doc>
<doc id="732560" url="https://pl.wikipedia.org/wiki?curid=732560" title="Helena Tekla Ossolińska">
Helena Tekla Ossolińska

Helena Tekla Ossolińska (ur.około 1620, zm. 1687) – polska szlachcianka.
Poślubiła Aleksandra Michała Lubomirskiego w 1637 roku.

</doc>
<doc id="732561" url="https://pl.wikipedia.org/wiki?curid=732561" title="Dworzec Gdański">
Dworzec Gdański



</doc>
<doc id="732573" url="https://pl.wikipedia.org/wiki?curid=732573" title="Number One Observatory Circle">
Number One Observatory Circle

Number One Observatory Circle – oficjalna siedziba wiceprezydenta Stanów Zjednoczonych i jego rodziny. 
Rezydencja znajduje się w Waszyngtonie na terenie Obserwatorium Marynarki Wojennej Stanów Zjednoczonych ("United States Naval Observatory"). Została zbudowana w 1893. Od 1923 mieszkał w niej szef operacji morskich Marynarki Wojennej. 
W 1974 decyzją Kongresu budynek został przekształcony w oficjalną rezydencję wiceprezydenta. Jednak Gerald Ford i Nelson Rockefeller nie korzystali ze swojej rezydencji. Dopiero w 1977 zamieszkał w niej Walter Mondale. Od tej pory rezydują tutaj wiceprezydenci USA (poza Mondale'em byli to George H.W. Bush, Dan Quayle, Al Gore, Dick Cheney, Joe Biden, Mike Pence).
Po zamachach 11 września 2001 zbudowano bunkier dla rodziny i personelu.
Inaczej niż jest to w przypadku Białego Domu, gdzie prezydent jednocześnie rezyduje i pracuje, Number One Observatory Circle jest tylko miejscem zamieszkania wiceprezydenta. Jego biuro mieści się w Zachodnim Skrzydle Białego Domu, blisko Gabinetu Owalnego.

</doc>
<doc id="732574" url="https://pl.wikipedia.org/wiki?curid=732574" title="Instytut Ossolińskich">
Instytut Ossolińskich



</doc>
<doc id="732575" url="https://pl.wikipedia.org/wiki?curid=732575" title="U.S. Air Force Thunderbirds">
U.S. Air Force Thunderbirds

Thunderbirds (U.S. Air Force Air Demonstration Squadron) – zespół akrobacyjny sił powietrznych Stanów Zjednoczonych latający na myśliwcach F-16 Fighting Falcon, stacjonujący w bazie lotniczej Nellis w stanie Nevada. Organizacyjnie podlega 57. Skrzydłu US Air Force.
Zespół istnieje od 1953 roku. Przechodził jednak kilkakrotnie reorganizację, a jego działalność zawieszano w następstwie katastrof lub ze względów budżetowych.
Historia.
Początki.
Zespół utworzono 25 maja 1953 roku w bazie Luke w Arizonie jako 3600. Klucz Akrobacyjny (3600th Air Demonstration Flight). Debiutancki pokaz odbył się 8 lipca, a pierwszy występ dla publiczności – 23 lipca. Pierwszym dowódcą zespołu był major Dick Catledge (późniejszy generał), a pierwszymi samolotami używanymi przez zespół – myśliwskie F-84G Thunderjety (zespół dysponował też dwumiejscowym T-33 Shooting Starem, który służył jako samolot narratora i w którym urządzano przejażdżki dla VIP-ów i dziennikarzy). Do końca roku 1953 zespół dał pięćdziesiąt pokazów. W pierwszych tygodniach następnego roku Thunderbirds wystąpili w zagranicznych pokazach podczas tournée po Ameryce Południowej; wystąpili między innymi przed trzystutysięczną publicznością w mieście Meksyk. 
W 1955 roku zespół – już z nowym dowódcą, Jackiem Broughtonem, na czele – zmienił samoloty na F-84F Thunderstreaki, na których wystąpili podczas 91 pokazów lotniczych. W tamtym okresie zespołowi przydzielono również samolot transportowy Fairchild C-119 Flying Boxcar do wożenia mechaników i sprzętu. W czerwcu 1956 roku, wciąż pod dowództwem Broughtona, Thunderbirds przesiedli się na myśliwce North American F-100 Super Sabre, które dały mu – jako pierwszemu na świecie – możliwość lotów z prędkością naddźwiękową. Zmianie samolotu towarzyszyła zmiana miejsca stacjonowania na bazę Nellis w Nevadzie. Pierwszy z 630 występów na Super Sabre’ach odbył się 19 maja 1956 roku; grom dźwiękowy był stałym elementem pokazów Thunderbirds do czasu, gdy FAA zabroniła lotów naddźwiękowych. W 1963 roku Thunderbirds po raz pierwszy wystąpili w Europie.
W 1964 roku zespół na krótko przesiadł się na F-105 Thunderchiefy. Karierę tych maszyn w barwach Thunderbirds zakończyła tragiczna śmierć kapitana Eugene’a J. Devlina, którego samolot rozpadł się w powietrzu podczas manewru z dużym przeciążeniem (9 maja 1964 roku). Zespół powrócił na Super Sabre’y (w wersji D). W 1967 roku Thunderbirds pokazali się w swoim 1000. show. W lutym tego roku zespół przeorganizowano i przemianowano z 4520th Air Demonstration Squadron (Thunderbirds) na USAF Air Demonstration Squadron jako stały zespół pokazowy amerykańskich wojsk lotniczych.
Thunderbirds na Phantomach i Talonach.
W 1969 nastąpiła kolejna zmiana samolotu. Nową maszyną Thunderbirds został F-4E Phantom II. W tym samym okresie na Phantomach latał również zespół pokazowy amerykańskiej marynarki – Blue Angels. Ostatni pokaz na Phantomach odbył się 10 listopada 1973 roku. W następnym roku kryzys paliwowy wymusił zmianę samolotu na bardziej ekonomiczny. Wybrano Northropa T-38 Talona, naddźwiękowy samolot szkolno-treningowy oparty na konstrukcji myśliwca F-5. Pięć T-38 Talonów zużywało w czasie występu tyle samo paliwa, ile jeden Phantom II.
18 stycznia 1982 roku w Indian Springs w stanie Nevada nastąpiła najgorsza katastrofa w historii zespołu: rozbiły się cztery Talony wykonujące pętlę w formacji. Piloci – major Norm Lowry oraz kapitanowie Willie Mays, Pete Peterson i Mark Malancon – zginęli na miejscu. W następstwie katastrofy zespół poświęcił cały sezon pokazowy 1982 na odbudowę składu praktycznie od zera (w tym celu do zespołu przywrócono kilku jego byłych pilotów wciąż pozostających w służbie czynnej); podjęto również decyzję o wymianie maszyn na nowe myśliwce F-16A Fighting Falcon.
Thunderbirds na Fighting Falconach.
Pierwsze loty ćwiczebne na F-16A zespół odbył w sierpniu 1982 roku. 19 września 1985 roku USAF Air Demonstration Squadron połączono z 30 Bombardment Squadron, Heavy; od tego czasu Thunderbirds kultywują tradycje owej eskadry, sięgające czerwca 1917 roku. We wrześniu 1987 roku, podczas tournée na Dalekim Wschodzie Thunderbirds dali pokaz w Pekinie – był to pierwszy występ amerykańskiego zespołu akrobacyjnego w kraju komunistycznym. 22 kwietnia 1990 roku w Norfolk Naval Air Station odbył się 3000. występ Thunderbirds.
W 1992 roku Thunderbirds zamienili F-16A na F-16C. Początkowo były to maszyny w wersji Block 32, w 2008 roku zamieniono je na nowocześniejsze F-16C Block 52. W listopadzie 2005 roku zespół przyjął w swoje szeregi kapitan Nicole Malachowski jako pierwszą kobietę w historii latającą w Thunderbirds. Przydzielono jej pozycję prawego prowadzonego (numer 3), pozostała w ekipie przez dwa lata. W 2006 roku zespół pokazał się na swoim 4000. show. W tamtym okresie Thunderbirds dawali około siedemdziesięciu pokazów rocznie. Wiosną 2013 roku działalność zespołu zawieszono na rok ze względu na cięcia budżetowe (podobny los spotkał Blue Angels).
Wszystkie samoloty latające w Thunderbirds są maszynami bojowymi, jedynie tymczasowo rozbrojonymi i przystosowanymi do lotów pokazowych. Przywrócenie gotowości bojowej jest możliwe w ciągu 72 godzin.
Ewolucja zespołu.
Oznaczenia zespołu na przestrzeni jego istnienia:
Skład Thunderbirds.
Skład Thunderbirds na rok 2016:
Wypadki.
W czasie ponad sześćdziesięciu lat istnienia zespołu śmierć podczas pokazów lotniczych poniosło trzech jego członków:
Większa liczba pilotów zginęła podczas treningów i rutynowych przelotów:
Ponadto 9 października 1958 roku czternastu członków Thunderbirds poniosło śmierć na pokładzie C-123 w katastrofie około 80 kilometrów na północny zachód od Boise. Od czasu przesiadki na F-16 żaden członek zespołu nie zginął na służbie, doszło jednak do trzech wypadków, w których stracono samoloty:

</doc>
<doc id="732576" url="https://pl.wikipedia.org/wiki?curid=732576" title="Ossolińscy herbu Topór">
Ossolińscy herbu Topór

Ossolińscy herbu Topór – polski ród magnacki.
Historia.
W historycznych źródłach Ossolińscy pojawili się w XIV wieku. Ossolińscy wywodzą się z możnego średniowiecznego rodu Toporczyków z Morawicy koło Krakowa. W wieku XIV jedna z gałęzi Toporczyków osiadła na Ossolinie koło Sandomierza. Protoplastą rodu był Jan z Ossolina, syn wielkiego marszałka koronnego i kasztelana krakowskiego – Nawoja z Tęczyna. Potomkowie Jana pisali się „z Ossolina” i dali oni początek rodzinie Ossolińskich. Od pierwszej połowy wieku XVI liczni potomkowie Jana z Ossolina zaczęli używać nazwiska Ossoliński, co było zgodne z ówczesną tradycją w Rzeczypospolitej, kiedy zaczęto odstępować od używania przydomków np. z Ossolina, z Ciechanowa czy z Balic na rzecz bardziej „nowoczesnego” nazwiska obranego od nazwy miejsca, skąd pochodził ród.
Linia rodu osiadła na Ossolinie wygasła po mieczu na początku XX wieku. Do dziś żyją potomkowie rozgałęzionych w XVII i XVIII wieku linii szlacheckich w Polsce i świecie.
Herb.
Rodzina Ossolińskich używała średniowiecznego herbu rodziny Toporczyków „Topór”.
Zamki i pałace Ossolińskich były cenione w XVII wieku jako jedne z najwspanialszych w Rzeczypospolitej. Do największych z nich należał Krzyżtopór. Wspomnieć należy jeszcze o pałacu kanclerza Jerzego Ossolińskiego w Warszawie i jego zamku w Ossolinie.

</doc>
<doc id="732578" url="https://pl.wikipedia.org/wiki?curid=732578" title="The Wash">
The Wash

The Wash – estuarium i zatoka na wschodnim wybrzeżu Anglii (Wielka Brytania), zasilane wodami rzek Witham, Welland, Nene oraz Great Ouse. Zbliżone kształtem do kwadratu. Jest jednym z największych spośród estuariów Wielkiej Brytanii.

</doc>
<doc id="732585" url="https://pl.wikipedia.org/wiki?curid=732585" title="Welland">
Welland

W Anglii:
W Australii:
W Kanadzie:
Inne:

</doc>
<doc id="732593" url="https://pl.wikipedia.org/wiki?curid=732593" title="Hornindalsvatnet">
Hornindalsvatnet

Hornindalsvatnet – jezioro w Norwegii, leżące w okręgu Sogn og Fjordane. Najgłębsze jezioro Europy. Jezioro to ma 514 metrów głębokości.

</doc>
<doc id="732597" url="https://pl.wikipedia.org/wiki?curid=732597" title="Zastava Skala">
Zastava Skala



</doc>
<doc id="732599" url="https://pl.wikipedia.org/wiki?curid=732599" title="Pingyuan (1889)">
Pingyuan (1889)

Pingyuan (平遠) – chiński pancernik obrony wybrzeża z końca XIX wieku (spotyka się też starsze latynizacje nazwy: „Ping Yuen”, „Pingyuen” lub „Ping-yüan”). Był to pierwszy okręt pancerny zbudowany w Chinach, pozostał jedynym okrętem swojego typu.
Brał udział w wojnie japońsko-chińskiej w latach 1894-1895. Został zdobyty przez Japonię, służył następnie w marynarce Japonii pod nazwą Heien. Zatonął w 1904 roku na minie pod Port Artur.
Budowa.
„Pingyuan”, zbudowany w stoczni Foochow Arsenal w dzielnicy Mawei w Fuzhou w latach 80. XIX wieku, był pierwszym zaprojektowanym i zbudowanym w Chinach okrętem pancernym (nie licząc małej kanonierki „Jin’ou” z 1875 roku). Płyty pancerne i uzbrojenie pochodziły z Niemiec, maszyny i kotły prawdopodobnie były produkcji stoczni Fuzhou. Uważany początkowo za krążownik pancerny, z racji niskiej prędkości określany jest jako pancernik obrony wybrzeża, lub nawet, ze względu na umiarkowaną wielkość, kanonierka pancerna (klasyfikacja w służbie japońskiej). „Pingyuan” był trzecim najsilniej uzbrojonym okrętem chińskim po dwóch pancernikach typu "Dingyuan", lecz z uwagi na niską prędkość, miał niewielką wartość bojową. Ponadto, ujemną cechą posiadanego zestawu uzbrojenia była niska szybkostrzelność, wynikająca z dużego kalibru głównego działa, oraz posiadanie tylko po jednej armacie kalibru 150 mm strzelającej na każdą z burt.
Dane dotyczące budowy okrętu nie są pewne i są podawane rozbieżnie w źródłach: stępkę położono pod koniec 1886 roku (według starszych publikacji, w 1883 roku), kadłub wodowano w 1889 (lub w czerwcu 1888 roku), a wszedł do służby w marynarce chińskiej pod koniec 1889 roku (według innych publikacji, w kwietniu 1889 lub w 1890 roku). Początkowo nosił nazwę „Longwei” (pol. „Moc smoka”). 16 maja 1890 roku nazwę zamieniono na „Pingyuan” w celu ujednolicenia z innymi okrętami Floty Beiyang (pol. „Niosący pomyślność”.
Opis okrętu.
Okręt miał stosunkowo krótki kadłub konstrukcji gładkopokładowej, o małym wydłużeniu, z niskimi burtami na dziobie. Dziób miał formę taranową, będąc wysunięty do przodu. Burty w części nadwodnej na śródokręciu były lekko nachylone do środka. Na śródokręciu i samej rufie znajdowały się nadbudówki, których boczne ściany łączyły się z burtami. Na pokładzie dziobowym umieszczone było główne uzbrojenie – krótkolufowa armata kalibru 260 mm Kruppa na barbecie wpuszczonej w kadłub, przykryta wypukłą, lekko opancerzoną osłoną, tworzącą wieżę. Za wieżą artyleryjską na pokładzie znajdowała się pancerna wieża dowodzenia, wchodząca w skład kompleksu nadbudówek śródokręcia. Na wierzchu nadbudówki był mostek kapitański z rozbudowanymi skrzydłami, za nim jeden prosty maszt i, pośrodku długości okrętu, wysoki i stosunkowo cienki komin, o niewielkim pochyleniu w tył. Za nadbudówką, na poziomie pokładu górnego, umieszczona była artyleria średnia – dwa działa 150 mm Kruppa na podstawach z lekko opancerzonymi maskami, na wystających sponsonach, po jednym na każdej burcie. Za sponsonami dział, burty miały wysokie nadburcia, dochodzące do ścian nadbudówki rufowej. Nad nadbudówką rufową i po obu stronach komina były umieszczone łodzie okrętowe. Artyleria pomocnicza w postaci ośmiu lekkich dział miała stanowiska w ścianach nadbudówek śródokręcia i rufowej oraz odkryte stanowiska na pokładach nadbudówek.
Pojedyncza armata 260 mm Kruppa miała długość lufy 25 kalibry (L/25) i strzelała pociskami o masie 204,3 kg. Szybkostrzelność wynosiła tylko 1 strzał na 5 minut. Dwa działa 150 mm Krupp w stanowiskach na burtach miały długość lufy L/35 i strzelały pociskami o masie 45,4-50,8 kg. Były to działa odtylcowe typu BL – o niskiej szybkostrzelności. Donośność wynosiła ok. 7000 m, a szybkostrzelność 1,5 strz./min. Artyleria pomocnicza składała się z ośmiu lekkich dział Hotchkiss kalibru 47 mm i 37 mm (część publikacji podaje mylnie działa kalibru 75 lub 76 mm). Uzbrojenie uzupełniały cztery (lub trzy) wyrzutnie torped kalibru 457 mm (stała na dziobie, ruchome w obu burtach w części rufowej i stała w stewie rufowej)
Opancerzenie okrętu tworzył główny pas pancerny na linii wodnej, rozciągający się na całej długości okrętu. Na śródokręciu osiągał największą grubość 203 mm, obejmując na długość kotłownię i maszynownię (ponad połowa długości okrętu), a na dziobie i rufie – 127 mm. Pancerz był typu "compound" (warstwowy stalowo-żelazny). Ochronę burt uzupełniał węgiel w zasobniach od wewnętrznej strony. Pas pancerny był przykryty wewnętrznym pokładem pancernym grubości 51 mm, płaskim na śródokręciu i opadającym ku dziobowi i rufie. Barbeta artylerii głównej miała grubość pancerza 127 mm, a nakrywająca ją wypukła przykrywa (wieża) – 37 mm. Przed bitwą koło ujścia Jalu przykrywa barbety została usunięta. Wieża dowodzenia miała pancerz 127 mm. Maski dział 150 mm miały pancerz 37 mm.
Służba.
Po usunięciu w stoczni wykrytych usterek, „Pingyuan” został 16 maja 1890 roku włączony w skład najsilniejszej chińskiej Floty Beiyang. Wziął udział w wojnie japońsko-chińskiej w latach 1894-1895, jego dowódcą był wówczas Li Helian. Przed wybuchem wojny, w czerwcu 1894 roku okręt wraz z innymi krążownikami osłaniał transporty wojsk chińskich do Korei i wysadzenie ich w zatoce Asan. 16 i 17 września 1894 roku osłaniał wysadzenie wojsk u ujścia Jalu, wraz z kanonierką torpedową „Guangbing”, dwoma małymi kanonierkami typu "Rendel" i dwoma torpedowcami („Fulong” i „Zuodui”), na skutek którego doszło do bitwy u ujścia Yalu z japońską flotą. „Pingyuan” z okrętami swojego zespołu nie został początkowo włączony do głównego zespołu adm. Dinga z uwagi na niską prędkość, po południu jednak dopłynął z nimi na pole bitwy i wziął następnie aktywny udział w jej drugiej fazie. Ich pojawienie się na kursie 1. Lotnej Eskadry udaremniło japoński zamiar okrążenia prawego skrzydła chińskich sił głównych pod koniec pierwszej fazy bitwy. Pod koniec bitwy „Pingyuan” został uszkodzony licznymi trafieniami dział japońskich krążowników pancernopokładowych 1. Lotnej Eskadry, głównie „Yoshino”, które spowodowały liczne pożary. Otrzymał około 200 trafień, w sumie jednak uszkodzenia nie były ciężkie. Podczas bitwy, trafił krążownik „Matsushima” z działa 260 mm, lecz pocisk nie wyrządził wiele szkód, gdyż okazał się ćwiczebny, wypełniony cementem (zginęło jedynie 4 ludzi). „Matsushima” z kolei uszkodził jego główne działo. Na okręcie zginęło 14 i zostało rannych 25 członków załogi. Po bitwie, „Pingyuan” był naprawiany z innymi okrętami chińskimi w Port Arthur, po czym pozostawał w bazie Weihai. Uczestniczył od końca stycznia 1895 roku w obronie bazy Weihaiwei.
16 lutego 1895 roku „Pingyuan” został zdobyty przez Japończyków w zajętym Weihaiwei, po czym wcielony już 16 marca tego roku do służby japońskiej, gdzie nosił nazwę „Heien” (nazwa podawana jest w części publikacji w formie „Hei Yen”). 21 marca 1898 roku zaklasyfikowano go jako kanonierkę I klasy. Pozostawiając działo 260 mm, zamieniono jego przestarzałą artylerię średnią Kruppa (2 działa 150 mm i 8 dział 75 mm) na typowe dla Japończyków szybkostrzelne 2 działa 152 mm QF Armstronga i 8 dział 47 mm. Podczas wojny rosyjsko-japońskiej w 1904 roku, brał udział w ostrzale bazy Port Artur. 18 września 1904 roku zatonął na rosyjskiej minie w okolicy Port Artur, zginęło 198 członków załogi (na pozycji ). Oficjalnie został skreślony z listy floty dopiero 21 maja 1905 roku.

</doc>
<doc id="732601" url="https://pl.wikipedia.org/wiki?curid=732601" title="Ping Yuen">
Ping Yuen



</doc>
<doc id="732603" url="https://pl.wikipedia.org/wiki?curid=732603" title="Palnik Langmuira">
Palnik Langmuira

Palnik Langmuira - jest to palnik wodorowy używany do spawania metali trudnotopliwych.
Wykorzystuje się z w nim zjawisko rekombinacji wodoru atomowego, który przechodząc w wodór cząsteczkowy wydziela sporą porcję energii.

</doc>
<doc id="732604" url="https://pl.wikipedia.org/wiki?curid=732604" title="Przesunięcie Comptona">
Przesunięcie Comptona



</doc>
<doc id="732607" url="https://pl.wikipedia.org/wiki?curid=732607" title="Aneta Krawczyk">
Aneta Krawczyk

Aneta Krystyna Krawczyk z domu Podsiadło (ur. 6 marca 1975 w Radomsku) – polska polityk, radna wojewódzka, pierwszy świadek w sprawie tzw. seksafery w Samoobronie.
Życiorys.
Ma wykształcenie średnie. Ukończyła liceum ogólnokształcące w Radomsku i Policealne Studium Ekonomiczne w Częstochowie. Pracowała jako sprzedawca w sklepie, a następnie prowadziła działalność gospodarczą.
W 2001 wstąpiła do Samoobrony RP. Od 2002 do 2004 sprawowała funkcję wiceprzewodniczącej władz regionalnych tej partii w województwie łódzkim. W grudniu 2001 została wicedyrektorem, a następnie dyrektorem biura poselskiego posła Stanisława Łyżwińskiego. W jego biurze poselskim pracowała do 2003.
W wyborach samorządowych w 2002 jako numer 1 listy Samoobrony RP, liczbą 14 030 głosów (najlepszy wynik wyborczy w swoim okręgu wyborczym i trzeci w całym województwie) zdobyła mandat radnej Sejmiku Województwa Łódzkiego. Zasiadała też w radzie nadzorczej oczyszczalni ścieków w Tomaszowie Mazowieckim. W wyborach w 2005 bez powodzenia kandydowała do Sejmu z okręgu piotrkowskiego (otrzymała 2419 głosów). 
W wyborach samorządowych w 2006 bez powodzenia ubiegała się o reelekcję w łódzkim sejmiku, uzyskała 1973 głosy i do wyniku lidera listy Samoobrony RP Jacka Popeckiego, który uzyskał mandat, zabrakło jej 133 głosów. 
29 kwietnia 2008 Prokuratura Rejonowa w Tomaszowie Mazowieckim skierowała przeciwko niej do sądu akt oskarżenia, zarzucając jej m.in. oszustwo oraz przywłaszczenie partyjnych pieniędzy. Na ławie oskarżonych zasiadła ze Stanisławem Łyżwińskim i Waldemarem Borczykiem. Proces w tej sprawie rozpoczął się w marcu 2009. W czerwcu 2011 Sąd Rejonowy w Tomaszowie Mazowieckim skazał ją w tej sprawie na karę 6 miesięcy pozbawienia wolności z warunkowym zawieszeniem jej wykonania na okres próby 2 lat.
W 2009 nie przyjęła mandatu radnej sejmiku łódzkiego, który przypadł jej po skazaniu Jacka Popeckiego prawomocnym wyrokiem sądowym.
Seksafera w Samoobronie.
W grudniu 2006 Aneta Krawczyk oskarżyła posła Stanisława Łyżwińskiego o żądanie usług seksualnych w zamian za otrzymanie pracy w jego biurze, a następnie o uzależnianie wypłacenia pensji od odbycia stosunku seksualnego. Skierowała również wobec niego pozew do sądu o zasądzenie alimentów, ponieważ miał on być ojcem jej najmłodszego dziecka. Pozew został wycofany przez Anetę Krawczyk, gdy badania DNA zlecone przez prokuraturę wykazały jednak, że Stanisław Łyżwiński nie jest ojcem jej córki. Aneta Krawczyk utrzymywała także, jakoby w 2001 doszło do zbliżenia między nią a przewodniczącym Samoobrony RP Andrzejem Lepperem, a jej pełnomocniczka prawna domagała się przeprowadzenia również jego badań DNA. 8 lutego 2007 po przebadaniu Andrzeja Leppera wykluczono także, by on był ojcem córki Anety Krawczyk.
W 2008 otrzymała status pokrzywdzonej w procesie Andrzeja Leppera i Stanisława Łyżwińskiego toczącym się przed Sądem Okręgowym w Piotrkowie Trybunalskim. Nieprawomocny wyrok tego sądu z lutego 2010 roku, skazujący obu polityków na kary pozbawienia wolności m.in. za wykorzystywanie seksualne Anety Krawczyk, został w tym zakresie uchylony przez Sąd Apelacyjny w Łodzi w marcu 2011. Ostatecznie nie doszło do prawomocnego osądzenia Andrzeja Leppera w tej sprawie z uwagi na jego śmierć, a postępowanie wobec Stanisława Łyżwińskiego bezterminowo odroczono z powodu stanu zdrowia uniemożliwiającego udział w procesie.

</doc>
<doc id="732625" url="https://pl.wikipedia.org/wiki?curid=732625" title="Papieski Uniwersytet Świętego Krzyża">
Papieski Uniwersytet Świętego Krzyża

Papieski Uniwersytet Świętego Krzyża – rzymska uczelnia teologiczna, prowadzona przez Opus Dei, która powstała w 1984 roku jako "Centro Accademico Romano".
Siedziba.
Budynek główny - zabytkowy "Palazzo dell'Apollinare" i bazylika św. Apolinarego - znajduje się na Piazza di Sant'Apollinare 49, w Rzymie. Z Biblioteką Uniwersytecką powiązany jest kościół San Girolamo della Carità.
Wydziały i studenci.
Wydziały:
Poszczególne wydziały nadają tytuł bakałarza (licencjata) oraz stopnie licencjata naukowego i doktora.
W roku 2004 na uniwersytecie zarejestrowanych było 1340 studentów pochodzących z 64 krajów z całego świata. Od chwili rozpoczęcia działalności akademickiej na wykłady prowadzone na czterech wydziałach uczęszczało 2981 studentów.
Studia na Papieskim Uniwersytecie Św. Krzyża do września 2011 ukończyło 129 księży diecezjalnych z Polski.
Co roku w Wielkim Tygodniu w salach Uniwersytetu odbywa się międzynarodowy Kongres UNIV.
Badania naukowe.
Uniwersytet wydaje m.in. czasopisma naukowe:
Sedes Sapientiae.
Na Uniwersytecie Św. Krzyża studiują m.in. mieszkańcy kolegium "Sedes Sapientiae". "Sedes Sapientiae" (łac. Stolica Mądrości) to Międzynarodowe Seminarium Kościelne, założone w 1991 przez Stolicę Świętą, dla kleryków przygotowujących się do przyjęcia sakramentu kapłaństwa, z całego świata. Opieka duchowa nad Sedes Sapientiae powierzona jest także Prałaturze Opus Dei.
W 2003 roku w seminarium tym kształciło się 80 kleryków z 54 diecezji całego świata, głównie z krajów uboższych.

</doc>
<doc id="732628" url="https://pl.wikipedia.org/wiki?curid=732628" title="Premier Finlandii">
Premier Finlandii



</doc>
<doc id="732639" url="https://pl.wikipedia.org/wiki?curid=732639" title="Contemporary Noise Ensemble">
Contemporary Noise Ensemble

Contemporary Noise Ensemble (wcześniej Contemporary Noise Sextet oraz Quintet oraz Quartet) – polski zespół muzyczny. Został założony w Szubinie przez braci Kapsa, po rozpadzie grupy Something Like Elvis. Członkowie zespołu określają muzykę, którą grają połączeniem jazzu, muzyki filmowej oraz improwizacji.

</doc>
<doc id="732650" url="https://pl.wikipedia.org/wiki?curid=732650" title="Wajbaszika">
Wajbaszika

Wajbaszika – należy do wczesnych szkół buddyjskich. Wajbaszika podobnie jak sautrantika należała do sanskryckiej buddyjskiej szkoły sarvastivady. Obecnie traktowana jako jeden z poglądów do zrozumienia natury rzeczywistości zwanej (z sanskrytu) „siunjata”.
Opis doktryny.
Wajbaszika zawiera pogląd, który opisuje ostateczną rzeczywistość jako najmniejsze, niepodzielne cząsteczki materii, które zmieniają się z chwili na chwilę.
Wszystko istnieje na poziomie konwencjonalnym jako twory zbudowane z owych najmniejszych, niepodzielnych cząsteczek. Nic nie posiada więc własnej indywidualnej egzystencji, gdyż ostatecznie istnieją tylko owe takie same cząsteczki. Nie istnieje żadna niepodzielna, oddzielna i trwała tożsamość „ja”, którą można by było odnaleźć w tych cząsteczkach.
Pogląd ten można odnieść do praktyki arhata, który rozpatruje rzeczywistość „ja”, jako twór bazujący na rzeczywistości z owych najmniejszych, niepodzielnych cząsteczek materii, źródło cierpień, który należy porzucić w praktyce, aby osiągnąć nirwanę, rozumianą jako wyzwolenie od samsary, świata cierpień.
Wajbaszika ponadto użyteczna jest w buddyzmie tybetańskim do rozróżniania etapów w stopniowych medytacjach na „pustość” (siunjata), gdzie stawiana jest jako pierwszy etap w zrozumieniu „pustości”. Jest ona wraz z poglądem sautrantiki zaliczana do nauk hinajany, tzw. ujęcia śrawaki. Sautrantika jako drugi etap m.in. naucza, że to co przejawia się jako „zewnętrzna rzeczywistość” jest niczym innym tylko własną projekcją mentalną, niż faktycznym doświadczaniem „niepodzielnie istniejących cząsteczek” i w ten sposób tłumaczy jak możliwe jest doświadczanie, gdyż świadomość nie jest różna w naturze od jej mentalnego doświadczenia. Wajbaszika przyjmuje zmysłowe poza-konceptualne poznawanie obiektów doświadczenia powstałe w wyniku kontaktu z nimi bez udziału mentalnej aktywności (tj. świadomości doświadczającego).

</doc>
<doc id="732656" url="https://pl.wikipedia.org/wiki?curid=732656" title="Wojna ciastkowa">
Wojna ciastkowa



</doc>
<doc id="732661" url="https://pl.wikipedia.org/wiki?curid=732661" title="Janusz Kurczab">
Janusz Kurczab

Janusz Kurczab (ur. 6 września 1937 w Warszawie, zm. 11 kwietnia 2015 w Łasku) – polski szermierz, taternik i alpinista. Z wykształcenia trener alpinizmu.
Życiorys.
W latach 1955–1973 uprawiał szermierkę. Był dwukrotnym indywidualnym (1961 i 1965) oraz czternastokrotnie drużynowym mistrzem Polski w szpadzie, uczestnikiem igrzysk olimpijskich w 1960 r. w Rzymie, współzdobywcą z drużyną szpadową CWKS Legia Warszawa pierwszego w historii polskiego sportu drużynowego Pucharu Europy w 1961 r.
W latach 1957–1996 uprawiał taternictwo, alpinizm i himalaizm. W swoim dorobku miał szereg pierwszych wejść w Tatrach i Alpach. Kierował sześcioma wyprawami w Hindukusz, Karakorum i Himalaje, w tym zdobywczą na Shispare (1974) i narodową na K2 (1976).
Był wybitnym znawcą polskiego i światowego alpinizmu i himalaizmu, autorem wielu artykułów i książek o tematyce górskiej i wspinaczkowej, redaktorem kwartalnika „Taternik” w latach 2003–2007, aktywnym instruktorem alpinizmu. Pod jego okiem zdobywał szlify taternickie m.in. Jerzy Kukuczka. W latach 2004–2011 był członkiem Kapituły Nagrody Środowisk Wspinaczkowych „Jedynka”. Był redaktorem internetowego serwisu wspinanie.pl. Odpowiadał za powstanie multimedialnego muzeum górskiego w Centrum Górskim „Korona Ziemi” w Zawoi Morgach.
Janusz Kurczab trzykrotnie został odznaczony Złotym Medalem za Wybitne Osiągnięcia Sportowe. Na początku 2015 r. otrzymał na największym festiwalu podróżniczym w Europie – 17. Ogólnopolskich Spotkaniach Podróżników, Żeglarzy i Alpinistów nagrodę Super Kolosa za całokształt dokonań w 2014 r. Zdrowie nie pozwoliło mu już przyjechać do Gdyni i nie zdążono mu już wręczyć statuetki. 25 kwietnia 2015 prezydent RP Bronisław Komorowski odznaczył Janusza Kurczaba pośmiertnie Krzyżem Kawalerskim Orderu Odrodzenia Polski „za wybitne zasługi dla rozwoju sportów wysokogórskich, za promowanie imienia Polski w świecie”.
Zmarł po długiej i ciężkiej chorobie. 17 kwietnia 2015 roku został pochowany na cmentarzu Bródnowskim w Warszawie (kwatera 114T-6-31).
Ku jego czci nazwano turnicę na wschodniej ścianie Mięguszowieckiego Szczytu, w obrębie której przebiegały dwie drogi wspinaczkowe: Kurczaba V (1962) i Mączki VI (1976). 22 października 2021 uległa ona zawaleniu, wywołując kamienną lawinę.
Osiągnięcia wspinaczkowe.
Tatry.
 Kurtyką, Andrzejem Mierzejewskim i Januszem Skorkiem. 
Łącznie około czterdziestu pierwszych przejść.

</doc>
<doc id="732665" url="https://pl.wikipedia.org/wiki?curid=732665" title="Luigi Mastrangelo">
Luigi Mastrangelo

Luigi Mastrangelo (ur. 17 sierpnia 1975 w Mottoli) – włoski siatkarz, trzykrotny medalista olimpijski i mistrz Europy. Występował na pozycji środkowego.
W 2013 roku brał udział we włoskim programie rozrywkowym (Dancing with the Stars. Taniec z gwiazdami), w jesiennej 9 edycji.
Życiorys.
Kariera Klubowa.
Ze swojego rodzinnego miasta wyjechał do Matery, a stamtąd trafił do Mediolanu. Następnie występował w drużynach VBC Mondovì, Formaggi Sardi Sant’Antioco, Noicom Alpitour Cuneo. Zawsze pozostał wierny włoskim klubom. Miał bardzo dużo ofert z zagranicznych klubów, jednak z żadnej nie skorzystał. Kolejnym etapem w karierze Mastrangelo był ślub i przeprowadzka do Maceraty. Tam podpisał kontrakt z miejscowym klubem, w którym występował aż do końca sezonu 2003/2004. Grał z takimi graczami jak Andrija Gerić czy Ivan Miljković. Następnie występował w Cimone Modena (sezon 2005/2006), M. Roma Volley (2006–2008), Stamplast Martina Franca (2008–2009) i Bre Banca Lannutti Cuneo (2009–2013).
Kariera reprezentacyjna.
W reprezentacji po raz pierwszy pojawił się w 28 maja 1999 podczas meczu Ligi Światowej przeciwko Australii. Włosi wygrali wtedy 3:0. Kolejną szansę otrzymał podczas Mistrzostw Europy w Wiedniu, w 1999. Wtedy też trener Andrea Anastasi, w jednym z meczów posadził na ławkę rezerwowych wielką gwiazdę – Andreę Gardiniego i postanowił, że w wyjściowym składzie zagra Mastrangelo. Po tym spotkaniu okrzyknięto Luigiego gwiazdą. Włosi zdobyli wtedy złoty medal. Również po tych zawodach najmocniejsze kluby świata rozpoczęły walkę o transfer Mastrangelo. Na kolejnych Mistrzostwach Europy, Włosi obronili tytuł, a w finałowym meczu Luigi Mastrangelo zdobył 13 punktów blokiem. Dzięki temu zdobył nagrodę dla najlepszego blokującego tych Mistrzostw.
Mastrangelo czterokrotnie wystąpił na igrzyskach olimpijskich, podczas których zdobył trzy medale. Na Igrzyskach Olimpijskich 2000 w Sydney wywalczył brąz, na Igrzyskach Olimpijskich 2004 w Atenach srebro, a na Igrzyskach Olimpijskich 2012 w Londynie ponownie brąz. Na Igrzyskach Olimpijskich 2008 w Pekinie Włosi zajęli 4. miejsce.
Sukcesy klubowe.
Superpuchar Europy:
Puchar Europy Zdobywców Pucharów:
Mistrzostwo Włoch:
Puchar Włoch:
Superpuchar Włoch:
Puchar CEV:
Liga Mistrzów:
Sukcesy reprezentacyjne.
Liga Światowa:
Mistrzostw Europy:
Igrzyska Olimpijskie:
Puchar Świata:
Puchar Wielkich Mistrzów:
Memoriał Huberta Jerzego Wagnera:
Przypisy.
 

</doc>
<doc id="732666" url="https://pl.wikipedia.org/wiki?curid=732666" title="Uniwersytet Św. Krzyża">
Uniwersytet Św. Krzyża



</doc>
<doc id="732667" url="https://pl.wikipedia.org/wiki?curid=732667" title="Santa croce">
Santa croce



</doc>
<doc id="732669" url="https://pl.wikipedia.org/wiki?curid=732669" title="Lampa kineskopowa">
Lampa kineskopowa



</doc>
<doc id="732672" url="https://pl.wikipedia.org/wiki?curid=732672" title="Cecil Cook">
Cecil Cook



</doc>
<doc id="732673" url="https://pl.wikipedia.org/wiki?curid=732673" title="John Ponsonby (generał)">
John Ponsonby (generał)

John Ponsonby (ur. 25 marca 1866, zm. 26 marca 1952) – brytyjski dowódca wojskowy, generał major British Army.
Życiorys.
Urodził się 25 marca 1866 w rodzinie brytyjskich arystokratów o długich tradycjach wojskowych. Najstarszy syn gen. mjr Henry'ego Ponsonby'ego (1825–1895) i Mary Bulteel – córki Johna Bulteela, wnuk gen. mjr Fredericka Cavendisha Ponsonby'ego (1783–1837) i lady Emily Bathurst – córki Henry;ego Bathursta, 3. hrabiego Bathurst, prawnuk Fredericka Ponsonby'ego, 3. hrabiego Bessborough i lady Henrietty Spencer, córki Johna Spencera, 1. hrabiego Spencer.
Do armii wstąpił w 1893. Jego chrztem bojowym był udział w pierwszej wojnie z plemieniem Ndebele w Zimbabwe w 1894. W 1898 wszedł w skład wojsk tłumiących powstanie w Ugandzie. W latach 1899–1902 brał udział w II wojnie burskiej i został wymieniony w sprawozdaniu. Walczył również podczas I wojny światowej, gdzie został ranny, siedmiokrotnie był wymieniony w sprawozdaniu. W 1915 objął dowodzenie nad 2 Brygadą Gwardii. W 1917 został dowódcą 40 Dywizji Piechoty. W 1918 otrzymał awans na generała majora ("Major General"). W 1939 zrezygnował z czynnej służby.
21 grudnia 1935 poślubił Mary Robley (1901–2003), córkę Thomasa Robleya. Małżeństwo to nie doczekało się potomstwa.

</doc>
<doc id="732677" url="https://pl.wikipedia.org/wiki?curid=732677" title="Dystrykt Północny (Izrael)">
Dystrykt Północny (Izrael)

Dystrykt Północny (, "Mechoz ha-Cafon") – jeden z sześciu administracyjnych dystryktów w Izraelu. Dystrykt ma powierzchnię 3324 km² (3484 km² wraz z wodami), dodatkowo 1154 km² na Wzgórzach Golan, co daje łącznie powierzchnię 4478 km² (4638 km² wraz z wodami), zamieszkany jest przez 1 216 800 mieszkańców (dane z 2007), a jego stolicą jest Nazaret.
Demografia.
Zgodnie z danymi Izraelskiego Centrum Danych Statystycznych w 2005 roku:

</doc>
<doc id="732681" url="https://pl.wikipedia.org/wiki?curid=732681" title="Parafia św. Mikołaja w Nowotańcu">
Parafia św. Mikołaja w Nowotańcu

Parafia św. Mikołaja w Nowotańcu – parafia rzymskokatolicka w dekanacie Sanok I, w archidiecezji przemyskiej.
Historia.
Pierwsza wzmianka o kościele w Nowotańcu pochodzi z 1424 roku, prawdopodobnie z fundacji Mateusza ze Zboisk. Po rozebraniu tego kościoła, w 1462 roku Jan Bal (zm. 1480) zbudował nowy drewniany kościół i uposażona została parafia. W 1468 roku za zgodą bpa Piotra Chrząstkowskiego do parafii przyłączono Bukowsko. W 1668 roku do parafii należały miejscowości: Nowotaniec, Nagórzany (Zagórzany), Nadolany, Wygnanka, Pielnia, Bukowsko wieś i miasteczko, Bełchówka, Kamienne, Karlików, Płonna, Przybyszów, Wisłok, Moszczaniec, Darów, Puławy, Wola Sękowa, Wola Jaworowa, Radoszyce, Wolica. 
W latach 1558–1613 kościół był przez Hieronima Stano zamieniony na zbór kalwiński. W 1717 roku wieś została sprzedana Józefowi Bukowskiemu. W 1714 roku kościół został zniszczony podczas pożaru. W następnych latach zbudowano obecny murowany kościół, z fundacji Józefa Bukowskiego, który w 1745 roku konsekrował bp Wacław Hieronim Sierakowski.
Na terenie parafii jest 1 560 wiernych (w tym: Nowotaniec – 400, Nadolany – 620, Nagórzany – 300, Wola Sękowa – 220, Pielnia "część" – 20).
Grupy parafialne.
Żywy Różaniec, Oaza Rodzin, Ministranci grupa powołaniowa.

</doc>
<doc id="732694" url="https://pl.wikipedia.org/wiki?curid=732694" title="Powiat Galanta">
Powiat Galanta

Powiat Galanta (słow. "okres Galanta") – słowacka jednostka podziału administracyjnego znajdująca się w kraju trnawskim. Powiat Galanta zamieszkiwany jest przez 94 533 obywateli (w roku 2002) i zajmuje obszar 641 km². Średnia gęstość zaludnienia wynosi 147,48 osób na km². Miasta: Sereď, Sládkovičovo i powiatowa Galanta.

</doc>
<doc id="732695" url="https://pl.wikipedia.org/wiki?curid=732695" title="Cmentarz Świętej Rodziny">
Cmentarz Świętej Rodziny

Cmentarz Świętej Rodziny – cmentarz rzymskokatolicki przy ul. Smętnej na Sępolnie we Wrocławiu.
Historia.
Cmentarz został założony w roku 1928, jako nekropolia ewangelickich parafii św. Marii Magdaleny, Gustawa Adolfa na Sępolnie oraz Marcina Lutra. Autorem projektu cmentarza parafii luterańskiej był wrocławski architekt krajobrazu Paul Hatt. Według projektu większość kwater grzebalnych zajmowała przestrzeń na przedpolu kaplicy zachowując symetrię w stosunku do głównej alei. Kaplica cmentarna jest natomiast dziełem architekta Ericha Graua.
Po wojnie przejęty przez katolicką parafię św. Rodziny. Obecnie chowani są tu zmarli także z parafii Biskupina i Dąbia. 
Na cmentarzu znajduje się:

</doc>
<doc id="732696" url="https://pl.wikipedia.org/wiki?curid=732696" title="Frederick Ponsonby (baron Sysonby)">
Frederick Ponsonby (baron Sysonby)

Frederick Edward Grey Ponsonby (ur. 16 września 1867, zm. 20 października 1935) – brytyjski arystokrata, młodszy syn generała-majora Henry'ego Ponsonby'ego i Mary Bulteel, córki Johna Bulteela.
Ponsonby pełnił wiele urzędów na dworze królowej Wiktorii, króla Edwarda VII i Jerzego V. W 1895 r. został asystentem prywatnego sekretarza królowej Wiktorii i pełnił tę funkcję do 1914 r., kiedy to został Strażnikiem Prywatnego Skarbu króla Jerzego V. Urząd ten pełnił aż do śmierci. Dodatkowo, od 1928 r., był Lordem Namiestnikiem zamku Windsor. Został odznaczony Krzyżem Wielkim Orderu Łaźni oraz Krzyżem Wielkim Królewskiego Orderu Wiktorii. Był również członkiem Tajnej Rady.
17 maja 1899 r. poślubił Victorię Lily Hegan Kennard (zm. 2 czerwca 1955), córkę pułkownika Edwarda Kennarda i Agnes Hegan, córki Josepha Hegana. Frederick i Victoria mieli razem dwóch synów i córkę:
24 czerwca 1935 r. król Jerzy V mianował Ponsonby'ego baronem Sysonby. Od tej pory Frederick, jak par Zjednoczonego Królestwa, mógł zasiadać w Izbie Lordów. Nie korzystał jednak długo z tego przywileju. Zmarł 4 miesiące po uzyskaniu tytułu, który odziedziczył jego syn.

</doc>
<doc id="732698" url="https://pl.wikipedia.org/wiki?curid=732698" title="Baron Sysonby">
Baron Sysonby

Baronowie Sysonby 1. kreacji (parostwo Zjednoczonego Królestwa)

</doc>
<doc id="732700" url="https://pl.wikipedia.org/wiki?curid=732700" title="Frederick Edward Grey Ponsonby, 1. baron Sysonby">
Frederick Edward Grey Ponsonby, 1. baron Sysonby



</doc>
<doc id="732701" url="https://pl.wikipedia.org/wiki?curid=732701" title="Trójgeneracja">
Trójgeneracja

Trójgeneracja (także trigeneracja) jest to skojarzone technologicznie wytwarzanie energii cieplnej, mechanicznej (lub elektrycznej) oraz chłodu użytkowego, mające na celu zmniejszenie ilości i kosztu energii pierwotnej niezbędnej do wytworzenia każdej z tych form energii odrębnie. W systemach ciepłowniczych, w okresie letnim, poprawia ekonomiczność produkcji energii elektrycznej w skojarzeniu z ciepłem przy niskim zapotrzebowaniu odbiorców na energię cieplną i istniejącym zapotrzebowaniu na chłód użytkowy. 
Moduł kogeneracyjny (z ang. CHP czyli Combined Heat and Power) jest to silnik tłokowy zasilany wysokometanowym paliwem gazowym (gazem ziemnym). 
Zastosowanie trójgeneracji umożliwia zamianę energii pierwotnej (np. z gazu ziemnego), na trzy energie wtórne stosowane razem: 
Zastosowanie trójgeneracji jest korzystne dla jednostek wymagających jednocześnie trzech rodzajów energii (na przykład w szpitalach). Trójgeneracja pozwala na zrównoważenie zapotrzebowania na energię elektryczną i ciepło w okresie letnim i w konsekwencji zapobiega potencjalnemu załamaniu się dostaw energii elektrycznej (tzw. blackout) w upalne dni.
Jest technologicznym rozszerzeniem kogeneracji.

</doc>
<doc id="732702" url="https://pl.wikipedia.org/wiki?curid=732702" title="Cardo (ulica)">
Cardo (ulica)

Cardo – ulica przecinająca miasto lub obóz rzymski na osi północ-południe. Prostopadła do niej "decumanus", przebiegała na linii wschód-zachód. W punkcie ich przecięcia znajdowało się forum, poza tym linie te decydowały o kierunku innych ulic.

</doc>
<doc id="732703" url="https://pl.wikipedia.org/wiki?curid=732703" title="Ståle Solbakken">
Ståle Solbakken

Ståle Solbakken (ur. 27 lutego 1968 roku) – norweski trener piłkarski i piłkarz występujący na pozycji pomocnika. Był zawodnikiem klubów norweskich i duńskich, krótko występował w angielskiej Premiership. Z reprezentacją Norwegii, w której barwach rozegrał 58 meczów, brał udział w Mundialu 1998 i Euro 2000. Po przedwczesnym zakończeniu kariery piłkarskiej rozpoczął pracę szkoleniową. Był trenerem takich zespołów, jak: Hamarkameratene, FC København, 1. FC Köln oraz Wolverhampton Wanderers. Obecnie jest selekcjonerem reprezentacji Norwegii.
Kariera piłkarska.
Piłkarską karierę zaczynał w niewielkim klubie Grue IL, z którego w 1989 roku trafił do drugoligowego Hamarkameratene. Niedługo potem awansował z tym zespołem do Tippeligaen. W 1994 roku został zawodnikiem Lillestrøm SK; w tym samym roku zadebiutował w reprezentacji w wygranym 3:1 spotkaniu z Walią. Z drużyną narodową, prowadzoną najpierw przez Egila Olsena, a później przez jego asystenta Nilsa Johana Semba, został powołany na Mundial 1998 i Euro 2000.
W 1997 roku przeniósł się do zespołu angielskiej Premiership Wimbledon FC. W jego barwach rozegrał tylko sześć meczów; już po kilku miesiącach odszedł z zespołu po konflikcie z trenerem Joe Kinnearem.
W marcu 1998 roku został sprzedany do duńskiego Aalborg BK. W 1999 roku zdobył z nim mistrzostwo kraju, a rok później został wybrany piłkarzem roku w Danii. W 2000 roku trafił do FC København. W tym klubie został zmuszony do przedwczesnego zakończenia piłkarskiej kariery; 13 marca 2001 roku w wieku 33 lat na jednym z treningów miał atak serca. Przeżył tylko dzięki szybkiej interwencji lekarzy.
W Tippeligaen rozegrał 199 meczów i strzelił 69 goli. W Premiership rozegrał 6 meczów i strzelił 1 gola. W Superligaen rozegrał 95 meczów i strzelił 17 goli.
W reprezentacji Norwegii od 1994 do 2000 roku rozegrał 58 meczów i strzelił 9 goli.
Kariera szkoleniowa.
W 2002 roku został szkoleniowcem norweskiego drugoligowego zespołu Hamarkameratene. Jeszcze w tym samym sezonie awansował z nim do Tippeligaen. Dwa lata później, kiedy zespół znajdował się blisko strefy spadkowej, złożył dymisję.
1 stycznia 2006 roku objął posadę trenera FC København. W sezonie 2006/2007 po wyeliminowaniu Ajaksu Amsterdam wprowadził zespół – po raz pierwszy w jego historii – do fazy grupowej Ligi Mistrzów. Drużyna w swojej grupie zajęła ostatnie miejsce z wynikiem 7 punktów. Z zespołem z Kopenhagi wywalczył pięć mistrzostw Danii (2006, 2007, 2009, 2010, 2011) oraz Puchar Danii w 2009 roku.
1 czerwca 2011 roku został trenerem 1. FC Köln, ale z powodu słabych wyników został zwolniony przed zakończeniem sezonu 2011/12. Od lipca 2012 roku do stycznia 2013 pełnił funkcję szkoleniowca Wolverhampton Wanderers.
W 2013 roku Solbakken został ponownie trenerem FC København. Podczas siedmiu lat pracy w klubie wygrał wraz z zespołem trzy mistrzostwa Danii (2016, 2017, 2019) i trzy Puchary Danii (2015, 2016, 2017). W sezonie 2019/2020 doprowadził zespół do ćwierćfinału Ligi Europy. W wyniku słabego początku sezonu 2020/2021 opuścił klub.
3 grudnia 2020 roku został selekcjonerem reprezentacji Norwegii.

</doc>
<doc id="732705" url="https://pl.wikipedia.org/wiki?curid=732705" title="Dystrykty Izraela">
Dystrykty Izraela

Dystrykty Izraela – jednostki administracyjne państwa Izrael. Wyodrębniono sześć dystryktów, nazywanych w języku hebrajskim "machoz" (l. mn. "mechozot" – מחוזות) i piętnaście poddystryktów nazywanych "nafa" (l. mn. "nafot" – נפות).
Dystrykt Północny.
Dystrykt Północny ("Mechoz ha-Cafon"). Stolica dystryktu: Nazaret.
Poddystrykty:
Hajfa.
Dystrykt Hajfa ("Mechoz Hejfa"). Stolica dystryktu: Hajfa
Poddystrykty:
Dystrykt Centralny.
Dystrykt Centralny ("Mechoz ha-Merkaz"). Stolica dystryktu: Ramla.
Poddystrykty:
Tel Awiw.
Dystrykt Tel Awiw ("Mechoz Tel Awiw"). Stolica dystryktu: Tel Awiw.
Jerozolima.
Dystrykt Jerozolima ("Mechoz Jeruszalaim"). Stolica dystryktu: Jerozolima.
Dystrykt Południowy.
Dystrykt Południowy ("Mechoz ha-Darom"). Stolica dystryktu: Beer Szewa.
Poddystrykty:
Judea i Samaria.
Judea i Samaria ("Jehuda we-Szomeron"). Obszar pod administracją wojskową, nie jest uznawany przez ONZ za część państwa Izrael.

</doc>
<doc id="732716" url="https://pl.wikipedia.org/wiki?curid=732716" title="Powiat Hlohovec">
Powiat Hlohovec

Powiat Hlohovec (słow. "okres Hlohovec") – słowacka jednostka podziału administracyjnego znajdująca się w kraju trnawskim. Powiat Hlohovec zamieszkiwany był przez 45 247 obywateli (w roku 2002) i zajmował obszar 267 km². Średnia gęstość zaludnienia wynosiła 169,64 osób na km². Miasta: Leopoldov i powiatowy Hlohovec.

</doc>
<doc id="732723" url="https://pl.wikipedia.org/wiki?curid=732723" title="Grota świętej Kingi">
Grota świętej Kingi

Grota św. Kingi i figura świętej Kingi – grota skalna znajdująca się w ruinach Zamku Pienińskiego na Zamkowej Górze w Pieninach, w której umieszczony jest posążek św. Kingi. Prawdopodobnie to właśnie księżna Kinga ze swojego posagu ufundowała odbudowę dawnego pienińskiego zamku. Wraz z siostrą Jolentą i innymi zakonnicami zakonu klarysek ze Starego Sącza znalazła w nim schronienie w 1287 r. w czasie trzeciego najazdu mongolskiego na Polskę. Szczęsny Morawski, który pierwszy prowadził amatorskie prace archeologiczne na zamku Pienińskim tak opisuje to miejsce (1863): "Szczytną krawędź góry prostopadłą na kilkadziesiąt do kilkuset sążni, a w najszerszem miejscu ledwo półsążnia szeroką zwie lud ogródkiem Kingi. Widok stamtąd przecudny. Urwiste skały z pochyłej strony lasem porosłe (...) Dołem Ligarki, w lewo Czerwona Skała i Sokolica a tuż przeciwko Pieniny wyższe, w samej głębi wije się wąziutki zielony Dunajec, a poza nim, w bujny wieniec roztoczyły się leśnickie Golice i Haligowskie wzgórza, w tle nieba ginie ciemne pasmo Krępaka, a narożny historyczny Rohacz strzeże miedzy polskiej ponad Piwniczną szyją nad Popradem."
Gdy zbliżała się 600 rocznica śmierci św. Kingi (wówczas była tylko błogosławioną) z inicjatywy ówczesnego proboszcza Krościenka ks. kanonika A. Łętkowskiego oraz F. Pławickiego powołano komitet, który postanowił upamiętnić księżną Kingę i jej pobyt w Pieninach. W tym celu w ruinach Zamku Pienińskiego na Zamkowej Górze poszerzono istniejącą tam grotę do wysokości 3 m i głębokości 5 m oraz zamontowano w niej figurę św. Kingi. Zajął się tym pieniński oddział Towarzystwa Tatrzańskiego pod kierunkiem szczawnickiego przewodnika Józefa Madei. Naturalnej wysokości posąg św. Kingi wykonał z kamienia pińczowskiego Władysław Druciak – rzeźbiarz z Krościenka. Na polanę Wymiarki został wywieziony furmanką konną, resztę drogi został wyniesiony na barkach mężczyzn i zamontowany.
24 lipca 1904 na miejscu odbyło się uroczyste poświęcenie groty i posążku w nabożeństwie, w którym wzięło udział kilka tysięcy ludzi. Z moździerzy na sąsiednich wzniesieniach rozległy się salwy honorowe. Miejsce to, nazwane sanktuarium św. Kingi otrzymali w opiekę proboszczowie Krościenka. W rocznice tego poświęcenia odbywały się pielgrzymki okolicznych mieszkańców i kuracjuszy Szczawnicy do tego miejsca. Z czasem kult św. Kingi rozwinął się. 16 czerwca 1999 r. papież Jan Paweł II kanonizował ją. Ludzie pielgrzymując do jej sanktuarium w Zamku Pienińskim sami uświęcili to miejsce. Powstało Stowarzyszenie Czcicieli Świętej Kingi, którego członkowie wędrują śladami św. Kingi po Beskidzie Sądeckim i Pieninach. Na Górze Zamkowej co roku 24 lipca odprawiana jest msza.
Z pobytem św. Kingi w tym miejscu związana jest też historia Pienińskiej Pustelni oraz liczne legendy.
Grota znajduje się w Pienińskim Parku Narodowym, w miejscowości Krościenko nad Dunajcem w województwie małopolskim, w powiecie nowotarskim.

</doc>
<doc id="732731" url="https://pl.wikipedia.org/wiki?curid=732731" title="Babeszjoza psów">
Babeszjoza psów

Babeszjoza psów (łac. "babesiosis canum") – choroba pasożytnicza psów powodowana przez protisty z rodzaju "Babesia", rzędu Piroplasmida przenoszona przez kleszcze. Podstawowym czynnikiem etiologicznym babeszjozy u psów jest gatunek zbiorczy - "Babesia canis", który jest reprezentowany przez trzy podgatunki — "Babesia canis canis", "Babesia canis rossi" i "Babesia canis vogeli". Choroba ta czasami też nosi nazwę piroplazmoza.
Babeszjoza psów jest chorobą występującą na całym świecie. W Europie stwierdzana od prawie 100 lat. Pierwszy przypadek w Polsce odnotowano i opisano na Lubelszczyźnie w 1966 roku.
Kleszcze przenoszące babeszjozę występują na znacznej części terytorium Polski, ze szczególnym uwzględnieniem regionów północnych, północno-wschodnich i wschodnich. Terenami o szczególnym zagrożeniu są lasy, łąki, parki i ogrody, zwłaszcza jeżeli są porośnięte wysoką trawą. Kleszcze wykazują z reguły wzmożoną aktywność sezonową: wczesną wiosną oraz latem i wczesną jesienią.
Etiologia.
Choroba wywoływana jest przez "Babesia canis", "Babesia gibsoni", "Babesia conrade" oraz przez grupę Babesii określaną wspólnym mianem "Babesia microti-like". W Polsce do 2011 roku stwierdzono jedynie zachorowania powodowane przez "Babesia canis" a dokładniej przez podgatunek "Babesia canis canis"
Przyczyny choroby.
Kleszcz przyssany do zwierzęcia wprowadza do jego krwiobiegu chorobotwórcze pierwotniaki babeszjozy, które atakują erytrocyty (krwinki czerwone). Pierwotniaki "Babesia canis" przenikają do wnętrza zaatakowanej komórki, gdzie ma miejsce ich gwałtowne rozmnażanie. W efekcie dochodzi do rozerwania krwinki i pasożyt atakuje kolejne erytrocyty. W wyniku tego procesu dochodzi do reakcji łańcuchowej, która prowadzi do zniszczenia znacznej części krwinek czerwonych i tym samym do anemii. Dochodzi do znacznego uszkodzenia narządów wewnętrznych, w szczególności nerek i wątroby. Dodatkowo mogą wystąpić silne zaburzenia pracy układu krążenia, a także żółtaczka. Nieleczona babeszjoza najczęściej prowadzi do śmierci zwierzęcia.
Objawy choroby.
Do objawów choroby, które mogą się pojawić w czasie od kilku dni do nawet kilku tygodni, należą:
Leczenie.
Babeszjoza jest chorobą o bardzo gwałtownym przebiegu, zatem w przypadku stwierdzenia objawów konieczna jest natychmiastowa konsultacja z doświadczonym lekarzem weterynarii, który wdroży:
Zapobieganie.
Na rynku polskim dostępne są preparaty w postaci kropli do nanoszenia na skórę (tzw. środki "spot on"), tabletek, sprayu oraz obroży, np. Advantix, Fiprex, Frontline, Hilton, Kiltix, Preventic. 
Dostępne na rynku tabletki zawierają substancje czynne, takie jak: afoksolaner, fluralaner, sarolaner i lotilaner, które doprowadzają stopniowo do paraliżu, a następnie powodują śmierć kleszczy. 
Krople przeciwko kleszczom zawierają: fipronil, permetrynę, amitrazę, fluralaner lub połączenia tych substancji. Po zakropieniu skóry psa preparat zaczyna stopniowo przenikać do warstwy tłuszczowej pokrywającej skórę zwierzęcia, a następnie rozprowadza się po całym ciele. Substancje te powodują zmiany w układzie nerwowym kleszcza, które ostatecznie doprowadzają do jego śmierci. 
Obroże przeciw kleszczom zawierają z kolei insektycydy takie jak: imidaklopryd, flumetryna lub deltametryna. Wykazują one działalność do 6 miesięcy. Obroże powinny mieć bezpośrednią styczność ze skórą psa i mogą być nieskuteczne u przedstawicieli psów ras długowłosych. 
We Francji i Szwajcarii jest zarejestrowana szczepionka o nazwie Pirodog (producent: firma Merial). 
W Polsce od 2011 dostępna szczepionka Nobivac Piro, jednak jej skuteczność nie jest do końca potwierdzona.

</doc>
<doc id="732734" url="https://pl.wikipedia.org/wiki?curid=732734" title="HGWP">
HGWP

HGWP – akronim od ang. Halocarbon Global Warming Potential, czyli Potencjał tworzenia efektu cieplarnianego – wprowadzony w celu określenia destrukcyjnego wpływu czynników chłodniczych na atmosferę. Został odniesiony do czynnika R11, dla którego HGWP=1.

</doc>
<doc id="732735" url="https://pl.wikipedia.org/wiki?curid=732735" title="Korona średzka">
Korona średzka

Korona średzka – średniowieczna korona kobieca z przełomu XIII i XIV wieku, najcenniejsze ze znalezisk należących do skarbu średzkiego. Przechowywana w Muzeum Regionalnym w Środzie Śląskiej.
Historia.
"Korona średzka" prawdopodobnie została wykonana na zamówienie sycylijskich Andegawenów i w XIV wieku trafiła do Czech jako własność Blanki de Valois. Gdy królowa czeska zmarła, insygnium to odziedziczył jej mąż Karol IV Luksemburski, który mając kłopoty finansowe związane z zabiegami o koronę cesarską, zastawił ją z innymi królewskimi kosztownościami 3 września 1348 we Wrocławiu u bankiera Mojżesza. Gdy Śląsk ogarnęła epidemia dżumy, Mojżesz, obawiając się o swój skarb, zakopał go w piwnicy swojego domu w Środzie Śląskiej. Zapomniany przeleżał tam do lat osiemdziesiątych XX wieku, gdy przypadkowo został znaleziony przez robotników kopiących fundamenty budynków przy ulicy Daszyńskiego.
Opis.
Zrekonstruowana w 1995 roku przez pracowników Muzeum Narodowego w Krakowie z odnalezionych fragmentów korona ze Środy Śląskiej składa się z dziesięciu segmentów zwieńczonych orzełkami wysadzanymi szlachetnymi kamieniami: turmalinami, perłami, rubinami, szafirami i szmaragdami. Obręcz korony wykonana jest ze złota, a w każdy jej człon wmontowano kamienie ozdobne, których liczbę oszacowano na 193. Insygnium to zdobione jest przez szpile stylizowane na liście i owoce winorośli oraz małe pierścionki trzymane w dziobach orłów.

</doc>
<doc id="732738" url="https://pl.wikipedia.org/wiki?curid=732738" title="Konwencja wiedeńska">
Konwencja wiedeńska



</doc>
<doc id="732739" url="https://pl.wikipedia.org/wiki?curid=732739" title="Czkm">
Czkm



</doc>
<doc id="732740" url="https://pl.wikipedia.org/wiki?curid=732740" title="Siemion Połtawski">
Siemion Połtawski

Siemion Władimirowicz Połtawski (ros. Семëн Владимирович Полтавский; ur. 8 lutego 1981 w Odessie, Ukraina) – rosyjski siatkarz, reprezentant Rosji, grający na pozycji atakującego. W 2008 roku w Pekinie zdobył brązowy medal olimpijski.
Został odznaczony tytułem Zasłużonego Mistrza Sportu, a także Orderem Zasług dla Ojczyzny II klasy w 2009 r.
Sukcesy klubowe.
Mistrzostwo Rosji:
Puchar Rosji:
Liga Mistrzów:
Superpuchar Rosji:
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Mistrzostwa Świata Juniorów:
Mistrzostwa Europy Juniorów:
Liga Światowa:
Mistrzostwa Europy:
Liga Europejska:
Puchar Świata:
Igrzyska Olimpijskie:

</doc>
<doc id="732741" url="https://pl.wikipedia.org/wiki?curid=732741" title="Deflatore">
Deflatore



</doc>
<doc id="732743" url="https://pl.wikipedia.org/wiki?curid=732743" title="Kbw">
Kbw



</doc>
<doc id="732744" url="https://pl.wikipedia.org/wiki?curid=732744" title="Wkbw">
Wkbw



</doc>
<doc id="732746" url="https://pl.wikipedia.org/wiki?curid=732746" title="Ekologiczne wskaźniki oceny">
Ekologiczne wskaźniki oceny

Ekologiczne wskaźniki oceny – wprowadzone zostały w celu jednoznacznego określenia destrukcyjnego wpływu czynników chłodniczych na atmosferę ziemską.
Należą do nich:

</doc>
<doc id="732747" url="https://pl.wikipedia.org/wiki?curid=732747" title="TEWI">
TEWI

TEWI – akronim od ang. Total Equivalent Warming Impact), czyli Całkowity (globalny) równoważnik tworzenia efektu cieplarnianego – wskaźnik ten uwzględnia bezpośrednią zdolność czynnika do tworzenia tego efektu oraz pośredni wpływ na jego tworzenie poprzez zużycie energii przez eksploatowane urządzenie chłodnicze.

</doc>
<doc id="732748" url="https://pl.wikipedia.org/wiki?curid=732748" title="Konwencja Wiedeńska">
Konwencja Wiedeńska



</doc>
<doc id="732749" url="https://pl.wikipedia.org/wiki?curid=732749" title="ITH">
ITH

ITH - akronim od ang. Integral Time Horizont - to przyjęty horyzont czasowy oddziaływania danej substancji (zwykle 100 lub 500 lat).

</doc>
<doc id="732750" url="https://pl.wikipedia.org/wiki?curid=732750" title="Całkowity równoważnik tworzenia efektu cieplarnianego">
Całkowity równoważnik tworzenia efektu cieplarnianego



</doc>
<doc id="732755" url="https://pl.wikipedia.org/wiki?curid=732755" title="Ostry Wierch (Pieniny)">
Ostry Wierch (Pieniny)

Ostry Wierch (851 m n.p.m.) – szczyt w Pieninach Właściwych, w północnej grani Masywu Trzech Koron. Od sąsiedniego, leżącego na końcu tej grani szczytu Zamkowej Góry (799 m), oddalonego zaledwie o 220 m w prostej linii, oddzielony jest Zamkową Przełęczą (770 m), na południowej jego stronie znajduje się polana Koszarzyska. Dawniej szczyt nazywany był też Koszarzyskową Skałą.
Szczyt zbudowany jest z wapieni rogowcowych. Jego wschodnie, strome ściany opadają w stronę Dunajca do Doliny Szerokiej, zachodnie do doliny Hulińskiego Potoku. Ze skalistego wierzchołka dobre widoki, jednak szlak turystyczny nie prowadzi przez wierzchołek, omijając go nieco po zachodniej stronie. Cała góra jest porośnięta lasem.

</doc>
<doc id="732756" url="https://pl.wikipedia.org/wiki?curid=732756" title="Hugh Grosvenor (2. książę Westminster)">
Hugh Grosvenor (2. książę Westminster)

Hugh Richard Arthur Grosvenor (ur. 19 marca 1879 w Saighton, zm. 19 lipca 1953 w Lairg) – brytyjski arystokrata, wojskowy i olimpijczyk, najstarszy syn Victora Grosvenora, hrabiego Grosvenor (najstarszego syna Hugha Grosvenora, 1. księcia Westminster) i lady Sibell Lumley, córki 9. hrabiego Scarbrough).
Życiorys.
Ojca stracił w wieku 5 lat. Został wtedy dziedzicem tytułu księcia Westminster i przyjął tytuł hrabiego Grosvenor. Tytuł książęcy odziedziczył po śmierci swojego dziadka w 1899 r. Brał udział w II wojnie burskiej do 1901 r., służąc jako adiutant lorda Robertsa i lorda Milnera. Zainwestował też w południowoafrykańskie posiadłości ziemskie.
Po powrocie do Wielkiej Brytanii, 16 lutego 1901 r. poślubił Constance Edwinę Cornwallis-West (przed 1886–1970), córkę pułkownika Williama Cornwallis-Westa i Mary FitzPatrick. Młodszą siostrą Constance była Maria Teresa Oliwia znana bardziej jako księżna pszczyńska – Daisy von Pless. Małżeństwo Constance i Hugh zakończyło się rozwodem w 1919 r. Hugh i Constance mieli razem syna i dwie córki:
Książę Westminster brał udział w Letnich Igrzyskach Olimpijskich w 1908 w Londynie, startując w wyścigach łodzi motorowych. Startował w drużynie Wolseley-Siddeley. Nie udało mu się ukończyć wyścigu.
Jeszcze przed olimpiadą, 1 kwietnia 1908 r. został mianowany honorowym podpułkownikiem 16 batalion regimentu londyńskiego Queen’s Westminsters. Zajmował tę pozycję do 1915 r. Podczas I wojny światowej służył w oddziale ochotników z Cheshire. Doprowadził on do wprowadzenia w jednostce pierwszych egzemplarzy opancerzonego wozu Rolls-Royce’a. W 1916 r., w stopniu majora, został przeniesiony na front bliskowschodni. Dowodził tam oddziałem wozów opancerzonych. Przyczynił się do stłumienia powstania radykalnego ruchu muzułmańskiego Senussi w Sudanie i Libii, wsławiając się 120-milowym rajdem do Bir al-Hakim i uwolnieniem wziętych do niewoli załóg HMS "Tara" i HMT "Moorina". Otrzymał za to Distinguished Service Order. Został też honorowym pułkownikiem swojego regimentu i kawalerem Krzyża Wielkiego Królewskiego Wiktoriańskiego Orderu.
26 listopada 1920 r. ożenił się po raz drugi z Violet Mary Nelson, córką sir Williama Nelsona, 1. baroneta i Margaret Hope. Małżeństwo to nie doczekało się potomstwa i zakończyło się rozwodem w 1926 r.
Wpływ na rozwód miały liczne romanse księcia, m.in. ze sławną projektantką mody Coco Chanel, którą poznał na przyjęciu w Monte Carlo w 1925 r. Ich romans trwał do 1930 r. i stał się tematem wielu anegdot. Jedna z nich głosi, że kiedy książę przyniósł kochance wielki bukiet kwiatów, został uznany przez kamerdynera projektantki za zwykłego doręczyciela. Kamerdyner próbował nawet wręczyć mu napiwek.
20 lutego 1930 r. poślubił lady Loelię Mary Ponsonby (1902–1993), córkę Fredericka Ponsonby’ego, 1. barona Sysonby i Victorii Kennard, córki pułkownika Edmunda Kennarda. Małżeństwo to nie doczekało się potomstwa i zakończyło się rozwodem w 1947 r.
W 1931 r. książę oskarżył swojego szwagra, lorda Beauchampa, przez królem i królową o homoseksualizm, który w owych czas był uznawany za przestępstwo. Działania te były podyktowane głównie chęcią skompromitowania Partii Liberalnej, do której należał Beauchamp. Książę wspierał ponadto w latach 30. różne skrajnie prawicowe i antysemickie organizacje, jak np. Right Club.
7 lutego 1947 r. zawarł swój czwarty związek małżeński z Anne Winifred Sullivan, córką generała-brygadiera Edwarda Sullivana. I to małżeństwo nie doczekało się potomstwa.
Książę zmarł w 1953 r. w wieku 74 lat. Nie pozostawił po sobie synów i wszystkie jego tytuły przypadły jego kuzynowi, Williamowi.

</doc>
<doc id="732759" url="https://pl.wikipedia.org/wiki?curid=732759" title="Arsenofosforek galu">
Arsenofosforek galu

Arsenofosforek galu, fosforoarsenek galu, GaAsP – materiał półprzewodnikowy, stop arsenku galu i fosforku galu.
Stosowany jest do produkcji diod elektroluminescencyjnych świecących na żółto, pomarańczowo lub czerwono. Może być domieszkowany azotem (GaAsP:N).
Przerwa energetyczna.
Szerokość przerwy energetycznej w temperaturze 0 K dla nienaprężonej warstwy o składzie GaAs(1−x)Px jest równa (w eV):
Wprowadzenie naprężeń ściskających powoduje zmniejszenie szerokości przerwy energetycznej.

</doc>
<doc id="732762" url="https://pl.wikipedia.org/wiki?curid=732762" title="Linia kolejowa nr 274">
Linia kolejowa nr 274

Linia kolejowa nr 274 Wrocław Świebodzki – Zgorzelec – czynna pierwszorzędna linia kolejowa w południowo-zachodniej Polsce o długości 202,535 kilometrów. Linia położona jest w województwie dolnośląskim. Według stanu na rok 2017, linią administrują zakłady linii kolejowych spółki PKP Polskie Linie Kolejowe z siedzibą w Wałbrzychu (większość trasy) i we Wrocławiu (w rejonie miasta Wrocławia oraz Zgorzelca).
Obecna linia kolejowa nr 274 powstała w latach 1842-1868 z połączenia linii o różnej genezie:
Przed II wojną światową linia była regularnie modernizowana. W roku 1907 cała linia była dwutorowa. Niska efektywność lokomotyw parowych w terenie podgórskim i górskim oraz niewielka odległość między stacjami zadecydowały, że państwo pruskie w latach 1908-1911 przeznaczyło szlak Wrocław – Jelenia Góra i sieć linii bocznych do pilotażowego, pionierskiego w skali światowej zelektryfikowania (prądem przemiennym jednofazowym o napięciu 15 kV i częstotliwości 16 i 2/3 Hz), zrealizowanego w latach 1914-1928.
Po zakończeniu wojny w 1945 roku i zmianie granic państwowych, linia weszła w skład majątku Polskich Kolei Państwowych. Zmiany geopolityczne spowodowały, że linia na odcinku Zgorzelec – Jelenia Góra przestała mieć charakter magistralny. Na mocy porozumienia między rządem polskim i radzieckim z 8 lipca 1945 r. w ciągu trzech tygodni przedwojenny system sieci trakcyjnej, obejmujący między innymi sieć napowietrzną, podstacje, tabor, warsztaty wyposażenie linii, a także jeden tor szlakowy, zdemontowano i wywieziono do Związku Socjalistycznych Republik Radzieckich jako zdobycz wojenną. Sieć trakcyjną (prądu stałego o napięciu 3 kV) i drugi tor na odcinku Wrocław – Jelenia Góra odbudowano w latach 1965-1966. Ponowną elektryfikację odcinka Jelenia Góra – Lubań Śląski przeprowadzono w roku 1986.
Pod koniec lat 90. XX wieku na skutek wzrostu znaczenia komunikacji samochodowej, ograniczenia oferty przewozowej i niedoinwestowania kolei znacząco ograniczono bądź - przeważnie - zlikwidowano ruch pasażerski na wszystkich liniach dochodzących od linii kolejowej nr 274 oraz przewozy towarów. Zapaść technologiczna jaka nastąpiła w wyniku braku bieżącego utrzymania spowodowała liczne ograniczenia prędkości na linii do 20-30 kilometrów na godzinę. W 2007 roku rozpoczął się, realizowany etapami, remont linii na odcinku z Wrocławia do Jeleniej Góry, przywracający parametry konstrukcyjne bądź zbliżone do konstrukcyjnych.
Historia.
Budowa.
Z inicjatywy Gustava Heinricha von Ruffera w marcu 1837 powstał komitet budowy linii kolejowej z Wrocławia do Wałbrzycha. Planowana budowa linii miała ułatwić zbyt wytwarzanych w Wałbrzychu i okolicach towarów – zarówno na lokalnym rynku wrocławskim, jak i ekspediowanych z wrocławskich portów rzecznych. Powstałe Towarzystwo Kolei Wrocławsko-Świdnicko-Świebodzickiej (niem. "BFE – Breslau-Schweidnitz-Freiburger Eisenbahngesellschaft") doprowadziło do uruchomienia linii Wrocław Świebodzki – Świebodzice 29 października 1843.
W roku 1844 liczącą 58 kilometrów linię pokonywały 3 (w lecie) lub 2 (zimą) pary pociągów, wyruszające równocześnie z obu krańców jednotorowej linii i mijające się w Imbramowicach. W związku z rozwojem towarowego transportu kolejowego, celem uniknięcia kosztownych i uciążliwych przeładunków towarów na stacjach krańcowych w roku 1847 wybudowano połączenie, umożliwiające przejazd pociągów z linii świebodzkiej na wrocławski Dworzec Główny i dalej trasą Kolei Górnośląskiej do Opola.
W 1851 roku linia została przedłużona do Wałbrzycha. W 1862 roku podjęto decyzję o budowie połączenia Zgorzelec – Wałbrzych – Międzylesie. Planowana linia kolejowa miała stanowić fragment linii kolejowej Berlin – Wiedeń, a także przyczynić się do rozwoju podupadającego przemysłu włókienniczego i wydobywczego w regionie Wałbrzycha, Jeleniej Góry i Kamiennej Góry. Projekt został ukończony w 1867 roku.
Elektryfikacja.
Od roku 1899 prowadzono w Niemczech studia nad elektryfikacją linii kolejowych. W roku 1908 Ministerstwo Robót Publicznych opracowało plan elektryfikacji linii w „trójkącie saksońskim” (Halle – Magdeburg – Leipzig) oraz odcinka Lubań Śląski – Jaworzyna Śląska wraz z odgałęzieniami.
Wybór tej linii kolejowej do pionierskich prac elektryfikacyjnych był uzasadniany niską efektywnością stosowanej trakcji parowej wynikającą z trudnego profilu linii, ciężkich warunków zimowych oraz niewielkich odległości pomiędzy stacjami (średnio 5 km). Do prowadzenia, mających eksperymentalny charakter, prac elektryfikacyjnych zachęcała też mała liczba przewozów oraz niewielkie znaczenie strategiczne linii.
Do elektryfikacji wybrano prąd przemienny jednofazowy o napięciu 15 kV i częstotliwości 16⅔ Hz.
30 czerwca 1911 Sejm pruski zaakceptował projekt elektryfikacji linii i przyznał gwarancje kredytowe pod warunkiem utrzymania rezerwy parowozów na wypadek kłopotów z eksploatacją trakcji elektrycznej.
W latach 1912–1914 zbudowano na użytek kolei elektrownię cieplną w Ścinawce, a w 1913 przeprowadzono pierwsze próby z wykorzystaniem trakcji elektrycznej na 3 kilometrowym odcinku koło Jakuszyc (obecnie fragment linii 311 Jelenia Góra – Szklarska Poręba – Harrachov). W czerwcu 1914 roku zelektryfikowano blisko 35 kilometrowy odcinek linii z Wałbrzycha do Meziměstí (obecnie częściowo rozebrana linia 291).
Z uwagi na wybuch I wojny światowej i kryzys powojenny projekt elektryfikacji był realizowany znacznie dłużej niż początkowo planowano i trwał do 1928 roku:
Wbrew początkowym obawom eksploatacja zelektryfikowanej linii odbywała się bez większych problemów i dowiodła celowości stosowania trakcji elektrycznej.
Ponieważ tereny Dolnego Śląska do połowy 1944 roku były poza zasięgiem walk i lotnictwa alianckiego kolej funkcjonowała poprawnie do końca wojny i wyszła z niej bez większych zniszczeń (poza rejonem węzła wrocławskiego zniszczonym podczas walk o Wrocław – Festung Breslau oraz okolicami Jeleniej Góry. 8 lipca 1945 w porozumieniu zawartym pomiędzy rządami polskim i radzieckim ustalono, że cała sieć kolei elektrycznych na Dolnym Śląsku – zarówno tabor, jak i wyposażenie zostanie zdemontowana i przewieziona do ZSRR. Określony w porozumieniu krótki czas prac (3 tygodnie) znacznie wpłynął na sposób ich wykonania, a zwłaszcza na zdewastowanie wielu elementów podczas ich demontażu. Ponieważ żołnierze radzieccy nie zdążyli w zakładanym czasie zdemontować sieci trakcyjnej z odcinka Jelenia Góra – Jakuszyce został on pozostawiony stronie polskiej i po demontażu posłużył do odbudowy sieci zniszczonej przez Niemców podczas wojny w rejonie Warszawskiego Węzła Kolejowego. Równolegle z demontażem urządzeń elektrycznych na większości trasy zdemontowano 2 tor i odbudowano zerwane mosty (zwłaszcza most na rzece Bóbr pod Jelenią Górą). Inż. Tyszka, odpowiedzialny za sprawy poniemieckiej elektryfikacji linii kolejowych na Dolnym Śląsku, przedstawił 14 sierpnia 1945 następujące sprawozdanie:
Demontaż linii był przedmiotem przemilczeń i eufemizmów w kolejnych latach: "Jakkolwiek dysponuje Zagłębie" (tj. Dolnośląskie Zagłębie Węglowe - przyp.) "dostateczną siecią dróg kołowych i kolejowych, obecnie wykazujących coprawda pewne braki techniczne, to znaczna odległość od centrów przemysłowych kraju obciążą produkcję dodatkowymi kosztami transportów i przeładunków."
Po II wojnie światowej.
Zmiana granic po II wojnie światowej zmieniła przeznaczenie linii – z fragmentu międzynarodowego połączenia Berlin – Zgorzelec – Wiedeń zmieniła się w linię obsługującą przede wszystkim ruch Wrocław – Wałbrzych – Jelenia Góra.
Rolę najważniejszego połączenia Wrocławia z Niemcami – i Berlinem, podobnie jak przed II wojną, odgrywa prowadząca przez Legnicę tzw. Kolej Dolnośląsko-Marchijska, czyli wchodząca w skład paneuropejskiego korytarza E30 linia kolejowa numer 275.
Do 1960 roku zakończono odbudowę wszystkich połączeń kolejowych na Dolnym Śląsku i rozpoczęto proces ponownej elektryfikacji. Ponowna elektryfikacja linii była, zgodnie ze standardem PKP, prowadzona prądem stałym 3 kV. Równolegle z procesem elektryfikacji modernizowano systemy sterowania ruchem, czego najbardziej widocznym znakiem była wymiana starej sygnalizacji systemu niemieckiego na standard polski. Na odcinku Wrocław – Jelenia Góra odbudowano też drugi tor.
Ponowna elektryfikacja linii przebiegała następująco:
Po roku 1982 linia nieco zmieniła swój przebieg na długości ośmiu kilometrów, w związku z budową zbiornika retencyjnego (Jezioro Mietkowskie) na Bystrzycy w Mietkowie. Zlikwidowano wówczas dotychczasową stację Mietków i wzniesiono nowy przystanek kolejowy Mietków. Przeniesienie linii kolejowej napotkało na problemy technologiczne w postaci licznych osuwisk. 1 stycznia 1992 nastąpiło zamknięcie dla ruchu pasażerskiego Dworca Świebodzkiego, w związku z czym ruch pociągów pasażerskich skierowano na Dworzec Główny we Wrocławiu.
Sytuacja po roku 2000.
Zapaść technologiczna.
Pod koniec lat 90. XX wieku na skutek wzrostu znaczenia komunikacji samochodowej, ograniczenia oferty przewozowej i niedoinwestowania kolei znacząco ograniczono bądź - przeważnie - zlikwidowano ruch pasażerski na wszystkich liniach dochodzących od linii kolejowej nr 274 oraz przewozy towarów. Zapaść technologiczna jaka nastąpiła w wyniku braku bieżącego utrzymania spowodowała po roku 2000 liczne ograniczenia prędkości na linii do 20-30 kilometrów na godzinę. Stan techniczny linii określano mianem „śmierci technicznej”.
W rozkładzie jazdy 2003/2004 na linii kolejowej nr 274 nie zaplanowano żadnego pociągu pospiesznego. Odcinek między Jelenią Górą a Wrocławiem pociągi pasażerskie przemierzały w blisko 4 godziny.
Odcinek linii nr 274 między Wrocławiem a Jelenią Górą, mimo złego stanu infrastruktury, określano wówczas jako najważniejszą regionalną linię kolejową na Dolnym Śląsku. Na trasie koncentrował się potok wywozu kruszywa z kopalni regionu. Przy stacjach leżących na linii kolejowej nr 274 (w Wałbrzychu i Jaworzynie Śląskiej) według danych z 2012 roku funkcjonowały jedne z najważniejszych na Dolnym Śląsku punktów załadunkowych surowców skalnych. 
Remont linii.
W 2007 roku rozpoczął się, realizowany etapami, remont linii na odcinku z Wrocławia do Jeleniej Góry, przywracający parametry konstrukcyjne bądź zbliżone do konstrukcyjnych. Projekt pod nazwą "Modernizacja linii kolejowej nr 274 Wrocław – Zgorzelec na odcinku Wrocław – Jelenia Góra" został umieszczony na liście kluczowych projektów spółki PKP Polskie Linie Kolejowe realizowanych na terenie województwa dolnośląskiego. 
W pierwszej kolejności podjęto remont odcinków będących w najgorszym stanie technicznym. Prace rozpoczęto od odcinka Wałbrzych Główny – Boguszów-Gorce. Remont odcinka Wałbrzych Główny – Wałbrzych Fabryczny przeprowadzono w roku 2009. W połowie sierpnia 2014 roku zakończono remont torów na szlaku z Jaworzyny Śląskiej do Świebodzic oraz modernizację trzech mostów na szlaku ze Smolca do Kątów Wrocławskich.
Prace remontowe finansowano m.in. z Funduszu Kolejowego.
W połowie maja 2017 roku PKP Polskie Linie Kolejowe poinformowały o zakresie dalszych prac inwestycyjnych. Zapowiedziano modernizację w ciągu 32-25 miesięcy od podpisania umowy z wykonawcą stacji: Świebodzice i Wałbrzych Szczawienko. Dla modernizowanych stacji założono przebudowę układu torowisk, wymianę sieci trakcyjnej wraz z konstrukcjami wsporczymi oraz przebudowę systemu sterowania ruchem kolejowym. W Świebodzicach przewidziano budowę nowych peronów o długości 300 m umożliwiających obsługę pociągów dalekobieżnych, natomiast w Szczawienku - przebudowę peronu wyspowego o długości 200 metrów, przeznaczonego dla pociągów lokalnych. Zaplanowano uzyskanie możliwości prowadzenia ruchu pociągów przez stację w Świebodzicach z prędkością do 60 kilometrów na godzinę (uwzględniając geometrię toru i ograniczenia terenowe) i z prędkością 100 kilometrów na godzinę przez stację Wałbrzych Szczawienko. W zakres zadania włączono również remont ośmiu obiektów inżynieryjnych, w tym jednego mostu i jednego wiaduktu, oraz wymianę urządzeń na pięciu przejazdach kolejowo-drogowych.
Jednocześnie, ogłoszono zamiar wybudowania w ramach inwestycji nowego przystanku osobowego na szlaku Wałbrzych Miasto – Wałbrzych Fabryczny. Przystanek nazwany roboczo Wałbrzych Śródmieście (lub Wałbrzych Centrum) ma zostać wyposażony w dwa jednokrawędziowe perony o długości 300 m i szerokości 3,5 m połączone przejściem podziemnym. Przewidziano wyposażenie obiektu w wiaty, oświetlenie, pragotrony oraz windy. Przystanek ma stać się częścią miejskiego węzła przesiadkowego. Zapowiedziano wybudowanie przystanku do końca roku 2020. 
29 września 2017 PKP PLK podpisało z konsorcjum Infrakol i TrackTec Construction umowę na przebudowę stacji: Świebodzice i Wałbrzych Szczawienko oraz budowę nowego przystanku Wałbrzych Śródmieście.
W sierpniu 2018 roku spółka PKP PLK poinformowała o zamiarze modernizacji zachodniego odcinka linii, tj. Jelenia Góra - Zgorzelec. Przewidziano współfinansowanie inwestycji z Regionalnego Programu Operacyjnego Województwa Dolnośląskiego. Postanowiono, że w ramach prac na wniosek samorządu województwa dolnośląskiego zostanie zelektryfikowany odcinek Lubań - Zgorzelec. Przewidziano również budowę dwóch nowych przystanków osobowych: Lubań Miasto oraz Studniska. Prace zaplanowano na lata 2020-2022.
W 2017 r. PKP PLK podpisała umowę na elektryfikację linii nr 274 i 278 na odcinku Węgliniec – Zgorzelec. Prace prowadzono od września 2018 roku, następnie przedłużono termin realizacji do końca 2019 roku.
W dniu 15 grudnia 2019 r. w przebiegu linii został uruchomiony nowy przystanek - Jelenia Góra Zabobrze oraz uruchomiona została sieć trakcyjną na podgranicznym odcinku w Zgorzelcu w związku z zakończeniem elektryfikacji linii kolejowej nr 278. Pociągi jadące linią 274 korzystają z peronu położonego po stronie ulicy Paderewskiego (prawy patrząc z kierunku stacji Jelenia Góra). Drugi peron wykorzystywany jest przez pociągi jeżdżące liniami kolejowymi nr 311 oraz 283.
Remont dworców.
5 marca 2012 r. z udziałem przedstawicieli spółek kolejowych, mieszkańców i prezydenta miasta oficjalnie otwarto zmodernizowany gmach dworca Wałbrzych Miasto. W ramach inwestycji realizowanej w latach 2010-2012 wyremontowano budynek, zmieniono zagospodarowanie lokali, dokonano estetyzacji najbliższego otoczenia oraz wybudowano parkingi (dla podróżnych oraz obsługi lokali dworcowych). Remont był podzielony na dwa etapy i kosztował w sumie 10 milionów złotych. Podczas otwarcia prezydent Roman Szełemej wyraził niezadowolenie z tempa prac ku poprawie infrastruktury kolejowej na obszarze miasta.
5 grudnia 2013 r. oddano dla podróżnych zmodernizowany gmach dworca w Świebodzicach. Część pomieszczeń przejął w użytkowanie samorząd miejski, planując w tym miejscu placówkę kulturalną i siedzibę straży miejskiej. Trwający rok remont, którego koszt wyniósł 2,9 mln złotych brutto.
W latach 2014-2015 przeprowadzono gruntowny remont dworca w Jaworzynie Śląskiej. Przy budynku uporządkowano zieleń i małą architekturę oraz wymieniono nawierzchnię parkingu. Obiekt przystosowano do potrzeb niepełnosprawnych poprzez montaż linii naprowadzających oraz zabudowę windy z budynku do tunelu prowadzącego na perony. Na remont dworca w Jaworzynie Śląskiej przeznaczono około 6 mln zł. Po zakończeniu prac część pomieszczeń zagospodarował samorząd, lokując na dworcu pogotowie ratunkowe oraz ośrodek pomocy społecznej.
W latach 2017–2018 dokonano gruntownej przebudowy dworca w Żarowie w ramach Programu Inwestycji Dworcowych PKP SA. Koszt modernizacji wyniósł ok. 5 mln zł i został pokryty ze środków własnych PKP SA i środków budżetu państwa. W budynku znalazła siedzibę Żarowska Izba Historyczna.
Remonty dworców w Wałbrzychu (dworzec Miasto), Świebodzicach i Żarowie sfinansowano ze środków własnych PKP SA i budżetu państwa.
Ruch pociągów.
Linia została zakwalifikowana przez Biuro Eksploatacji spółki PKP Polskie Linie Kolejowe na odcinku Wrocław Główny – Jelenia Góra jako „linia o priorytecie pasażerskim”, natomiast na odcinku Jelenia Góra – Zgorzelec jako „linia o priorytecie towarowym”.
Pociągi pasażerskie.
Poprawa stanu technicznego linii między Wrocławiem a Jelenią Górą poskutkowała zwiększeniem liczby pociągów zamawianych przez organizatorów oraz skierowaniem na linię nr 274 taboru nowej generacji, w tym zakupu pojazdów dedykowanych dla obsługi połączeń na linii. 
Połączenia regionalne.
Odcinek wschodni linii nr 274 (Wrocław Główny – Jelenia Góra).
W 2013 roku Urząd Marszałkowski Województwa Dolnośląskiego zdywersyfikował obsługę pociągów osobowych na wschodniej części linii nr 274 pomiędzy dwie spółki realizujące transport kolejowy na zlecenie województwa: po odbiorze pierwszych elektrycznych zespołów trakcyjnych Newag Impuls (serii 31WE – 202 miejsca siedzące) przez Koleje Dolnośląskie, co miało miejsce w lutym 2013 roku, zapowiedziano uruchomienie weekendowego pociągu KD obsługiwanego "impulsami" z Wrocławia do Jeleniej Góry. Połączenie realizowano od 9 czerwca 2013 roku, a po otwarciu zmodernizowanej linii kolejowej nr 311 przedłużono kurs od Jeleniej Góry do stacji Szklarska Poręba Górna. Od grudnia 2013 roku dodatkowe trzy pary pociągów Kolei Dolnośląskich wprowadzono na odcinek Wrocław Główny – Jaworzyna Śląska, jako część bezpośrednich połączeń autobusami szynowymi między Wrocławiem a Świdnicą (realizowanych liniami nr 274 i 137 – od września 2014 roku przedłużonych do stacji Dzierżoniów Śląski). 21 maja 2014 roku ówczesna prezes Kolei Dolnośląskich Genowefa Ładniak podpisała umowę z Newagiem na dostarczenie sześciu kolejnych „impulsów” (serii 36WEa – 165 miejsc siedzących) częściowo finansowanych z Regionalnego Programu Operacyjnego Województwa Dolnośląskiego na lata 2007 – 2013 – deklarując jednocześnie, że zamówione pociągi są dedykowane do obsługi trzynastu par codziennych połączeń w relacjach Wrocław – Wałbrzych / Jelenia Góra / Szklarska Poręba Górna.
Począwszy od 14 grudnia 2014 roku spółka Przewozy Regionalne skierowała do obsługi połączeń międzywojewódzkich REGIO w relacjach Poznań Główny – Jelenia Góra i Poznań – Szklarska Poręba Górna pociągi złożone z klasycznych wagonów osobowych 111A (zmodernizowanych pierwotnie dla sieci połączeń REGIOekspres) które w 2015 roku zostały częściowo refinansowane w ramach Programu Operacyjnego Infrastruktura i Środowisko z perspektywy finansowej 2007 – 2013. Projekt objął zwrot kosztów modernizacji opisywanych wagonów oraz lokomotyw EP07P.
W połowie grudnia 2014 roku Koleje Dolnośląskie wprowadziły na linię nr 274 nowo zakupione „impulsy” serii 36WEa, a urząd marszałkowski powierzył operatorowi obsługę 80 procent połączeń dotychczas realizowanych na trasie Wrocław – Jelenia Góra przez Przewozy Regionalne.
Na skutek polityki zmniejszania pracy przewozowej zlecanej Przewozom Regionalnym na korzyść powierzania zleceń własnemu podmiotowi wewnętrznemu, prowadzonej przez dolnośląskiego organizatora przewozów, jak również polityce centrali spółki (decyzja o rezygnacji z komercyjnych pociągów interREGIO wdrożona 1 września 2015 roku, skutkująca zawieszeniem połączeń tego typu m.in. z Jelenią Górą) obecność PR w relacji Wrocław – Jelenia Góra – Szklarska Poręba uległa w 2017 roku zredukowaniu do jednej pary kursów.
We wrześniu 2017 roku tabor Kolei Dolnośląskich zasiliły pierwsze spośród jedenastu kolejnych „impulsów” (serii 45WE – 249 miejsc siedzących) współfinansowanych z Regionalnego Programu Operacyjnego Województwa Dolnośląskiego na lata 2014 – 2020. Podczas prezentacji pojazdów dla dziennikarzy władze województwa i spółki zapowiedziały przeznaczenie części nowych jednostek na wybrane kursy Wrocław – Jelenia Góra, przewożące największą liczbę podróżnych.
Połączenia dalekobieżne.
Prace rewitalizacyjne na linii nr 274 umożliwiły wprowadzenie taboru nowej generacji i uruchomienie nowych połączeń dalekobieżnych. Od 29 kwietnia 2016 roku jedną parę pociągów Express InterCity Premium (EIP) spółki PKP Intercity dotychczasowej relacji Warszawa Wschodnia – Wrocław Główny przedłużono torami linii kolejowej nr 274 przez Wałbrzych do Jeleniej Góry. Pociągi ED250 "Pendolino" poruszają się po linii z maksymalną prędkością 130 kilometrów na godzinę. W pobliżu Wałbrzycha pociągi zwalniają do 60 kilometrów na godzinę ze względu na geometrię torowiska (ciasne łuki). W rozkładzie jazdy 2015/2016 po linii rozpoczęły również kursowanie pociągi PKP Intercity kategorii Intercity (IC) z Białegostoku i Warszawy do Jeleniej Góry, obsługiwane jednostkami Pesa Dart.
Czas przejazdu.
Czasy przejazdu pociągiem osobowym/Regio w latach 1953, 2009 i 2013:.

</doc>
<doc id="732763" url="https://pl.wikipedia.org/wiki?curid=732763" title="Książę Westminster">
Książę Westminster

Książę Westminster (dodatkowe tytuły: markiz Westminster, hrabia Grosvenor, wicehrabia Belgrave, baron Grosvenor)
Najstarszy syn księcia Westminster nosi tytuł hrabiego Grosvenor, a najstarszy syn hrabiego Grosvenor nosi tytuł wicehrabiego Belgrave. Rodową siedzibą książąt Grosvenor jest Eaton Hall niedaleko Chester.
Baroneci Grosvenor of Eaton 1. kreacji
Hrabiowie Grosvenor 1. kreacji (parostwo Wielkiej Brytanii)
Markizowie Westminster 1. kreacji (parostwo Zjednoczonego Królestwa)
Książęta Westminster 1. kreacji (parostwo Zjednoczonego Królestwa)

</doc>
<doc id="732764" url="https://pl.wikipedia.org/wiki?curid=732764" title="Hugh Richard Arthur Grosvenor, 2. książę Westminster">
Hugh Richard Arthur Grosvenor, 2. książę Westminster



</doc>
<doc id="732769" url="https://pl.wikipedia.org/wiki?curid=732769" title="Zamkowa Przełęcz">
Zamkowa Przełęcz

Zamkowa Przełęcz – znajdująca się na wysokości 769 m n.p.m. przełęcz pomiędzy dwoma szczytami Masywu Trzech Koron w Pieninach Właściwych: Zamkową Górą (799 m) i Ostrym Wierchem (851 m). Zachodnie zbocza spod przełęczy opadają do doliny Hulińskiego Potoku, wschodnie stromym urwiskiem do Dunajca, do Doliny Szerokiej. Cały rejon przełęczy jest skalisty i porośnięty lasem. Z przełęczy jest już zaledwie ok. 100 m do ruin Zamku Pienińskiego, do którego prowadzi ubezpieczona balustradą galeria w zachodniej ścianie Góry Zamkowej.

</doc>
<doc id="732771" url="https://pl.wikipedia.org/wiki?curid=732771" title="Jakkal">
Jakkal

Jakkal – produkowany w Południowej Afryce lekki pojazd terenowy przeznaczony dla oddziałów powietrznodesantowych. Mógł być przewożony samolotem transportowym lub podczepiony pod helikopterem i zrzucony na docelowym miejscu. Używany od 1984 roku.
Jakkal był małym, lekkim i zwinnym czterokołowym pojazdem z napędem na wszystkie koła. Załoga składa się z kierowcy i operatora uzbrojenia. Pojazd napędzany silnikiem benzynowym umieszczonym z przodu pojazdu.Mógł brodzić w wodzie o głębokości 61 cm.
Jakkal był używany w roli pojazdu uzbrojonego w karabin maszynowy i działo bezodrzutowe. Mógł pełnić także rolę ciągnika dla lekkiej wyrzutni niekierowanych pocisków rakietowych lub armaty przeciwlotniczej ZU-23-2. Opracowano także wersję sanitarną tego pojazdu przewożącą jednego rannego na noszach.
Jakkale nie są już produkowane, ale pozostawały na uzbrojeniu armii południowoafrykańskiej przynajmniej do 2002 roku.

</doc>
<doc id="732774" url="https://pl.wikipedia.org/wiki?curid=732774" title="Powiat Pieszczany">
Powiat Pieszczany

Powiat Pieszczany (słow. "okres Piešťany") – słowacka jednostka podziału administracyjnego znajdująca się w kraju trnawskim. Powiat Pieszczany zamieszkiwany jest przez 63 927 obywateli (w roku 2002) i zajmuje obszar 381 km². Średnia gęstość zaludnienia wynosi 167,79 osób na km². Miasta: Vrbové i powiatowe Pieszczany.

</doc>
<doc id="732778" url="https://pl.wikipedia.org/wiki?curid=732778" title="Wa (Ghana)">
Wa (Ghana)

Wa jest stolicą regionu Północno-Zachodniego w Ghanie i głównym miastem ludzi Wala, jedynym dużym miastem w Ghanie gdzie większość mieszkańców to muzułmanie. Mieszkają tam też katolicy i chrześcijanie innych wyznań, a relacje społeczne między nimi ogólnie są dobre. Wa jest siedzibą Wa Na, najwyższego wodza tradycyjnego obszaru Wala. W mieście znajduje się kilka meczetów, pałace Wa Na, muzeum i rezerwat hipopotamów. Miasto jest ośrodkiem transportu w północno-zachodniej części Ghany, z drogami pierwszej kategorii wiodącymi na południe do Kumasi, na północ do Hamile i Burkina Faso i na północny wschód do Tumu i Regionu Północno-Wschodniego. Jest tu też małe lotnisko.
Historia.
Wa jest zamieszkane od kilkuset lat, najpierw przez Lobi i ludzi Dagaare, następnie przez mahometańskich uczonych i kupców, którzy osiedlali się tam, by partycypować w transsaharyjskim handlu. Przybysze ci przyswoili sobie język Dagaare i w pewnej mierze uprościli jego gramatykę, jak również włączali liczne słowa zapożyczone z Hausa. Nazwa miasta Wa oznacza w języku Waali "przybywać".
Środowisko.
Wa leży w południowej części Sahelu, półsuchego obszaru na południe od Sahary, który sięga z Senegalu do Sudanu. Średnie roczne opady wynoszą około 1000 mm, niemal wszystkie występują między majem i październikiem. Następny sezon po porze deszczowej jest chłodnym i suchym okresem nazwanym Harmattan (w języku Waali "sesiao sanga"), kiedy dmucha ciągły, nasycony pyłem północny wiatr z Sahary. Najgorętszy okres roku występuje w lutym i w marcu, kiedy temperatury w ciągu dnia często osiągają 42°C.
Żywność i rolnictwo.
W przeciwieństwie do swojego miejskiego statusu, Wa w wielu dziedzinach jest jeszcze społeczeństwem rolniczym i wielu ludzi prowadzi małe gospodarstwa rolne. Głównym zbiorami są zboże, proso, pochrzyn chiński, okra i orzeszki ziemne. W kilku obszarach uprawiany jest też ryż wyżynny. Ważną uprawą owoców jest mangowiec. Orzechy shea ("Vitellaria paradoxa") są zbierane z dziko rosnących drzew, w celach konsumpcyjnych lub do produkcji masła shea i kosmetyków.
Podstawowa żywność Wa jest znana z angielskiego jako "T-Zed", od skrótu wyrażenia w języku Hausa "tuo zaafi", znaczącego "bardzo ostre". W Waali ta żywność nazywana jest "sao". Jest to bardzo gęsty kleik z mąki kukurydzianej, jedzony jak fufu - przez odrywanie kawałka i wkładanie go do zupy.
Urząd Wa.
Najwyższy wódz ludzi Wala jest znany jako Wa Na ("Na" w języku Waali oznacza "główny").
Stanowisko to ma bardzo długą historię spisaną w różnych dokumentach po arabsku i w hausa. Spór o kolejność dziedziczenia stanowiska Wa Na rozpoczął się po śmierci Wa Na w 1998. Ten zajadły i czasami gwałtowny spór został częściowo rozwiązany w 2003 po wyborze nowego Wa Na. Jego niefortunna śmierć we wrześniu 2006 ponownie spowodowała niepewną przyszłość Wa Na.
Pałac Wa Na jest dobrym przykładem tradycyjnej architektury Sahelu, z wyglądem zewnętrznym podobnym do głównego meczetu w Bobo-Dioulasso.
Festival Dumba.
Jest najważniejszym tradycyjnym wydarzeniem Wa, najczęściej obchodzone jest pod koniec września, podczas żniw. Główną atrakcją roku jest ceremonia, w której Wa Na tańczy nad małą krową leżącą na ziemi. Zgodnie z tradycyjną wiarą, gdyby wódz dotknął krowę jakąkolwiek częścią ciała lub odzieży, prawdopodobnie umarłby w ciągu najbliższego roku. I na odwrót, jeśli zatańczy nad krową szczęśliwie, w nadchodzącym roku będzie mu sprzyjało szczęście .

</doc>
<doc id="732789" url="https://pl.wikipedia.org/wiki?curid=732789" title="Hajfa (dystrykt)">
Hajfa (dystrykt)

Hajfa (hebr.: מחוז חיפה, "Mechoz Chefa") – jeden z sześciu administracyjnych dystryktów w Izraelu. Dystrykt ma powierzchnię 864 km², zamieszkany jest przez 858 000 mieszkańców (dane z 2007), a jego stolicą jest Hajfa.
Demografia.
Zgodnie z danymi Izraelskiego Centrum Danych Statystycznych w 2005 roku:

</doc>
<doc id="732790" url="https://pl.wikipedia.org/wiki?curid=732790" title="Andrzej Warzecha">
Andrzej Warzecha

Andrzej Warzecha (ur. 1 października 1946 w Nowym Sączu) – polski poeta, krytyk literacki, publicysta.
Absolwent Uniwersytetu Jagiellońskiego. Pracował w "Dzienniku Polskim". Debiutował w prasie 1968 roku na łamach "Życia Literackiego", oraz "Głosu Młodzieży Wiejskiej". Swoje wiersze drukował m.in. w "Poezji", "Literaturze", "Nowym Wyrazie", "Kulturze", "Tygodniku Kulturalnym", "Życiu Literackim", "Zdaniu". Debiutem książkowym był opublikowany przez Wydawnictwo Literackie w 1975 roku tomik wierszy "Biały paszport". Współzałożyciel, wraz z Adamem Ziemianinem, Jerzym Gizellą, Franciszkiem Bratańcem i Wiesławem Kolarzem legendarnej krakowskiej grupy literackiej "Tylicz".
Za swoją twórczość otrzymał m.in. nagrodę im. Stanisława Piętaka (1983), Nagrodę Funduszu Kultury (1987), przez Fundację Kultury Polskiej uhonorowany został "Dyplomem Mistrza Sztuki" (2000), w sierpniu 2003 r. – za tomik "Zielony ryzykant" uhonorowany Nagrodą Krakowska Książka Miesiąca. Tłumacz z języka bułgarskiego. Jego wiersze przetłumaczono na niemiecki, czeski, rosyjski, bułgarski, serbsko-chorwacki.
Mieszka w Krakowie.

</doc>
<doc id="732794" url="https://pl.wikipedia.org/wiki?curid=732794" title="Powiat Dunajská Streda">
Powiat Dunajská Streda

Powiat Dunajská Streda (słow. "okres Dunajská Streda", węg. "Dunaszerdahelyi járás") – słowacka jednostka podziału administracyjnego znajdująca się w kraju trnawskim. Powiat Dunajská Streda zamieszkiwany jest przez 112 384 obywateli (w roku 2001; w tym 83% Węgrów) i zajmuje obszar 1075 km². Średnia gęstość zaludnienia wynosi 104,54 osób na km². Miasta: Šamorín, Veľký Meder i powiatowa Dunajská Streda.

</doc>
<doc id="732796" url="https://pl.wikipedia.org/wiki?curid=732796" title="Adam Ziajski">
Adam Ziajski

Adam Ziajski (ur. 23 sierpnia 1972 w Poznaniu) – reżyser teatralny, aktor, scenograf, menadżer kultur, społecznik i kulturoznawca. Założyciel i opiekun artystyczny Centrum Rezydencji Teatralnej "Scena Robocza".
Życiorys.
Absolwent Kulturoznawstwa na Uniwersytecie im. Adama Mickiewicza w Poznaniu. W latach 1988–1990 związany z Klubem Literackim "Lewitacje" i Niezależną Grupą Twórców "Imperatyw".
W 1991 roku wraz z Magdą Gąsiorowską założył Teatr Eksperymentalno-Obrazoburczy "Mada und Ziajski". W konsekwencji debiutu ("...trzeba ją mieć" - 1991) stałym miejscem jego poszukiwań artystycznych stał się Ośrodek Teatralny "Maski" przy Uniwersytecie im. Adama Mickiewicza w Poznaniu. Dwa lata później powołał zespół pod nazwą Teatr Strefa Ciszy (1993 - 2015). Grupa zrealizowała 35 spektakli, widowisk i happeningów w przestrzeniach otwartych, zgodnie z ideą „teatru miejskiego”. Wywoływanie efektu wspólnotowego, kreacja zabawy ludycznej, teatralizacja przestrzeni miejskich i życia społecznego oraz relacje interaktywne widz-aktor to najistotniejsze wyróżniki autorskich realizacji Strefy Ciszy. 
W roku 2012 powołuje projekt artystyczny "Centrum Rezydencji Teatralnej SCENA ROBOCZA", którego do dziś jest opiekunem artystycznym. W roku 2016 rozpoczął samodzielną drogę artystyczną realizując dyptyk dedykowany osobom wykluczonym społecznie; „Nie mów nikomu” (2016) zrealizowany z udziałem osób niesłyszących oraz „Spójrz na mnie” (2018) z udziałem osób niewidomych w Teatrze Śląskim w Katowicach. W roku 2019 zrealizował spektakl "Chciałbym nie być" w Teatrze Nowym w Poznaniu. Ten ostatni dedykowany rodzinom osób zaginionych. 
W latach 1996–2006 współzałożyciel i członek Rady Programowej Międzynarodowego Festiwalu Teatralnego Maski w Poznaniu. W 2010 współinicjator Sztabu Antykryzysowego na rzecz Poznańskiej Kultury. W efekcie działań Sztabu w roku 2011 odbył się Poznański Kongres Kultury.
Nagrody i wyróżnienia.
W 1996 otrzymał wraz z zespołem prestiżową nagrodę krytyków teatralnych i dziennikarzy Offeusz na VI Międzynarodowym Festiwalu Teatralnym Malta w Poznaniu za "Wodewil Miejski". W grudniu 1998 otrzymał nagrodę Gazety Wyborczej za "Judasze" na Łódzkich Spotkaniach Teatralnych. W 2001 "Judasze" otrzymały nagrodę główną Dionizji Ciechanowskich. W tym samym roku został laureatem Medalu Młodej Sztuki przyznawanego przez Oficynę Wydawniczą "Głosu Wielkopolskiego" za realizacje w Teatrze Strefa Ciszy, a w 2002 otrzymał Stypendium Artystyczne Miasta Poznania. Za "Nie mów nikomu" otrzymał Grand Prix dla najlepszego spektaklu TOPOFF Festival 2017 w Tychach oraz nagroda im. Zygmunta Duczyńskiego dla indywidualności artystycznej Przeglądu Teatrów Małych Form KONTRAPUNKT 2017. Rok później, w 2018 na tym samym festiwalu, otrzymuje dwie nagrody: Nagrodę Główną Jury oraz Grand Prix (Wielką Nagrodę Publiczności) za spektakl pt. „Spójrz na mnie”.

</doc>
<doc id="732797" url="https://pl.wikipedia.org/wiki?curid=732797" title="Świt (ujednoznacznienie)">
Świt (ujednoznacznienie)



</doc>
<doc id="732799" url="https://pl.wikipedia.org/wiki?curid=732799" title="Starostin">
Starostin



</doc>
<doc id="732800" url="https://pl.wikipedia.org/wiki?curid=732800" title="Zaimek przymiotny">
Zaimek przymiotny



</doc>
<doc id="732801" url="https://pl.wikipedia.org/wiki?curid=732801" title="Wagon akumulatorowy">
Wagon akumulatorowy

Wagon akumulatorowy – elektryczny wagon silnikowy zasilany przy wykorzystaniu zabudowanych akumulatorów.
Konstrukcja.
Pojazdy te po ładowaniu (zazwyczaj nocą) miały zasięg 150-300 kilometrów, co pozwalało na obsługę kilku kursów w ciągu dnia. Zaletą wagonów jest autonomiczność kursowania na niezelektryfikowanych szlakach kolejowych oraz brak spalin. Problemem w konstrukcji akumulatorowych pojazdów elektrycznych o dużym zasięgu była duża masa własna i potencjalne zagrożenie dla środowiska w związku z koniecznością przewożenia dużej ilości akumulatorów ołowiowych, zajmujących całą przestrzeń pod podłogą przestrzeni pasażerskiej lub zmagazynowanych w specjalnych nadbudówkach oraz ograniczony czas pracy akumulatorów. Takie pojazdy (np. wagony akumulatorowe systemu Wittfelda) były proste w obsłudze, tanie w eksploatacji i cenione przez pasażerów ze względu na bardzo cichy i spokojny bieg.
Historia.
W 1850 roku niemiecki fizyk Wilhelm Josef Sinsteden opracował pierwszy akumulator kwasowo-ołowiowy. Udoskonalenia nadeszły w czasie, gdy gospodarka była nastawiona na efektywne przechowywanie energii. W 1887 roku przedsiębiorca Adolph Müller założył pierwszą niemiecką fabrykę akumulatorów. Pozostałe niemieckie przedsiębiorstwa wkrótce produkowały seryjne akumulatory ołowiowe. Wkrótce produkowano pojazdy z zasilaniem akumulatorowym.
Pierwsze konstrukcje akumulatorowych wagonów elektrycznych powstały na początku XX wieku. Pierwszy niemiecki wagon akumulatorowy został wyprodukowany w 1887 roku dla kolei bawarskich. W początkach XX wieku eksperymentowano również z autonomicznymi elektrycznymi zespołami trakcyjnymi, złożonymi z wagonów akumulatorowych (np. wspomniane pruskie pojazdy konstrukcji inżyniera Gustava Wittfelda). Na niezelektryfikowanych lokalnych szlakach kolejowych w okolicach pasma górskiego Westerwald kursowały wagony akumulatorowe Baureihe ETA 176 wyprodukowane dla kolei zachodnioniemieckich. Kursowanie wagonów silnikowych z zasilaniem akumulatorowym na kolei niemieckiej zakończono w 1995 roku.
Na górskiej kolei wąskotorowej Meiringen-Innertkirchen zlokalizowanej w Prealpach Szwajcarskich od 1931 roku są eksploatowane wagony akumulatorowe.
W latach 2014–2015 równolegle w Japonii (regularnie na linii Utsunomiya – Karasuyama) i Wielkiej Brytanii (na próbę na trasie Harwich – Manningtree) rozpoczęto eksploatację akumulatorowych zespołów trakcyjnych wyposażonych w nowoczesne, wydajne zasobniki energii.

</doc>
<doc id="732802" url="https://pl.wikipedia.org/wiki?curid=732802" title="Zaimek rzeczowny">
Zaimek rzeczowny



</doc>
<doc id="732803" url="https://pl.wikipedia.org/wiki?curid=732803" title="Zaimek liczebny">
Zaimek liczebny



</doc>
<doc id="732804" url="https://pl.wikipedia.org/wiki?curid=732804" title="Zaimek przysłowny">
Zaimek przysłowny



</doc>
<doc id="732805" url="https://pl.wikipedia.org/wiki?curid=732805" title="Ho (miasto)">
Ho (miasto)

Ho - miasto w południowo-wschodniej Ghanie, stolica Regionu Volta, leży blisko góry Mount Adaklu, jest do siedzibą muzeum, katedry i wielkiego więzienia. Językiem mówionym jest głównie Ewe. Ho pierwotnie utworzone zostało ze wsi Bankoe, Dome, Ahoe, Hliha i Heve. Później zaczęły się rozwijać przedmieścia Fiave, Deme (pierwotnie część Taviepe, również w okręgu miejskim Ho).
Ho bardzo różni się od stolicy Akry i wygląda jak wieś, która rozrosła się do wielkości miasta. Drogi wybrukowane są tylko w centralnych częściach miasta, poza nim praktycznie nie ma żadnych.
W Ho znajdują się trzy szpitale, wśród nich Volta Regional Hospital, ukończony w roku 2000 z pożyczki od rządu brytyjskiego, oraz liczne kliniki.
Ludzie w Ho określani są jako niewiarygodnie uprzejmi i bardzo otwarci w stosunku do podróżnych i obcych. Występuje tu bardzo niska przestępczość.
Ho jest znane z ożywionego i ogromnego wolnego rynku, który przyciąga ludzi z całej Ghany i Togo. W Ho działają też dwie kafejki internetowe, liczne kościoły, włączając katolicką katedrę zlokalizowaną w centrum miasta. Jest wiele kramów z żywnością i restauracje, wśród nich szczególnie urocza firma nazwana "Białym Domem".

</doc>
<doc id="732811" url="https://pl.wikipedia.org/wiki?curid=732811" title="Powiat Bánovce nad Bebravou">
Powiat Bánovce nad Bebravou

Powiat Bánovce nad Bebravou (słow. "okres Bánovce nad Bebravou") – słowacka jednostka podziału administracyjnego znajdująca się w kraju trenczyńskim. Powiat Bánovce nad Bebravou zamieszkiwany jest przez 38 640 obywateli (w roku 2001) i zajmuje obszar 462 km². Średnia gęstość zaludnienia wynosi 83,64 osób na km².

</doc>
<doc id="732813" url="https://pl.wikipedia.org/wiki?curid=732813" title="Diadem płocki">
Diadem płocki

Diadem płocki – ozdobne nakrycie głowy w kształcie korony, które w 1601 roku złotnik Stanisław Zemelka umieścił na hermie św. Zygmunta. Relikwiarz wraz z diademem przechowywany jest w Muzeum Diecezjalnym w Płocku.
Historia.
Pochodzenie diademu książęcego z Płocka jest problematyczne. Najczęściej przyjmowana hipoteza wskazuje się, że powstał on w XIII wieku i jest dziełem mistrzów węgierskich dla dynastii Arpadów. Na ziemie polskie miał trafić jako korona ślubna jednej z madziarskich księżniczek, która zawarła związek małżeński z przedstawicielem dynastii Piastów. Następnie w połowie XIII wieku diadem ten miał być własnością władcy mazowieckiego Konrada I, który posługiwał się nim jako oznaką swojej książęcej godności oraz symbolem aspiracji do władzy zwierzchniej nad Królestwem Polskim. W późniejszym czasie jako wotum miał zostać przekazany do skarbca katedry płockiej przez któregoś z jego następców na tronie Mazowsza.
Od 1601 roku diadem płocki zdobi hermę św. Zygmunta, którą dla katedry płockiej ufundował król Kazimierz III Wielki.
Opis diademu.
Diadem płocki wykonany jest ze złoconego srebra, składa się z czternastu segmentów zwieńczonych kwiatonem w postaci protolilii. Wypełniony jest ażurową dekoracją z miniaturowych postaci ludzkich, zwierząt i fantastycznych stworów. Zdobią go: rubiny, szafiry, almandyny o szlifie kolistym, a także perły.

</doc>
<doc id="732814" url="https://pl.wikipedia.org/wiki?curid=732814" title="Charles Hanbury Williams">
Charles Hanbury Williams

 Charles Hanbury Williams (ur. 8 grudnia 1708, zm. 2 listopada 1759) – brytyjski dyplomata i satyryk, syn Johna Hanbury, walijskiego stalownika, po przejęciu rodzinnej posiadłości przyjął nazwisko Williams.
W 1734 wszedł do parlamentu Wielkiej Brytanii, jako reprezentant Monmouthshire. Był zwolennikiem ówczesnego premiera, Roberta Walpole’a, i utrzymał miejsce w parlamencie do 1747. Sir Charles uzyskał w 1754 miejsce w parlamencie z Leominster, które posiadał już do śmierci.
Życiorys.
Pobyt w Polsce.
Od 1747 do 1750 był ambasadorem brytyjskim w Dreźnie, a do 1755 w Polsce. W 1748 był obecny na sejmie w Polsce, by nabrać wiedzy o tamtejszych stosunkach politycznych. Poznał tam Czartoryskich (August Aleksander Czartoryski), Poniatowskich, a także Jerzego Augusta Mniszcha i marszałka nadwornego koronnego hetmana Branickiego, u którego przebywał w Białymstoku, gdzie przed sesjami sejmu zatrzymywało się wielu obcych dyplomatów. W 1752, prócz Williamsa, przebywał tam również poseł ambasador Francji Charles François de Broglie.
Williams popierał plany Czartoryskich i angażował się w polskie życie sejmowe. Przyczynił się do zacieśnienia stosunków Familii z Londynem. Poparł Familię w tzw. sprawie Ostrogskiej, gdy ta weszła w ostry konflikt z dworem królewskim.
Ambasador w Rosji.
Gdy przyszły król Polski Stanisław Poniatowski przebywał na leczeniu w Berlinie, spotkał się z przebywającym tam z misją dyplomatyczną (1750–1751) sir Charlesem. W 1755 Charles Hanbury Williams przybył do Petersburga jako ambasador Wielkiej Brytanii. Jego głównym zadaniem było podpisanie traktatu subsydialnego i trwałe związanie Rosji z Wielką Brytanią. Towarzyszył mu, w charakterze prywatnego sekretarza, 23-letni Stanisław August Poniatowski, przyszły król Polski. W czerwcu 1755 Poniatowski został przedstawiony przez ambasadora Sophie Friederike Auguste księżnej von Anhalt-Zerbst, przyszłej cesarzowej Rosji Katarzynie II, zaś w grudniu tego samego roku nawiązał z nią niebezpieczny romans. Williams, chcąc ochronić swego sekretarza, odesłał go w sierpniu 1756 do Polski, skąd miał wrócić do Petersburga chroniony immunitetem dyplomatycznym jako reprezentant Saksonii, co, w wyniku wojny prusko-saskiej, stało się dopiero pod koniec tego samego roku. W tym czasie Hanbury Williams prowadził intensywną korespondencję z przyszłą Katarzyną II, dotyczącą m.in. starań o sprowadzenie Poniatowskiego z powrotem do Petersburga. Po podpisaniu przez Rosję sojuszu z Francją w grudniu 1756, pozycja najbliższego sojusznika brytyjskiego ambasadora na dworze carskim, kanclerza Bestużewa, zaczęła się chwiać, zaś sam Hanbury Williams musiał uznać niepowodzenie swojej misji i kilka miesięcy później opuścił Rosję.
Sir Charles słynął jako człowiek o wielkim poczuciu humoru i znakomity literat-satyryk.
Charles Hanbury Williams w kulturze.
W amerykańskim filmie "Młodość Katarzyny" z 1991 w jego rolę wcielił się Christopher Plummer.

</doc>
<doc id="732816" url="https://pl.wikipedia.org/wiki?curid=732816" title="Reklama dzieciom">
Reklama dzieciom

Reklama dzieciom – akcja charytatywna organizowana przez Telewizję Polską od 1992 roku. 
Celem akcji jest przeznaczenie pieniędzy na rzecz dzieci. W Boże Narodzenie (dawniej w Wigilię) wieczorem TVP1 emituje specjalne reklamy. W latach 1992-2003 wigilijny blok reklamowy był emitowany przed Wieczorynką, a w latach 2004-2012 przed głównym wydaniem "Wiadomości" o 19:30. 
Od 2013 roku blok reklamowy emitowany jest w bożonarodzeniowy wieczór, po głównym wydaniu "Wiadomości".

</doc>
<doc id="732818" url="https://pl.wikipedia.org/wiki?curid=732818" title="Powiat Nowe Miasto nad Wagiem">
Powiat Nowe Miasto nad Wagiem

Powiat Nové Mesto nad Váhom (słow. "okres Nové Mesto nad Váhom") – słowacka jednostka podziału administracyjnego znajdująca się w kraju trenczyńskim. Powiat Nové Mesto nad Váhom zamieszkiwany jest przez 62 708 obywateli (dane z 2010) i zajmuje obszar 580 km². Średnia gęstość zaludnienia wynosi 108,1 osób na km². 

</doc>
<doc id="732820" url="https://pl.wikipedia.org/wiki?curid=732820" title="Frania (pralka)">
Frania (pralka)

Frania – polska elektryczna pralka wirnikowa, najbardziej popularna przed upowszechnieniem się w latach 80. XX w. bębnowych pralek automatycznych, produkowana do dziś. 
Działanie.
W pralce wirnikowej bęben nie porusza się, natomiast woda i prana odzież jest poruszana przez obracający się wirnik.
Pralka o nazwie "Frania" była produkowana pod znakiem firmowym SHL w Zakładach Wyrobów Metalowych w Kielcach (obok produkcji motocykli). W typowym wykonaniu składała się z dwóch cylindrycznych komór wykonanych z emaliowanej blachy (wewnątrz blacha komory pralniczej była ocynkowana). Górna część z wirnikiem umieszczonym w dnie stanowiła komorę pralniczą, dolna mieściła silnik elektryczny o mocy ok. 180 W z przekładnią pasową, wyłącznik oraz inny ewentualny osprzęt elektryczny.
W oparciu o tę samą konstrukcję produkowano pralki w wielu wytwórniach w kilku odmianach. Niektóre z nich posiadały wyżymaczkę, w niektórych odmianach woda mogła być podgrzewana w pralce, inne wymagały napełniania wodą ciepłą, mogły być wyposażone w elektryczną pompkę opróżniającą zbiornik. Z czasem nazwa "Frania" przyjęła się jako popularne określenie wszystkich pralek wirnikowych. Plastikowe elementy były niegdyś wykonane z bakelitu.
Produkcja.
Pralki wirnikowe pod nazwą "Frania" były do 2014 roku produkowane przez firmę Emalia Olkusz, po nabyciu przez nią części produkcji Myszkowskiej Fabryki Naczyń Emaliowanych „Światowit”, a także praw do znaków towarowych "Światowit" i "Frania". 
Po upadku olkuskiej fabryki, markę "Frania" odkupiła firma Kalisto z Myszkowa, gdzie pierwotnie były produkowane te pralki. W 2016 roku firma sprzedawała miesięcznie około 500–600 sztuk pralek, głównie dla właścicieli jachtów, domków letniskowych, a także warsztatów.

</doc>
<doc id="732824" url="https://pl.wikipedia.org/wiki?curid=732824" title="Janica Kostelić">
Janica Kostelić

Janica Kostelić (ur. 5 stycznia 1982 w Zagrzebiu) – chorwacka narciarka alpejska, sześciokrotna medalistka olimpijska, pięciokrotna mistrzyni świata oraz trzykrotna zdobywczyni Pucharu Świata. Jako jedna z nielicznych zawodniczek wygrywała zawody Pucharu Świata we wszystkich pięciu konkurencjach. Siostra Ivicy Kostelicia.
Kariera.
Pierwsze sukcesy w karierze Janica Kostelić osiągnęła w 1997 roku, kiedy zwyciężyła w slalomie oraz slalomie gigancie na juniorskich zawodach Trofeo Topolino. Następnie, 29 listopada 1997 roku w Saas-Fee wystartowała w zawodach FIS Race, zajmując dwunaste miejsce w gigancie. Już cztery dni później w Val Thorens była druga w slalomie, a 16 grudnia 1997 roku w Gerlitzen wygrała zawody FIS Race w supergigancie. W styczniu 1998 roku trzykrotnie punktowała w zawodach Pucharu Europy, a 23 stycznia w Cortina d'Ampezzo, w wieku 16 lat, zadebiutowała w Pucharze Świata. W zawodach tych zajęła 34. miejsce w supergigancie. W sezonie 1997/1998 wystąpiła jeszcze w dwóch zawodach PŚ, jednak nie poprawiła wyniku z debiutu i ostatecznie nie była klasyfikowana. W lutym 1998 roku wystąpiła na igrzyskach olimpijskich w Nagano, startując we wszystkich konkurencjach. Najlepszy wynik osiągnęła w kombinacji, którą ukończyła na ósmej pozycji. Tydzień po zakończeniu igrzysk wystartowała na mistrzostwach świata juniorów w Megève, zdobywając srebrny medal w kombinacji i brązowy w supergigancie.
Punkty w zawodach Pucharu Świata po raz pierwszy zdobyła 24 października 1998 roku w Sölden, zajmując dwunaste miejsce w gigancie. Niecały miesiąc później, 21 listopada w Park City, po raz pierwszy stanęła na podium zawodów tego cyklu, zajmując trzecie miejsce w slalomie. W zawodach tych wyprzedziły ją jedynie Urška Hrovat ze Słowenii oraz Austriaczka Sabine Egger. W sezonie 1998/1999 w najlepszej trójce znalazła się jeszcze dwa razy: 17 stycznia 1999 roku w St. Anton wygrała kombinację, a dzień później była trzecia w slalomie. W klasyfikacji generalnej była jedenasta, a w klasyfikacji kombinacji zajęła drugie miejsce za Niemką Hilde Gerg. Z rozgrywanych w lutym tego roku mistrzostw świata w Vail/Beaver Creek wróciła jednak bez medalu. Najlepiej wypadła w kombinacji, którą ukończyła na siódmej pozycji. Uzyskała tam 23. czas zjazdu oraz trzeci w slalomie, ostatecznie tracąc do zwyciężczyni, Pernilli Wiberg ze Szwecji ponad trzy sekundy. Wysoką formę prezentowała także w pierwszej połowie sezonu 1999/2000, wygrywając między innymi slalomy: 5 grudnia w Serre Chevalier i 12 grudnia w Sestriere. Wkrótce potem na jednym z treningów upadła i zerwała więzadła krzyżowe w prawym kolanie co wykluczyło ją ze startów w pozostałej części sezonu. Zdobyte do tego czasu punkty dały jej 22. miejsce w klasyfikacji generalnej.
Chorwatka zdołała dojść do zdrowia i przygotować się do startów w sezonie 2000/2001, który okazał się najlepszym w jej dotychczasowej karierze. Kostelić dziewięciokrotnie stawała na podium, za każdym razem na jego najwyższym stopniu: 18 listopada w Park City, 25 listopada w Aspen, 10 i 20 grudnia w Sestriere, 28 grudnia w Semmering, 14 stycznia we Flachau, 26 stycznia w Ofterschwang i 18 lutego w Garmisch-Partenkirchen w slalomie oraz 14 stycznia we Flachau w kombinacji. W klasyfikacji generalnej okazała się najlepsza, wyprzedzając Austriaczkę Renate Götschl i Francuzkę Régine Cavagnoud. Została pierwszą pierwszym chorwackim sportowcem, który zwyciężył w Pucharze Świata w sportach zimowych. Wygrała także klasyfikacje slalomu i kombinacji, zdobywając pierwsze w karierze Małą Kryształowe Kule. Wystartowała na mistrzostwach świata w St. Anton w 2001 roku, jednak nie stanęła na podium. Ukończyła tylko slalom i supergiganta, zajmując odpowiednio piąte i trzynaste miejsce. W marcu 2001 roku odniosła kontuzję lewego kolana i musiała przejść trzy operacje.
W sezonie 2001/2002 nie zdołała obronić trofeum sprzed roku. Na podium stanęła trzy razy, odnosząc jedno zwycięstwo: 10 marca 2002 roku w Altenmarkt była najlepsza w slalomie. W klasyfikacji generalnej była czternasta, w kombinacji czwarta, a w slalomie zajęła jedenaste miejsce. Największe sukcesy osiągnęła na rozgrywanych w lutym 2002 roku igrzyskach olimpijskich w Salt Lake City, zdobywając cztery medale w czterech startach. Rozpoczęła od zdobycia złotego medalu w kombinacji, prowadząc po slalomie z przewagą 0,50 sekundy nad Martiną Ertl. W zjeździe do kombinacji uzyskała trzeci wynik, co jednak wystarczyło do zwycięstwa. Następnie zajęła drugie miejsce w supergigancie, rozdzielając na podium dwie Włoszki: Danielę Ceccarelli i Karen Putzer. Był to pierwszy w historii medal zimowych igrzysk olimpijskich wywalczony przez reprezentantkę Chorwacji. Na pierwszym miejscu znajdowała się także po pierwszym przejeździe slalomu, z przewagą 0,18 sekundy nad Francuzką Laure Pequegnot. W drugim przejeździe uzyskała piąty wynik, co dało jej najlepszy łączny czas, o 0,07 przed Francuzką. Na koniec wygrała także w gigancie, osiągając najlepsze wyniki obu przejazdów. Została tym samym pierwszą alpejską w historii, która zdobyła trzy złote medale olimpijskie na jednych igrzyskach oraz pierwszym sportowcem, który zdobył cztery medale w narciarstwie alpejskim na jednych igrzyskach.
Kolejną Kryształową Kulę za triumf w klasyfikacji generalnej Pucharu Świata zdobyła w sezonie 2002/2003. Tym razem na podium stawała dwanaście razy, z czego sześć razy była najlepsza: 23 listopada w Aspen w slalomie, 22 grudnia w Lenzerheide w slalomie i kombinacji oraz 29 grudnia w Semmering, 5 stycznia w Bormio i 8 marca w Åre w slalomie. Oprócz zwycięstwa w klasyfikacji generalnej wygrała także klasyfikacje kombinacji i slalomu, a w gigancie była trzecia. W lutym 2003 roku wystartowała na mistrzostwach świata w Sankt Moritz, zdobywając swoje pierwsze medale na imprezie tego cyklu. Supergiganta ukończyła na dziewiętnastej pozycji, jednak tydzień później okazała się najlepsza w kombinacji, uzyskując dwunasty czas zjazdu i najlepszy czas slalomu do kombinacji. Jej łączny czas był lepszy od drugiej Nicole Hosp z Austrii o zaledwie 0,06 sekundy. Najniższy stopnień podium zajęła Marlies Oester ze Szwajcarii, tracąc do Chorwatki ponad 2 sekundy. Następnie była trzynasta w gigancie, uzyskując przeciętne czasy w obu przejazdach. Na zakończenie zwyciężyła w slalomie, notując najlepszy czas pierwszego i drugi czas drugiego przejazdu.
Kolejna kontuzja kolana oraz problemy z tarczycą wykluczyły ją ze startów w sezonie 2003/2004. Do czynnego uprawiania sportu wróciła w październiku 2004 roku. Już 26 listopada w Aspen po raz kolejny stanęła na podium, zajmując trzecie miejsce w gigancie. W kolejnych startach w czołowej trójce znalazła się jeszcze osiem razy, w tym 27 listopada w Aspen wygrała slalom, a 27 lutego 2005 roku w San Sicario była najlepsza w kombinacji. Wyniki te dały jej drugie miejsce w klasyfikacji generalnej sezonu 2004/2005, zaledwie 3 punkty za Szwedką Anją Pärson. Drugie miejsce zajęła także w klasyfikacji slalomu, w której uległa Fince Tanji Poutiainen, w kombinacji była najlepsza, a w klasyfikacji zjazdu zajęła czwartą pozycję. Podczas mistrzostw świata w Bormio w lutym 2005 roku Kostelić zdobyła trzy złote medale: w slalomie, kombinacji i zjeździe, tym samym broniąc tytuły w dwóch pierwszych konkurencjach.
Najlepsze wyniki osiągnęła w sezonie 2005/2006, kiedy zdobyła swoją trzecią Kryształową Kulę. Wynikiem 1970 pkt ustanowiła rekord punktów zdobytych w ciągu jednego sezonu, pobity sześć lat później przez Lindsey Vonn z USA. Na podium stanęła 17 razy, odnosząc przy tym dziewięć zwycięstw: 21 grudnia w Špindlerův Mlýnie (gigant), 14 i 15 stycznia w Bad Kleinkirchheim (zjazd i supergigant), 22 stycznia w Sankt Moritz (superkombinacja), 5 lutego w Ofterschwang (slalom), 4 marca w Hafjell (superkombinacja), 10 marca w Levi (slalom) oraz 17 i 18 marca w Åre (slalom i gigant). Wygrała klasyfikacje slalomu i kombinacji, w gigancie była trzecia, w zjeździe czwarta, a w supergigancie piąta. W lutym 2006 roku brała udział w igrzyskach olimpijskich w Turynie, zdobywając kolejne dwa medale. Najpierw wzięła udział w kombinacji, po slalomie zajmując drugie miejsce ze stratą 0,26 sekundy do Austriaczki Marlies Schild. W zjeździe do kombinacji była najlepsza, uzyskując dzięki temu najlepszy łączny czas. Ostatecznie o 0,50 sekundy wyprzedziła Schild, a o 0,55 sekundy pokonała Anję Pärson. Dwa dni później wywalczyła srebrny medal w supergigancie, rozdzielając Austriaczki: Michaelę Dorfmeister i Alexandrę Meissnitzer. Był to jej szósty medal olimpijski, dzięki czemu została rekordzistką pod względem zdobytych medali olimpijskich w narciarstwie alpejskim. Wystartowała także slalomie, który ukończyła na czwartej pozycji, przegrywając walkę o podium z Marlies Schild o 0,15 sekundy.
Z powodu ciągłej walki z kontuzjami kolan i pleców w kwietniu 2007 roku ogłosiła zakończenie kariery sportowej.
W 2006 roku była chorążym reprezentacji Chorwacji podczas ceremonii otwarcia igrzysk w Turynie. Rozgrywane w Zagrzebiu zawody Pucharu Świata na jej cześć nazywane są Snow Queen Trophy. Została także pierwszym chorwackim sportowcem, który został upamiętniony na znaczku pocztowym
W latach 1998, 1999, 2000, 2001, 2002, 2003, 2005 i 2006 była wybierana sportowcem roku w Chorwacji. W 2001 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. Wielokrotnie zdobywała medale mistrzostw kraju, w tym jedenaście złotych: w supergigancie w latach 1998, 2001, 2002, 2005 i 2006, w gigancie w latach 2001, 2002 i 2005 oraz slalomie w latach 2002, 2005 i 2006.
Obecnie mieszka w Monte Carlo.

</doc>
<doc id="732831" url="https://pl.wikipedia.org/wiki?curid=732831" title="Typ 90 (czołg)">
Typ 90 (czołg)

 – współczesny japoński czołg podstawowy, produkowany przez Mitsubishi Heavy Industries.
Historia.
Wstępne studia nad następcą czołgu Typ 74 rozpoczęto w technicznym instytucie badawczym japońskich Sił Samoobrony już rok po jego wejściu do służby – w 1976 roku, pod roboczym oznaczeniem STC (później TK-X). W kolejnych latach uruchomiono programy rozwojowe jego uzbrojenia, opancerzenia i innych podzespołów, do których zaproszono wiodące japońskie koncerny. W 1980 roku ustalono założenia konstrukcyjne, w tym zastosowanie skomputeryzowanego systemu kierowania ogniem, pancerza warstwowego i armaty kalibru 120 mm z automatem ładującym. Wzorowano się między innymi na najnowszym zachodnioniemieckim czołgu Leopard 2, do której japoński czołg jest zewnętrznie podobny. Opracowanie tego czołgu uległo przedłużeniu i przy niskim tempie rocznej produkcji jest to czołg o najwyższym koszcie jednostkowym ze wszystkich podobnych pojazdów produkowanych na świecie. W 1991 roku cena czołgu Typ 90 wynosiła ponad 8 mln dolarów USA, w 1997 roku spadła od ok. 6,6 mln. Głównym założeniem miało być równorzędne nawiązanie walki z radzieckim czołgiem T-72. Prace nad dwoma prototypami rozpoczęto w 1982 roku, a ich testy prowadzono w latach 1984–86.
Testy wznowiono w 1986 roku wraz z podjęciem budowy kolejnych czterech prototypów, które znacznie różniły się od poprzedników. Główną zmianą była zamiana japońskiego nowo opracowanego działa gwintowanego 120 mm na działo gładkolufowe Rheinmetall Rh-120 L/44 tego kalibru, używane między innymi w maszynach jak M1A1 Abrams czy Leopard 2. W odróżnieniu od nich, Japończycy wyposażyli czołg w automat ładowania, co pozwoliło na zmniejszenie załogi do trzech osób. Po dwa prototypy zbudowano latem 1987 i w 1988 roku. Wprowadzenie czołgu do służby nastąpiło w 1990 roku, w tym samym roku ruszyła produkcja w zakładach Mitsubishi Heavy Industries w Sagamihara i była kontynuowana do 2009 roku. W 1990 roku czołg został przyjęty do uzbrojenia Japońskich Sił Samoobrony. Pierwsza partia 30 sztuk została przekazana siłom samoobrony w latach 1992–93. Łącznie zbudowano 341 czołgów.
Na podwoziu tego czołgu skonstruowano również most czołgowy Typ 91 AVLB (z ang. "Armoured Vehicle-Launched Bridge").
Opis konstrukcji.
Uzbrojenie.
Czołg uzbrojony jest w niemiecką armatę gładkolufową Rheinmetall L/44 kalibru 120 mm, produkowaną przez firmę Japan Steel Works. Przed wyborem działa Rheinmetall, Japonia z powodzeniem wyprodukowała krajową wersję gładkolufowej armaty kalibru 120 mm do testów, lecz ze względu na niższy koszt Rheinmetall L/44 zdecydowano się na wybór działa niemieckiego. Działo ładowane jest za pośrednictwem automatu ładującego. Armata przystosowana jest do strzelania pociskami przeciwpancernymi APFSDS-T oraz kumulacyjnymi HEAT-MP Przed włazem strzelca na wieży zamontowany jest wielkokalibrowy karabin maszynowy Browning M2, wyprodukowany na licencji przez Sumitomo Heavy Industries. Oprócz półcalowego karabinu maszynowego, zamontowano karabin maszynowy kalibru 7,62 mm.
Opancerzenie.
Typ 90 jest zbliżony jest wyglądem do niemieckiego Leoparda 2A4 i wykorzystuje modułowy pancerz z kompozytów, ceramiczny oraz stalowy. Przyjęcie modułowej konstrukcji pancerza kompozytowego ułatwia modernizację i wymianę pancerza.
Napęd.
Czołg Typ 90 posiada 10-cylindrowy, dwusuwowy silnik wysokoprężny Mitsubishi 10ZG32WT o mocy 1500 KM, sprzężony z automatyczną skrzynią biegów Mitsubishi MT1500 z czterema biegami do przodu i dwoma wstecznymi, wyprodukowanymi przez Mitsubishi Heavy Industries (oznaczony jako 10ZG32WT, MT1500). Pojazd wyposażony jest w zawieszenie hydropneumatyczne, zamontowane na przedniej i tylnej parze kół jezdnych, które można regulować, aby radzić sobie z warunkami terenowymi panującymi w Japonii.

</doc>
<doc id="732833" url="https://pl.wikipedia.org/wiki?curid=732833" title="The Evolution">
The Evolution

The Evolution – album Ciary z 2006 roku. W nagraniach młodą wokalistkę swym talentem wsparli tacy artyści jak Chamillionaire, Pharrell i 50 Cent. Ten ostatni rapuje w piosence "Can't Leave 'Em Alone". Singlem zwiastującym longplay jest "Promise", do którego nakręcono teledysk. Ogółem na płycie znalazło się 18 kompozycji.

</doc>
<doc id="732835" url="https://pl.wikipedia.org/wiki?curid=732835" title="Jeden dzień Iwana Denisowicza">
Jeden dzień Iwana Denisowicza

Jeden dzień Iwana Denisowicza – opowiadanie Aleksandra Sołżenicyna, opublikowane w 1962 w radzieckim magazynie literackim „Nowyj Mir”. Książka opisuje jeden dzień więźnia sowieckiego łagru, Iwana Denisowicza Szuchowa.
Opowiadanie to jest pierwszym utworem laureata literackiej Nagrody Nobla. Po opublikowaniu tytuł ten przyniósł autorowi międzynarodowy rozgłos. Przez 25 lat obowiązywał w Polsce zakaz jego drukowania. Oparta na wątkach autobiograficznych opowieść w realistyczny sposób odtwarza losy zwykłego człowieka zesłanego do gułagu. Polskie tłumaczenie: Witold Dąbrowski i Irena Lewandowska.
Fabuła.
Głównym bohaterem utworu jest Iwan Denisowicz Szuchow, skazany na dziesięć lat za rzekomą zdradę ojczyzny chłop z Tiemgieniowa. Akcja rozgrywa się w roku 1951. Jako jeden z wielu byłych żołnierzy, zbiegły z niemieckiej niewoli, zostaje pod tym pretekstem bezpodstawnie oskarżony o szpiegostwo na rzecz hitlerowskiego wywiadu. Nikt wcześniej nie powrócił z obozu do rodziny, jednak przed Iwanem pojawia się nadzieja, że za rok jego kara się zakończy, co daje mu dodatkową motywację do walki z katorgą, którą przeżywa.
Dla Iwana każdy dzień to walka o przetrwanie i próba przeżycia: klimat syberyjski jest groźny, bohater jest niedożywiony, schorowany, trapiony przez służbę obozową, skłonną do nieludzkich zachowań, przymuszany do katorżniczej pracy. Ma jedno pragnienie: odsunąć w dal widmo rychłej śmierci. Jest jednym z wielu więźniów, podobnie jak on walczących o przetrwanie z prześladowcami, chorobami i własnymi słabościami.
Łagier jest więzieniem zarówno dla zwykłych chłopów jak Iwan, ale także miejscem, gdzie wegetują oficerowie, politycy czy artyści. Dowiadujemy się zarówno o prześladowcach, jak i o prześladowanych. Choć wśród więźniów przeważają ludzie uczciwi, nie brakuje donosicieli. Większość skazańców znajduje się tutaj z błahych powodów, przekonań religijnych, niewłaściwych znajomości, „nieprawomyślnych tekstów”. Wielu więźniów nie potrafi sprostać nadludzkiemu wysiłkowi fizycznemu, nie potrafi podporządkować się nadzorcom stosującym brutalne zasady.
Więźniowie dzielą się też na biednych jak Iwan i na „arystokratów”, czyli tych otrzymujących często paczki od rodzin, co pozwala im na odrobinę większą swobodę. Aleksander Sołżenicyn odtwarza w swoim opowiadaniu codzienny reżim obozowy, ze swoimi zwyczajami i hierarchią, co robi w sposób beznamiętny.
Charakterystyka utworu.
"Jeden dzień Iwana Denisowicza" to przede wszystkim paradokumentalny zapis i świadectwo codziennego okrucieństwa w obozowej rzeczywistości radzieckich łagrów. Dzień w łagrze relacjonowany jest przez zbiorowego narratora, stanowiącego swoistą emanację ogółu społeczności więźniów, przez której pryzmat oceniane są zachowania zarówno skazanych, jak i ich nadzorców. Specyficzny sposób narracji pozwala wyrazić nastrój całej zbiorowości obozu w sposób powściągliwy, za pomocą obiektywnych relacji, z unikaniem czułostkowości, co jednak nie oznacza, że opisy są bezbarwne – przeciwnie.
Temat, nie forma utworu, był tym, co głównie interesowało jego pierwszych czytelników, publikacja stanowiła polityczną sensację w tamtym okresie, przez co Aleksander Sołżenicyn stał się z dnia na dzień pisarzem znanym w świecie za jednoznaczne przekreślenie marzeń o wyższości komunizmu.

</doc>
<doc id="732836" url="https://pl.wikipedia.org/wiki?curid=732836" title="Songs of Leonard Cohen">
Songs of Leonard Cohen

The Songs of Leonard Cohen – pierwszy album muzyczny Leonarda Cohena.
Lista utworów.
Wszystkie teksty napisał Leonard Cohen.
Utwory dodatkowe.
Wydanie z 2007 na płycie kompaktowej zawiera dwa dodatkowe utwory, które zostały nagrane również w 1967 roku. ale wcześniej nie były wydane:

</doc>
<doc id="732837" url="https://pl.wikipedia.org/wiki?curid=732837" title="Gustavus Waltz">
Gustavus Waltz

Gustavus Waltz (ur. 1732, zm. 1759) był słynnym śpiewakiem współpracującym z Händlem.
Podobnie jak sam Händel, Waltz był naturalizowanym Anglikiem niemieckiego pochodzenia. Współpraca rozpoczęła się w 1732 roku. Waltz występował zarówno jako solista jak i jako chórzysta. Ostatni raz jako chórzysta wystąpił w 1754 gdy wystawiano "Mesjasza" Händla w Foundling Hospital (Londyn) na koncercie charytatywnym. Możliwe, że był też kucharzem kompozytora.

</doc>
<doc id="732839" url="https://pl.wikipedia.org/wiki?curid=732839" title="Józefa Dobieszewska">
Józefa Dobieszewska

Józefa Teresa Antonina Dobieszewska z domu Śmigielska (ur. 15 października 1820 w Warszawie, zm. 22 września 1899 w Marienbadzie; ps. "Weredyk") – polska powieściopisarka i publicystka, która znaczną część swoich artykułów poświęciła prawu kobiet do wykształcenia.
Żywo dyskutowany był jej artykuł prasowy "Do piszących kobiet" z Dziennika Warszawskiego z 1854. W latach 1856-1857 wydała sześć tomów kryptoperiodyku „Zabawy Przyjemne i Pożyteczne” przeznaczonego dla młodzieży. W 1858 ukazała się jej powieść dydaktyczna "Nie zawsze ten zbiera, kto sieje". Od 1861 wydawała „Zabawy Umysłowe dla Młodego Wieku”, zaś w latach 1861-1867 „Kółko Domowe”. W 1865 poślubiła dra Z. Dobieszewskiego, a w 1870 przeniosła się do Galicji. Następnie w latach 1872-1873 pisała pod pseudonimem korespondencje "Znad Wisły i znad Pełtwi" do pisma „Niwa”.

</doc>
<doc id="732845" url="https://pl.wikipedia.org/wiki?curid=732845" title="Free run">
Free run



</doc>
<doc id="732846" url="https://pl.wikipedia.org/wiki?curid=732846" title="Street climbing">
Street climbing



</doc>
<doc id="732847" url="https://pl.wikipedia.org/wiki?curid=732847" title="Tadeusz Włudarski">
Tadeusz Włudarski

Tadeusz Włudarski (ur. 17 września 1936 w Krakowie, zm. 8 maja 1989 w Warszawie) – polski aktor.
Życiorys.
W 1959 ukończył studia na Wydziale Lalkarskim krakowskiej PWST.
Był znany zwłaszcza z ról radiowych (narrator w słuchowiskach Marcina Wolskiego w magazynie "60 minut na godzinę") i dubbingu (mucha Bzyk w "Pszczółce Mai", kapitan Kliper z "Podróży kapitana Klipera", przez krótki czas także Fred Flintstone).

</doc>
<doc id="732851" url="https://pl.wikipedia.org/wiki?curid=732851" title="Przesącz">
Przesącz



</doc>
<doc id="732853" url="https://pl.wikipedia.org/wiki?curid=732853" title="Dystrykt Sunyani">
Dystrykt Sunyani

Dystrykt Sunyani jest dystryktem w regionie Brong-Ahafo w Ghanie, ze stolicą w Sunyani.

</doc>
<doc id="732859" url="https://pl.wikipedia.org/wiki?curid=732859" title="Joë u mrówek">
Joë u mrówek

Joë u mrówek (fr. "Joë chez les fourmis", w nowym dubbingu jako Joe u Mrówek) – serial animowany, jedna z pierwszych zachodnich animowanych dobranocek, emitowana w Telewizji Polskiej w latach 60. Opowiada o przygodach chłopca zmniejszonego do rozmiaru mrówki, mieszkającego w mrowisku.

</doc>
<doc id="732860" url="https://pl.wikipedia.org/wiki?curid=732860" title="Dystrykt Stołeczny Akra">
Dystrykt Stołeczny Akra

Dystrykt Stołeczny Akra – dystrykt w regionie Wielka Akra w Ghanie ze stolicą w Akrze.

</doc>
<doc id="732863" url="https://pl.wikipedia.org/wiki?curid=732863" title="Tim Zoehrer">
Tim Zoehrer

Timothy Joseph Zoehrer (ur. 25 września 1961 w Armadale, Australia Zachodnia) – australijski krykiecista grający na pozycji "wicket-keepera".
Karierę rozpoczął w sezonie 1980/1981 jako dubler Roda Marsha w barwach Western Warriors, pierwszoklasowej drużyny stanowiącej reprezentację stanu Australia Zachodnia w rozgrywkach o Sheffield Shield. Po zakończeniu przez Marsha kariery Zoehrer stał się pierwszym "wicket-keeperem" drużyny (w jej składzie grał do 1994), a niedługo potem "wicket-keeperem" reprezentacji Australii w "testmeczach". Rozegrał dziesięć spotkań tej rangi w latach 1986–1987, następnie zaś - w 1989 i 1993 – wziął udział w meczach w Anglii jako rezerwowy dla Iana Healy’ego. Wystąpił też w 22 meczach jednodniowych.
Następnie wyjechał do Holandii, gdzie grał w krykieta, a także pracował jako trener. Obecnie gra dla małego klubu Morley oraz pracuje w sklepie sportowym w Perth.

</doc>
<doc id="732865" url="https://pl.wikipedia.org/wiki?curid=732865" title="Prawdziwość formuły zdaniowej">
Prawdziwość formuły zdaniowej

Formuła zdaniowa A danego języka pierwszego rzędu jest prawdziwa przy interpretacji formula_1 tego języka wtw formuła zdaniowa A jest spełniona przy interpretacji M przez każde M-wartościowanie.
Czyli innymi słowy
Zbiór wszystkich formuł zdaniowych rozważanego języka, które są prawdziwe przy interpretacji M tego języka oznaczmy symbolem Vr(M).
Formuła zdaniowa A jest fałszywa przy interpretacji M wtw dla każdego M-wartościowania s zachodzi:

</doc>
<doc id="732866" url="https://pl.wikipedia.org/wiki?curid=732866" title="Szpakowski">
Szpakowski



</doc>
<doc id="732867" url="https://pl.wikipedia.org/wiki?curid=732867" title="Arthur Ponsonby">
Arthur Ponsonby

Arthur Augustus William Harry Ponsonby (ur. 16 lutego 1871, zm. 23 marca 1946) – brytyjski arystokrata i polityk, najmłodszy syn generała-majora Henry’ego Ponsonby’ego i Mary Bulteel, córki Johna Bulteela.
Życiorys.
Wykształcenie odebrał w Eton College i w Balliol College w Oksfordzie. Później wstąpił do służby dyplomatycznej i pracował w placówkach w Stambule i Kopenhadze. W życiu politycznym związał się z liberałami. Pierwszą, nieudaną, próbę dostania się do Izby Gmin podjął w 1906. Druga próba, w 1908, zakończyła się sukcesem. Ponsonby reprezentował okręg Stirling Burghs. Był przeciwnikiem udziału Wielkiej Brytanii w I wojnie światowej. Razem z George’em Cadburym, Ramsayem MacDonaldem, Edmundem Morelem, Arnoldem Rowntreem i Charlesem Trevelyanem założył Unię Demokratycznej Kontroli ("Union of Democratic Control", UDC), najbardziej prominentną antywojenną organizację w Wielkiej Brytanii.
W 1918 utracił miejsce w Izbie Gmin. W następnych latach wystąpił z Partii Liberalnej, przyłączając się do Partii Pracy. Z jej ramienia startował z powodzeniem w wyborach powszechnych 1922 w okręgu Brightside Sheffield. W 1924 został parlamentarnym podsekretarzem stanu w ministerstwie spraw zagranicznych. Później sprawował funkcję podsekretarza stanu w ministerstwie ds. dominiów i parlamentarnego sekretarza ministra transportu. W 1930 otrzymał parowski tytuł barona Ponsonby of Shulbrede i zasiadł w Izbie Lordów, gdzie przewodził laburzystom. W 1940 wystąpił z Partii Pracy, w proteście przeciwko przystąpieniu laburzystów do gabinetu wojennego Winstona Churchilla.
12 kwietnia 1898 poślubił Dorotheę Parry (zm. 1963), córkę sir Charlesa Parry’ego, 1. baroneta. Mieli razem syna i córkę:
W 1928 Ponsonby napisał książę "Fałsz w czasie wojny. Propagandowe kłamstwa podczas I wojny światowej" ("Falsehood in Wartime. Propaganda Lies of the First World War"). Z tej książki pochodzi słynny cytat: „Jeśli wybucha wojna, prawda jest pierwszą ofiarą” ("When war is declared, truth is the first casualty").
Lord Ponsonby zmarł w 1946. Jego tytuł przypadł jego jedynemu synowi.

</doc>
<doc id="732872" url="https://pl.wikipedia.org/wiki?curid=732872" title="Nikodem Bończa-Tomaszewski">
Nikodem Bończa-Tomaszewski

Nikodem Bończa Tomaszewski (ur. 21 października 1974 w Warszawie) – polski menedżer, ekspert IT, publicysta, historyk, twórca Narodowego Archiwum Cyfrowego oraz idei „państwa usługowego”.
Życiorys.
Absolwent historii (2000) na Uniwersytecie Warszawskim. W 2005 r. obronił doktorat na tym samym wydziale. Równolegle podjął studia indywidualne w dziedzinie filozofii nauki w Collegium Invisibile (1997-2000).
Od lipca 2007 do marca 2008 r. był dyrektorem Archiwum Dokumentacji Mechanicznej. Przygotował i zrealizował koncepcję budowy Narodowego Archiwum Cyfrowego. W marcu 2008 r. został mianowany pierwszym dyrektorem tej instytucji. Funkcję sprawował do 2012 roku. W NAC zbudował od podstaw zespół łączący kompetencje archiwistyczne, digitalizacyjne, analityczne, programistyczne i utrzymaniowe, który pozwalał na samodzielną realizację projektów z zakresu archiwistyki cyfrowej.
Stworzony i kierowany przez niego zespół NAC zrealizował m.in. następujące zadania:
Od 19 kwietnia 2012 r. do 25 stycznia 2016 roku sprawował funkcję dyrektora Centralnego Ośrodka Informatyki. Przeprowadził kompleksową reformę COI i zbudował zespół pozwalający na samodzielną realizację strategicznych dla państwa projektów cyfrowych – analityków, architektów, projektantów User Experience, programistów, testerów, specjalistów utrzymania, sieci, service desk itp.
Stworzony i kierowany przez niego zespół COI zrealizował m.in. następujące projekty cyfrowe i usługowe:
W czasie pracy w COI Bończa Tomaszewski sformułował ideę „państwa usługowego”. W jego ujęciu nowoczesne państwo powstałe w XIX i XX wieku jest „państwem regulacyjnym”, czyli takim, które definiuje się jako podmiot nadrzędny wobec rzeczywistości społecznej, którego celem jest nadzór, kontrola i regulacja życia obywateli. Takiemu pojmowaniu państwa Bończa Tomaszewski przeciwstawia ideę państwa usługowego, które najkrócej opisuje formułą: „państwo solidarne ze swoimi obywatelami to sprawny usługodawca, a nie zbiór procedur i instytucji”. Państwo usługowe musi porzucić charakterystyczne dla modelu regulacyjnego dogmaty takie jak przekonanie o racjonalności, nieomylności, wychowawczym charakterze państwa oraz opartą na przemocy ideę stosunku władzy. Powinno je zastąpić stałe dążenie do rozpoznania potrzeb obywateli, zastąpienie procedur usługami, budowie relacji państwa z innymi podmiotami w oparciu o zasadę solidarność, a nie nadrzędności państwa.
Odwołany z funkcji w dniu 26 stycznia 2016 roku. W maju tegoż roku został prezesem zarządu Exatel SA.
W latach 2006-2010 współpracował z Tomaszem Mertą, ówczesnym wiceministrem kultury i dziedzictwa narodowego. W latach 2006-2011 pełnił funkcję doradcy Naczelnego Dyrektora Archiwów Państwowych dr. Sławomira Radonia. Od momentu powstania Narodowego Archiwum Cyfrowego był także pełnomocnikiem ds. informatyzacji i digitalizacji w archiwach państwowych. Od 5 marca 2012 r. do 25 lutego 2013 r. był doradcą w gabinecie politycznym Ministra Spraw Wewnętrznych Jacka Cichockiego.
W 2001 roku otrzymał stypendium START Fundacji na rzecz Fundacji na rzecz Nauki Polskiej (przedłużone na rok 2002). Został także wybrany najlepszym absolwentem Uniwersytetu Warszawskiego w 2000 r. Członek Rady Programowej Telewizji Polskiej S.A. (2006-2010), Narodowego Instytutu Audiowizualnego (od 2009 r.), Rady Informatyzacji Ministerstwa Spraw Wewnętrznych i Administracji (2007-2009), Rady Archiwalnej (2006-2009), Zespołu ds. digitalizacji zasobów narodowego dziedzictwa kulturowego i naukowego przy Ministrze Kultury i Dziedzictwa Narodowego (od 2006 r.) oraz Rady Naukowej Biblioteki Narodowej.
W latach 1994-2007 był członkiem redakcji kwartalnika „Fronda”. Od 2007 r. jest członkiem redakcji kwartalnika „44 / Czterdzieści i Cztery”, a także półrocznika „Stan Rzeczy”, wydawanego przez Instytut Socjologii UW.
W jego dorobku znajdują się takie pozycje, jak m.in. monografie "Demokratyczna geneza nacjonalizmu. Intelektualne korzenie ruchu narodowo-demokratycznego" (Biblioteka „Frondy”, Warszawa 2001) oraz "Źródła narodowości. Powstanie i rozwój polskiej świadomości w II połowie XIX i na początku XX wieku" (Wydawnictwo Uniwersytetu Wrocławskiego, Wrocław 2006), a także publikacje naukowe i publicystyczne w czasopismach i pracach zbiorowych.
Zwycięzca konkursu Chief Information Officer Roku 2015, organizowanego przez „CIO Magazyn Dyrektorów IT”, Klub CIO oraz miesięcznik „Computerworld”.
Żonaty, ma trzy córki.

</doc>
<doc id="732873" url="https://pl.wikipedia.org/wiki?curid=732873" title="Baron Ponsonby of Shulbrede">
Baron Ponsonby of Shulbrede

Baronowie Ponsonby of Shulbrede 1. kreacji (parostwo Zjednoczonego Królestwa)

</doc>
<doc id="732874" url="https://pl.wikipedia.org/wiki?curid=732874" title="Arthur Augustus William Harry Ponsonby, 1. baron Ponsonby of Shulbrede">
Arthur Augustus William Harry Ponsonby, 1. baron Ponsonby of Shulbrede



</doc>
<doc id="732875" url="https://pl.wikipedia.org/wiki?curid=732875" title="Powiat Koszyce I">
Powiat Koszyce I

Powiat Koszyce I (słow. "okres Košice I") – słowacka jednostka administracyjna znajdująca się w kraju koszyckim, obejmująca koszyckie dzielnice: Džungľa, Kavečany, Sever, Sídlisko Ťahanovce, Staré Mesto, Ťahanovce.
Powiat Koszyce I zajmuje obszar 87 km², jest zamieszkiwany przez 68 262 obywateli, co daje średnią gęstość zaludnienia w wysokości 784,62 osób na km².

</doc>
<doc id="732877" url="https://pl.wikipedia.org/wiki?curid=732877" title="Jorge z Burgos">
Jorge z Burgos



</doc>
<doc id="732878" url="https://pl.wikipedia.org/wiki?curid=732878" title="Filip Memches">
Filip Memches

Filip Memches (ur. 26 października 1969 w Leningradzie) – polski publicysta, dziennikarz, eseista.
Życiorys.
Jest absolwentem psychologii na Akademii Teologii Katolickiej w Warszawie.
Publikował artykuły, eseje, wywiady na łamach prasy codziennej, m.in.: „Dziennika”, „Życia”, tygodników opinii, m.in.: „Gazety Polskiej”, „Newsweek Polska”, „Nowego Państwa”, „Tygodnika Powszechnego” oraz periodyków, m.in.: „Arcanów”, „Aspen Review Central Europe”, „bruLionu”, „Christianitas”, „Nowych Mediów”, „Obywatela”, „Stańczyka”, „Teologii Politycznej”, „W Drodze”.
W latach 1999–2007 był członkiem redakcji kwartalnika „Fronda”. W 2007 był współzałożycielem czasopisma Magazyn Apokaliptyczny „44 / Czterdzieści i Cztery”.
W latach 2005–2010 współpracował z „Europą” – cotygodniowym dodatkiem do „Faktu”, potem do „Dziennika”, a następnie comiesięcznym dodatkiem do „Newsweek Polska”. Na łamach tego magazynu ukazały się jego wywiady z intelektualistami rosyjskimi, m.in.: Aleksandrem Zinowiewem, Władimirem Bukowskim, Glebem Pawłowskim, Aleksandrem Duginem, Władimirem Sorokinem.
W 2010 był redaktorem i komentatorem serwisu Kresy.pl, a w latach 2011–2012 współpracownikiem tygodnika „Uważam Rze” i portalu Rebelya.pl.
W latach 2012–2017 był sekretarzem działu Opinie „Rzeczpospolitej” – z którą wcześniej współpracował już jako publicysta – oraz członkiem redakcji jej sobotnio-niedzielnego dodatku „Plus Minus”. Odszedł ze stanowiska wraz z Dominikiem Zdortem, Beatą Zubowicz, Wojciechem Stanisławskim i Robertem Mazurkiem, po tym, jak „Rzeczpospolita” zerwała współpracę z rysownikiem Andrzejem Krauzem.
W 2017 został publicystą Polskiego Radia 24, lecz kilka miesięcy później stracił tam zatrudnienie z powodu przeprowadzenia wywiadu z Janem Hartmanem. Po protestach środowiska dziennikarskiego został przywrócony do pracy w tej rozgłośni. W tym samym roku podjął współpracę jako publicysta z „Do Rzeczy”, „Nową Konfederacją” i magazynem internetowym tygodnik.tvp.pl (w tym ostatnim także jako redaktor).
W 2018 został kierownikiem redakcji literatury i publicystyki TVP Kultura, a w 2020 – kierownikiem Działu Kreacji Publicystyki Społecznej i Historycznej Centrum Kultury i Historii TVP
Jest autorem książek: "Słudzy i wrogowie imperium. Rosyjskie rozmowy o końcu historii" (Arcana, Kraków 2009), zawierającej wybór rozmów z „Europy”, oraz "Ekonomia w judaizmie" (MDI Books, Warszawa 2011), wywiadu-rzeki z rabinem Szalomem Berem Stamblerem.
Przełożył na język polski rozprawę Władimira Sołowjowa "Rosyjska idea" – ukazała się w książce "Zaślubiny Wschodu z Zachodem" (Biblioteka „Frondy”, Warszawa 2007).
Opracował wybór publicystyki Alaina Besançona "Świadek wieku" (2 tomy, Biblioteka „Frondy”, Warszawa 2006).
Był scenarzystą programu publicystycznego "Koniec końców" (TVP1), prowadzonego przez Pawła Kukiza i Marka Horodniczego. Współpracował przy realizacji filmów dokumentalnych (m.in. "Prorok z Wilna", "Ponary", "Polski islam" w reżyserii Grzegorza Górnego) i programów telewizyjnych dla TVP, TV Puls i Telewizji Polsat.
Pracował też jako copywriter w agencji reklamowej i pracownik Biura Prasowego Ministerstwa Kultury i Dziedzictwa Narodowego.
Był współautorem koncepcji serwisu Muzeum Powstania Warszawskiego – 1944.pl oraz autorem kilku wierszy i (pod pseudonimem) prozy political fiction. Prowadził blogi w salon24.pl i we wPolityce.pl. Jest członkiem Stowarzyszenia Dziennikarzy Polskich.
Jego teksty ukazywały się też po angielsku, czesku, rosyjsku i ukraińsku.
Jest prototypem postaci Filipa M., która pojawia się w powieści Cezarego Michalskiego "Jezioro radykałów". Pod własnym imieniem i nazwiskiem występuje (wraz z żoną Zofią) w wierszu Wojciecha Wencla "Koniec wakacji" (z poematu "Imago Mundi").
Laureat Nagrody im. Krzysztofa Dzierżawskiego za rok 2016, przyznawanej przez Centrum im. Adama Smitha oraz wyróżnienia SDP (Nagroda im. Krystyny Grzybowskiej) za rok 2020.

</doc>
<doc id="732879" url="https://pl.wikipedia.org/wiki?curid=732879" title="Niemczyk">
Niemczyk



</doc>
<doc id="732880" url="https://pl.wikipedia.org/wiki?curid=732880" title="Piz Bernina">
Piz Bernina

Piz Bernina, Pizzo Bernina (4049 m n.p.m.) – najwyższy szczyt Berninagruppe, pasma Alpi del Bernina i całych Alp Wschodnich; najdalej na wschód wysunięty alpejski czterotysięcznik i piąty szczyt Alp pod względem wybitności.
Topografia.
Berninagruppe stanowi jeden z położonych na południowym zachodzie fragmentów Alp Retyckich wchodzących w skład Alp Centralnych. Masyw znajduje się na granicy szwajcarsko-włoskiej, jednak sam wierzchołek znajduje się na terytorium szwajcarskim. 
Po południowej stronie masywu znajduje się włoska dolina Val Tellina, natomiast po północnej stronie – dolina górnego biegu rzeki Inn zwana Górną Engadyną, należąca do Szwajcarii.
Geologia.
Cały masyw powstał w wyniku potężnej intruzji granodiorytowej przecinającej starsze, metamorficzne skały Alp Centralnych. Piz Bernina oraz otaczające go szczyty zbudowane są z granodiorytu – skały niemal identycznej do tej, która tworzy Tatry Wysokie. 
Ostateczna rzeźba całej Berninagruppe ukształtowana została przez czwartorzędowe lodowce, zajmujące obecnie wyższe partie masywu. Lodowce znajdują się zarówno po północnej (szwajcarskiej) jak i południowej (włoskiej) stronie masywu. Niektóre z nich wypełniają polodowcowe kotły, inne – podcięte tarasy polodowcowe. Te ostatnie sprawiają dla patrzącego z dołu niesamowite wrażenie 'wiszących lodowców'. Ich przykładami są lodowce Vedretta Serscen Superiore oraz Vedretta Serscen Inferiore). 
Drogi na szczyt.
Góra została nazwana przez Johanna Coaza, który jako pierwszy osiągnął jej wierzchołek wraz z J.L. Tscharmerem i J.L. Tscharmerem w 1850 roku. 
Wejście na szczyt jest trudne, wymagające umiejętności alpinistycznych i użycia specjalistycznego sprzętu. 
Normalna droga na szczyt (granią Spallagrat) wiedzie od południa (od strony włoskiej). Jej punktem wyjścia jest schronisko Rifugio Marinelli Bombardieri. Droga prowadzi przez lodowiec Vedretta Scerscen Superiore, a następnie stromym, eksponowanym, skalno-lodowym terenem na przełączkę Forcella Crast'Agűzza, gdzie znajduje się małe schronisko Rifugio Marco e Rosa, zaopatrywane z helikoptera (czas przejścia: ok. 3h, trudności: PD, miejsca II – III, duża ekspozycja). Stąd bardzo eksponowaną lodową granią wchodzi się na wierzchołek Berniny (ok. 2 h, trudności: PD). 
Alternatywna droga, znacznie rzadziej używana, wiedzie od strony północnej (szwajcarskiej) przez potężne, strome lodowce Loch i Buch do schroniska Rifugio Marco e Rosa, gdzie łączy się z drogą od strony włoskiej. 
Wielką popularnością wśród alpinistów cieszy się wspinaczkowa droga granią północną zwaną Biancograt. Jest to droga lodowa, z końcowym odcinkiem skalnym (na odcinku Piz Bianco – Piz Bernina). Biancograt uchodzi za jedną z najpiękniejszych lodowych dróg graniowych w Alpach. Punktem wyjścia jest szwajcarskie schronisko Tschierva Hűtte. Czas wejścia wynosi 6-8 h, trudności: AD/D, z miejscami IV (na ostatnim odcinku). 
Znacznie mniej popularną, choć bardzo ambitną drogą jest trawersowanie trzech szczytów Berniny: Piz Roseg – Piz Scerscen – Piz Bernina. Jest to trudna, co najmniej dwudniowa wspinaczka graniowa w skale i lodzie. Trudności: D, z miejscami V, czas przejścia: ok. 12-16 h; ze względu na dużą wysokość niezbędne jest zabranie ze sobą sprzętu biwakowego.

</doc>
<doc id="732882" url="https://pl.wikipedia.org/wiki?curid=732882" title="Giovani dos Santos">
Giovani dos Santos

Giovani, właśc. Giovani Dos Santos Ramírez (ur. 11 maja 1989 w Monterrey) – meksykański piłkarz grający w zespole Club América. Wystąpił w mistrzostwach świata do lat 17 w Peru w 2005, gdzie wraz z reprezentacją Meksyku zdobył tytuł mistrzów świata. Jego ojcem jest brazylijski piłkarz – Gerardo dos Santos „Zizinho”, a matką Liliana Ramírez pochodząca z Meksyku. Jego młodszy brat – Jonathan również jest piłkarzem LA Galaxy. Wicekapitan Meksyku na igrzyskach olimpijskich w 2012 roku. Dos Santos jest piłkarzem lewonożnym.
Meksykanin w sezonie 2007/2008 był zawodnikiem pierwszej drużyny Barcelony. Podczas Tournée po USA i Meksyku szkoleniowiec Barçy – Frank Rijkaard dał mu szansę gry w drużynie. W pierwszym zespole zadebiutował 28 lipca 2006 roku podczas sparingu z AGF Aarhus, w którym strzelił także swojego pierwszego gola. Zagrał również w kilku meczach podczas tournée Barcelony w Stanach Zjednoczonych latem 2006, jednak wtedy jeszcze nie dostawał szansy gry w pierwszym składzie "Blaugrany", ponieważ Rijkaard uważał, że jest zbyt młody. Holenderski szkoleniowiec podkreślał jednak że klub podpisze z piłkarzem kontrakt na występy w pierwszym zespole. Jednak Giovani chciał opuścić Barcelonę już w zimowym okienku transferowym, z powodu braku szansy gry w Primera División ze względu na to, że nie miał europejskiego paszportu i ze względu na przepisy FIFA pozwalające na wystawienie w pierwszym składzie nie więcej niż 3 graczy bez paszportu. W sierpniu 2007 ostatecznie młodemu Meksykaninowi przyznano obywatelstwo hiszpańskie. Zimą młodym piłkarzem interesowały się kluby z Francji, Włoch i Anglii, Giovani przedłużył jednak kontrakt do 2009 roku.
Mimo to w 2008 roku przeniósł się do Tottenhamu Hotspur za 6 milionów euro. W pierwszych meczach przygotowujących do sezonu pokazał się z dobrej strony często wpisując się na listę strzelców oraz asystując. Po słabym początku sezonu w wykonaniu "Kogutów" dos Santos rzadziej grywał w pierwszym składzie, a w marcu 2009 został wypożyczony do końca sezonu do Ipswich Town. W klubie tym rozegrał 8 ligowych spotkań oraz zdobył cztery bramki. 26 stycznia 2010 roku został wypożyczony do Galatasaray SK.
31 sierpnia 2012, Giovani dos Santos podpisał czteroletni kontrakt z hiszpańskim Realem Mallorca.

</doc>
<doc id="732883" url="https://pl.wikipedia.org/wiki?curid=732883" title="Klementyna Koburg-Bonaparte">
Klementyna Koburg-Bonaparte

Klementyna Albertyna Maria Leopoldyna Bonaparte ("Altesse Impériale et Royale"), (ur. 30 lipca 1872, zamek Laeken koło Brukseli – 8 marca 1955, Nicea) – księżna Napoléon, królewna z panującej w Belgii gałęzi rodu Saksonii-Coburga-Gothy, małżonka księcia Napoleona-Wiktora Bonaparte, pretendenta do cesarskiego tronu francuskiego. 
Klementyna była najmłodszą córką króla Belgów Leopolda II i jego małżonki, arcyksiężniczki austriackiej – Marii Henrietty (1836–1902). Para królewska miała czworo dzieci, trzy córki i zmarłego w 10. roku życia syna. Sukcesja Królestwa Belgii nie przewiduje następstwa tronu kobiet (prawo salickie), więc po śmierci Leopolda tron przejął jego bratanek Albert I. Leopold wychowywał swe córki bardzo surowo, z jednym wyjątkiem – najmłodszej Klementyny, do której był bardzo przywiązany i która jako jedyna osoba z jego otoczenia miała dostęp do niego w ostatnich latach jego życia (rodzina się go wyrzekła z powodu jego romansu z aktorką Caroline Delacroix).
W wieku lat 17 Klementyna poznała bonapartystowskiego pretendenta księcia Napoleona-Wiktora Bonaparte, przebywającego wówczas na wygnaniu w Belgii. Zakochana para chciała się pobrać, ale Leopold nie udzielał zezwolenia, bojąc się o losy córki jako małżonki pretendenta i chcąc ją poza tym trzymać u swego boku. Para pobrała się dopiero rok po jego śmierci, 14 listopada 1910, a więc w 38. roku życia Klementyny i 48. księcia Napoleona. Urodziło im się dwoje dzieci, Maria Klotylda (1912–1996) i w 1914 Napoleon Hieronim, przez długie lata jedyna nadzieja rodu Bonaparte na przeżycie w męskiej linii.
Uciekając przed inwazją niemiecką, prawie cały okres I wojny światowej Klementyna i Napoleon spędzili w Anglii, jako goście cesarzowej-wdowy Eugenii w Farnborough. Klementyna pracowała tam jako pielęgniarka w lazarecie dla rannych oficerów angielskich, który cesarzowa urządziła w swym pałacu. Eugenia bardzo ich polubiła i zapisała im w testamencie jedną trzecią swych wielkich zasobów w gotówce i pałac w Farnborough ze wszystkimi kolekcjami.
Klementyna została pochowana obok męża w stworzonej przez Napoleona III Kaplicy Cesarskiej w Ajaccio.

</doc>
<doc id="732885" url="https://pl.wikipedia.org/wiki?curid=732885" title="Tumu">
Tumu

Tumu miasto w regionie Region Północno-Zachodni w Ghanie, połączone drogą pierwszej klasy z miastami Wa, Navrongo, Kumasi w Ghanie oraz Léo w Burkina Faso. Tumu jest głównym miastem ludu Sisaala i stolicą dystryktu Sissala East.

</doc>
<doc id="732890" url="https://pl.wikipedia.org/wiki?curid=732890" title="George Grenville">
George Grenville

George Grenville (ur. 14 października 1712 w Londynie, zm. 13 listopada 1770 tamże) – wigowski polityk brytyjski, który pełnił w latach 1763–1765 funkcję premiera Wielkiej Brytanii.
Grenville był synem Richarda Grenville’a i Hester Temple (późniejszej 1. hrabiny Temple). Jego starszym bratem był 2. hrabia Temple. George był kształcony w Eton College i Christ Church College w Oksfordzie. W 1736 został członkiem palestry. W 1741 roku wszedł do parlamentu jako reprezentant okręgu Buckingham, którym pozostał do śmierci.
Został opozycjonistą wobec rządu Sir Roberta Walpole’a. W grudniu 1744 został lordem Admiralicji w rządzie Henry’ego Pelhama. Sprzymierzył się ze swoim bratem Richardem i z Williamem Pittem Starszym (szwagrem Richarda) by wymusić stanowiska na premierze Pelhamie. W czerwcu 1747 Grenville został lordem skarbnikiem (Lord of the Treasury), a w 1754 skarbnikiem floty (Treasurer of the Navy) i doradcą królewskim (Privy Councillor).
Jako Treasurer of the Navy stworzył w 1758 roku lepszy od poprzednio obowiązującego system opłacania marynarzy. Pozostał na tym urzędzie do roku 1761, kiedy William Pitt, 1. hrabia Chatham zrezygnował z urzędów oskarżony o wywołanie konfliktu zbrojnego z Hiszpanią (nie wiedziano jeszcze wtedy, że wojna ta okaże się zwycięska). Władzę przejął torys popierany przez króla Lord Bute. Grenville został szefem opozycji, w 1762 roku został sekretarzem Stanu Północnego Departamentu (Secretary of State for the Northern Department), a w październiku tego roku pierwszym lordem Admiralicji (First Lord of the Admiralty); w 1763 jeszcze pierwszym lordem skarbu (First Lord of the Treasury) i kanclerzem izby obrachunkowej (Chancellor of the Exchequer).

</doc>
<doc id="732891" url="https://pl.wikipedia.org/wiki?curid=732891" title="Rafał Tichy">
Rafał Tichy

Rafał Tichy (ur. 1969) – polski filozof i publicysta oraz scenarzysta i reżyser filmów dokumentalnych.
Życiorys.
Absolwent studiów filozoficznych na Akademii Teologii Katolickiej w Warszawie, doktoryzował się w Instytucie Filozofii w Uniwersytecie Warszawskim. Dysertacja ukazała się drukiem pt. "Mistyczna historia człowieka według Bernarda z Clairvaux" (Flos Carmeli, Poznań 2011) i otrzymała wyróżnienie Nagrody Stowarzyszenia Wydawców Katolickich „Feniks” w 2012 roku – jak napisano w werdykcie jury – „za odkrywcze i pod względem naukowym nadzwyczaj staranne przedstawienie antropologiczno-teologicznej doktryny św. Bernarda z Clairvaux, ze szczególnym uwzględnieniem fenomenu mistyki chrześcijańskiej. W dzisiejszych czasach rozpanoszenia się najróżniejszych form duchowości «bez Boga», «duchowości ateistycznej» studium to przywraca właściwe ramy, w których możemy rozpoznawać wartość wewnętrznych przeżyć, wiążących człowieka z Bogiem. Napawa też nadzieją, że sam człowiek jest zdolny do otwarcia się na najbardziej tajemne doświadczenia rzeczywistości i ostateczne spełnienie odnajduje w miłości do ludzi i do swego Stwórcy”.
W latach 1996–2007 był członkiem redakcji kwartalnika „Fronda”, w którym opublikował m.in. cykl esejów z dziedziny historii religii pt. "Poczet mistyków chrześcijańskich". Po usunięciu ze stanowiska redaktora naczelnego Marka Horodniczego razem z większością dotychczasowego zespołu „Frondy” odszedł z tego pisma i w listopadzie 2007 roku założył nowy periodyk „44 / Czterdzieści i Cztery”. Jest autorem programowych dla tego czasopisma tekstów: "Manifestu neomesjanistycznego" i "Czasu na apokalipsę".
Opublikował także przeprowadzony wspólnie z Grzegorzem Górnym wywiad-rzekę z ks. prof. Waldemarem Chrostowskim: tom I – "Bóg, Biblia, Mesjasz", tom II – "Kościół, Żydzi, Polska" (Biblioteka „Frondy”, Warszawa 2006-2009).

</doc>
<doc id="732892" url="https://pl.wikipedia.org/wiki?curid=732892" title="Powiat Koszyce II">
Powiat Koszyce II

Powiat Koszyce II (słow. "okres Košice II") – słowacka jednostka administracyjna znajdująca się w kraju koszyckim, obejmująca koszyckie dzielnice: Lorinčík, Luník IX, Myslava, Pereš, Poľov, Sídlisko KVP, Šaca, Západ.
Powiat Koszyce II zajmuje obszar 81 km², jest zamieszkiwany przez 79 850 obywateli, co daje średnią gęstość zaludnienia w wysokości 985,80 osób na km².

</doc>
<doc id="732893" url="https://pl.wikipedia.org/wiki?curid=732893" title="Minimalna deniwelacja względna">
Minimalna deniwelacja względna

Minimalna deniwelacja względna (w skrócie MDW), inaczej wybitność szczytu – minimalna wysokość potrzebna do zejścia z danego szczytu przed wejściem na inny wyżej położony teren. Określa to w pewnym stopniu, na ile szczyt wyróżnia się ze swojego otoczenia. Wybitność definiuje się też jako różnicę wysokości między danym szczytem i warstwicą o najniższej wartości go okalającą, która nie obejmuje żadnego wyższego szczytu. Wartość tej warstwicy określa wysokość przełęczy zwanej kluczową, oddzielającej dany szczyt od wyższego, kolejnego szczytu na grzbiecie (wododziale). Spośród przełęczy oddzielających dany szczyt od wyższych sąsiadów przełęczą kluczową jest przełęcz najwyższa. Wybitność szczytu to inaczej jego wysokość względna nad przełęczą kluczową.
Definiując inaczej: przy podnoszącym się poziomie morza przełęcz kluczowa to miejsce, w którym ostatni przesmyk lądowy zostałby zalany przez wody cieśniny oddzielającej od reszty lądu wyspę, której najwyższym punktem jest dany szczyt.
Wybitność najwyższego szczytu na danym lądzie równa jest jego wysokości n.p.m. – Mount Everest jest najwybitniejszym szczytem na Ziemi. Drugi co do wysokości szczyt, K2, ma wybitność 4017 m – o tyle metrów jest wyższy od rozdzielającej go z Mount Everestem przełęczy Lo Mustang położonej na wysokości 4594 m n.p.m., co daje K2 22. miejsce wśród najbardziej wybitnych szczytów świata. Drugim pod względem wybitności szczytem jest najwyższa góra Ameryk – Aconcagua o wysokości 6962 m n.p.m. i wybitności 6962 m.
Potocznie używa się sformułowań „wybitny szczyt”, „wybitna przełęcz” dla określenia form terenu o stosunkowo dużych wysokościach względnych.
„Sucha wybitność” i „mokra wybitność”.
Wyróżnia się dwa rodzaje wybitności tzw. „mokrą wybitność” (ang. "wet prominence") i „suchą wybitność” (ang. "dry prominence"). „Mokra wybitność” to wybitność opisana w tym artykule. Zakłada ona, że powierzchnia ziemi obejmuje wszystkie stałe wody, śniegi i lody. Dlatego właśnie „mokra wybitność” najwyższego szczytu na danym lądzie równa jest jego wysokości n.p.m. „Sucha wybitność” ignoruje istnienie zbiorników wodnych, śniegów i lodów zakładając, że powierzchnię ziemi stanowi ich dno. „Sucha wybitność” szczytu jest równa jego „mokrej wybitności”, chyba że jest on najwyższy na danym lądzie lub jest otoczony przez śnieg i lód.
„Sucha wybitność” Mount Everest jest równa „mokrej wybitności” (8850 m) powiększonej o głębokość największej głębi (Głębia Challengera 10 911 m), czyli 19 761 m. „Sucha wybitność” Mauna Kea równa się „mokrej wybitności” (4205 m) powiększonej o głębokość najwyższej przełęczy (ok. 5125 m), czyli około 9330 m. Jest to druga co do wielkości „sucha wybitność” po Mount Everest. „Sucha wybitność” Aconcagui równa się mokrej wybitności (6962 m) plus głębokość najwyższej przełęczy w Cieśninie Beringa (ok. 50 m), czyli około 7012 m.
„Sucha wybitność” stosuje się też do gór podmorskich.

</doc>
<doc id="732895" url="https://pl.wikipedia.org/wiki?curid=732895" title="Spełnialność formuły zdaniowej">
Spełnialność formuły zdaniowej



</doc>
<doc id="732896" url="https://pl.wikipedia.org/wiki?curid=732896" title="Dziennik (program telewizyjny)">
Dziennik (program telewizyjny)

Dziennik – program informacyjny emitowany w telewizji TV4 od początku jej powstania o godzinie 17.45 (wieczorne wydanie 21.50). Co godzinę emitowany był także "Flesz". W maju 2003 roku program zmienił swoją formę oraz godzinę emisji. Głównymi prowadzącymi byli Hanna Smoktunowicz, Diana Rudnik, Iwona Kutyna, Małgorzata Prokopiuk i Artur Kaczmarski. Wraz ze zmianami wizerunkowymi zrezygnowano z "Flesza" emitowanego też w Polsacie 2. Emitowany był o godz. 21:00. 11 października 2004 roku program został zastąpiony przez "Wydarzenia" TV4. Początkowo wydania fleszowe pojawiały się w przerwie programu i trwały 80 sekund w dni robocze i trwały do godziny 16:00. 

</doc>
<doc id="732898" url="https://pl.wikipedia.org/wiki?curid=732898" title="Marek Horodniczy">
Marek Horodniczy

Marek Horodniczy (ur. 24 marca 1976 we Wrocławiu) – polski dziennikarz i publicysta.
Życiorys.
Absolwent politologii na Akademii Teologii Katolickiej w Warszawie. Uczestnik i prowadzący w licznych programach publicystycznych, m.in. w TV Puls i TVP Kultura. Prowadził m.in. programy "Świątek Piątek" (TV Puls 2004–2005) i "Studio Kultura" (TVP Kultura 2006–2007). W 2008 roku TV Puls emitowała jego autorski cykl pt. "Portret Trumienny". W 2009 roku wraz z Pawłem Kukizem prowadził i współredagował program publicystyczny "Koniec końców" (TVP1).
Od sierpnia 2005 roku był redaktorem naczelnym kwartalnika „Fronda”. Pod koniec października 2007 roku został zwolniony z kierowania kwartalnikiem. Razem z nim z „Frondy” odeszło jeszcze 8 spośród 9 członków redakcji: Nikodem Bończa-Tomaszewski, Michał Dylewski, Aleksander Kopiński, Łukasz Łangowski, Filip Memches, Rafał Tichy, Wojciech Wencel i Jan Zieliński.
Aktualnie (od 2007) Horodniczy jest redaktorem naczelnym kwartalnika „44 / Czterdzieści i Cztery”, tworzonego przez byłych redaktorów „Frondy”.
Od 2008 roku pracuje w Narodowym Centrum Kultury, gdzie zajmował się między innymi wydaniem płyt „III Symfonii Pieśni Żałosnych” Henryka Mikołaja Góreckiego pod batutą Kompozytora (Blu-Ray w serii Royal Fidelity), „Pieśni” Michała Jacaszka, „Symfonia 966” Konrada Kucza i „1 VIII 1944. Warszawa” zespołu Laibach, a także współorganizacją Festiwalu Soundedit (edycje 2014 i 2015).
W latach 2013–2014 w Centrum Myśli Jana Pawła II prowadził zajęcia filmowe. „DKF na 1Piętrze” obejmował trzy cykle – „Filmy nie uwzględnione na watykańskiej liście 45 filmów 'ważnych i wartościowych' ogłoszonej w stulecie kina w r. 1995”, „Filmy muzyczne obrazujące zmiany społeczne i polityczne” oraz „Kino zaangażowane społeczne”.
W 2015 roku ukazał się czteropłytowy zbiór pt. „Miniatury” Eugeniusza Rudnika, którego Horodniczy był pomysłodawcą i redaktorem. W tym samym czasie Requiem Records uruchomiło swój nowobrzmieniowy pododdział o nazwie Requiem For Disco wydając we współpracy z Maćkiem Sienkiewiczem (jako katalogowy numer 1) płytę „FASRAT Compilation #1”. Horodniczy jest kuratorem tego sublabelu.

</doc>
<doc id="732899" url="https://pl.wikipedia.org/wiki?curid=732899" title="Mount Adaklu">
Mount Adaklu

Mount Adaklu lub Adaklu Mountain góra leżąca 12 km od miasta Ho w regionie Volta w Ghanie, jest jedną z najwyższych (około 600 m n.p.m.), samotnie stojących gór w Ghanie, czczona jest przez mieszkańców pobliskich wiosek (grupa etniczna Ewe). Góra jest otoczona przez dziewięć wsi.
Organizowane wycieczki są częścią projektu rozwoju regionu, a uzyskane z nich zyski inwestowane są w gminie. Trzygodzinna wędrówka na szczyt jest dobrą okazją by zobaczyć barwne ptaki i motyle, małpy.
W połowie drogi do szczytu znajduje się wieś, która zapewnia gościnność, miłe miejsce do odpoczynku i jedzenie. Jest tam dom dla gości, obsługiwany przez gotujące kobiety i przewodnicy, którzy prowadzą wycieczki na szczyt Adaklu lub pokazują i wyjaśniają aspekty miejscowego życia na wsi. Nastrój w niej jest taki jak prawie wszędzie w Regionie Volta – swobodny i serdeczny.
Ze szczytu roztacza się nadzwyczajny widok trzech wiosek otaczających górę: Avanyaviefe i Sikama tworzących razem z Helekpe wspólnotę Adaklu Hasu. Oprócz wędrówki, proponowane są też inne formy zabawy, jak przedstawienia z udziałem tancerzy i bębnów, wycieczki rowerowe do pobliskich wsi, zwiedzanie ukrytych jaskiń świętych nietoperzy w okolicach wioski Avanyaviefe i liczne, mniej kosztowne trasy turystyczne. Adaklu słyną też z miodu od dzikich pszczół, wina palmowego i miejscowego ginu lepiej znanego jako "akpateshi".
Trzy kilometry od podnóża góry znajduje się rezerwat przyrody Kalakpa Resource Reserve, gdzie można zobaczyć antylopy kob, bawoły, buszboki ("Tragelaphus scriptus"), pawiany i inne gatunki ptaków i ssaków.

</doc>
<doc id="732901" url="https://pl.wikipedia.org/wiki?curid=732901" title="Portugalska Partia Komunistyczna">
Portugalska Partia Komunistyczna

Portugalska Partia Komunistyczna (, PCP) – portugalska lewicowa partia polityczna. Jest ugrupowaniem marksistowsko-leninowskim, a jego organizacja bazuje na zasadzie centralizmu demokratycznego. Partia ta jednocześnie określa się jako patriotyczna i internacjonalistyczna.
PCP została założona w 1921 roku jako portugalska sekcja Międzynarodówki Komunistycznej (Kominternu). Została zdelegalizowana w wyniku zamachu stanu w późnych latach 20. XX wieku. Była jedną z głównych sił opozycyjnych względem długoletniego reżimu António de Oliveira Salazara. W czasie trwającej pięć dekad dyktatury, członkowie partii byli inwigilowani przez policję polityczną, PIDE, prowadząc działalność podziemną, zagrożeni byli bowiem aresztowaniami, torturami czy nawet śmiercią. W 1938 PCP została usunięta z Międzynarodówki. Kontakty z ZSRR nawiązała ponownie w 1947. Do bezkrwawej rewolucji goździków, która zniosła 48-letni reżim, w 1974 roku 36 członków Komitetu Centralnego PCP przeżyło w więzieniach razem ponad 300 lat.
Po upadku dyktatury, partia ta stała się jedną z głównych sił politycznych, stając się popularną zwłaszcza wśród robotników. Jej rola zmniejszyła się po upadku bloku wschodniego, jednak PCP wciąż popierana jest przez spory odsetek mieszkańców Portugalii, zwłaszcza tych pochodzących z wiejskich rejonów Alentejo i Ribatejo oraz mocno uprzemysłowionych terenów niedaleko Lizbony i Setúbal, gdzie partia sprawuje władzę w kilku lokalnych okręgach.
Organem prasowym partii jest tygodnik „Avante!” („Naprzód!”), wydawany od 1931. Młodzieżówka PCP to Portugalska Komunistyczna Młodzież, która jest członkiem Światowej Federacji Demokratycznej Młodzieży.
Historia.
Założenie nowego ugrupowania.
Po zakończeniu I wojny światowej w 1918 roku, Portugalia popadł w głęboki kryzys gospodarczy, częściowo z powodu interwencji militarnej w wojnie. Klasa pracowników odpowiedziała na pogarszającą się poziomu życia falą strajków. Przy wsparciu bolszewickiej Rosji, klasa robotnicza zdobyła wreszcie historyczne zwycięstwo, 8-godziny dzień pracy. We wrześniu 1919 roku, ruch klasy robotniczej założył Generalną Konfederacje Pracy (CGT). Jego głównym celem było propagowanie idei rewolucyjnych i socjalistycznych, oraz opracowanie i zorganizowanie ruchu robotniczego.
Po pewnym czasie członkowie związków zawodowych poczuli potrzebę rewolucyjnej awangardy wśród pracowników portugalskich. Po kilku spotkaniach w różnych biurach związków, a przy pomocy Kominternu, została założona portugalska partia komunistycznej, doszło do tego 6 marca 1921.
Inaczej, niż to stało się w większości krajów europejskich, Portugalska Partia Komunistyczna nie powstała z rozłamu w Partii Socjalistycznej, ale została założona w większości przez dotychczasowych działaczy rewolucyjnego syndykalizmu i anarchosyndykalizmu.
W listopadzie 1923 roku w Lizbonie odbył się I Kongres Partii Komunistycznej, z José Carlos jako liderem partii. Około 100 organizacji wzięło udział w kongresie, i potwierdziło swoją solidarność ze Związkiem Radzieckim.
Działalność opozycyjna wobec reżimu.
Po przewrocie z 28 maja 1926 roku, PCP została zakazana i została zmuszona do działania w tajemnicy. Zbiegiem okoliczności, zamach stanu odbył się w przededniu II Zjazdu, który doprowadził do jego zawieszenia. Partia została zreorganizowana w 1929 roku przez Antonio Bento Gonçalvesa. Jednak w 1938 roku, PCP została wydalona z Kominternu. Wydalenie było uzasadnione gwałtownym spadkiem działalności partii, po żarliwym początku w 1920 roku.
Skarga na PCP, podpisana przez Georgi Dymitrowa, została podjęta częściowo z powodu prześladowań organizacji takich jak Komunistycznej Partii Polski, czy działaczy jak na przykład Béla Kun, przez dążącego do dyktatury Józefa Stalina. Te wydarzenia, między innymi, doprowadziły do rozpadu Kominternu w 1943 roku. PCP przywróciło stosunki z ruchem komunistycznym i ZSRR w 1947, po sporadycznych kontaktach z partiami komunistycznymi Hiszpanii (PCE) i Francji.
Po dojściu do władzy dyktatorskiej reżimu Salazara, wielu działaczy aresztowano, torturowano i zamordowano. Wielu trafiło do obozu koncentracyjnego Tarrafal, w tym Bento Goncalves, który ostatecznie tam zmarł. Ta ogromna fala aresztowań doprowadziła do znacznej reorganizacji w latach 1940–41. Zjazd po tych zmianach miały miejsce w 1943 i zdecydowano, że Partia Komunistyczna powinna zjednoczyć wszystkich, którzy chcieli przezwyciężyć juntę. Kolejną ważną decyzją była potrzeba zwiększenia wpływów partii w armii portugalskiej. Partia Komunistyczna po raz pierwszy utworzyła silną organizację podziemną zdolną walczyć z reżimem Salazara.
W 1945 roku wraz z upadkiem wielkich reżimów faszystowskich w II wojnie światowej, Salazar był zmuszony symulować pewne demokratyczne zmiany, aby utrzymać dobry wizerunek na zachodzie. Tak więc powstała legalna partia opozycyjna Ruch Jedności Demokratycznej. Początkowo była kontrolowana przez umiarkowaną opozycją, ale wkrótce znalazła się pod wpływem PCP. Ostatecznie, Ruch Jedności Demokratycznej została zakazana przez rząd w 1948 roku, po kilku falach represji.
Piąty kongres we wrześniu 1957 roku odbyła się w Estoril. PCP zatwierdziła swój pierwszy program i ustawach. Kongres po raz pierwszy wyraził, oficjalne stanowisko w stosunku do kolonializmu, argumentując, że wszyscy ludzie mają prawo do samostanowienia, i poparł ruchy narodowowyzwoleńczych w portugalskich koloniach, takie jak MPLA w Angoli, FRELIMO w Mozambiku i PAIGC w Gwinei Bissau.
W demokratycznej Portugalii.
Zaraz po demokratycznej Rewolucji goździków, podstawowe prawa zostały przywrócone. 27 kwietnia, więźniowie polityczni zostali uwolnieni. 30 kwietnia, Alvaro Cunhal wrócił do Lizbony, gdzie został powitany przez tysiące ludzi. 1 maja obchodzony był po raz pierwszy od 48 lat, a około pół miliona osób zebrało się w Lizbonie aby usłyszeć przemówienia komunistycznego przywódcy Álvaro Cunhala i socjalisty Mário Soaresa. W dniu 17 maja, gazeta partii, "Avante", wydała swój pierwszy legalny numer.
Kolejne miesiące upłynęły pod znakiem radykalnych zmian w kraju, zawsze bacznie obserwowane i wspierane przez PCP. Długi proces przywrócenia niepodległości kolonii został zainicjowany przy pełnym poparciu partii. Rok po rewolucji, doszło do pierwszych demokratycznych wyborów do parlamentu, PCP uzyskała 12,52% głosów i 30 posłów. W 1976 roku po przyjęciu konstytucji, zwiększyła swój udział procentowy głosów na 14,56% i 40 mandatów. Ugrupowanie stało się jedną z głównych sił na Portugalskiej scenie politycznej.
W 1987 komuniści i zieloni powołali wspólną koalicję wyborczą pod nazwą Unitarna Koalicja Demokratyczna.

</doc>
<doc id="732909" url="https://pl.wikipedia.org/wiki?curid=732909" title="PTI">
PTI



</doc>
<doc id="732912" url="https://pl.wikipedia.org/wiki?curid=732912" title="Remigiusz z Varagine">
Remigiusz z Varagine



</doc>
<doc id="732915" url="https://pl.wikipedia.org/wiki?curid=732915" title="Mistrzostwa Europy w piłce siatkowej mężczyzn 2007">
Mistrzostwa Europy w piłce siatkowej mężczyzn 2007



</doc>
<doc id="732920" url="https://pl.wikipedia.org/wiki?curid=732920" title="Giovanni Battista Bononcini">
Giovanni Battista Bononcini

Giovanni Battista Bononcini (ur. 18 lipca 1670 w Modenie, zm. 9 lipca 1747 w Wiedniu) – włoski kompozytor późnego baroku.
Pochodził z muzycznej rodziny Bononcini. Jego ojciec, Giovanni Maria Bononcini, był skrzypkiem i kompozytorem. Jego młodszy brat, Antonio Maria Bononcini, także był kompozytorem.
Życiorys.
Bononcini młodszy urodził się w Modenie. 
Jego dzieła to przede wszystkim opery, msze i marsz żałobny ("Funeral anthem for the Duke of Marlborough"). Jedną z jego oper był "Xerse" (Kserkses), zaadaptowany potem przez Georga Friedricha Händla. Bononcini grał na wiolonczeli i opublikował w 1685 roku pierwszy zbiór utworów na ten instrument (Bolonia). 
Bononcini był w latach 1687-1691 kapelmistrzem w kościele San Giovanni in Monte w Bolonii. Następnie jego kariera wiodła przez: Mediolan, Rzym, Wiedeń, Berlin i od 1720 do 1732 Londyn, gdzie konkurował z Händlem. Wspólnie z nim i Filippem Amadeim skomponował operę pasticcio "Mucjusz Scaevola", wystawioną w Royal Opera House w 1721 roku. 
Oskarżono go o plagiaty muzyczne i dowiedziono mu winy, z tego więc powodu opuścił Londyn. Zmarł w Wiedniu w biedzie.

</doc>
<doc id="732922" url="https://pl.wikipedia.org/wiki?curid=732922" title="Antoni Łokuciewski">
Antoni Łokuciewski

Antoni Łokuciewski (ur. 25 marca 1885 w Cieleżyszkach, zm. ) – marszałek Sejmu Litwy Środkowej, dyrektor gimnazjum w Oszmianie.
Życiorys.
Urodził się w rodzinie Tomasza, szlachcica z powiatu oszmiańskiego, i Stefanii z Rogińskich. Ukończył szkołę średnią w Wilnie i studia na Wydziale Matematyczno-Fizycznym Uniwersytetu Moskiewskiego, zdobywając tytuł magistra. Po zakończeniu nauki w 1911 roku został nauczycielem matematyki w gimnazjum żeńskim w Kamiennej Stanicy nad Donem i wziął ślub z Beniaminą z Pobiedzińskich (1887–1958). Po rewolucji październikowej powrócił do Polski, zamieszkał w rodowym majątku Cieleżyszki, powiecie oszmiańskim i zaangażował się w organizację życia społecznego. Już w 1918 roku wspólnie z oszmiańskim dziekanem ks. Czesławem Górskim wystarał się u władz niemieckich o otwarcie Prywatnego Gimnazjum w Oszmianie z polskim językiem nauczania.
Łokuciewski prócz działalności społecznej zaangażował się również w życie polityczne. Wskutek buntu generała Żeligowskiego w październiku 1920 roku powstała Litwa Środkowa. Łokuciewski wystartował w wyborach, zostając posłem z Rad Ludowych, a następnie 3 lutego marszałkiem Sejmu. 22 lutego 1922 roku Sejm uchwalił przyłączenie Wileńszczyzny do Polski, a 24 marca marszałek Łokuciewski rozwiązał Sejm, oddając kompetencję środkowolitewskiego Sejmu Sejmowi RP.
11 listopada 1939 roku został aresztowany przez NKWD i osadzony w oszmiańskim więzieniu. Pod koniec 1940 roku został wywieziony z Oszmiany do Starej Wilejki, skąd przewieziono go do Mińska, gdzie w 1941 został zamordowany.
Z żoną Beniaminą doczekał się córki Zofii po mężu Szutowicz (1912–1979) oraz synów: Olgierda - który zmarł we wczesnym dzieciństwie, Witolda - asa lotnictwa w randze pułkownika, a zarazem ostatniego dowódcę dywizjonu 303, Jerzego (1923–1991) - żołnierza AK, walczącego w oszmiańskich oddziałach.

</doc>
<doc id="732923" url="https://pl.wikipedia.org/wiki?curid=732923" title="1, 2 Step">
1, 2 Step

1, 2 Step – piosenka napisana przez Ciarę i raperkę Missy Elliott, producentem jest Jazze Pha.
Piosenka jest drugim singlem promującym płytę Goodies (2004). 
W Stanach Zjednoczonych została wydana w październiku 2004, na świecie w drugim kwartale 2005. Utwór szybko wskoczył do pierwszej dziesiątki notowania Billboard Hot 100, utrzymywał się na 2 miejscu przez 7 tygodni. W lutym 2005 przez tydzień utrzymywał się na pierwszym miejscu notowania "AT40 charts".
Video było kręcone w Atlancie, na torze wrotkowym i na ulicy. W teledysku można zobaczyć jak Ciara uczy innych tytułowego tańca "1, 2 Step", taniec jest bardzo podobny do tradycyjnego tam grapevine.
"1, 2 Step" zostało nominowane do Grammy Award 2006 w kategorii "Best Rap/Sung Collaboration" (Najlepszy rap/ ze śpiewaną współpracą), utwór przegrał jednak z "Numb/Encore" Jaya-Z i Linkin Park.

</doc>
<doc id="732928" url="https://pl.wikipedia.org/wiki?curid=732928" title="Goodies (album)">
Goodies (album)

Goodies – debiutancki album amerykańskiej piosenkarki R&amp;B Ciary. Gościnnie wystąpili na nim Ludacris, Missy Elliott, Petey Pablo i R. Kelly. Pablo można usłyszeć na pierwszym singlu "Goodies", Missy Elliott rapuje w "1,2 step", a Ludacris w trzecim singlu "Oh". "And I" to najmniej popularny i jedyny bez gościnnego występu singel z albumu.

</doc>
<doc id="732933" url="https://pl.wikipedia.org/wiki?curid=732933" title="Goodies (singel)">
Goodies (singel)

Goodies - pierwszy singel amerykańskiej piosenkarki Ciary z jej debiutanckiego albumu Goodies. Wydany w 2004.

</doc>
<doc id="732934" url="https://pl.wikipedia.org/wiki?curid=732934" title="Powiat Koszyce III">
Powiat Koszyce III

Powiat Koszyce III (słow. "okres Košice III") – słowacka jednostka administracyjna znajdująca się w kraju koszyckim, obejmująca koszyckie dzielnice: Dargovských hrdinov, Košická Nová Ves.
Powiat Koszyce III zajmuje obszar 18 km², jest zamieszkiwany przez 30 745 obywateli, co daje średnią gęstość zaludnienia w wysokości 1 708,06 osób na km².

</doc>
<doc id="732941" url="https://pl.wikipedia.org/wiki?curid=732941" title="Partie polityczne Portugalii">
Partie polityczne Portugalii

Portugalska scena partyjna zdominowana jest - od czasu Rewolucji Goździków w 1974 r. - przez Partię Socjalistyczną i Partię Socjaldemokratyczną. Pomimo tego Partia Ludowa również uczestniczyła w kilku porewolucyjnych rządach, a Portugalska Partia Komunistyczna w koalicji z Zielonymi sprawuje władzę samorządową w paru okręgach.
Partie.
Partie istniejące.
Poniższa lista prezentuje partie polityczne uznawane przez Portugalski Sąd Konstytucyjny za aktualnie działające.
Partie, które zaprzestały działalności.
Lista partii uznanych przez Portugalski Sąd Konstytucyjny za ugrupowanie, które już nie prowadzą działalności.

</doc>
<doc id="732944" url="https://pl.wikipedia.org/wiki?curid=732944" title="San Lorenzo Asuncion">
San Lorenzo Asuncion



</doc>
<doc id="732952" url="https://pl.wikipedia.org/wiki?curid=732952" title="Wyższe Seminarium Duchowne w Łodzi">
Wyższe Seminarium Duchowne w Łodzi

Wyższe Seminarium Duchowne w Łodzi – seminarium duchowne archidiecezji łódzkiej Kościoła rzymskokatolickiego, znajdujące się przy ul. św. Stanisława 14 w Łodzi.
Historia.
10 grudnia 1920 papież Benedykt XV powołał do życia diecezję łódzką, co stworzyło potrzebę uruchomienia w Łodzi seminarium duchownego. Nowa diecezja liczyła wtedy tylko 125 kapłanów, stąd należało jak najszybciej utworzyć w niej zakład wychowawczo-naukowy, który będzie kształcił przyszłych księży.
Na lokum przyszłego seminarium duchownego wybrano jednopiętrowy murowany budynek szpitala miejskiego, zaprojektowany przez architekta, Henryka Marconiego, a wzniesiony w latach 1842–1845 na tyłach Placu Fabrycznego (współcześnie Plac Katedralny) frontem do ulicy Piotrkowskiej.
10 czerwca 1921 władze miejskie formalnie użyczyły diecezji łódzkiej gmach przy ul. Placowej 14 z przeznaczeniem dla prowadzenia tam szkoły (szpital przeniesiono na ul. Aleksandrowską). Kilka miesięcy później, 9 sierpnia został wydany dekret erygujący łódzkie seminarium duchowne, obierając jego patronem św. Stanisława Kostkę. Pierwszym rektorem seminarium ustanowiono ks. Jana Krajewskiego.
Liczba alumnów i wyświęconych.
Powyższe dane stanowią stan na koniec roku akademickiego.

</doc>
<doc id="732958" url="https://pl.wikipedia.org/wiki?curid=732958" title="Kwiat kalafiora">
Kwiat kalafiora

Kwiat kalafiora – trzeci tom cyklu "Jeżycjada"; powieść autorstwa Małgorzaty Musierowicz, z ilustracjami autorki, wydana w 1981. W 1982 roku wpisana na Listę Honorową IBBY.
Skrócona wersja była drukowana w Płomyku w 1979, w numerach od 16 do 24, z zapowiedzią wydania w 1980 roku nakładem Naszej Księgarni.
Krótko o treści i głównej bohaterce.
W "Kwiecie kalafiora" czytelnicy "Jeżycjady" po raz pierwszy spotykają rodzinę Borejków, której perypetie stają się odtąd jednym z najważniejszych elementów cyklu. Główną bohaterką jest Gabrysia Borejko, najstarsza z czterech sióstr, koszykarka, przeżywająca rozterki sercowe i problemy w szkole. Do jej zmartwień dochodzi także konieczność opieki nad domem i młodszym rodzeństwem, gdy pani Borejko trafia na dłużej do szpitala. Kłopoty się mnożą: młodsze siostry są niezwykle absorbujące, zwłaszcza jedna z nich niepokojąco dziwnie się zachowuje, a do tego w życie Borejków zaczyna się wtrącać wścibska i nieżyczliwa sąsiadka. Gabrysia, starając się zapanować nad wszystkim, stopniowo odkrywa, jak bardzo była wyręczana w domowych obowiązkach przez zapracowaną matkę. Jednocześnie wokół pogodnej, energicznej, chętnej do pomocy innym i lubiącej się śmiać Gabrysi gromadzi się grupka przyjaciół, znających się z koła teatralnego przygotowującego przedstawienie "Hamleta" w poprzedniej części – "Kłamczucha": Aniela, Robrojek, Danuśka i inni. Wspólnie zakładają grupę ESD – Eksperymentalny Sygnał Dobra, towarzystwo dyskusyjne, mające badać wpływ uśmiechu (sygnału dobra) na innych ludzi.
Tytuł książki.
Tytuł książki pochodzi od złośliwej uwagi, którą rzuca w twarz Gabrysi Janusz Pyziak, kolega z sekcji koszykarskiej, rozgoryczony brakiem efektów swoich zabiegów mających na celu zawrócenie dziewczynie w głowie. Skompromitowany przez Gabrysię przed całą żeńską drużyną koszykarską, której uczestniczki – jak się okazało – wszystkie miały okazję słuchać tych samych komplementów i romantycznych porównań do kwiatu jabłoni, mówi jej, że jest prozaiczna jak kalafior.

</doc>
<doc id="732965" url="https://pl.wikipedia.org/wiki?curid=732965" title="Szlak Książąt Pszczyńskich">
Szlak Książąt Pszczyńskich

Szlak Książąt Pszczyńskich - szlak turystyczny w województwie śląskim. Na jego trasie znajduje się Muzeum Zamkowe w Pszczynie, Zameczek Myśliwski w Promnicach i Tyskie Muzeum Piwowarstwa.

</doc>
<doc id="732966" url="https://pl.wikipedia.org/wiki?curid=732966" title="Sensemaking">
Sensemaking

Sensemaking – termin stworzony w 1969 roku przez Karla Weicka, profesora University Michigan w Ann Arbor, dla określenia procesu, w wyniku którego aktorzy społeczni nadają sens otaczającej ich rzeczywistości. Chcąc dostrzec porządek wokół siebie, tworzą abstrakcyjne modele, a następnie się z nimi utożsamiają, biorąc je za rzeczywistość.

</doc>
<doc id="732977" url="https://pl.wikipedia.org/wiki?curid=732977" title="Ida sierpniowa">
Ida sierpniowa

Ida sierpniowa – czwarty tom cyklu "Jeżycjada", powieść Małgorzaty Musierowicz, z ilustracjami autorki, wydana w 1981.
Krótko o treści i głównej bohaterce.
Główną bohaterką tej części "Jeżycjady" jest Ida Borejko, która nie mogąc wytrzymać z własną rodziną na wczasach namiotowych w małej miejscowości nad jeziorem Drawskim, decyduje się na wcześniejszy powrót z wakacji. Z powodu braku pieniędzy podejmuje pracę u starszego pana Paszkieta jako dama do towarzystwa i okazuje się nawet całkiem przydatna. Pomaga Krzysiowi, wnukowi swojego pracodawcy, wyjść z choroby i depresji. Udaje jej się także skłonić do refleksji niesfornych braci Lisieckich, skorych wyłącznie do złośliwych psot dzieciaków z pobliskiego blokowiska.
Ida przechodzi też zewnętrzną metamorfozę. Za radą przyjaciół z ESD (Eksperymentalny Sygnał Dobra) ścina "na chłopca" włosy, tak jak większość grupy, dzięki czemu znacznie zyskuje na urodzie.

</doc>
<doc id="732983" url="https://pl.wikipedia.org/wiki?curid=732983" title="Aleja Grunwaldzka">
Aleja Grunwaldzka



</doc>
<doc id="732995" url="https://pl.wikipedia.org/wiki?curid=732995" title="Ryzoderma">
Ryzoderma

Ryzoderma, epiblema, skórka korzenia – pierwotna tkanka okrywająca korzenie. Występuje w młodych partiach korzeni. Główną funkcją ryzodermy jest pobieranie wody i soli mineralnych z gleby, a także w niewielkim stopniu wymiana gazowa. 
W celu właściwej realizacji funkcji cechuje się dużą powierzchnią styku ze środowiskiem (czyli z glebą) i łatwą przepuszczalnością. Tkanka ta jest tworzona przez jedną warstwę żywych komórek o kształcie prozenchymatycznym (wydłużonym), ściśle do siebie przylegających. Ściany komórkowe są pierwotne, nie pokrywa ich kutykula. Cytoplazma silnie zwakuolizowana, pozbawiona na ogół chloroplastów. Niektóre komórki (trichoblasty) uwypuklają się na zewnątrz tworząc włośniki, zwiększa to powierzchnie chłonną korzenia (pobieranie wody wraz z solami mineralnymi). Trichoblasty u krzyżowych wykształcają się jedynie z komórek ryzodermy, które kontaktują się z dwiema komórkami kory pierwotnej. Jeżeli komórka ryzodermy styka się z tylko jedną komórką kory pierwotnej nie przekształca się w komórkę włośnikową. W efekcie trichoblasty występują w równoległych, niekontaktujących się ze sobą szeregach. Włośniki nie występują na korzeniach roślin rosnących w wodzie. Ryzoderma odpowiada również za wydzielanie z korzenia do gleby niektórych substancji. 
W miarę rozwoju korzenia tkanka ta zastępowana jest przez perydermę (korkowicę – wtórną tkankę okrywającą) wytwarzaną przez okolnicę. 
Ważnym zadaniem ryzodermy jest również ochrona przed infekcją.

</doc>
<doc id="733000" url="https://pl.wikipedia.org/wiki?curid=733000" title="Abraham Kupchik">
Abraham Kupchik

Abraham Kupchik (ur. 25 marca 1892 w Brześciu, zm. 26 listopada 1970 w Montclair) – amerykański szachista pochodzenia żydowskiego, złoty medalista olimpijski.
Życiorys.
W roku 1903 jego rodzina wyemigrowała do Stanów Zjednoczonych. Pierwszy start w turnieju odnotował w roku 1913 w Nowym Jorku. W kolejnych latach wielokrotnie startował w nowojorskich turniejach, w wielu z nich zajmując czołowe lokaty. W roku 1918] wygrał nielicznie obsadzony turniej w Rye Beach. W roku 1923 podzielił I miejsce (wraz z Frankiem Marshallem) w Hopatcong. Rok później spotkał się w meczu z Jefimem Bogolubowem, któremu uległ 2-4. W kolejnym meczu, rozegranym w roku 1925 zremisował 3-3 z Carlosem Torre. W tym samym roku zwyciężył w mistrzostwach nowojorskiego klubu "Manhattan Chess Club" (przed Isaakiem Kashdanem oraz Israelem Horowitzem). W roku 1926 zajął II miejsce (za Jose Raulem Capablanką) w Hopatcong. W roku 1935 wystąpił w reprezentacji USA na szachowej olimpiadzie w Warszawie. Grając na III szachownicy zdobył 10 pkt w 14 partiach i w znacznym stopniu przyczynił się do zdobycia złotego medalu (za uzyskany wynik indywidualny otrzymał drugi medal, brązowy). W latach 1936–1940 trzykrotnie wystąpił w turniejach o mistrzostwo kraju. W roku 1945 wziął udział w radiowym meczu drużyny USA przeciwko ZSRR, przegrywając na IX szachownicy ½ - 1½ z Władimirem Makogonowem. W roku 1946 osiągnął swój ostatni znaczący rezultat w karierze, zajmując III miejsce w rozegranym w Pittsburghu turnieju "US Open". W kolejnych latach nie występował w turniejach, ograniczając się jedynie do rozgrywania towarzyskich partii błyskawicznych.
Według retrospektywnego systemu Chessmetrics, najwyżej sklasyfikowany był w styczniu 1917, zajmował wówczas 14. miejsce na świecie.

</doc>
<doc id="733020" url="https://pl.wikipedia.org/wiki?curid=733020" title="Stanisław Niemojewski">
Stanisław Niemojewski

Stanisław Niemojewski herbu Rola (ur. ok. 1560 r., zm. 1620 r.) – starosta rogoziński (1615) i osiecki (7 maja 1610 - koniec 1620), dworzanin króla Zygmunta III Wazy, podstoli wielki koronny (1601 - 1615), kasztelan elbląski (1615 - 1619) i chełmski (1619 - 1620).
Rodzina.
Niemojewscy herbu Rola byli zamożną szlachtą, osiadłą w województwie pomorskiem. Pierwotnym gniazdem tej rodziny był Lubieniec, wieś położona w powiecie włocławskim. W połowie XVI wieku jedna ich gałąź przeniosła się do Łowinka w powiecie świeckim.
Jego ojciec Jan Niemojewski (1531 - 1618) był kasztelanem chełmińskim i posiadał dobra w województwie chełmińskim i pomorskim, a matką była Katarzyna, córka wojewody pomorskiego Stanisława Kostki (1538 - 1604). Jego żoną została w 1611, Zofia Czarnkowska (zm. 1615) i miał z nią córki: Zofię Niemojewską (zm. 1698), poślubioną w 1632 przez Jakuba Smoguleckigo starostę nakielskiego i Apolinarę Niemojewską (1612 - 1636) poślubioną w 1630 przez podczaszego koronnego Mikołaja Daniłowicza.
Drugą żoną była Zofia Zebrzydowska (zm. 1637), z którą miał córkę Teresę (zm. 1650) poślubioną przez Macieja Smoguleckiego w 1636, a w 1648 przez Olbrachta Czerskiego - kasztelana chełmińskiego.
Kariera i obrona ojczyzny.
Prawdopodobnie kształcił się we Włoszech. W 1589 król Zygmunt wysłał go jako posła na sejm generalny pruski, odbywany w Malborku. W 1590 został dworzaninem królewskim i trzy lata później podróżował z królem do Szwecji.
Dorobił się znacznej fortuny, w 1602, pożyczył Skarbowi Państwa 24 tysiące złotych pod zastaw klejnotów koronnych. 
Był wielokrotnie posłem. W 1603 został podstolim koronnym, a w 1610 starostą osieckim. Stanisław Niemojewski był autorem pamiętnika z podróży do Moskwy, odbytej w czasie trwania Dymitriady. Był świadkiem zaślubin Maryny Mniszchówny z carem Rosji Dymitrem Samozwańcem, obalenia cara, jak i prawie dwa lata internowania w Księstwie Moskiewskim. W Moskwie znalazł się jako wysłannik siostry królewskiej Anny Wazówny do Dymitra Samozwańca. Pośredniczył w sprzedaży carowi części kolekcji szlachetnych kamieni należących do Anny. W trakcie powstania Wasyla Szujskiego aresztowany i dopiero po dwu latach w 1608 r. powrócił do Polski. Jako poseł sejmowy popierał m.in. plany wojny interwencyjnej w Moskwie. W 1615 otrzymał starostwo rogozińskie i kasztelanię elbląską. W 1616 wziął udział w wojnie z Rosją. Potem podróżował do Włoch i powrócił do swojego dworu w Łowinku. Po nieudanej obronie Chełma, przez kasztelana chełmskiego Stanisława Kuropatwę w 1619, został jego następcą, ale nie na długo, bo zmarł w 1620.

</doc>
<doc id="733030" url="https://pl.wikipedia.org/wiki?curid=733030" title="Sądownictwo międzynarodowe">
Sądownictwo międzynarodowe

Sądownictwo międzynarodowe – zgodnie z art. 33 Karty Narodów Zjednoczonych, jeden ze sposobów rozwiązywania sporów międzynarodowych. Prawo międzynarodowe nie przewiduje obowiązkowego sądownictwa, co oznacza, iż wszystkie strony sporu międzynarodowego muszą uznać kompetencję sądu międzynarodowego, aby mógł on sprawę rozstrzygnąć.
Obecnie głównym, stałym sądem międzynarodowym jest Międzynarodowy Trybunał Sprawiedliwości w Hadze, będący jednym z głównych organów ONZ. MTS może rozpatrywać spory pomiędzy państwami a także wydawać opinie doradcze na zamówienie organów ONZ. 
Innym rodzajem sądu międzynarodowego jest Międzynarodowy Trybunał Karny, który posiada jurysdykcję w zakresie sądzenia indywidualnych osób. Nie jest on jednak uznawany przez niektóre państwa zrzeszone w ONZ, w tym Stany Zjednoczone, Chiny, Izrael i Rosję.
Innymi przykładami sądów egzekwujących prawo międzynarodowe jest Europejski Trybunał Praw Człowieka, instytucja powołana na podstawie Europejskiej Konwencji Praw Człowieka. Trybunał Sprawiedliwości oraz Sąd Pierwszej Instancji są z kolei międzynarodowymi instytucjami sądowniczymi działającym w ramach Unii Europejskiej.
Czasami powoływane są sądy "ad hoc" dla rozstrzygnięcia konkretnej sprawy lub grupy spraw. Przykładem takiego sądu był np: Międzynarodowy Trybunał Wojskowy w Norymberdze, czy Międzynarodowy Trybunał Karny dla byłej Jugosławii.

</doc>
<doc id="733034" url="https://pl.wikipedia.org/wiki?curid=733034" title="Stadion im. Jeorjosa Karaiskakisa">
Stadion im. Jeorjosa Karaiskakisa

Stadion im. Jeorjosa Karaiskakisa – stadion piłkarski zlokalizowany w rejonie "Neo Faliro" w Pireusie (Grecja). Stadion został nazwany na cześć Jeorjosa Karaiskakisa – bohatera walki Grecji o niepodległość.
Na obiekcie mogącym pomieścić 33 296 widzów swoje mecze rozgrywa klub Olympiakos SFP oraz reprezentacja Grecji w piłce nożnej. Pierwotnie stadion posiadał bieżnię lekkoatletyczną, która została wykorzystana m.in. podczas mistrzostw Europy w 1969.

</doc>
<doc id="733038" url="https://pl.wikipedia.org/wiki?curid=733038" title="Michał Protasiuk">
Michał Protasiuk

Michał Protasiuk (ur. 1978 w Bydgoszczy) – polski pisarz fantastyki. 
Życiorys.
Pochodzi z Siedlec, studiował i mieszkał w Poznaniu, od 2011 mieszka i pracuje w Warszawie.
Związany z poznańskim klubem fantastyki „Druga Era” oraz fanzinami „Inne Planety” i „deZinformator”. Debiutował w 2003 opowiadaniem "Projekt Golgota" na łamach „Science Fiction”. Publikuje teksty krytyczne w „Czasie Fantastyki”.
W 2006 ukazała się jego debiutancka powieść "Punkt Omega". Za drugą powieść, "Strukturę" z 2010, otrzymał nagrodę główną Nagrody Literackiej im. Jerzego Żuławskiego. W 2012 ponownie wyróżniony w konkursie im. Jerzego Żuławskiego, tym razem za powieść "Święto rewolucji". W 2014 wydał kolejną powieść, "Ad Infinitum". W 2022 zdobył nagrodę Polska Książka Roku w ramach Nagród "Nowej Fantastyki" za zbiór opowiadań "Anatomia pęknięcia".

</doc>
<doc id="733040" url="https://pl.wikipedia.org/wiki?curid=733040" title="Sandomierz (stacja kolejowa)">
Sandomierz (stacja kolejowa)

Sandomierz – stacja kolejowa położona na prawym brzegu Wisły, w Sandomierzu, w województwie świętokrzyskim, w Polsce. Dworzec kolejowy znajduje się w pobliżu skrzyżowania dróg na Stalową Wolę (DK77) i na Tarnobrzeg (DW723). Dawniej była to ważna stacja z dużą liczbą przejeżdżających pociągów osobowych oraz pospiesznych.
W roku 2017 stacja obsługiwała 50–99 pasażerów na dobę.
Historia.
W październiku 2004 roku poczekalnia dworca została zamknięta, a w grudniu 2006 roku zawieszono kursowanie pociągów osobowych pozostawiając tylko ruch towarowy. Podczas powodzi w 2010 roku cała infrastruktura stacji wraz z przyległymi szlakami do Furman, Sobowa oraz Zalesia Gorzyckiego znalazła się pod wodą. Jeszcze w tym samym roku została częściowo przywrócona do użytku.
11 grudnia 2011 roku przywrócono kursowanie pociągów osobowych przez Sandomierz (pociąg TLK relacji Przemyśl Główny – Warszawa Wschodnia) a od grudnia 2012 roku pojawiły się bezpośrednie pociągi na trasie Przemyśl Główny – Gdynia Główna. Od sierpnia do listopada 2013 roku na stacji w Sandomierzu i odcinku linii kolejowej Sobów – Sandomierz – Zalesie Gorzyckie wykonano prace modernizacyjne polegające na m.in. wymianie torów, sieci trakcyjnej, peronów i urządzeń sterowania ruchem kolejowym.
W 2016 roku przez Sandomierz kursowały pociągi łączące miasto z Warszawą Zachodnią i Przemyślem.
Od stacji odchodzą czynne bocznice kolejowe do huty szkła Pilkington Polska i do wytwórni pasz Dossche.

</doc>
<doc id="733043" url="https://pl.wikipedia.org/wiki?curid=733043" title="Tofany">
Tofany

Tofany – masyw górski w Dolomitach, w Alpach Wschodnich. Leży w północnych Włoszech w regionie Wenecja Euganejska na zachód od Cortina d’Ampezzo, na terenie parku narodowego Parco naturale delle Dolomiti d'Ampezzo. W skład masywu wchodzą trzy trzytysięczniki: "Tofana di Mezzo" (3244 m), "Tofana di Dentro" (3238 m) oraz "Tofana di Rozes" (3225 m). 
Pierwszego wejścia na Tofana di Mezzo dokonali Francesco Lacedelli i Paul Grohmann 29 sierpnia 1863 r. Na Tofana di Mezzo na wysokość 3191 m wjeżdża kolej linowa. Szczyty można zdobyć ze schronisk: Rifugio Angelo Dibona (2083 m), Rifugio Giussani (2580 m), Rifugio Duca d'Aosta (2098 m) lub Rifugio Pomedes (2303 m). Na wszystkie trzy szczyty prowadzą via ferraty. 

</doc>
<doc id="733054" url="https://pl.wikipedia.org/wiki?curid=733054" title="Opium w rosole">
Opium w rosole

Opium w rosole – piąty tom cyklu "Jeżycjada", powieść autorstwa Małgorzaty Musierowicz, z ilustracjami autorki, wydana w 1986. Powieść pisana najdłużej ze wszystkich części "Jeżycjady", wydana po pięciu latach od ukazania się czwartej części, "Idy sierpniowej".
Krótko o treści.
Akcja książki rozgrywa się w Poznaniu, w latach osiemdziesiątych XX wieku. Kreska, jedna z bohaterek, mieszka z dziadkiem – znanym czytelnikom z poprzednich tomów nauczycielem polskiego, profesorem Dmuchawcem. Jej rodzice zniknęli, o czym w wydanej w 1986 roku i poddanej cenzurze książce się nie mówi, podobnie jak o przyczynach zniknięcia ojca Borejko (z kolejnych części dowiadujemy się, że był od 1981 w więzieniu za rozprowadzanie tzw. 'bibuły'). Schorowany profesor Dmuchawiec już nie pracuje; niegdyś pełnego entuzjazmu wychowawcę dręczą wyrzuty sumienia, że jego uczniom nie powiodło się za dobrze w życiu – boi się spotkania ze swoją ulubienicą Gabrysią, którą mąż porzucił, zostawiwszy z małą córeczką. Profesor lęka się zobaczyć załamaną i przybitą kobietę zamiast dawnej tryskającej entuzjazmem dziewczyny.
Do tej samej szkoły, w której on niegdyś pracował, uczęszcza jego wnuczka Janina, nazywana przez wszystkich Kreską. Czuje się tam tłamszona i nieszczęśliwa, nie radzi sobie z matematyką, a do tego ma problemy z wychowawczynią – chłodną i wymagającą Ewą Jedwabińską, traktującą uczniów nie jak żywe, myślące istoty, ale jak pozbawione uczuć obiekty badań psychologicznych. W dodatku w domu wiecznie brakuje pieniędzy, więc Kreska dorabia szyciem, jednocześnie sama ubiera się w ciągle przerabiane na drutach swetry i rzeczy szyte ze starych ubrań. Pociechą dla niej jest przyjaźń z sąsiadem, starszym kolegą ze szkoły Maćkiem Ogorzałką, jednak kiedy skrycie zakochana w nim Kreska odkrywa, że sam Maciek stracił głowę dla innej – pięknej, efektownej i świetnie ubranej Matyldy i przestaje mieć czas dla Kreski, ich przyjaźń zaczyna się chwiać.
Jednocześnie po Jeżycach chodzi mała, wiecznie umorusana dziewczynka, puka do domów, przedstawia się jako Genowefa Lompke, Sztompke, Trombke, Pompke, Zombke, Rombke lub Bombke (naprawdę nazywa się Aurelia Jedwabińska) i wprasza się na obiadek. Mimo że wszystko jest na kartki, a u większości mieszkańców Jeżyc się nie przelewa, nikt nie odmawia tajemniczej małej dziewczynce i ma zawsze dla niej talerz tytułowego rosołu. Tymczasem jej matka, z którą dziecko nie może znaleźć porozumienia, nie ma pojęcia o wędrówkach córeczki.

</doc>
<doc id="733055" url="https://pl.wikipedia.org/wiki?curid=733055" title="Haldir (elf)">
Haldir (elf)



</doc>
<doc id="733062" url="https://pl.wikipedia.org/wiki?curid=733062" title="Brulion Bebe B.">
Brulion Bebe B.

Brulion Bebe B. – szósty tom cyklu "Jeżycjada"; powieść autorstwa Małgorzaty Musierowicz, z ilustracjami autorki, wydana w 1990.
Krótko o treści.
Akcja książki toczy się w Poznaniu w sierpniu i wrześniu 1988 roku. Główną bohaterką jest zamknięta w sobie Beata "Bebe" Bitner, córka znanej aktorki Józefiny Bitner. Artystka beztrosko zostawia dorastającą córkę i młodszego syna Kozia, a sama wyjeżdża za granicę i nie zamierza wracać. Jest to ciosem dla wrażliwego rodzeństwa. Matka organizuje im opiekę w postaci energicznej i zaradnej, lecz mającej niewiele zrozumienia i współczucia dla Bebe i Kozia Anieli, znanej czytelnikom z "Kłamczuchy". W powieści pojawiają się też inne, malownicze postaci - Bernard Żeromski i jego przyjaciel Dambo. Dzięki miłej znajomości z Dambo Bebe zawsze ukryta przed światem pod pancerzem opanowania i spokoju, nabiera większej pewności siebie, odwagi i zaufania do innych. Bebe zakochuje się w Dambie z wzajemnością.

</doc>
<doc id="733063" url="https://pl.wikipedia.org/wiki?curid=733063" title="Atłant Mytiszczi">
Atłant Mytiszczi

Atłant Mytiszczi (ros. Атлант Мытищи) – rosyjski klub hokejowy z siedzibą w Mytiszczi, występujący w lidze KHL. Równolegle używa się nazwy klubu Atłant Moskwa bądź szerzej jako Atłant Obwód moskiewski (ros. Атлант Московская область).
W przeszłości funkcję klubu farmerskiego dla Atłanta pełnił HK Riazań, Titan Klin i do 2013 Kristałł Elektrostal. W 2013 został nim Buran Woroneż. Drużyną juniorską w 2009 zostały Mytiszczinskije Atłanty, występujące w rozgrywkach MHL (potem pod nazwą Atłanty Mytiszczi).
Historia.
Powstał z przeniesienia klubu Chimik Woskriesiensk do Mytiszczi. Za datę powstania przyjmuje się 2 kwietnia 2005- wtedy Atłant oficjalnie stał się sukcesorem Chimika. Klub był prowadzony przez lokalny rząd obwodu moskiewskiego. Na jego czele stał gubernator obwodu Borys Gromow.
Klub przystąpił do pierwszej edycji rozgrywek KHL w sezonie 2008/09 i odpadł w drugiej rundzie play-off w 1/4 finału, gdzie wyeliminował go Mietałłurg Magnitogorsk 3:1). W sezonie 2009/10 klub odpadł już w 1/8 finału ulegając drużynie Lokomotiw Jarosław w stosunku 1:3, mimo że Atłant był wyżej sklasyfikowany po rundzie zasadniczej. W edycji 2010/11 w 1/8 finału Atłant wyeliminował Siewierstal Czerepowiec 4:2, w 1/4 finału wyżej klasyfikowany SKA Sankt Petersburg 4:3 (decydujący gol padł w dogrywce siódmego meczu), zaś w Finale Konferencji Zachód zrewanżował się Łokomotiwowi Jarosław wygrywając 4:2. Tym samym Atant awansował do finału KHL, zaś decydujący mecz wygrał 2 kwietnia 2011 roku - w szóstą rocznicę powstania klubu. W finałowej rywalizacji o Puchar Gagarina klub uległ drużynie Saławat Jułajew Ufa. (1:4). Szkoleniowcem drużyny był w tym sezonie czeski trener Miloš Říha, który po zakończeniu sezonu opuścił klub. Od nowego sezonu 2011/12 trenerem został Szwed Bengt-Ake Gustafsson, którego w listopadzie 2011 zastąpił jego rodak Janne Karlsson, z którym rozwiązano umowę 20 października 2012 roku. Tymczasowym trenerem był Aleksandr Smirnow, a od połowy listopada 2012 roku nowym szkoleniowcem został Siergiej Swietłow. W sezonie 2012/2013 drużyna odpadła w 1/8 finału ligi z SKA 1:4, została sklasyfikowana na 16. miejscu w lidze, a Swietłow pozostał na swoim stanowisku. W tym czasie zaplanowano budowę nowej jakości zespołu, zmierzającą do sukcesu na miarę wicemistrzostwa z 2011 roku. Po meczach sezonu 2013/2014 i niezadowalających wynikach drużyny (cztery punkty w sześciu meczach) zwolnieni zostali trenerzy Swietłow i Niesterow. Po sezonie klub został przeniesiony z Dywizji Tarasowa do Dywizji Bobrowa.
W maju 2015 poinformowano, że zespół Atłanta Mytiszczi z uwagi na problemy finansowe został wycofany ze składu rozgrywek w sezonie KHL (2015/2016).
Zawodnicy.
W latach 2006-2011 w klubie występował m.in. Siergiej Moziakin, reprezentant Rosji oraz triumfator wielu ligowych punktacji indywidualnych - najlepiej punktujący sezonu zasadniczego w pierwszych dwóch edycjach KHL 2008/09 i 2009/10. Ponadto w przeszłości w Atłancie występowali m.in. Michaił Bałandin, Pawieł Trachanow (obaj nieżyjący), Martin Gerber, Aleksandr Siomin, Aleksiej Troszczinski, reprezentanci Czech Zbyněk Irgl (2010-2011) i Jan Marek (2011), Aleksiej Kowalow.

</doc>
<doc id="733068" url="https://pl.wikipedia.org/wiki?curid=733068" title="Leszek Kisiel">
Leszek Kisiel

Leszek Marek Kisiel (ur. 26 kwietnia 1967 w Przeworsku) – polski samorządowiec, ostatni wojewoda przemyski, burmistrz Przeworska.
Życiorys.
Ukończył studia w Wyższej Szkole Pedagogicznej w Krakowie, a także studia podyplomowe z zakresu samorządu terytorialnego i rozwoju lokalnego (na Uniwersytecie Warszawskim) oraz z zakresu prawa europejskiego (na Uniwersytecie Łódzkim). W 2010 na Uniwersytecie Pedagogicznym w Krakowie uzyskał stopień doktora nauk o Ziemi ze specjalnością w zakresie geografii ekonomicznej.
Pracował jako nauczyciel w Mirocinie. Został członkiem NSZZ „Solidarność”, w latach 1995–1997 zasiadał w zarządzie Regionu Ziemia Przemyska związku. Został też przewodniczącym komisji zakładowej oświatowej „Solidarności” w Przeworsku. Objął funkcję wiceprezesa Przeworskiego Stowarzyszenia Wspierania Inicjatyw Gospodarczych. W 2000 został wykładowcą w Państwowej Wyższej Szkole Zawodowej w Jarosławiu.
19 grudnia 1997 z rekomendacji Akcji Wyborczej Solidarność został powołany na stanowisko wojewody przemyskiego, który to urząd sprawował do 31 grudnia 1998. Jego zastępcą w randze wicewojewody został Jan Bartmiński. Później pełnił funkcję doradcy wojewody podkarpackiego. W latach 2000–2002 był dyrektorem agencji płatniczej dla programu SAPARD w oddziale regionalnym Agencji Restrukturyzacji i Modernizacji Rolnictwa w Rzeszowie.
W latach 2002–2010 wykonywał obowiązki zastępcy burmistrza Przeworska. W 2011 został wicestarostą powiatu przeworskiego, funkcję tę pełnił do 2014. W wyborach w 2014 został z ramienia lokalnego komitetu wybrany do rady powiatu, wygrał także w drugiej turze wyborów na burmistrza Przeworska. 4 grudnia tego samego roku został zaprzysiężony na tym stanowisku. W 2018 z powodzeniem ubiegał się o reelekcję na urząd burmistrza.
Żonaty, ma troje dzieci.

</doc>
<doc id="733069" url="https://pl.wikipedia.org/wiki?curid=733069" title="Flesz TV4">
Flesz TV4

Flesz – 80-sekundowy skrót najważniejszych wiadomości nadawany co godzinę w TV4 od 1 kwietnia 2000 do 8 października 2004 roku. Program powstał na bazie serwisu "77 sekund" z RTL 7 i Naszej TV. W ciągu dnia widzowie mogli zobaczyć 7 wydań "Flesza", które nadawano od godziny 14:58 do 21:58 co godzinę, dwie minuty przed pełną godziną (z wyjątkiem 17:58, ze względu na emisję "Dziennika" o tej porze). Potem dodano wydania o 22:58 i 23:58, zatem było 9 wydań. Od 5 maja 2003 r. w związku ze zmianami w "Dzienniku" (w tym też jego pory emisji) skrócono nadawanie "Fleszy", odtąd ostatni był nadawany o 19:58. Zmieniono także czołówkę, oprawę muzyczną i studio. Ostatni "Flesz" nadano 8 października 2004 r. o godzinie 19:58. Flesz był równolegle emitowany także w Polsacie 2 (podczas jego emisji logo tej stacji było wyłączane).
Pierwsza czołówka "Flesza", emitowana w latach 2000-2003, charakteryzowała się tym, że przerywała nadawany w TV4 program efektem szumu, po czym zaczynał się serwis. Przez cały okres emisji charakterystyczne było również to, prezenter kończył "Flesz" równo z wybiciem pełnej godziny, a w okresie emisji pierwszej czołówki, przy powrocie do przerwanego programu, także był efekt szumu.

</doc>
<doc id="733073" url="https://pl.wikipedia.org/wiki?curid=733073" title="Skamander (czasopismo)">
Skamander (czasopismo)

Skamander: Miesięcznik poetycki – polskie czasopismo literackie z siedzibą w Warszawie, które ukazywało się w latach 1920–1928, a następnie 1935–1939. Pierwotnie wydawany był przez Władysława Zawistowskiego, a od 1922 roku przez Mieczysława Grydzewskiego. 
Trzon zespołu redakcyjnego stanowiła piątka czołowych poetów grupy Skamander: Jarosław Iwaszkiewicz, Jan Lechoń, Antoni Słonimski, Julian Tuwim i Kazimierz Wierzyński. Przejściowo w jego skład wchodzili także m.in. Karol Irzykowski i Juliusz Kaden-Bandrowski.
Tytuł pisma wziął się, podobnie jak nazwa grupy literackiej, od mitologicznej rzeki opływającej Troję. Jednocześnie jednak stanowi aluzję do cytatu z "Akropolis" Stanisława Wyspiańskiego: „Skamander połyska, wiślaną świetląc się falą”.
W początkowym okresie profil pisma ściśle związany był z działalnością skamandrytów – stanowiło ono ich trybunę, występując w opozycji do innych grup literackich tego okresu. Sytuacja uległa zmianie po 1935 roku, gdy znacznie szerzej zaczęto w piśmie przedstawiać twórczość nie uwzględnianych wcześniej artystów, np. Bolesława Leśmiana czy żagarystów. W „Skamandrze” publikowane były teksty krytycznoliterackie, eseistyka oraz recenzje – również z dziedziny teatru, sztuk plastycznych, muzyki i filmu. Po 1935 roku więcej miejsca poświęcano także tekstom historycznoliterackim i z teorii literatury (np. autorstwa Franciszka Siedleckiego i K. W. Zawodzińskiego). Pismo, mimo iż z nazwy miesięcznik poetycki, poświęcało sporo uwagi również prozie i dramatowi, drukowane w nim były np. we fragmentach "Sanatorium pod Klepsydrą" Brunona Schulza oraz "Iwona, księżniczka Burgunda" Witolda Gombrowicza. Publikowano także licznie przekłady, m.in. francuskich i rosyjskich symbolistów.

</doc>
<doc id="733075" url="https://pl.wikipedia.org/wiki?curid=733075" title="Ulica Okopowa w Gdańsku">
Ulica Okopowa w Gdańsku

Ulica Okopowa w Gdańsku – ważna ulica w gdańskiej dzielnicy Śródmieście. Dzieli się na dwie części - północną (ok. 250 m) oraz południową (ok. 560 m). Na obu odcinkach ul. Okopowa przebiega niemal południkowo. Bierze początek w pobliżu Bramy Wyżynnej.
Odcinek południowy.
W pobliżu placu Wałowego ul. Okopowa prowadzi od ulic: Dolna Brama, Pod Zrębem, J. Augustyńskiego, Żabi Kruk i Rzeźnickiej. Przy tym odcinku znajdują się zabudowania osiedla Stare Przedmieście, siedziba Urzędu Marszałkowskiego Województwa Pomorskiego oraz Urząd Wojewódzki. Część południowa ul. Okopowej kończy się dużym skrzyżowaniem z Traktem św. Wojciecha.
Odcinek północny.
Stanowi fragment drogi krajowej nr 91. Tworzy węzeł drogowy, zwany Węzłem Unii Europejskiej, z drogą wojewódzką 501 przebiegając pod nią tunelem i dzieląc ją na al. Armii Krajowej oraz Podwale Przedmiejskie. Po wyjeździe z tunelu, ul. Okopowa przechodzi w ul. Wały Jagiellońskie na wysokości przejścia podziemnego łączącego Targ Węglowy z Targiem Siennym.
Historia.
Szeroka ulica, zabudowana reprezentacyjnymi gmachami, powstała według projektu niemieckiego urbanisty Jacoba Stübbena. Północna część nosiła nazwę "Karrenwall" (Wał Karowy), południowa "Wiebenwall" (Wał Wijbego). Ulice zostały utworzone na miejscu zlikwidowanych na przełomie XIX i XX wieku wałów i bastionów, fragmentu umocnień nowożytnych Gdańska. Usunięcie fortyfikacji skutkowało pojawieniem się nowych, atrakcyjnych inwestycyjnie terenów, położonych bezpośrednio przy centrum miasta. Okopowa powstała z połączenia po II wojnie światowej ulic "Karrenwall" i "Wiebenwall". Do 1927 r. na południowym krańcu dzisiejszej ulicy Okopowej istniała Brama Oruńska.
W okolicy Bramy Wyżynnej został założony ogród botaniczny. W latach 1902-03 zostały zbudowane kamienice Okopowa 17 i 17A, w 1905 kamienica Okopowa 3. W latach 1902-1905 powstał budynek Królewskiego Prezydium Policji (Okopowa 9), który zaprojektował Alfred Muttray. Ozdobiony pruskim orłem nad wejściem budynek został oddany do użytku 6 maja 1905 i mieścił wszystkie wydziały policji, a także areszt śledczy. W 1906 został oddany gmach Banku Rzeszy (Okopowa 1). W 1933 stanął pomnik-fontanna grenadierów. W 1936 został ukończony gmach dla Die Deutsche Arbeitsfront, niemieckiego związku zawodowego (obecnie mieści się w nim urząd wojewódzki).
W 1975 powstała estakada i Węzeł Unii Europejskiej.

</doc>
<doc id="733083" url="https://pl.wikipedia.org/wiki?curid=733083" title="Muzeum Historii Sztuki w Wiedniu">
Muzeum Historii Sztuki w Wiedniu

Muzeum Historii Sztuki w Wiedniu (, KHM) – jedna z największych na świecie galerii, posiadająca w swych zbiorach niezwykle cenną kolekcję malarstwa europejskiego, sztuki starożytnej oraz monet.
Muzeum zostało otwarte w 1891, 2 lata po Muzeum Historii Naturalnej ("Naturhistorisches Museum"). Bliźniacze niemal budynki obu muzeów, stojące naprzeciwko siebie, są jednymi z najokazalszych wiedeńskich budowli usytuowanych wzdłuż Ringu – reprezentacyjnej szerokiej alei okalającej ścisłe centrum miasta, wybudowanej na miejscu dawnych murów miejskich. Decyzję o budowie obu muzeów podjął cesarz Franciszek Józef I w 1858. Okazałe budowle w stylu renesansu włoskiego zaprojektowali dwaj architekci: Gottfried Semper i Karl Freiherr von Hasenauer. Prace budowlane trwały 19 lat – od 1872 do 1891.
Znaczną część zbiorów muzeum stanowi prywatna kolekcja Habsburgów, zbierana i powiększana przez wieki panowania kolejnych cesarzy. Zbiór portretów i kolekcja zbroi pochodzą np. ze zbiorów cesarza Ferdynanda II, duża część zbiorów malarstwa należała do cesarza Rudolfa II i Leopolda Wilhelma. Zbiory Habsburgów są tak bogate, liczne i różnorodne, że eksponuje się je w kilku miejscach Wiednia: m.in. w wiedeńskiej siedzibie cesarza – Hofburgu, jego nowej części, czyli w Neue Burgu, w pałacach Schönbrunn – oraz w zamku Ambras w Innsbrucku.

</doc>
<doc id="733088" url="https://pl.wikipedia.org/wiki?curid=733088" title="Cieszyn-Boguszowice (przejście graniczne)">
Cieszyn-Boguszowice (przejście graniczne)



</doc>
<doc id="733094" url="https://pl.wikipedia.org/wiki?curid=733094" title="Joey Tempest">
Joey Tempest

Joey Tempest, właściwie Rolf Magnus Joakim Larsson (ur. 19 sierpnia 1963 w Upplands Väsby) – szwedzki wokalista, gitarzysta, pianista, autor tekstów. Twórca i wokalista zespołu Europe, autor słynnej piosenki "The Final Countdown", dzięki której zdobył popularność. Oprócz działalności w grupie działał też solowo. Wydał trzy albumy studyjne.

</doc>
<doc id="733096" url="https://pl.wikipedia.org/wiki?curid=733096" title="Sopel (zestaw przeciwlotniczy)">
Sopel (zestaw przeciwlotniczy)

Sopel – polski prototypowy, samobieżny zestaw przeciwlotniczy artyleryjsko-rakietowy, opracowany w latach 90. XX wieku.
Historia.
W latach 70. rozpoczęto w Polsce produkcję licencyjną działa samobieżnego 2S1 Goździk. Równocześnie rozpoczęto produkcje transportera opancerzonego MT-LB (podwozia obu pojazdów były zbliżone konstrukcyjnie). Pomimo rozpoczęcia produkcji MTLB Ludowe Wojsko Polskie nie posiadało sprecyzowanych planów jego wykorzystania. Armia Radziecka używała tego pojazdu głównie w roli ciągnika artyleryjskiego do holowania armat przeciwpancernych MT-12, ale armaty te nie znajdowały się na uzbrojeniu LWP. W 1978 roku podjęto decyzję o zaprojektowaniu na podwoziu MTLB kilku typów pojazdów. Wśród nich znalazł się przeciwlotniczy zestaw artyleryjski Promet. Był uzbrojony w dwie armaty kalibru 23 mm. Badania prototypu wykazały, że celność prowadzonego przez ten pojazd ognia nie spełnia wymagań. W rezultacie rozpoczęto projektowanie zmodernizowanego pojazdu oznaczonego jako Promet-2. Miał on być uzbrojony w dwie armaty kalibru 30 mm i mieć zaprojektowany przez RADWAR radiolokacyjny system wykrywania i śledzenia celu. Obliczenia wykazały jednak ze podwozie MTLB ma zbyt małą nośność i w rezultacie w 1980 roku prace nad Prometem-2 przerwano.
Na początku lat 80. opracowano w Stalowej Woli prototyp samobieżnego wozu dowodzenia artylerii o kryptonimie Opal. Jego podwozie SPG-2 wykorzystywało podzespoły MTLB, ale było wydłużone i miało większą nośność. W 1986 roku rozpoczęto prace nad zestawem przeciwlotniczym Polon. Według założeń miał on być uzbrojony w dwie armaty kalibru 30 mm i przeciwlotnicze pociski kierowane (najprawdopodobniej zmodernizowane 9M33). Okazało się jednak że opracowanie tak nowoczesnego wozu w PRL nie jest możliwe i program Polon przerwano.
Kolejną próbę podjęto na początku lat 90. Na spotkaniu konstruktorów OBRSM Tarnów i OBRMZiT Stalowa Wola postanowiono wówczas opracować prosty zestaw przeciwlotniczy, który można by zaproponować Wojsku Polskiemu jako następcę eksploatowanych zestawów Hibneryt (działka ZU-23-2 ustawione na skrzyniach samochodów ciężarowych Star 266). Początkowo planowano opracowanie pojazdu będącego połączeniem podwozia Opal z wieżą okrętową Wróbel, ale wkrótce postanowiono opracować nową wieżę. Została ona opracowana w OBRSM przez zespół kierowany przez inż. Kazimierza Broniewicza. Prototyp wieży został wykonany przez zakłady w Ostrowcu Świętokrzyskim.
W wieży umieszczone były dwie armaty automatyczne kalibru 23 mm. Dodatkowo wóz był uzbrojony w dwie wyrzutnie rakiet Strzała-2M. Pojazd był wyposażony w prosty celownik tachometryczny przejęty z działka przeciwlotniczego Jod.
Po testach prace nad zestawem Sopel zostały zakończone. Jego rozwinięciem stał się zestaw rakietowo-artyleryjski Stalagmit/Sopel, na tym samym podwoziu SPG-2, skonstruowany w 1999 roku, ze środków własnych OBRSM Tarnów i OBRMZit Stalowa Wola.
Prototyp Stalagmita został wyposażony w zmodyfikowaną wieżę mieszczącą dwie armaty kalibru 23 mm. Po bokach wieży zamocowano po dwie wyrzutnie pocisków przeciwlotniczych Grom. Wóz wyposażono w system kierowania ogniem z celownikiem tachometrycznym i głowicą celowniczo-obserwacyjną izraelskiej firmy Elbit z kamerą termowizyjną, kamerą telewizyjną, dalmierzem laserowym i urządzeniem rozpoznawczym IFF. Zapewniała ona optyczne wykrycie celu z odległości 7000 m i śledzenie z odległości 5000 m. Rakiety umożliwiały zwalczanie celów w odległości do 5500 m i wysokości do 3000 m, a działka odpowiednio do 2500 m i 2000 m. W toku dalszego rozwoju możliwe było zastosowanie innej konfiguracji pojazdu, w tym zastąpienia działek kalibru 23 mm przez pojedynczą armatę 35 mm. Podobnie jak Sopel, Stalagmit pozostał prototypem.

</doc>
<doc id="733120" url="https://pl.wikipedia.org/wiki?curid=733120" title="Polana pod Wysoką (Pieniny)">
Polana pod Wysoką (Pieniny)

Polana pod Wysoką – polana pienińska (właściwie to połonina), znajdująca się na północnych zboczach najwyższego szczytu Pienin – Wysokiej, a powyżej rezerwatu przyrody Wąwozu Homole. Po wschodniej stronie Wysokiej połonina ta ciągnie się do samego grzbietu małych Pienin i dalej na południowych jego zboczach, już po słowackiej stronie. Na mapie Geoportalu są tu 3 polany; najniżej położona to polana Za Potok, środkowa jest Polana pod Wysoką, a najwyższa Wysokie.
Polana pod Wysoką powstała na miejscu pól uprawnych wsi Jaworki, której mieszkańcy (Rusini) zostali po II wojnie światowej wysiedleni. Opustoszałe tereny przeznaczono pod wypas bydła i owiec i dokonano w tym celu wielu inwestycji. Dostrzec można jeszcze w poprzek stoków biegnące betonowe korytka i ruiny wzorcowej bacówki. Bacówka okazała się jednak niepraktyczna i nie była używana do celu, w jakim ją wybudowano. W 1974 r. przekazano ją studentom, którzy adaptowali ją na schronisko. W grudniu 1980 r. opustoszałe schronisko spłonęło.
W dolnej części Polany pod Wysoką (na polanie Za Potok) – niewielkiej równince pod lasem, nad potokiem Kamionka znajduje się studencka baza namiotowa „Pod Wysoką” (znana także pod nazwą „Jaworki”) prowadzona przez Studenckie Koło Przewodników Beskidzkich w Łodzi. Działa ona w okresie wakacyjnym i przyjmuje turystów na nocleg.
Na polanie kilka pojedynczych szeroko rozrośniętych drzew (lipa drobnolistna, jesion wyniosły, jawor), pod którymi często odpoczywają od upałów letnich turyści. Z górnej części polany podziwiać można leżący poniżej Wąwóz Homole i pasmo Radziejowej wysoko ponad nim. W kierunku zachodnim widać samotny i zalesiony szczyt Homole i położoną pod nim Polanę Doliny i Połoninę Kiczera z jedynymi w całej okolicy zabudowaniami. Szczególnie wspaniałe widoki w kierunku wschodnim na wzniesienia i polany Małych Pienin z charakterystycznym, sterczącym wśród lasu skalistym wierzchołkiem Watriska zbudowanym z białych skał wapiennych. Za lesistym korytem potoku Kamionka druga duża polana – Polana Janeczków.
Na górnym skraju polany pod zalesionym szczytem Wysokiej niewielkie źródełko i tablica informująca o rezerwacie przyrody Wysokie Skałki.
Polana znajduje się w granicach wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica.

</doc>
<doc id="733123" url="https://pl.wikipedia.org/wiki?curid=733123" title="Uniwersytet Simona Frasera">
Uniwersytet Simona Frasera

 Uniwersytet Simona Frasera (ang. "Simon Fraser University", SFU) – kanadyjski państwowy uniwersytet w mieście Burnaby, niedaleko Vancouveru, w prowincji Kolumbia Brytyjska. Nazwany na cześć odkrywcy i badacza Simona Frasera (1776–1862). Został otwarty 9 września 1965. Ma ponad 25 tys. studentów. Osobne oddziały uniwersytetu znajdują się w centrum Vancouveru i w Surrey. Został rankingu 1 miejsce w Kanadzie przez Macleans Magazine w roku 1993, 1996, 1997, 1998, 2000, 2008, 2009, 2010, 2011.
Budynki.
Ze względu na futurystyczny wygląd na terenie uniwersytetu kręcono zdjęcia do filmów i seriali:

</doc>
<doc id="733124" url="https://pl.wikipedia.org/wiki?curid=733124" title="Staale Solbakken">
Staale Solbakken



</doc>
<doc id="733131" url="https://pl.wikipedia.org/wiki?curid=733131" title="Pontificia Universitas Gregoriana">
Pontificia Universitas Gregoriana



</doc>
<doc id="733135" url="https://pl.wikipedia.org/wiki?curid=733135" title="Pulpecja">
Pulpecja

Pulpecja – ósmy tom cyklu "Jeżycjada", powieść autorstwa Małgorzaty Musierowicz, z ilustracjami autorki, wydana w 1993.
Krótko o treści.
Bohaterką jest Patrycja Borejko, ze względu na nadwagę wynikłą z obżarstwa zwana w rodzinie Pulpecją. Dziewczyna nie ma jednak z powodu figury najmniejszych kompleksów, cieszy się wręcz nadmiernym zainteresowaniem ze strony płci przeciwnej, co uważa za pochlebne i zabawne, ale nadzwyczaj kłopotliwe. Patrycja chodzi do klasy maturalnej wraz z Romą Kowalik – swoją najlepszą przyjaciółką, z którą dotąd zawsze znajdowała wspólny język. Jednak w przeciwieństwie do zadowolonej z siebie i swojego życia Patrycji Roma nie czuje się szczęśliwa, zwłaszcza gdy widzi, że chłopak, w którym jest bez wzajemności zakochana, zaczyna zwracać uwagę na Pulpecję. Sama Pulpecja zaś, dotąd zawsze wiedząca, czego chce, niespodziewanie przestaje się odnajdywać w świecie. Zajmuje się wszystkim, tylko nie nauką do matury, ponieważ i jej serce zaczyna bić mocniej.

</doc>
<doc id="733136" url="https://pl.wikipedia.org/wiki?curid=733136" title="Sejm (łotewski)">
Sejm (łotewski)



</doc>
<doc id="733153" url="https://pl.wikipedia.org/wiki?curid=733153" title="Mecerdich">
Mecerdich

Mecerdich – duchowny Apostolskiego Kościoła Ormiańskiego, w latach 1871-1894 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733157" url="https://pl.wikipedia.org/wiki?curid=733157" title="Dziecko piątku">
Dziecko piątku

Dziecko piątku – dziewiąty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 1993.
Krótko o treści.
Akcja powieści dzieje się przez kilka dni na przełomie czerwca i lipca 1993 roku. Książka opisuje losy Aurelii Jedwabińskiej, znanej jako Genowefa Bombke vel Pompke z "Opium w rosole". Po śmierci matki zaczyna dziwnie się zachowywać. Unika znajomych i przyjaciół. Podkochuje się w dorosłym Maćku Ogorzałce, który jest mężem Kreski, najlepszej przyjaciółki Aurelii. Dziewczyna ma słaby kontakt z ojcem, który kiedyś zostawił ją i jej matkę, a z którym po śmierci matki zamieszkała. Wraz z Konradem Bitnerem, przypadkowo spotkanym po zakończeniu roku szkolnego, odwiedzają Martę Jedwabińską, babkę dziewczyny. Dla Aurelii jest to ucieczka od smutku. Dziewczyna zaczyna dochodzić do siebie. O jej względy zabiegają Artur, siostrzeniec Maćka Ogorzałki i Konrad. W końcu Aurelia zaczyna dogadywać się z ojcem i Kreską (której przez jakiś czas unikała z powodu komplikacji natury uczuciowej).
W powieści ukazane są też wątki rodziny Borejków. Gabriela zamartwia się swoimi córeczkami, a wkrótce wychodzi na jaw, że jest w ciąży. Przy okazji rodzinie Borejków przybywa nowy znajomy – pan Jankowiak, który najwyraźniej bardzo polubił babcię Jedwabińską.

</doc>
<doc id="733158" url="https://pl.wikipedia.org/wiki?curid=733158" title="Melassa">
Melassa

Melassa – album muzyczny Kazika Staszewskiego wydany 9 czerwca 2000. Był promowany przez trzy maxisingle: "Cztery pokoje", "Mars napada", "Gdybym wiedział to co wiem". Wersja płytowa znacząco różni się od kasetowej: nie tylko listą, ale i wersjami niektórych utworów.
Spis utworów.
wersja MC.
strona wschodnia:
strona zachodnia:
† - wersja inna niż na CD
†† - piosenka dostępna wyłącznie na kasecie

</doc>
<doc id="733166" url="https://pl.wikipedia.org/wiki?curid=733166" title="Piotr Grabowski">
Piotr Grabowski



</doc>
<doc id="733168" url="https://pl.wikipedia.org/wiki?curid=733168" title="Giragos II">
Giragos II

Giragos II – duchowny Apostolskiego Kościoła Ormiańskiego, w latach 1855-1866 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733171" url="https://pl.wikipedia.org/wiki?curid=733171" title="Larysa Mitzner">
Larysa Mitzner

Larysa Zajączkowska-Mitznerowa, pseud. "Barbara Gordon", "Maria Trzcińska", "Elżbieta Piotrowska" (ur. 7 sierpnia 1918 w Kijowie, zm. 29 grudnia 1987 w Warszawie) – polska pisarka, znana przede wszystkim jako autorka poczytnych powieści kryminalnych.
Życiorys.
Dzieciństwo spędziła w Łodzi. Podczas okupacji przebywała w Warszawie. Po wojnie pracowała w Wydziale Prasowym Urzędu Rady Ministrów, w redakcjach "Życia Warszawy", "Robotnika" i tygodnika TPPR "Przyjaźń". W latach 1944–1948 była członkiem PPS, od 1948 roku należała do PZPR.
Od 1956 pod pseudonimem Barbara Gordon pisała powieści kryminalne, lecz także obyczajowe (np. "Klika", "Niobe") i przeznaczone dla młodzieży ("Na tropie "Korsarza"", "Rozbite gniazda"). Jako tłumaczka literatury rosyjskiej współpracowała potem z wydawnictwami tzw. drugiego obiegu. Była również autorką poezji tworząc pod pseudonimem Elżbieta Piotrowska. Pośmiertnie ukazał się tom jej zapisków i wspomnień oraz zbiór późniejszych utworów poetyckich.
Była odznaczona m.in.: Krzyżem Kawalerskim Orderu Odrodzenia Polski, Złotym, Srebrnym i Brązowym Krzyżem Zasługi oraz Medalem 10-lecia Polski Ludowej (1955).
Żona dziennikarza Zbigniewa Mitznera, matka publicysty i eseisty Piotra Mitznera.

</doc>
<doc id="733172" url="https://pl.wikipedia.org/wiki?curid=733172" title="Michał II (katolikos Wielkiego Domu Cylicyjskiego)">
Michał II (katolikos Wielkiego Domu Cylicyjskiego)

Michał II (Mikael II Adżapahjan, Միքայէլ Բ. Աջապահեան) – duchowny Apostolskiego Kościoła Ormiańskiego, w latach 1833-1855 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733173" url="https://pl.wikipedia.org/wiki?curid=733173" title="Yeprem II">
Yeprem II

Yeprem II (Yeprem II Adżapahjan, Եփրեմ Բ. Աջապահեան) – duchowny Apostolskiego Kościoła Ormiańskiego, w latach 1822-1833 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733176" url="https://pl.wikipedia.org/wiki?curid=733176" title="Giragos I">
Giragos I

Giragos I – duchowny Apostolskiego Kościoła Ormiańskiego, w latach 1797-1822 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733178" url="https://pl.wikipedia.org/wiki?curid=733178" title="Nutria i Nerwus">
Nutria i Nerwus

Nutria i nerwus – dziesiąty tom z cyklu "Jeżycjady" autorstwa Małgorzaty Musierowicz. Książka wydana w roku 1994 i zilustrowana przez autorkę.
Krótko o treści.
Bohaterką powieści jest jedna z sióstr Borejko, Natalia, zwana w rodzinie Nutrią. Cicha, spokojna i niepozbierana żyje we własnym świecie, otoczona ukochanymi książkami i muzyką, nieco na uboczu rodzinnego życia. W upalne lato Gabrysia, jej najstarsza siostra (bohaterka "Kwiatu kalafiora"), wpada na niezbyt fortunny pomysł wysłania pod jej opieką na wakacje dwóch swoich córek. Róża, starsza z dziewczynek jest miła i podobna do swej ciotki, ale młodsza, złośliwa i zdolna do wszystkiego Laura, zwana Tygrysem, budzi w dorosłej Natalii lęk. Na domiar złego między dziewczynkami narasta napięcie, grożące w każdej chwili wybuchem, gdyż Róża ma coraz bardziej dosyć pełnego wyższości zachowania Tygrysa. Nutria przystaje na propozycję siostry, choć tak naprawdę najbardziej pragnie spokoju i powrotu do równowagi po burzliwym zerwaniu z Tuniem. Mimo złych przeczuć zabiera siostrzenice, gitarę i wsiada do pociągu. W trakcie podróży spotyka ją jednak niezwykła przygoda: nowa miłość.

</doc>
<doc id="733179" url="https://pl.wikipedia.org/wiki?curid=733179" title="Ramón Menéndez Pidal">
Ramón Menéndez Pidal

Ramón Menéndez Pidal (ur. 13 marca 1869 w A Coruña, zm. 14 listopada 1968 w Madrycie) – filolog, hispanista, romanista i historyk.
Od 1899 roku profesor filologii romańskiej Uniwersytetu w Madrycie. W latach (1926–1939) i od 1948 prezes Hiszpańskiej Akademii Królewskiej. W 1914 założył, a następnie wydawał: „Revista de Filologia Española”. Założyciel „Centro de Estudios Históricos” (1910), w "La España del Cid" (1929) wybornie połączył ścisłość metody naukowej z pięknem literackiego przedstawienia.
Od 1940 wydawał "Historia de España". Autor przełomowych prac z zakresu historii, języka i literatury średniowiecznej Hiszpanii.
Badał historię języka hiszpańskiego. Podzielił terytorium Hiszpanii na 5 stref językowych przed ukształtowaniem się języka kastylijskiego (Ibérica, Tartessos, Celtíberia, Galaico-Lusitana i Cantábrica). Badał wpływ języka łacińskiego na język hiszpański (Vocalismo - Neutralización).
Główne dzieła: "Manual elemental de gramática histórica española" (1904), "Orígenes del español" (1926). Sławę zyskał jako autor wzorowego wydania najstarszego zabytku literatury hiszpańskiej, "Pieśni o Cydzie": "Cantar del mío Cid: texto, gramática y vocabulario" (3 tomy, wyd. 1908 - 1911). Ponadto jest autorem cennych prac o epickiej poezji hiszpańskiej: "Poesía juglaresca y juglares" (1924—1926)).

</doc>
<doc id="733180" url="https://pl.wikipedia.org/wiki?curid=733180" title="Toros III">
Toros III

Toros III – duchowny Apostolskiego Kościoła Ormiańskiego, w latach 1784-1796 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733181" url="https://pl.wikipedia.org/wiki?curid=733181" title="Yeprem I">
Yeprem I

Yeprem I (Yeprem I Adżapahjan, Եփրեմ Ա. Աջապահեան) – duchowny Apostolskiego Kościoła Ormiańskiego, w latach 1770-1784 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733183" url="https://pl.wikipedia.org/wiki?curid=733183" title="Gabriel (katolikos Wielkiego Domu Cylicyjskiego)">
Gabriel (katolikos Wielkiego Domu Cylicyjskiego)

Gabriel (Gabriel I Adżapahjan, Գաբրիէլ Ա. Աջապահեան) – duchowny Apostolskiego Kościoła Ormiańskiego, w latach 1758-1770 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733184" url="https://pl.wikipedia.org/wiki?curid=733184" title="Michał I (katolikos Wielkiego Domu Cylicyjskiego)">
Michał I (katolikos Wielkiego Domu Cylicyjskiego)

Michał I (Mikael I Adżapahjan, Միքայէլ Ա. Աջապահեան) – duchowny Apostolskiego Kościoła Ormiańskiego, w latach 1737-1758 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733185" url="https://pl.wikipedia.org/wiki?curid=733185" title="Gougas">
Gougas

Gougas – duchowny Apostolskiego Kościoła Ormiańskiego, w latach 1731-1737 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733186" url="https://pl.wikipedia.org/wiki?curid=733186" title="Choroba Minamaty">
Choroba Minamaty



</doc>
<doc id="733189" url="https://pl.wikipedia.org/wiki?curid=733189" title="Howanes VI">
Howanes VI

Howanes VI – duchowny Apostolskiego Kościoła Ormiańskiego, w latach 1729-1730 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733192" url="https://pl.wikipedia.org/wiki?curid=733192" title="Grigor III">
Grigor III

Grigor III - duchowny Apostolskiego Kościoła Ormiańskiego, w latach 1721-1729 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733194" url="https://pl.wikipedia.org/wiki?curid=733194" title="Howanes V">
Howanes V

Howanes V (Hovhannes V Hajentsi, Յովհաննէս Ե. Հաճընցի) – duchowny Apostolskiego Kościoła Ormiańskiego, w latach 1705-1721 jeden z patriarchów tego Kościoła, Patriarcha-Katolikos Wielkiego Domu Cylicyjskiego. Jego koadiutorem w latach 1708-1701 był Petros Beriatsi.

</doc>
<doc id="733198" url="https://pl.wikipedia.org/wiki?curid=733198" title="Wodniczka pokarmowa">
Wodniczka pokarmowa



</doc>
<doc id="733199" url="https://pl.wikipedia.org/wiki?curid=733199" title="Asdwadzadour">
Asdwadzadour

Asdwadzadour (Astvadzatur I Sasuntsi – Narin, Աստուածատուր Ա. Սասունցի – Նարին) - duchowny Apostolskiego Kościoła Ormiańskiego, w latach 1693-1694 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733201" url="https://pl.wikipedia.org/wiki?curid=733201" title="Grigor II">
Grigor II

Grigor II - duchowny Apostolskiego Kościoła Ormiańskiego, w latach 1686-1695 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733203" url="https://pl.wikipedia.org/wiki?curid=733203" title="Azaria II">
Azaria II

Azaria II - duchowny Apostolskiego Kościoła Ormiańskiego, w latach 1683-1686 jeden z patriarchów tego Kościoła, Patriarcha-Katolikos Wielkiego Domu Cylicyjskiego.

</doc>
<doc id="733204" url="https://pl.wikipedia.org/wiki?curid=733204" title="Sahak I">
Sahak I

Sahak I (Sahak I Kilistsi Meykhanei, Սահակ Ա. Քիլիսցի (Մէյխանեճի, Մէյխանեճեան)) – duchowny Apostolskiego Kościoła Ormiańskiego, w latach 1674–1683 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733207" url="https://pl.wikipedia.org/wiki?curid=733207" title="Chachadour III">
Chachadour III

Chachadour III (Khachatur III Gaghatatsi Minterji, Խաչատուր Գ. Գաղատացի) – duchowny Apostolskiego Kościoła Ormiańskiego, w latach 1657-1674 jeden z patriarchów tego Kościoła, Patriarcha-Katolikos Wielkiego Domu Cylicyjskiego.
Przypisy.
 

</doc>
<doc id="733209" url="https://pl.wikipedia.org/wiki?curid=733209" title="Córka Robrojka">
Córka Robrojka

Córka Robrojka – jedenasty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 1996.
Krótko o treści.
Akcja książki toczy się w Poznaniu, między 12 lipca a 2 września 1996 roku. Bohaterka to Arabella Rojek (Bella) – szesnastoletnia dziewczyna o bardzo romantycznym i egzotycznym imieniu, pozostającym w sprzeczności z jej zdrowym rozsądkiem i zamiłowaniem do konkretu. Bisia – jak zdrobniale nazywa ją ojciec – ma talent do nauk ścisłych i z pasją trenuje karate. Jest córką Roberta Rojka, czyli Robrojka - dawnego wielbiciela Anieli Żeromskiej, który po latach bycia przez nią odtrącanym i pogardzanym ożenił się z flecistką. Artystka jednak wkrótce zmarła, osierocając malutką Bellę. Oszukany przez wspólnika Robrojek po plajcie firmy wraca z Łodzi do Poznania i zatrudnia się u dawnego kolegi Majchrzaka - niesympatycznego, zarozumiałego nuworysza. Bella przenosi się do niego i szybko nawiązuje nowe ciekawe znajomości: z dziwnym synem Majchrzaków, który nie rozstaje się ze swoją kamerą i młodym sąsiadem, który toczy z nim wieczną wojnę podjazdową. Bella, dowiadując się o dawnej miłości ojca, odczuwa zazdrość i nie zamierza dopuścić do ich spotkania. Przed domem Majchrzaków zaś, nieświadoma, że mieszka tu przyjaciel ze szkolnych lat, codziennie spaceruje z wózkiem Ida Borejko, zawczasu wtłaczając swemu synkowi Józinkowi do głowy wiedzę o świecie i dziwiąc się niezmiernie małomówności swego potomka. W tej powieści śledzimy rozwijającą się miłość Natalii Borejko i Robrojka.
Fikcja literacka.
Opisywana przez autorkę wieża spadochronowa w Parku Sołackim w Poznaniu została rozebrana ok. roku 1974, a zatem w czasach, gdy rozgrywa się akcja powieści, już nie istniała.

</doc>
<doc id="733212" url="https://pl.wikipedia.org/wiki?curid=733212" title="Inwersja czasowa fabuły">
Inwersja czasowa fabuły

Inwersja czasowa fabuły – sposób narracji, w którym wydarzenia nie są opowiadane w porządku chronologicznym, ale według innej, często pozornie dowolnej, zasady. Opowieść może więc rozpoczynać się od wydarzeń stosunkowo niedawnych, przejść do historii z przeszłości, a potem powrócić do teraźniejszości narratora. Zabieg taki w warstwie samej opowieści uzasadniany jest najczęściej kolejnością przypominania sobie zdarzeń, wypadków czy szczegółów przez opowiadającego.

</doc>
<doc id="733217" url="https://pl.wikipedia.org/wiki?curid=733217" title="François Omam-Biyik">
François Omam-Biyik

François Didier Omam-Biyik (ur. 21 maja 1966, w Sackbayeme) – kameruński piłkarz, grał na pozycji napastnika. Posiada także obywatelstwo Francji.
Kariera klubowa.
Swoją piłkarską karierę rozpoczynał w 1986 roku, w Canon Jaunde. Grał tam przez dwa lata i przeprowadził się do Francji, a jego nowym klubem był Stade Lavallois. Przez trzy sezony rozegrał 81 meczów w barwach pierwszej drużyny, 27 razy wpisując się na listę strzelców. Zaowocowało to transferem do Stade Rennais, w sezonie 1990/1991, gdzie nie zatracił skuteczności, pokonując bramkarzy czternastokrotnie, w 38 spotkaniach. Kolejnymi jego klubami były AS Cannes i Olympique Marsylia (strzelił gola w eliminacjach do Ligi Mistrzów, w meczu z Glentoranem Belfast, wygranym przez OM 3:0. Następnie na trzy sezony przeszedł do RC Lens, gdzie przez pewien czas grał ze swoimi rodakami, Piusem Ndiefi i Marcem-Vivienem Foé. W sezonie 1994/1995 Lens z Biyikiem w składzie zajęło 5. miejsce, gwarantujące udział w Pucharze UEFA, jednak zanim rozgrywki się rozpoczęły, piłkarz odszedł do Club América, strzelająć 36 bramek, w 47 meczach, co było prawdziwym popisem umiejętności. Następny sezon w meksykańskim klubie również był tak udany, chociaż nie aż tak, jak poprzedni (28/13). Później, u schyłku swojej kariery grał w takich klubach, jak: Atlético Yucatán, UC Sampdoria, Puebla FC, oraz LB Châteauroux, w którym zakończył karierę, rozgrywając jedynie 3 mecze, w pożegnalnym sezonie.
Debiuty:
Ligue 1, 27 lipca 1987, podczas meczu Toulouse FC 1-0 Stade Lavallois.
Serie A, 22 lutego 1998, podczas meczu UC Sampdoria 0-3 Udinese Calcio.
Mistrzostwa Świata.
Jean François Omam-Biyik rozegrał 66 meczów w reprezentacji Kamerunu. Trzy razy brał udział w Mistrzostwach Świata (1990, 1994 i 1998). Najlepszym momentem w jego karierze była bramka, która dała historyczne zwycięstwo nad reprezentacją Argentyny. Gol padł po strzale głową, a łatwa do obrony piłka wypadła z rąk Nery'emu Pumpido i bramkarz musiał ją wyjąć z siatki. Był to mecz inaugurujący MŚ 90 we Włoszech, rozgrywany na San Siro, a Afrykanie kończyli ten mecz w 9. Czerwone kartki ujrzeli: brat Omama Biyika – Andre Kana-Biyik (jeszcze przed strzeleniem bramki na 1:0) i Benjamin Massing, za faul na Claudio Canniggi w końcówce meczu. Na następną bramkę w MŚ musiał czekać do 1994 roku, kiedy to pokonał szwedzkiego bramkarza, dając Kameruńczykom prowadzenie 2:1, jednak w 76 minucie Martin Dahlin wyrównał i w Los Angeles doszło do podziału punktów.
Mecz pożegnalny.
Około 15,000 fanów przyszło na Estadio Azteca, arenę Mistrzostw Świata w 1970 i 1986 roku, żeby zobaczyć Omama-Biyika w akcji, po raz ostatni. Naprzeciwko siebie stanęły dwie drużyny.
"Ameryka z 1994: Adrián Chávez (Alejandro García, 47), Juan Hernández (Francisco Sánchez, 53), Enrique Rodón (José Luis Salgado, 52), Luis Felipe Peña (Jean Claude Pagal, 50), Edson Astivia, Guillermo Naranjo (Raúl Gutiérrez, 50), Isaac Terrazas, Raúl Rodrigo Lara, Joaquín del Olmo (Rafael Bautista, 59), Luis Roberto Alves (Pedro Pineda, 55) y Francois Omam Biyik (Antoir Biyik, 80). Trener: Alex Domínguez."
"Przyjaciele Biyika: Jacques Songo’o (Hugo Pineda, 46), Obame, Aurelio Rivera (Alí Fernández, 60/Daniel Alberto Brailovsky, 80), Jorge Campos (Hugo Santana, 40), Fernando Martell (Salim Chartouni, 57), Porfirio Jiménez, Kana Biyik (Fernando Dávila, 22), Alberto García Aspe, Cyrille Makanaky (Martín Yamasaky, 28), Ricardo Peláez (Marco Antonio Figueroa, 46) y Carlos Hermosillo (Luis Arturo Hernández, 46). Trener: Leonardo Cuéllar."
Mecz przebiegał w znakomitej atmosferze, a 38 letni Francois zaprezentował nieznaczną część talentu, która umożliwiła mu grę na wysokim poziomie, przez wiele lat. Mecz zakończył się wynikiem 4:3 dla zespołu z Ameryki Południowej, a Omam-Biyik, zmieniony przez swojego syna – Antoira, który strzelił bramkę w 79 minucie spotkania, został nagrodzony owacjami na stojąco. Podczas opuszczania boiska, chcąc podziękować kibicom, pokazał koszulkę z napisem „Gracias Mexico”. Po meczu, piłkarz wyznał, że jednym z jego marzeń jest powrót na Estadio Azteca w roli trenera Aguials of America.

</doc>
<doc id="733223" url="https://pl.wikipedia.org/wiki?curid=733223" title="Peter Odemwingie">
Peter Odemwingie

Peter Osaze Odemwingie (ur. 15 lipca 1981 w Taszkencie) – nigeryjski piłkarz grający na pozycji napastnika. Posiada także obywatelstwo rosyjskie.
Kariera klubowa.
Odemwingie urodził się w Taszkencie – stolicy Uzbekistanu. Piłkarską karierę zaczynał jednak w Rosji w drużynie juniorskiej CSKA Moskwa. Mając 18 lat opuścił Rosję i wyjechał do Nigerii zostając piłkarzem Bendel Insurance FC. W drużynie tej zadebiutował w 2000 roku, ale grając w niej przez 3 lata nie osiągnął większych sukcesów. Najwyższe miejsce, jakie zajął przez ten okres klub z miasta Benin to 5. w roku 2002. Zimą 2003 Odemwingie powrócił do Europy i trafił do belgijskiego klubu R.A.A. Louviéroise. W rundzie wiosennej zdobył 2 gole w 14 meczach, a także mocno przyczynił się do zdobycia przez ten zespół Pucharu Belgii – La Louviére wygrało wówczas 3:1 z Sint-Truidense VV. W sezonie 2003/2004 Peter zagrał jeszcze lepiej zdobywając 5 bramek w 27 meczach i pomógł drużynie w zajęciu wysokiego jak na ten klub 8. miejsca w Eerste Klasse. W Pucharze UEFA zdobył swojego premierowego gola w zremisowanym 1:1 meczu pierwszej rundy z Benficą Lizbona. W rewanżu było 1:0 dla Benfiki i to Portugalczycy awansowali do następnej fazy rozgrywek. W sezonie 2004/2005 Odemwingie zdołał zagrać w 3 meczach i zdobyć 2 gole w lidze belgijskiej, po czym w sierpniu został kupiony przez Lille OSC, podpisując z tym klubem 4-letni kontrakt. Miał oferty z Feyenoordu, Fulhamu i FC Schalke 04, ale wybrał właśnie francuski klub.
W Lille zadebiutował 11 września w wygranym 1:0 meczu z OGC Nice, gdy w 62. minucie został zmieniony przez Matta Moussilou. Swoją pierwszą bramkę natomiast zdobył w 13. kolejce Ligue 1 w wygranym 1:0 wyjazdowym meczu z FC Istres. W sezonie tym zagrał jednak tylko w 20 meczach (zdobył w nich 4 bramki), gdyż pozycja Moussilou w ataku Lille była niepodważalna. Odemwingie wystąpił także w 6 meczach Pucharu UEFA, w którym to Lille doszło do 1/8 finału, gdzie odpadło z inną francuską drużyną AJ Auxerre. W lidze natomiast piłkarze Lille z Peterem osiągnęli wielki sukces, jakim było zdobycie wicemistrzostwa Francji. W sezonie 2005/2006 to już nie Moussilou, a właśnie Odemwingie był najlepszym piłkarzem zespołu. Zdobył 14 bramek w Ligue 1, a jego drużyna zajęła wysokie 3. miejsce za Olympique Lyon i Girondins Bordeaux. Więcej goli od Nigeryjczyka strzelił tylko Pedro Pauleta – 21. Z Odemwingie Lille awansowało także do fazy grupowej Ligi Mistrzów. W grupie D zajęło 3. miejsce i awansowało do Pucharu UEFA. Tam Peter zagrał w 3 meczach i zdobył 1 bramkę, a Lille ponownie odpadło w 1/8 tym razem po dwumeczu z późniejszym zdobywcą pucharu, Sevilla FC. W sezonie 2006/2007 Peter już zdążył też błysnąć. 13 sierpnia w meczu z RC Lens ustrzelił pierwszego swojego hat-tricka na francuskich boiskach, jego drużyna wygrała 4:0. W fazie grupowej Ligi Mistrzów zdobył natomiast 2 gole – z Anderlechtem (2:2) oraz z AC Milan (2:0). Lille po raz pierwszy w historii awansowało do 1/8 finału.
Latem 2007 za 10 milionów euro Odemwingie przeszedł do Lokomotiwu Moskwa.
Kariera reprezentacyjna.
Ojciec Petera jest Nigeryjczykiem, matka Rosjanką, a Peter urodził się w Uzbekistanie, więc mógł reprezentować jedno z tych trzech państw. Wybrał występy w reprezentacji Nigerii, w której zadebiutował 5 maja 2002 w wygranym 3:0 meczu z Kenią. Był bliski wyjazdu na finały Mistrzostw Świata 2002, ale ostatecznie selekcjoner Festus Onigbinde nie powołał go do 23-osobowej kadry. Do kadry wrócił po roku. Z Nigerią wystąpił w Pucharze Narodów Afryki 2004. W meczu z reprezentacją RPA zdobył 2 bramki (swoje pierwsze w kadrze), a „Super Orły” wygrały 4:0. Nigeryjczycy z Odemwingie w składzie dotarli do półfinału rozgrywek, w którym przegrali z Tunezją po rzutach karnych (3:5). W meczu o trzecie miejsce z Mali Odemwingie zdobył swoją trzecią bramkę w tym turnieju, a Nigeria wygrała 2:1. W następnym turnieju o Puchar Narodów Afryki 2006 Odemwingie nie wystąpił.
W 2008 został dodatkowo włączony do reprezentacji U-23 na Igrzyska Olimpijskie w Pekinie, gdzie Nigeria zdobyła srebrny medal.

</doc>
<doc id="733224" url="https://pl.wikipedia.org/wiki?curid=733224" title="Porcelana Śląska">
Porcelana Śląska

Porcelana Śląska Park (wcześniejsze nazwy: „Giesche” Fabryka Porcelany SA, Zakłady Porcelany „Bogucice”) – Park Przemysłowo Technologiczny mieszczący się w dawnej Fabryce Porcelany w Katowicach, w dzielnicy Zawodzie
Historia.
Historia Porcelany Śląskiej sięga trzeciego dziesięciolecia XX wieku. W 1922 roku, w Roździeniu, obecnie część dzielnicy Katowic: Szopienice-Burowiec, powstała pierwsza na Górnym Śląsku niewielka fabryka porcelany, założona przez braci: Ryszarda i Józefa Czudayów, z których głównym inicjatorem działań w dziedzinie produkcji porcelany był Ryszard. Wytwórnia nosiła nazwę „Elektro-Porcelana-Czudaywerke”. Produkowano w niej głównie porcelanę techniczną i prawdopodobnie stołową.
Z tej firmy około roku 1923 roku powstała: „Giesche” Fabryka Porcelany SA dawniej Czuday. Dyrektorem został Ryszard Czuday, on też prowadził budowę nowej fabryki i zajął się adaptacją budynków na zakupionym terenie po byłej wytwórni pasz w Bogucicach. Udziałowcami w spółce w tym okresie byli bracia Czuday (49%) i Giesche SA (51%) w Katowicach. W 1926 roku nowym udziałowcem firmy został amerykański koncern Harrimana. Kapitał jakim zasilił spółkę został przeznaczony przede wszystkim na rozbudowę i unowocześnienie fabryki. Dokonano też wiele zmian organizacyjnych. W następstwie tych wydarzeń dyrektor Richard Czuday odszedł z firmy i założył własną wytwórnię porcelany pod nazwą „Czuday”” na terenie dawnej huty cynku w Bykowinie. Nazwa wytwórni w Bogucicach uległa zmianie, a mianowicie skrócono ją o człon „dawniej Czuday” i brzmiała: „Giesche” Fabryka Porcelany SA ("Giesche Porzellanfabrik AG"). W czasie II wojny światowej fabryka nie przerwała produkcji i przeszła pod zarząd niemiecki. W 1945 roku z powodu działań wojennych zakład unieruchomiono. Po wojnie wytwórnia została upaństwowiona i wznowiła produkcję. Do 1952 roku stosowano przedwojenną sygnaturę „Giesche” fabryka porcelany S.A.
Po 1952 roku fabryka nosiła nazwę "Zakłady Porcelany Bogucice". W tym też czasie zniszczono około 85% infrastruktury intelektualnej fabryki (modele, fasony, rysunki techniczne i modelarskie), zastępując ją nową infrastrukturą.
W latach 1952–1993 fabryka sygnowała swoje wyroby „Porcelana Bogucice”. W 1994 roku w związku z trudnościami finansowymi fabryka została zamknięta. Wykupiona następnie przez Porcelanę Śląską Sp. z o.o., po generalnym remoncie i wymianie pieców wznowiła produkcję z początkiem 1995 roku. 
Do momentu ogłoszenia upadłości w roku 2009, wytwórnia produkowała pod nazwą „Porcelana Śląska”, używając także w połowie lat 90. XX wieku sygnatury „Giesche”.
Zabudowania i wyposażenie.
W 1923 roku na terenie byłej wytwórni pasz w Bogucicach, dyrektor Ryszard Czuday rozpoczął adaptację starych pomieszczeń i budowę nowych budynków do produkcji porcelany. Fabrykę usytuowano wzdłuż linii kolejowej. Zabudowę stanowił kompleks budynków dwu i trzykondygnacyjnych na rzucie prostokąta, pokrytych dachem dwuspadowym. Nad zabudowaniami górowały trzy kominy fabryczne i wieża. Wytwórnia posiadała sześć pieców okresowych tzw. ulowych do wypalania wyrobów porcelanowych na biskwit i piece muflowe do wypalania dekoracji. W 1929 zmechanizowana fabryka posiadała już 9 pieców i zatrudniała 650 pracowników.
W latach 1998–1999 kiedy właścicielem była Porcelana Śląska, charakter produkcji z technologii ręcznej czyli tzw. mokrego formowania zmieniono na bardziej ekonomiczne prasowanie izostatyczne na zimno. Wymieniono też stare, energochłonne piece do wypalania dekoracji. 
Obecnie nieużytkowane zabudowania popadają w ruinę.
Wyroby.
Fabryka rozpoczęła swoją działalność od produkcji naczyń użytkowych oraz porcelany technicznej i laboratoryjnej. W początkowym okresie dział elektroporcelany (produkowano m.in.: izolatory, bezpieczniki, rolki izolacyjne, rozetki) był działem wiodącym zakładu. Na przełomie trzeciego i czwartego dziesięciolecia XX wieku nastąpiła równowaga w produkcji porcelany użytkowej i technicznej, zaś w połowie lat 40. XX wieku produkcją wiodącą zakładu była porcelana stołowa.
W fabryce produkowano serwisy obiadowe, kawowe do herbaty: sześcio-, dwunastoosobowe i dwuosobowe, również komplety składające się z wielu zestawów, komplety na produkty sypkie i przyprawy, pojedyncze naczynia np. kosze na chleb lub kruche ciasteczka, czy rzadko spotykane naczynie do podgrzewania dań. Produkowano również zestawy okolicznościowe, które w zależności od potrzeb składały się z różnej liczby naczyń.
Cechą która charakteryzowała takie zestawy była dekoracja upamiętniająca jakieś wydarzenie np. 25-lecie danego zakładu, ćwierćwiecze pracy w jakieś instytucji, czy z okazji srebrnych godów. W fabryce wyprodukowano również komplet obiadowo-kawowy dla Wojskowej Składnicy Tranzytowej na Westerplatte. Fragmenty tej używanej i częściowo zniszczonej porcelanowej zastawy, zostały odnalezione w 2008 roku i trafiły do Muzeum II Wojny Światowej w Gdańsku.
Zakład prowadził również produkcję galanterii dekoracyjnej były to: figurki zwierzęce, kobiet, pojedyncze talerze, bombonierki, flakoniki i wazony.
Zastawy stołowe produkowane były w wielu wersjach np. w tonacji białej i kości słoniowej. Zestawy cechowała różnorodność. Jedne były bardzo dekoracyjne, inne o skromniejszym deseniu. Były więc droższe i tańsze zastawy. Tak więc fabryka dawała możliwość zakupu swoich wyrobów niezależnie od stopnia zamożności.
Spółka Giesche zatrudniała wielu ludzi i porcelanę gorszej jakości sprzedawała pracownikom po bardziej przystępnych cenach. Wiele wyrobów porcelanowych, które wcześniej były traktowane jako symbol luksusu, prestiżu i pomyślności, trafiło do codziennego użytku w rodzinach robotniczych. W śląskich domach można jeszcze dziś zobaczyć egzemplarze produkowanej przed II wojną światową porcelany Gieschego. 
Podobnie kontynuująca tradycje górnośląskiej manufaktury „Porcelana Śląska” (w okresie od 1994 do 2009) oferowała produkty w różnych przedziałach cenowych – począwszy od wyrobów ekskluzywnych, po wyroby dostosowane cenowo dla mniej zamożnych klientów.
Obecnie w sklepach można jeszcze zakupić około 20 fasonów porcelany stołowej zdobionej ponad 200 rodzajami dekoracji. W ofercie znajdują się zestawy obiadowe, garnitury do kawy i herbaty, a także zestawy mieszane, z dekoracja naszkliwną i wszkliwną (odporną na zmywanie, nadającą się do zmywarek i kuchenek mikrofalowych).
Stan dzisiejszy.
Obecnie Porcelana Śląska Sp. z o.o. już nie istnieje, ponieważ z powodu trudności finansowych ogłoszono jej upadłość. Pracę w fabryce straciło około 400 osób. Jednakże w sklepach wciąż jeszcze można zakupić porcelanę sygnowaną znakiem Fabryki z tym, że obecnie produkowana jest w różnych fabrykach porcelany w Polsce i za granicą a w Bogucicach już tylko zdobiona i sprzedawana jako Porcelana Bogucice.
W 2012 roku kompleks historycznej fabryki porcelany został kupiony przez nową spółkę Porcelana Śląska. Swoje miejsce w tych murach znalazła również Fundacja Giesche, która organizuje w tym miejscu Park Przemysłowo-Technologiczny PORCELANA ŚLĄSKA PARK. 
Rok 2015 to początek nowej ery, widoczny już dla każdego, ponieważ 2 budynki po generalnych przebudowach zyskały nowy blask. Stary budynek dyrekcji fabryki, przeistoczył się w prostą czarną, elegancką bryłę, a jeden z ceglanych budynków zyskał wraz z oczyszczeniem elewacji nową funkcję. 
Cały teren fabryki nieustająco jest porządkowany a kolejne elementy infrastruktury remontowane. Pojawił się nowy sklep z porcelaną, sklepy z wyposażeniem wnętrz, w których można skorzystać z porad architektów. Są też Centrum Dizajnu i Galeria Giesche, w której organizowane są imprezy kulturalne.

</doc>
<doc id="733226" url="https://pl.wikipedia.org/wiki?curid=733226" title="Joe Johnson (koszykarz)">
Joe Johnson (koszykarz)

Joe Marcus Johnson (ur. 29 czerwca 1981 w Little Rock) – amerykański koszykarz, grający na pozycji rzucającego obrońcy.
W 1999 wystąpił w meczu wschodzących gwiazd - Nike Hoop Summit.
Został wybrany z numerem 10 w drafcie NBA w 2001 przez zespół Boston Celtics. W swoim pierwszym sezonie rozegrał 48 meczów, osiągając średnią 6,3 punktu na mecz, mając tym samym udział w pierwszym od sezonu 95/96 awansie Boston Celtics do fazy play-off. Jeszcze w sezonie 2001/2002 przeniósł się do Phoenix Suns. Z roku na rok stawał się coraz lepszym zawodnikiem, ostatni sezon w barwach "Słońc" kończąc ze średnią 17,1 punktów na mecz i celnością rzutów za 3 punkty 47,8%. W roku 2005 trafił do zespołu Atlanta Hawks. Już w pierwszym sezonie w nowych barwach był liderem "Jastrzębi" pod względem średniej liczby punktów na mecz (20,2), asyst na mecz (6,5), przechwytów na mecz (1,26), sumy trafionych rzutów za 3 (128) i średniej liczby minut spędzonych na boisku (40,7). Był jedynym zawodnikiem swego zespołu, który grał we wszystkich 82 spotkaniach sezonu zasadniczego. Swoje pierwsze triple-double zanotował 1 lutego 2006 w meczu przeciwko Charlotte Bobcats, uzyskując 15 punktów, 10 zbiórek i 11 asyst. W sezonie 2006/2007 osiągnął średnią punktów na mecz 25. 2 lipca 2012 roku został wymieniony do Brooklyn Nets.
16 grudnia 2013 wyrównał rekord sezonu zasadniczego NBA, trafiając 8 celnych rzutów za 3 punkty w trakcie jednej kwarty (3) spotkania. Rezultat ten został poprawiony w 2015 przez Klaya Thompsona.
25 lutego 2016 został zwolniony przez klub Brooklyn Nets. 27 lutego 2016 podpisał kontrakt z Miami Heat. 8 lipca 2016 podpisał umowę Utah Jazz.
8 lutego 2018 trafił do Sacramento Kings w wyniku wymiany z udziałem trzech zespołów (oprócz Kings także Cavaliers i Jazz). Trzy dni później został zwolniony. 14 lutego podpisał umowę do końca sezonu z Houston Rockets.
19 września 2019 zawarł kontrakt z Detroit Pistons. 21 października opuścił klub.
22 grudnia 2021 dołączył po raz kolejny w karierze do Boston Celtics. Po wygaśnięciu umowy opuścił klub.

</doc>
<doc id="733228" url="https://pl.wikipedia.org/wiki?curid=733228" title="XDoclet">
XDoclet

XDoclet – otwarta biblioteka pozwalająca na programowanie zorientowane na atrybuty w języku Java poprzez wstawianie specjalnych znaczników Javadoc.
Jest dostarczana ze zbiorem predefiniowanych znaczników ułatwiających kodowanie z wykorzystaniem różnych technologii, między innymi: Java Enterprise Edition, usługa sieciowa, portlet itp.
Przykład.
Typowy komentarz XDoclet może wyglądać w następujący sposób:
 * This is the Account entity bean. It is an example of how to use the
 * EJBDoclet tags.
 * @see Customer
 * @ejb.bean
 * name="bank/Account"
 * type="CMP"
 * jndi-name="ejb/bank/Account"
 * local-jndi-name="ejb/bank/LocalAccount"
 * primkey-field="id"
 * schema = "Customers"
 * @ejb.finder
 * signature="java.util.Collection findAll()"
 * unchecked="true"
 * @ejb.finder signature="java.util.Collection findByName(java.lang.String name)" 
 * unchecked="true"
 * query= "SELECT OBJECT(o) FROM Customers AS o WHERE o.name
 * LIKE ?1"
 * @ejb.transaction
 * type="Required"
 * @ejb.interface
 * remote-class="test.interfaces.Account"
 * @ejb.value-object
 * match="*"
 * @version 1.5

</doc>
<doc id="733233" url="https://pl.wikipedia.org/wiki?curid=733233" title="Miasteczko (serial telewizyjny)">
Miasteczko (serial telewizyjny)

Miasteczko – polski serial telewizyjny, emitowany od 27 marca 2000 do 3 października 2001 w telewizji TVN. Był autorskim pomysłem stacji. Miejsca plenerowe to Warszawa, Konstancin, Serock.
Reżyseria: Marek Brodzki, Tomasz Hynek, Maciej Wojtyszko.
Scenariusz: Manuela Gretkowska, Piotr Pietucha, Agnieszka Krakowiak, Jacek Kondracki.

</doc>
<doc id="733239" url="https://pl.wikipedia.org/wiki?curid=733239" title="Francois Omam-Biyik">
Francois Omam-Biyik



</doc>
<doc id="733241" url="https://pl.wikipedia.org/wiki?curid=733241" title="Łasuch literacki">
Łasuch literacki

Łasuch literacki, czyli ulubione potrawy moich bohaterów – przepisy kulinarne i wnikliwe komentarze – książka Małgorzaty Musierowicz, zawierająca przepisy na potrawy, które jedzą bohaterowie cyklu powieściowego "Jeżycjada" oraz uwagi odnośnie do postaci i wydarzeń z jej książek. Przepisy pochodzą ze zbiorów Małgorzaty Musierowicz i były przez nią wykorzystywane. Dzieło zawiera ilustracje wykonane przez autorkę.
Treść.
Książka obejmuje potrawy (dania obiadowe, ciasta, desery) spożywane przez bohaterów Jeżycjady w sześciu pierwszych tomach:

</doc>
<doc id="733247" url="https://pl.wikipedia.org/wiki?curid=733247" title="Nowa Prawica">
Nowa Prawica



</doc>
<doc id="733248" url="https://pl.wikipedia.org/wiki?curid=733248" title="Nowa Lewica (ruch polityczny)">
Nowa Lewica (ruch polityczny)



</doc>
<doc id="733252" url="https://pl.wikipedia.org/wiki?curid=733252" title="Widmo (matematyka)">
Widmo (matematyka)

Widmo (elementu algebry) – dla danego elementu formula_1 (zwykle zespolonej) algebry z jedynką formula_2 zbiór
przy czym formula_4 oznacza grupę elementów odwracalnych w algebrze formula_5 oraz formula_6 jedynkę w tej algebrze. Widmo definiuje się także dla elementów algebr, które nie mają jedynki, traktując dany element jako element algebry po dołączeniu jedynki.
Widmo elementu "a" w pewnej algebrze "A" oznacza się również symbolem formula_7 jeżeli z góry wiadomo o jakiej algebrze jest mowa. Często, pod pojęciem widma rozumie się widmo operatora ograniczonego na pewnej przestrzeni Banacha formula_8 traktowanego jako element algebry Banacha wszystkich operatorów ograniczonych na formula_9 Definicja widma ma również sens dla nieograniczonych operatorów domykalnych (określonych, na przykład, na gęstych podprzestrzeniach danej przestrzeni Banacha).

</doc>
<doc id="733254" url="https://pl.wikipedia.org/wiki?curid=733254" title="Wzór Nernsta">
Wzór Nernsta



</doc>
<doc id="733257" url="https://pl.wikipedia.org/wiki?curid=733257" title="Grand Prix Austrii na Żużlu 1995">
Grand Prix Austrii na Żużlu 1995

Wyniki Grand Prix Austrii, drugiej eliminacji Mistrzostw Świata Grand Prix w sezonie 1995.
To jak dotąd jedyne zawody o Wielką Nagrodę Austrii.
Lista startowa.
Stawkę 17 stałych uczestników Grand Prix uzupełnił z dziką kartą Franz Leitner. Kontuzjowanego Josha Larsena ponownie zastąpił Mikael Karlsson. W nawiasach podano numery stałe.
Opis.
Wielką Nagrodę Austrii zgarnął Amerykanin Billy Hamill. Drugie miejsce zajął obrońca tytułu Tony Rickardsson, który objął prowadzenie w klasyfikacji generalnej. Jedyny Polak Tomasz Gollob zajął 8 lokatę i spadł na 4 miejsce w klasyfikacji.

</doc>
<doc id="733260" url="https://pl.wikipedia.org/wiki?curid=733260" title="...To Be Loved">
...To Be Loved

...To Be Loved – pierwszy singel grupy Papa Roach pochodzący z płyty "The Paramour Sessions" wydanej 7 sierpnia 2006.
Opis teledysku.
Akcja klipu toczy się w sali, gdzie Papa Roach w towarzystwie swoich fanów wykonują piosenkę "...To Be Loved". Scenografia klipu opiera się głównie na sztucznych ogniach, confetti i skąpo ubranych dziewczynach. Na początku klipu można obejrzeć epizod z Cobym, podwożącym kilka dziewczyn na imprezę.
Informacje dodatkowe.
Utwór "To Be Loved" był w latach 2006-2009 piosenką promującą poniedziałkowe gale RAW wrestlingowej organizacji WWE.
Został także użyty w zwiastunie filmu "Never back down!" ("Po prostu walcz!").

</doc>
<doc id="733262" url="https://pl.wikipedia.org/wiki?curid=733262" title="Antoni Benedykt Lubomirski">
Antoni Benedykt Lubomirski

Antoni Benedykt Konstanty Lubomirski herbu Szreniawa bez Krzyża (ur. po 18 maja 1718 roku – zm. 25 lipca 1761 roku) – miecznik wielki koronny w 1754 roku, generał lejtnant wojsk koronnych od 1753 roku, generał major wojsk koronnych od 1743 roku, komendant Regimentu Piechoty hetmańskiego w latach 1743-1761, poseł, jeden z działaczy stronnictwa „republikańskiego”, protegowany Francji, starosta kazimierski w 1728 roku, starosta barski od 1727 roku, starosta lipieński w 1733 roku.
Życiorys.
Syn Jerzego Dominika Lubomirskiego i jego drugiej żony Marianny z Tarłów, chrzczony w kościele św. Trójcy benedyktynek radomskich, przez biskupa Konstantego Feliksa Szaniawskiego,
Poseł województwa lubelskiego na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na tym sejmie. Jako deputat województwa lubelskiego podpisał "pacta conventa" Stanisława Leszczyńskiego w 1733 roku. Podpisał elekcję Stanisława Leszczyńskiego (1733), był konsyliarzem i delegatem województwa podolskiego w konfederacji dzikowskiej. Później pogodził się z Augustem III Sasem.
Wielokrotny poseł na sejm, mówca. Poseł na sejm nadzwyczajny pacyfikacyjny 1736 roku z województwa bracławskiego. Na sejmie w 1738 r. żądał wyjścia wojsk rosyjskich. Poseł na sejm 1740 roku z województwa bracławskiego. W 1744 roku domagał się zwiększenia liczby żołnierzy. Będąc marszałkiem sejmu w 1746 roku i nie mogąc przeprowadzić żadnej ustawy, nazwał go „zgromadzeniem bezdusznym".
Jako poseł ziemi czerskiej na sejmie w 1748 roku wygłosił wiele mów w sprawie reform ekonomicznych i wojskowych, a także przeciw liberum veto.
Poseł na sejm 1761 roku z województwa bełskiego.

</doc>
<doc id="733267" url="https://pl.wikipedia.org/wiki?curid=733267" title="Porcelana Bogucice">
Porcelana Bogucice



</doc>
<doc id="733268" url="https://pl.wikipedia.org/wiki?curid=733268" title="Porcelana Giesche">
Porcelana Giesche



</doc>
<doc id="733269" url="https://pl.wikipedia.org/wiki?curid=733269" title="Hucisko (Gdańsk)">
Hucisko (Gdańsk)

Hucisko (niem. Silberhütte, kaszb. "Strzébrznô Hëta") – ulica i wiadukt nad torami kolejowymi oraz skrzyżowanie przylegające do niego w Gdańsku. Pełni bardzo ważną rolę w systemie komunikacyjnym w dzielnicy Śródmieście, gdyż jest centralnym wiaduktem łączącym Wały Jagiellońskie) z ulicą 3 Maja, a co za tym idzie: Główne Miasto z jednostką terytorialną Nowe Ogrody, w której znajdują się m.in. Szpital Wojewódzki, Urząd Miejski i Sąd Okręgowy.
Na Hucisku zatrzymują się tramwaje linii 10 (Nowy Port – Brętowo PKM) oraz 12 (Oliwa – Ujeścisko/Lawendowe Wzgórze).
Hucisko łączy także pośrednio całe Śródmieście z dzielnicami południowo-zachodnimi miasta takimi jak Siedlce, Suchanino czy Wzgórze Mickiewicza, a do czasu wybudowania równoległego wiaduktu znajdującego się 500 m na południe oraz całej Trasy W-Z było obciążone także ruchem w kierunku Chełmu i osiedli południowych.
Historia.
Ulica została zbudowana po zniwelowaniu nowożytnych wałów obronnych miasta. Nazwa pochodzi od czynnych w tym miejscu – od XV wieku do co najmniej 1805 r. – warsztatów obróbki srebra, należących do cechu złotników Głównego Miasta.

</doc>
<doc id="733271" url="https://pl.wikipedia.org/wiki?curid=733271" title="Giesche Porzellanfabrik">
Giesche Porzellanfabrik



</doc>
<doc id="733275" url="https://pl.wikipedia.org/wiki?curid=733275" title="Widmo ciągłe (matematyka)">
Widmo ciągłe (matematyka)



</doc>
<doc id="733277" url="https://pl.wikipedia.org/wiki?curid=733277" title="Hampden Park">
Hampden Park

Hampden Park – szkocki stadion narodowy mieszczący się w Glasgow. Na tym stadionie swoje spotkania rozgrywa drużyna piłkarska Queen’s Park F.C.
Historia.
Inauguracja tego liczącego dzisiaj ponad 100 lat stadionu miała miejsce 31 października 1903 roku. Wówczas miejscowa drużyna Queen’s Park F.C. pokonała Celtic Glasgow. Hampden Park jest obecnie narodowym stadionem reprezentacji Szkocji. W 1937 r. na tym stadionie został ustanowiony rekord frekwencji kiedy to międzynarodowe spotkanie Szkocji z Anglią obejrzało 149 415 fanów. Rekord ten został pobity dopiero 13 lat później na brazylijskiej Maracanie.
Tragedia na Hillsborough, kiedy to w meczu FA Cup pomiędzy Liverpool F.C. a Nottingham Forrest zginęło 96 kibiców, uświadomiła konieczność zmian na boiskach w całej Wielkiej Brytanii. Dotknęło to również stadionu Hampden Park, który został zmodernizowany – głównie w celu ograniczenia liczby miejsc w postaci krzesełek.
W 2021 roku stadion był jedną z aren goszczących mecze Euro 2020.
Ważne mecze.
Londyn 2012.
Hampden Park był jednym z sześciu stadionów używanych podczas turniejów piłkarskich Letnich Igrzysk Olimpijskich 2012 i zarazem jedyną areną tych igrzysk w Szkocji. W turnieju męskim odbyły się na nim trzy mecze fazy grupowej:
W turnieju kobiecym rozegrano na nim cztery mecze fazy grupowej, a także jeden mecz ćwierćfinałowy:

</doc>
<doc id="733283" url="https://pl.wikipedia.org/wiki?curid=733283" title="Antoni Lubomirski (1718–1782)">
Antoni Lubomirski (1718–1782)

Antoni Lubomirski herbu Szreniawa bez Krzyża (ur. 1718, zm. 8 marca 1782) – kasztelan krakowski 1779–1782, wojewoda krakowski 1778–1779, wojewoda lubelski 1752–1778, generał-lejtnant wojsk koronnych w 1752 roku, strażnik wielki koronny 1748–1752, generał major od 1746, starosta jasielski i opatowski, starosta medycki w 1772 roku, książę Świętego Cesarstwa Rzymskiego. Marszałek dworu królewicza Karola od 1752. Właściciel Przeworska. W 1750 odznaczony Orderem Orła Białego, kawaler bawarskiego Orderu Świętego Huberta od 1737.
Wierny poplecznik Wettynów. Za panowania Augusta III Sasa był członkiem frakcji dworskiej stronnictwa starorepublikańskiego. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny.
Syn Józefa Lubomirskiego, wojewody czernihowskiego, i Teresy Mniszchówny. Brat Stanisława, marszałka wielkiego koronnego. Mąż 1.v. Apolonii Ustrzyckiej, a po rozwodzie 2. v. Zofii z Krasińskich, wdowie po Janie Tarło.
Bronił zwłaszcza interesów ks. Karola Krystiana, podał szereg projektów reform gospodarczych.
W czasie ostatniego bezkrólewia zwalczał Stanisława Augusta Poniatowskiego, potem pozostawał w styczności z konfederacją barską.
12 marca 1768 wraz z żoną, Zofią z Korwin-Krasińskich, ufundował kościół Matki Bożej Śnieżnej w Przeworsku oraz klasztor ss. szarytek.

</doc>
<doc id="733285" url="https://pl.wikipedia.org/wiki?curid=733285" title="Wyższa Szkoła Ekonomiczna w Białymstoku">
Wyższa Szkoła Ekonomiczna w Białymstoku

Wyższa Szkoła Ekonomiczna w Białymstoku – niepubliczna uczelnia w Białymstoku istniejąca od 1996 roku.
Kierunki nauczania.
Uczelnia kształci na 4 kierunkach:
Struktura organizacyjna.
W WSE istnieje 5 katedr: 
oraz Studium Języków Obcych i Studium Wychowania Fizycznego.

</doc>
<doc id="733287" url="https://pl.wikipedia.org/wiki?curid=733287" title="Desant powietrzny">
Desant powietrzny

Desant powietrzny - wojska przerzucane drogą powietrzną na tyły przeciwnika celem wykonania zadania bojowego. Z punktu widzenia rozmachu i celów desanty powietrzne dzielą się na taktyczne, operacyjne i strategiczne, w zależności zaś od sposobu wysadzenia na spadochronowe, lądujące i kombinowane (np z wykorzystaniem metody Fast-rope).

</doc>
<doc id="733288" url="https://pl.wikipedia.org/wiki?curid=733288" title="Alcázar de San Juan">
Alcázar de San Juan

Alcázar de San Juan – miasto w środkowej Hiszpanii, w regionie Kastylia-La Mancha, w północno-wschodniej części prowincji Ciudad Real.
Węzłowa stacja kolejowa skupiająca linie w kierunku Madrytu, Albacete oraz Manzanares. Rozwinięty przemysł taboru kolejowego.

</doc>
<doc id="733292" url="https://pl.wikipedia.org/wiki?curid=733292" title="Votum nieufności">
Votum nieufności



</doc>
<doc id="733294" url="https://pl.wikipedia.org/wiki?curid=733294" title="Konstruktywne votum nieufności">
Konstruktywne votum nieufności



</doc>
<doc id="733296" url="https://pl.wikipedia.org/wiki?curid=733296" title="Edward Kazimierz Lubomirski">
Edward Kazimierz Lubomirski

Edward Kazimierz Lubomirski herbu Szreniawa bez Krzyża, pseud.: "Obywatel Kaliski(?); Tłumacz tragedii Fausta", (ur. 1796 w Dubnie – zm. 26 lutego 1823 w Warszawie) – polski poeta, dyplomata, pisarz, tłumacz i historyk, kawaler maltański (w zakonie od 1814 roku), kawaler Honoru i Dewocji w Wielkim Przeoracie Katolickim w Rosji, książę.
Życiorys.
Urodził się w roku 1796 jako syn Michała, generała lejtnanta wojsk koronnych, i Magdaleny z Raczyńskich. Początkowo kształcił się w Liceum Warszawskim, a od roku 1815 w Wiedniu, gdzie rozpoczął pracę w poselstwie rosyjskim. Od roku 1820 (przez kilkanaście miesięcy) kontynuował pracę w 2 innych placówkach dyplomatycznych (Berlin, Londyn). Rok później powrócił do kraju, osiadł w dobrach rodzinnych w podwarszawskim Radzyminie, gdzie poświęcił się pracy literackiej i zajęciom gospodarskim.
Okoliczności śmierci.
Postrzelony w pojedynku z młodym oficerem strzelców konnych gwardii polskiej, Ignacym Grocholskim (zabijaką i awanturnikiem) żył jeszcze przez 6 tygodni. Przed swoją śmiercią (zmarł w wieku zaledwie 27 lat) zdążył poczynić ogromne zapisy (egzekutorem testamentu był Edward Raczyński) na cele dobroczynne. To dzięki niemu powstał w Warszawie Instytut Oftalmiczny (zamieniony później w szpital oftalmiczny przy ul. Smolnej), w którym leczono ubogich ludzi chorych na oczy.
Twórczość.
Jeden z pierwszych krzewicieli ruchu romantycznego w Polsce, napisał: „Opis historyczno-statystyczny Wiednia...” (pisany w roku 1815, druk w roku 1821, tu m.in. pisał o literaturze niemieckiej), przełożył: „Fausta” A. Klingemanna (1819, ze wstępem o „Fauście” i o dramacie niemieckim), „Groby w dniu śmierci Tadeusza Kościuszki...” (1821, dumy rycerskie), „Rys statystyczny i polityczny Anglii...” (1829).

</doc>
<doc id="733298" url="https://pl.wikipedia.org/wiki?curid=733298" title="Marlon Harewood">
Marlon Harewood

Marlon Anderson Harewood (ur. 25 sierpnia 1979 w Londynie) – angielski piłkarz z barbadoskimi "korzeniami" występujący na pozycji napastnika w Bristol City.

</doc>
<doc id="733299" url="https://pl.wikipedia.org/wiki?curid=733299" title="Stanisław Krzesimowski">
Stanisław Krzesimowski

Stanisław Krzesimowski herbu Jastrzębiec (ur. 8 maja 1787 w Sandomierskiem, zm. 2 kwietnia 1865 w Dreźnie) – polski generał powstania styczniowego, organizator województwa sandomierskiego.
Życiorys.
W 1808 roku ukończył studia na Uniwersytecie Wiedeńskim. Od 1809 roku służył w armii Księstwa Warszawskiego. Walczył w kampaniach w latach 1812–1814. W 1811 roku został kawalerem Legii Honorowej.
W 1815 roku wstąpił do armii Królestwa Polskiego, jednak już w 1816 roku wziął dymisję w stopniu majora ze względu na stan zdrowia - był wielokrotnie ranny i schorowany. 
W czasie powstania listopadowego sformował baon strzelców. Mianowany do stopnia pułkownika dowodził batalionem celnych strzelców sandomierskich. 18 marca 1831 roku, na czele swojego oddziału wsławił się bohaterską obroną zamku w czasie bitwy pod Kazimierzem Dolnym. Tam też dostał się do niewoli. Został przez Rosjan zesłany do Wiatki. W 1833 roku powrócił do kraju. 
Wziął udział w konspiracji, przygotowującej wybuch powstania styczniowego. W styczniu 1863 roku, w okolicach Staszowa sformował oddział kozaków polskich. W dniu 15 lutego 1863 roku mianowany przez Mariana Langiewicza generałem. Po upadku jego dyktatury, wycofał się do Galicji, gdzie prowadził działalność organizacyjną. 11 kwietnia aresztowany przez Austriaków i osadzony w więzieniu w zamku krakowskim. W lutym 1864 roku wyjechał do Drezna.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="733303" url="https://pl.wikipedia.org/wiki?curid=733303" title="Czarne sombrero">
Czarne sombrero

Czarne sombrero – napisana w konwencji westernu powieść Adama Bahdaja, której akcja toczy się na Dzikim Zachodzie w stanie Kolorado. Wydana po raz pierwszy przez Wydawnictwo Śląsk w 1970, z ilustracjami Jerzego Moskala. Głównym bohaterem książki jest Ron Hogan.

</doc>
<doc id="733304" url="https://pl.wikipedia.org/wiki?curid=733304" title="Piraci z Wysp Śpiewających">
Piraci z Wysp Śpiewających

Piraci z Wysp Śpiewających – powieść Adama Bahdaja, wydana po raz pierwszy w 1966 roku nakładem wydawnictwa Nasza Księgarnia. Książkę ilustrowała Hanna Kohlmann-Maczubska.
Książka opowiada o przygodach rudobrodego wuja Leona, który zabrał swego czternastoletniego siostrzeńca, Marcina, na wakacyjną podróż starym samochodem po Jugosławii.

</doc>
<doc id="733305" url="https://pl.wikipedia.org/wiki?curid=733305" title="Jerzy Marcin Lubomirski">
Jerzy Marcin Lubomirski

Jerzy Marcin Lubomirski herbu Szreniawa bez Krzyża (ur. 24 października 1738 w Krakowie, zm. 27 czerwca 1811 w Przecławiu) – generał lejtnant wojsk koronnych w 1773 roku, konfederat barski, szef 11. Regimentu Pieszego Grenadierów (1775), starosta barski w 1774 roku, mecenas sztuki, pamiętnikarz (jego „Pamiętniki” zostały wydane w 1867).
Życie.
Syn Antoniego Benedykta, miecznika koronnego, i Anny Zofii z Ożarowskich. Młody książę odebrał staranne wykształcenie - uczył się w Collegium Nobilium w Warszawie i Akademii Leszczyńskiego w Lunéville. Po zakończeniu edukacji odbył podróż po Europie i zatrzymał się na dłużej w Paryżu, gdzie mając szesnaście lat roztrwonił powierzony mu przez ojca znaczny majątek. Na wieść o hulaszczym życiu ojciec wezwał go do Polski i postanowił przeznaczyć syna do kariery wojskowej, któremu dzięki różnym protekcjom wyjednał awans na generała-majora. W odpowiedzi Jerzy Marcin zebrał bandę dwustu rozbójników i złupił doszczętnie majątek ojca Połonne. Porwał wtedy siedemnastoletnią dwórkę swojej matki Annę Weleżyńską i uciekł z nią do majątku pod Częstochową swojego stryja Franciszka Lubomirskiego, którego bardzo szybko okradł i spalił jego dobra.
Podczas wojny siedmioletniej walczył po stronie Prus na terenie Czech i Śląska przeciwko wojskom Andrzeja Hadika. Po dezercji przeszedł na stronę polską i w Kamieniu pod Częstochową założył obóz dla swojej bandy i zaoferował swoje zbójeckie usługi Rosjanom. Banda napadała głównie na pruskie transporty żywności, których część oddawała rosyjskim wojskom, ale organizowała też najazdy na wsie i małe miasteczka Wielkopolski i Śląska.
Antoni Benedykt postanowił położyć kres poczynaniom syna - wszedł w porozumienie z Janem Klemensem Branickim i uzyskał zgodę króla na użycie wojsk koronnych przeciwko rozbójnikowi. Banda została rozbita 29 czerwca 1759 roku przez trzy regimenty koronnych, po zdobyciu Kamienia. Schwytanych rozbójników, po bardzo krótkim sądzie, powieszono w Krakowie, a samego Jerzego Marcina wydalono z wojska, pozbawiono i odstawiono do Kamieńca Podolskiego z wyrokiem dożywocia, które dzięki interwencji ojca zamieniono na 15 lat. Początkowo osadzono go w więzieniu w Białymstoku, w 1760 przeniesiono go do twierdzy Munkacz, a w 1763 do więzienia w Budzie. Tu poznał Marię Annę Hadik von Futak, córkę marszałka polnego i komendanta twierdzy Andrzeja Hadika, który jako przyszły teść zaczął starania o jego uwolnienie. Po zwolnieniu w maju 1765 para wzięła ślub 5 czerwca 1765 r. w Hermannstadt. W 1770 na świat przyszła córka Łucja Franciszka.
Po powrocie do Polski przejął majątek po zmarłym w 1761 ojcu. Objęty infamią nie uczestniczył w życiu publicznym aż do wybuchu konfederacji barskiej.
Po wybuchu konfederacji barskiej stanął po stronie konfederatów, przekazując na ich rzecz znaczne środki finansowe. Pomógł zorganizować oddziały w województwie sandomierskim i na ziemi sanockiej, skąd ruszył na pomoc Krakowowi razem z Piotrem Potockim i Ignacym Jakubem Branickim. Po przegranej bitwie pod Makowem schronił się na Węgrzech, co skutkowało licznymi oskarżeniami o zdradę i tchórzostwo. Wiosną 1769 powrócił do walk, współpracując m.in. z Kazimierzem Pułaskim.
Poseł na Sejm Rozbiorowy (1773–1775) z województwa sandomierskiego, członek delegacji Sejmu Rozbiorowego. Według legendy sam miał usuwać z progu Tadeusza Reytana. Jako sługa ambasadora rosyjskiego Stackelberga został członkiem Rady Nieustającej. Poseł na Sejm 1776 roku z województwa kijowskiego.
Po wielu przygodach osiadł w Warszawie i stał się mecenasem sztuki. Od ok. 1775 związany był z teatrem warszawskim.; wystawił m.in. własnym kosztem balet „Sąd Parysa” (1775). Po rozwodzie z Anną Marią powtórnie ożenił się z Honoratą ze Stępkowskich w 1777. Pożycie małżeńskie było krótkie, a Jerzy Marcin zezwolił na rozwód dopiero w 1782. W tym samym roku wywołał skandal opisywany w warszawskich gazetach, pokazując się na warszawskim balu maskowym w 1782 w stroju kobiecym. Nie był to jedyny skandal obyczajowy Jerzego Marcina - Michał Modzelewski twierdził, że książę miał "paskudne wschodnie narowy" i otwarcie utrzymywał młodego Kozaka jako swojego faworyta, któremu ostatecznie kupił tytuł szlachecki od króla. Współcześnie pojawiają się interpretacje, że rozliczne związki z kobietami i mężczyznami (innym kochankiem księcia miał być sekretarz Janusza Sanguszki, Karol Szydłoski) można rozpatrywać w kategoriach biseksualności.
Po roku 1783 był żonaty z Wilhelminą Albertyną, córką barona Fryderyka Wilhelma von Seydlitz, generała pruskiego, rozwiedzioną uprzednio z Fryderykiem Ewaldem von Masow. Rozszedł się z nią przed czerwcem 1785, gdyż wtedy Wilhelmina wyszła za mąż za Wojciecha Mączyńskiego. W 1785 kierował przez pewien czas teatrem dworskim Stanisława Augusta. Wkrótce ograniczył swoją działalność teatralną, poprzestając na organizowaniu koncertów i zabaw. W końcu sprzedał dużą część swoich dóbr i w 1789 wyjechał do Frankfurtu nad Menem, gdzie zbliżył do sekty Jakuba Franka, w którego pogrzebie w 1791 uczestniczył. Po raz ostatni się wtedy ożenił - z frankistką Teklą Łabęcką (zmarłą w Warszawie w r. 1830). Ostatnie lata przeżył osamotniony w biedzie w Przecławiu, gdzie zmarł.
Po stryju odziedziczył m.in. Dobra Mniszewskie. Natomiast po ojcu olbrzymią fortunę (m.in. Dobra Połonne, Międzyrzec, Lubar, Zamek w Janowcu). Roztrwonił fortunę, ale jeszcze przed bankructwem sprzedał Dobra Mniszewskie siostrze Magdalenie Agnieszce Lubomirskiej, która zapisała mu dożywocie. Jak głosi legenda, Zamek w Janowcu, którego był właścicielem, przegrał w karty na rzecz Mikołaja Piaskowskiego, podkomorzego krzemienieckiego.

</doc>
<doc id="733317" url="https://pl.wikipedia.org/wiki?curid=733317" title="Sheridan Le Fanu">
Sheridan Le Fanu

Joseph Sheridan Le Fanu (ur. 28 sierpnia 1814 w Dublinie, zm. 7 lutego 1873 tamże) – irlandzki pisarz i dziennikarz, autor opowieści grozy.
Twórczość.
Napisał między innymi "Dom przy cmentarzu" ("House by the Churchyard", 1863), "Stryja Silasa" ("Uncle Silas", 1864) oraz słynne opowiadania "Carmilla" i "Zielona herbata", pochodzące z tomu opowiadań o duchach "W ciemnym zwierciadle" ("In a Glass Darkly", 1872). Dręczony lękami i przywidzeniami zmarł na zawał serca.
W historii literatury zapisał się jako twórca powieści gotyckich. W opowiadaniu "Carmilla" odnowił temat wampiryzmu, tworząc postać kobiety-wampira o skłonnościach homoseksualnych. Pełne wybujałego erotyzmu, jego dzieło podejmowało tematy, które w epoce wiktoriańskiej stanowiły tabu.

</doc>
<doc id="733318" url="https://pl.wikipedia.org/wiki?curid=733318" title="Wydział Anglistyki Uniwersytetu im. Adama Mickiewicza w Poznaniu">
Wydział Anglistyki Uniwersytetu im. Adama Mickiewicza w Poznaniu

Wydział Anglistyki Uniwersytetu im. Adama Mickiewicza w Poznaniu (w skrócie WA UAM) – do 31 grudnia 2011 Instytut Filologii Angielskiej Uniwersytetu im. Adama Mickiewicza w Poznaniu (w skrócie IFA UAM, angielska nazwa: "School of English"), jednostka organizacyjna Wydziału Neofilologii Uniwersytetu im. Adama Mickiewicza w Poznaniu, prowadząca działalność dydaktyczną i badawczą związaną z językiem angielskim, językiem afrikaans, językiem niderlandzkim, językami celtyckimi, literaturą powstałą w tych językach oraz kulturą krajów, w których języki te należą do języków urzędowych lub regionalnych.
Zgodnie z zarządzeniem Rektora UAM z 15 grudnia 2011, w wyniku przekształcenia Instytutu Filologii Angielskiej z dniem 1 stycznia 2012 utworzono Wydział Anglistyki, jako 15 wydział UAM. W okresie do 31 sierpnia 2012 wydział działał wyłącznie w zakresie tworzenia swoich struktur organizacyjnych. Od 1 października 2019 Wydział funkcjonuje w ramach Szkoły Nauk o Języku i Literaturze UAM.
Historia.
Filologia angielska przy Uniwersytecie Poznańskim powstała w 1921 roku. Od tego czasu zawieszała swoją działalność dwukrotnie: w latach 1939-1945 oraz 1952-1965. Obecnie Wydział Anglistyki UAM jest największym ośrodkiem studiów anglistycznych w Polsce i w Europie. Studiuje tu ok. 1000 studentów (na studiach stacjonarnych i niestacjonarnych zaocznych). Zatrudnionych jest ponad 180 pracowników naukowych, administracyjnych i technicznych. Wydział Anglistyki UAM posiada tzw. akademicki znak jakości, czyli akredytację Państwowej Komisji Akredytacyjnej. W marcu 2007 r. Prezydium PKA wydało ocenę wyróżniającą kierunkowi filologia angielska prowadzonemu przez ówczesny Instytut Filologii Angielskiej UAM.
Tryby kształcenia.
Kształcenie prowadzone jest zarówno w trybie stacjonarnym jak i niestacjonarnym zaocznym, w ramach studiów pierwszego, drugiego i trzeciego stopnia, czyli programów 3-letnich studiów licencjackich (w trybie stacjonarnym i niestacjonarnym zaocznym), 2-letnich studiów magisterskich (w trybie stacjonarnym i niestacjonarnym zaocznym), 4-letnich studiów doktoranckich (w trybie stacjonarnym i niestacjonarnym).
Specjalizacje i studia podyplomowe.
Na studiach stacjonarnych funkcjonuje w WA UAM pięć filologii:
a także dwa kierunki okołofilologiczne:
Specjalizację południowoafrykańską uruchomiono przy IFA UAM w roku 2005. Jest to jedyna taka specjalizacja w Polsce. Prowadzona jest ona w ramach studiów licencjackich pierwszego stopnia. W przyszłości planowane jest rozszerzenie specjalizacji tłumaczeniowej o język francuski.
WA prowadzi ponadto Podyplomowe Studium Pedagogiczne dla Nauczycieli Języka Angielskiego.
Dziedziny objęte dydaktyką i badaniami.
Zarówno dydaktyka jak i badania naukowe w WA UAM stoją na najwyższym światowym poziomie. Zatrudnionych jest tu m.in. piętnastu native-speakerów języka angielskiego oraz wykładowców języka niderlandzkiego i afrikaans. Można też uczyć się języka walijskiego, fryzyjskiego, irlandzkiego i islandzkiego oraz języków starogermańskich. W Wydziale Anglistyki UAM zatrudnieni są także liczni specjaliści w wielu dziedzinach badań nad językiem, literaturą i kulturą. Wydział oferuje studentom szeroki wybór wykładów, ćwiczeń i seminariów m.in. z następujących dziedzin:
Struktura organizacyjna.
Zakres działalności badawczej pracowników naukowo-dydaktycznych WA obrazuje lista Zakładów i Pracowni, tworzących Wydział:
Zakłady:
Pracownie:
Laboratoria:
Współpraca zagraniczna.
WA współpracuje z licznymi uniwersytetami europejskimi w ramach programu Socrates-Erasmus. Studenci osiągający najlepsze wyniki w nauce mogą ubiegać się o semestralne stypendia na uniwersytetach w licznych ośrodkach europejskich. Wydział prowadzi również współpracę naukową z partnerami zagranicznymi m.in. w Stanach Zjednoczonych, Wielkiej Brytanii i Republice Południowej Afryki.
Biblioteka i laboratoria.
Biblioteka Filologiczna NOVUM UAM – Sekcja języka angielskiego posiada największy w Polsce księgozbiór anglistyczny, składający się z około 100 tysięcy woluminów, w tym 70 czasopism naukowych. Studenci WA mają także dostęp do bogato wyposażonego laboratorium komputerowego. Na wydziale znajduje się także nowoczesne laboratorium językowe do nauczania fonetyki oraz laboratorium szkoleniowe dla tłumaczy konferencyjnych.
Władze Wydziału.
W kadencji 2020–2024:

</doc>
<doc id="733321" url="https://pl.wikipedia.org/wiki?curid=733321" title="Desant spadochronowy">
Desant spadochronowy

Desant spadochronowy - związek taktyczny lub oddział (pododdział) wojsk powietrznodesantowych, zrzucanych na spadochronach w celu prowadzenia działań bojowych na tyłach przeciwnika albo dla zabezpieczenia wysadzenia desantu lądującego.

</doc>
<doc id="733322" url="https://pl.wikipedia.org/wiki?curid=733322" title="Sheridan le Fanu">
Sheridan le Fanu



</doc>
<doc id="733326" url="https://pl.wikipedia.org/wiki?curid=733326" title="Pride Park Stadium">
Pride Park Stadium

Pride Park Stadium – stadion piłkarski w Derby, w Wielkiej Brytanii. Na tym liczącym 33 600 miejsc stadionie, swoje mecze rozgrywa klub Derby County F.C. i Reprezentacja Anglii w piłce nożnej mężczyzn.
Został on otwarty przez królową Elżbietę II 18 lipca 1997. Poprzednim stadionem klubu był The Baseball Ground.

</doc>
<doc id="733327" url="https://pl.wikipedia.org/wiki?curid=733327" title="Długi deszczowy tydzień">
Długi deszczowy tydzień

Długi deszczowy tydzień – powieść młodzieżowa Jerzego Broszkiewicza. Jej pierwsze wydanie ukazało się w 1966 r. nakładem wydawnictwa „Nasza Księgarnia” z ilustracjami Ewy Salamon. Książka jest drugą częścią cyklu przygód Iki i Groszka napisanych przez Broszkiewicza.
Fabuła.
Grupa młodzieży nudzi się na wakacjach na wsi, więc wynajduje sobie zajęcie – bohaterowie postanawiają zabawić się w detektywów. Nie wiedzą, że nie będzie to tylko zabawa. W okolicy (przy współudziale bohaterów) zostaje dokonane cenne odkrycie, które z pewnością wzbudzi zainteresowanie złodziei i handlarzy sztuką.
Powiązania z poprzednią powieścią.
Chociaż "Długi deszczowy tydzień" nawiązuje (poprzez głównych bohaterów) do wcześniejszej powieści "Wielka, większa i największa", ma zupełnie inny charakter. Pierwsza powieść zalicza się do dziecięcej fantastyki o charakterze baśniowym (choć współczesnym) i zawiera trochę elementów propagandowo-wychowawczych (krytyka zimnej wojny i wyścigu zbrojeń), natomiast "Długi deszczowy tydzie"ń jest całkowicie realistyczną powieścią przygodowo-detektywistyczną i napisany jest z myślą o starszym czytelniku (kilkunastoletnim), podobnie jak starsi o kilka lat są główni bohaterowie.
W "Długim deszczowym tygodniu" wspominany jest sam autor jako dziennikarz, pisarz i ojciec Groszka. Groszek m.in. wymienia z nim telegramy, a jeden z kolegów zwraca się do Groszka słowami dotyczącymi jego ojca "„Mało ci, że już kiedyś was opisał?”" – co jest też aluzją do poprzedniej powieści. Jerzy Broszkiewicz nie miał syna, natomiast jego córka Irena jest pierwowzorem powieściowej Iki.

</doc>
<doc id="733328" url="https://pl.wikipedia.org/wiki?curid=733328" title="Zielona herbata (opowiadanie)">
Zielona herbata (opowiadanie)

Zielona herbata (tyt. oryg. "Green tea") – opowiadanie grozy autorstwa irlandzkiego pisarza Josepha Sheridana le Fanu pochodzące z wydanego w 1872 roku zbioru pt. "In a glass darkly". Na język polski tłumaczył opowiadanie Tadeusz Adrian Malanowski, ukazało się ono w wydanej w 1957 roku przez „Iskry” (i kilkakrotnie wznawianej) antologii opowiadań grozy pt. "Opowieści z dreszczykiem". W formie kompozycji szkatułkowej zawarł Sheridan historię o nawiedzającym pewnego pastora duchu, przybierającym kształt rozumnej i potrafiącej mówić małpy.

</doc>
<doc id="733331" url="https://pl.wikipedia.org/wiki?curid=733331" title="Desantowanie">
Desantowanie

Desantowanie – działanie wojsk obejmujące załadowanie wydzielonych sił i środków na określone rodzaje transportu (morskiego, powietrznego), przewóz (przelot) do nakazanego rejonu, przygotowanie i zabezpieczenie lądowania desantu w celu wykonania zadania. 
Desantowanie zabezpieczane jest przede wszystkim działaniem lotnictwa, marynarki wojennej oraz wojsk rakietowych i artylerii. Wyznaczone do zabezpieczenia oddziały (pododdziały) osłaniają z powietrza załadowanie jednostek wojsk lądowych na środki desantowe, ich przelot (przewóz) do rejonu lądowania oraz wysadzenie w wyznaczonym rejonie. Zwalczają też ogniowo nieprzyjaciela w rejonie desantowania, a także wspierają walkę desantu po wylądowaniu.

</doc>
<doc id="733332" url="https://pl.wikipedia.org/wiki?curid=733332" title="Fort Langley">
Fort Langley

Fort Langley – pierwsza osada powstała na równinach Kolumbii Brytyjskiej w Kanadzie. Określa się ją miejscem, gdzie narodziła się Kolumbia Brytyjska. Obecnie stanowi część hrabstwa Langley i liczy około 2700 mieszkańców.
Historia.
Fort Langley został zbudowany w 1827 dla Kompanii Zatoki Hudsona pod kierownictwem Jamesa MacMillana. Był on usytuowany 50 km od ujścia rzeki Fraser, początkowo miał za zadanie pomagać w rozwoju handlu futrami i rozwinąć osadnictwo rolnicze na tych terenach. Fort Langley zyskał światową sławę w 1858 r., kiedy to James Houston odkrył złoto wzdłuż rzek Thompson i Fraser, co spowodowało, że osada stała się centrum zaopatrzenia w sprzęt tysięcy kopaczy złota przemierzających te tereny. Gorączka złota stała się także przyczyną znaczącego wzrostu farm rolniczych, gdyż było olbrzymie zapotrzebowanie na żywność.
Gorączka złota, a także deklaracja 49. równoleżnika wyznaczająca granicę z USA przyczyniły się do powstania 19 listopada 1857 r. Koronnej Kolonii. Status tej kolonii podpisano w Fort Langley i w ten oto sposób osada stała się miejscem narodzin Kolumbii Brytyjskiej.
W 1923 roku rząd Kanady zaliczył Fort Langley do miejsc o wyjątkowym znaczeniu historycznym dla kraju.

</doc>
<doc id="733334" url="https://pl.wikipedia.org/wiki?curid=733334" title="System osadzony">
System osadzony



</doc>
<doc id="733337" url="https://pl.wikipedia.org/wiki?curid=733337" title="Synagoga w Wyszkowie">
Synagoga w Wyszkowie

Synagoga w Wyszkowie – zbudowana na przełomie XIX i XX wieku, znajdowała się na rogu ulic Kościuszki i Wąskiej. Podczas II wojny światowej, w 1939 roku hitlerowcy zburzyli synagogę. Na jej miejscu przez dłuższy okres stał sklep.

</doc>
<doc id="733340" url="https://pl.wikipedia.org/wiki?curid=733340" title="Amdy Faye">
Amdy Faye

Amdy Faye, (ur. 12 marca 1977 w Dakarze), senegalski piłkarz, występujący na pozycji pomocnika.
W wieku 20 lat rozpoczął przygodę z Ligą Francuską, a konkretnie z klubem ES Frejus. Nie miał zaszczytu rozegrać tam ani jednego spotkania, a mimo tego zgłosiło się po niego AJ Auxerre, w którym łącznie przez pięć lat rozegrał 81 meczów i strzelił trzy bramki. W końcu postanowił zmienić otoczenie i przeniósł się do Anglii, gdzie chętny na jego usługi był zespół Portsmouth F.C. Tam po 47 spotkaniach najwyraźniej nie spełnił pokładanych w nim nadziei działaczy zespołu "The Pompeys" i przeniósł się do drużyny Newcastle United, w którym również nie spisał się dobrze i ekipa Srok postanowiła się go pozbyć, przygarnął go Charlton Athletic, z którym spadł z Premiership na koniec sezonu. W 2007 roku został wypożyczony do Rangers, a w latach 2008-2010 był graczem Stoke City. W sezonie 2010/2011 występował w Leeds United, w którym zakończył karierę.

</doc>
<doc id="733341" url="https://pl.wikipedia.org/wiki?curid=733341" title="Amakusa">
Amakusa

 – grupa ok. 100 wysp i wysepek japońskich na Morzu Wschodniochińskim, u zachodnich wybrzeży wyspy Kiusiu ("Kyūshū"). Administracyjnie należą do prefektury Kumamoto.
Powierzchnia tych wysp wynosi 875 km², a liczba mieszkańców (w latach 60. i 70.) 250 tys. Największe wyspy to: Shimo-jima, Kami-jima i Naga-shima, które są połączone z sobą i wyspą Kiusiu mostami. Uprawia się tutaj bataty, pszenicę oraz ryż. Amakusa stanowi część parku narodowego Unzen-Amakusa.
W okresie prześladowań chrześcijan w epoce Edo wyspy stały się miejscem ich schronienia.

</doc>
<doc id="733343" url="https://pl.wikipedia.org/wiki?curid=733343" title="Heroes V">
Heroes V



</doc>
<doc id="733344" url="https://pl.wikipedia.org/wiki?curid=733344" title="Środki desantowe">
Środki desantowe

Środki desantowe − jednostki pływające o specjalnej budowie służące do przewozu i wysadzania desantów morskich. Dzielą się na: okręty desantowe do przewozu piechoty, okręty desantowe do przewozu broni pancernej i artylerii, kutry desantowe, amfibie, transportowce desantowe, barki desantowe i inne.

</doc>
<doc id="733347" url="https://pl.wikipedia.org/wiki?curid=733347" title="Seksafera w Samoobronie">
Seksafera w Samoobronie

Seksafera w Samoobronie – potoczne i medialne określenie rzekomych zachowań niektórych działaczy partii Samoobrona RP i prowadzonego w tej sprawie postępowania karnego. Zdarzenia te opisane zostały artykułem prasowym "Praca za seks w Samoobronie" w „Gazecie Wyborczej” z 4 grudnia 2006 roku autorstwa Marcina Kąckiego.

</doc>
<doc id="733348" url="https://pl.wikipedia.org/wiki?curid=733348" title="Helekpe">
Helekpe

Helekpe jest największą i najbardziej rozwiniętą ze wspólnot otaczających Górę Adaklu, jest ściśle połączona z przylegającymi wsiami Avanyaviefe i Sikama. Te dwie wspólnoty, wraz z Helekpe noszą wspólną nazwę "Adaklu Hasu". Przez środek wsi prowadzi droga, wiodąca w jednym kierunku do Tsrefe i dalej do Abuadi i Ho oraz w innym kierunku do Sogakofe. We wsi ostatnio zainstalowana została elektryczność, chociaż nie wszystkie domy i firmy są już podłączone.
Wspólnota jest podzielona na 4 klany: Sokoefeme, Dzigbe, Asiko i Enyigbe, każdy z nich ma własnego wodza, a całą wspólnotą rządzi jeden najważniejszy wódz Helekpe, który podejmuje decyzje dotyczące całej wspólnoty i może być wezwany na pomoc w sporach albo do porad małżeńskich.

</doc>
<doc id="733352" url="https://pl.wikipedia.org/wiki?curid=733352" title="Seksafera">
Seksafera



</doc>
<doc id="733356" url="https://pl.wikipedia.org/wiki?curid=733356" title="Of a Revolution">
Of a Revolution

O.A.R. (Of a Revolution) – amerykański zespół rockowy założony w 1996 roku w Rockville, w stanie Maryland.

</doc>
<doc id="733363" url="https://pl.wikipedia.org/wiki?curid=733363" title="Wendy and Lisa">
Wendy and Lisa

Wendy &amp; Lisa - zespół amerykański, założony w 1986 roku. Kierowany przez gitarzystkę Wendy Melvoin i pianistkę Lisę Coleman (obydwie znane są szerszej publiczności głównie z zespołu Revolution, założonego przez Prince'a). 
Składu dopełniają: Jonathan Melvoin (perkusja), Carla Azar (perkusja, talerze). Duet reprezentuje głównie pop-rock z domieszką bluesa i funky. 
Girl Bros.
Od 1998 kontynuowały karierę jako Girl Bros. Na koncie wydany tylko jeden album - "Girl Bros", z 1998 roku, zawierający akustyczny materiał.

</doc>
<doc id="733365" url="https://pl.wikipedia.org/wiki?curid=733365" title="Vortal">
Vortal



</doc>
<doc id="733366" url="https://pl.wikipedia.org/wiki?curid=733366" title="Warrington">
Warrington

Warrington – miasto położone na zachodnim wybrzeżu Anglii, w hrabstwie ceremonialnym Cheshire, w dystrykcie (unitary authority) Warrington, nad rzeką Mersey. W 2001 roku miasto liczyło 80 661 mieszkańców.

</doc>
<doc id="733369" url="https://pl.wikipedia.org/wiki?curid=733369" title="Zasady Techniki Prawodawczej">
Zasady Techniki Prawodawczej



</doc>
<doc id="733370" url="https://pl.wikipedia.org/wiki?curid=733370" title="Cao da Serra da Estrela a pelo comprido">
Cao da Serra da Estrela a pelo comprido



</doc>
<doc id="733377" url="https://pl.wikipedia.org/wiki?curid=733377" title="Mistrzostwa Europy w Pływaniu na krótkim basenie 2006">
Mistrzostwa Europy w Pływaniu na krótkim basenie 2006

14. Mistrzostwa Europy w Pływaniu na krótkim basenie 2006 odbyły się w Helsinkach w Finlandii pod patronatem Europejskiej Federacji Pływackiej (LEN – "Ligue Européenne de Natation"). Trwały od 7 do 10 grudnia. 
Mistrzostwa te odbyły się po raz pierwszy w Finlandii.
Reprezentacje.
W Mistrzostwach Europy udział wzięły 34 reprezentacje narodowe zrzeszone w LEN.
Reprezentacja Polski na ME.
Na Mistrzostwa Europy kwalifikację uzyskało 19 polskich zawodników (5 pływaczek i 14 pływaków).

</doc>
<doc id="733379" url="https://pl.wikipedia.org/wiki?curid=733379" title="Uniwersytet Simon Fraser">
Uniwersytet Simon Fraser



</doc>
<doc id="733384" url="https://pl.wikipedia.org/wiki?curid=733384" title="Wilhelm IV (wielki książę Luksemburga)">
Wilhelm IV (wielki książę Luksemburga)

Wilhelm IV (ur. 22 kwietnia 1852, zm. 25 lutego 1912) – wielki książę Luksemburga z niemieckiej dynastii Nassau. Jego rodzicami byli wielki książę Adolf i Adelajda Maria Anhalt-Dessau.
Wilhelm IV sam był protestantem, tak jak dynastia z której się wywodził – Nassau-Weilburg. Poślubił Marię Annę Portugalską, bo uważał, że katolicki kraj powinien mieć katolickiego monarchę. Rzeczywiście, potomkowie Wilhelma IV, wszyscy następni wielcy książęta, byli katolikami. Po śmierci wuja Wilhelma – księcia Mikołaja-Wilhelma w 1905 jedynym innym legitymistycznym męskim potomkiem dynastii Nassau-Weilburg był kuzyn Wilhelma – Jerzy-Mikołaj, hrabia Merenberg, który jednak był dzieckiem pochodzącym z małżeństwa morganatycznego stryja Wilhelma IV, Mikołaja Wilhelma, z Natalią Puszkin, córką rosyjskiego poety. W 1907 Wilhelm ogłosił zatem hrabiów Merenberg linią niedynastyczną, która nie może odziedziczyć książęcego tronu Luksemburga. Następczynią tronu została najstarsza córka Wilhelma – Maria Adelajda (1894–1924), a w przyszłości została ona pierwszą kobietą rządzącą Luksemburgiem (abdykowała w 1919). Jej następczynią została jej młodsza siostra – Szarlotta (1896–1985). Potomkowie Szarlotty rządzą w Luksemburgu do dnia dzisiejszego.
W 1906 Wilhelm rozkazał zburzyć stary Zamek Berg – rezydencję rodziny wielkoksiążęcej, a w jego miejscu wybudować nowy, zaprojektowany przez monachijskiego architekta Maxa Ostenriedera i miejscowego architekta Pierre’a Funck-Eydta.
Małżeństwo i potomstwo.
21 czerwca 1893 poślubił Marię Annę Portugalską, córkę Michała I – króla-uzurpatora Portugalii, i Adelajdy Löwenstein-Wertheim-Rosenberg. Para miała 6 córek, ale żadnego syna:

</doc>
<doc id="733385" url="https://pl.wikipedia.org/wiki?curid=733385" title="Aksel Lund Svindal">
Aksel Lund Svindal

Aksel Lund Svindal (ur. 26 grudnia 1982 w Kjeller) – norweski narciarz alpejski, czterokrotny medalista olimpijski, wielokrotny medalista mistrzostw świata juniorów i seniorów oraz dwukrotny zdobywca Pucharu Świata.
Kariera.
Po raz pierwszy na arenie międzynarodowej Aksel Lund Svindal pojawił się 19 grudnia 1998 roku w zawodach FIS Race w Dombås, gdzie zajął 20. miejsce w gigancie. W 2000 roku brał udział mistrzostwach świata juniorów w Quebecu, gdzie jego najlepszym wynikiem było 28. miejsce w slalomie. Na rozgrywanych rok później mistrzostwach świata juniorów w Verbier był między innymi trzynasty w zjeździe i gigancie. Największe sukcesy w tej kategorii wiekowej osiągnął podczas rozgrywanych w 2002 roku mistrzostw świata juniorów w Tarvisio, gdzie zwyciężył w kombinacji, był drugi w supergigancie oraz trzeci w slalomie i zjeździe.
W zawodach Pucharu Świata zadebiutował 25 października 2001 roku w Sölden, gdzie nie ukończył rywalizacji w slalomie gigancie. Pierwsze pucharowe punkty wywalczył 15 grudnia 2002 roku w Val d’Isère, zajmując 23. miejsce w gigancie. Nieco ponad miesiąc później, 26 stycznia 2003 roku w Kitzbühel po raz pierwszy stanął na podium zawodów pucharowych, zajmując drugie miejsce w kombinacji. W zawodach tych rozdzielił Austriaka Michaela Walchhofera i Didiera Défago ze Szwajcarii. Swoje pierwsze zwycięstwo w zawodach tego cyklu odniósł 27 listopada 2005 roku w Lake Louise, gdzie był najlepszy w supergigancie. Od 2006 roku w każdym kolejnym sezonie Norweg co najmniej dwukrotnie stawał na podium zawodów PŚ, łącznie dokonując tego ponad 50 razy. Przy tym odniósł 25 zwycięstw, z czego blisko połowę stanowią triumfy w supergigancie. Najlepsze wyniki osiągał w sezonach 2006/2007 i 2008/2009, kiedy sięgał po Kryształową Kulę za zwycięstwo w klasyfikacji generalnej. W klasyfikacji końcowej był też drugi w sezonach 2005/2006, 2012/2013 i 2013/2014 oraz trzeci w sezonie 2011/2012. Ponadto kilkukrotnie zdobywał Małe Kryształowe Kule ze zwycięstwa w poszczególnych konkurencjach: w zjeździe w sezonach 2012/2013 i 2013/2014, w supergigancie w sezonach 2005/2006, 2008/2009, 2011/2012, 2012/2013 i 2013/2014 oraz giganta i kombinacji w sezonie 2006/2007.
Podczas treningu przed zawodami w Beaver Creek na początku sezonu 2007/2008, 22 listopada 2007 roku uległ poważnemu wypadkowi, po którym trafił do szpitala. Zawodnik miał połamany nos, pękniętą kość policzkową, pęknięte 2 żebra, a także 15-centymetrową ranę ciętą lewej nogi. Obrażenia okazały się na tyle poważne (szczególnie skomplikowany uraz nogi), że wykluczyły możliwość startu zawodnika w zawodach do końca sezonu. W sezonie 2008/2009 Svindal powrócił do rywalizacji w Pucharze Świata, wygrywając zjazd i supergigant w Beaver Creek, gdzie rok wcześniej odniósł kontuzję. Zwyciężył też w zjeździe w Åre. Sezon zakończył na czele klasyfikacji generalnej PŚ, wyprzedzając Benjamina Raicha zaledwie dwoma punktami.
W 2003 roku wystąpił na mistrzostwach świata w Sankt Moritz, zajmując między innymi piąte miejsce w gigancie. Pierwszy medal wśród seniorów zdobył podczas mistrzostw świata w Bormio w 2005 roku, gdzie był drugi w kombinacji. Rozdzielił tam na podium Raicha i Włocha Giorgio Roccę. W 2006 roku wystartował na igrzyskach olimpijskich w Turynie, zajmując między innymi piąte miejsce w supergigancie i szóste w gigancie. Mistrzostwa świata w Åre w 2007 roku przyniosły mu złote medale w zjeździe i gigancie, był też piąty w superkombinacji. Na rozgrywanych dwa lata później mistrzostwach świata w Val d’Isère był najlepszy w superkombinacji, a w supergigancie zajął trzecie miejsce. Wyprzedzili go tam jedynie Szwajcar Didier Cuche i Włoch Peter Fill. Największe sukcesy olimpijskie osiągnął podczas igrzysk w Vancouver w 2010 roku. W swoim pierwszym starcie, supergigancie, był drugi, plasując się między Didierem Défago, a Bode Millerem z USA. Następnie był najlepszy w supergigancie, jednak superkombinacji nie ukończył. Na tych samych igrzyskach był też trzeci w gigancie, przegrywając tylko z Carlo Janką ze Szwajcarii i swym rodakiem, Kjetilem Jansrudem. Złoto w supergigancie przywiózł również z mistrzostw świata w Garmisch-Partenkirchen w 2011 roku. Na niemickich mistrzostwach był blisko kolejnego medalu, ale ostatecznie rywalizację w gigancie zakończył na czwartej pozycji, przegrywając walkę o podium z Austriakiem Philippem Schörghoferem. Kolejne medale zdobywał na mistrzostwach świata w Schladming w 2013 roku. Był tam najlepszy w zjeździe oraz trzeci w supergigancie. Brał także udział w igrzyskach w Soczi w 2014 roku, jednak w żadnym ze startów nie stanął na podium. Najlepszy wynik osiągnął w zjeździe, gdzie walkę o brązowy medal przegrał z Jansrudem.
Jest też wielokrotnym mistrzem Norwegii w slalomie, gigancie, zjeździe, supergigancie i superkombinacji.

</doc>
<doc id="733397" url="https://pl.wikipedia.org/wiki?curid=733397" title="Makrostan">
Makrostan

Makrostan – stan makroskopowy układu, określony parametrami makroskopowymi takimi jak temperatura, ciśnienie, objętość itp.
Każdy stan makroskopowy może być realizowany przez wiele różnych mikrostanów układu. Dla układów o stałej energii wewnętrznej (zespół mikrokanoniczny) wszystkie mikrostany realizujące możliwe makrostany są jednakowo prawdopodobne. Na przykład, "n" nierozróżnianych cząstek można ustawić w szereg na "n"! = 1·2·3·4·...·"n" sposobów, które są mikrostanami. Każdemu z tych sposobów odpowiada ten sam makrostan układu.

</doc>
<doc id="733398" url="https://pl.wikipedia.org/wiki?curid=733398" title="Mikrostan">
Mikrostan

Mikrostan – stan układu makroskopowego opisany za pomocą stanów wszystkich elementów składających się na ten układ (np. cząsteczek czy atomów). Stan tych składników może być opisany - w zależności od potrzeby - poprzez podanie informacji o ich położeniach, pędach, energiach itp. W celu zobrazowania pewnych zagadnień, stosuje się tak daleko idące uproszczenie, że wystarczające jest podanie, w której części naczynia - lewej czy prawej - znajduje się dana cząsteczka.
Innymi słowy, mikrostan to każde rozmieszczenie elementów układu w komórkach (o jednakowych objętościach) w przestrzeni fazowej.

</doc>
<doc id="733402" url="https://pl.wikipedia.org/wiki?curid=733402" title="Skroda (dopływ Pisy)">
Skroda (dopływ Pisy)

Skroda – rzeka w Polsce w północno-zachodniej części województwa podlaskiego w powiecie kolneńskim, lewy dopływ Pisy. Przepływa ona przez trzy gminy powiatu kolneńskiego: Grabowo, Stawiski, Mały Płock i Kolno.

</doc>
<doc id="733405" url="https://pl.wikipedia.org/wiki?curid=733405" title="John Kucera">
John Kucera

John Kucera (ur. 17 września 1984 w Calgary) – kanadyjski narciarz alpejski, mistrz świata.
Kariera.
Po raz pierwszy na arenie międzynarodowej pojawił się 17 grudnia 1999 roku w Panoramie, gdzie w zawodach FIS Race zajął 44. miejsce w gigancie. W 2003 roku wystartował na mistrzostwach świata juniorów w Briançonnais, gdzie jego najlepszym wynikiem było dziesiąte miejsce w supergigancie.
W zawodach Pucharu Świata zadebiutował 27 listopada 2004 roku w Lake Louise, zajmując 36. miejsce w zjeździe. Pierwsze pucharowe punkty wywalczył 14 stycznia 2005 roku w Wengen, zajmując 12. miejsce w kombinacji. Na podium zawodów tego cyklu po raz pierwszy stanął 26 listopada 2006 roku w Lake Louise, wygrywając supergiganta. W zawodach tych wyprzedził Austriaka Mario Scheibera i Patrika Järbyna ze Szwecji. Jeszcze dwa razy stawał na podium: 15 grudnia 2006 roku w Val Gardena był trzeci w supergigancie, a 30 listopada 2008 roku w Lake Louise był drugi w tej samej konkurencji. Najlepsze wyniki osiągnął w sezonie 2007/2008, kiedy zajął trzynaste w klasyfikacji generalnej. Ponadto w sezonie 2006/2007 był trzeci w klasyfikacji supergiganta.
Na mistrzostwach świata w Val d’Isère w 2009 roku zdobył złoty medal w zjeździe. Wyprzedził tam dwóch Szwajcarów: Didiera Cuche i Carlo Jankę. Na tych samych mistrzostwach był też szósty w supergigancie. W 2006 roku wystartował na igrzyskach olimpijskich w Turynie, zajmując siódme miejsce w kombinacji, 22. miejsce w supergigancie i 27. miejsce w zjeździe.
W kwietniu 2014 roku zakończył karierę z powodu powtarzających się kontuzji.

</doc>
<doc id="733413" url="https://pl.wikipedia.org/wiki?curid=733413" title="Nokia 3210">
Nokia 3210

Nokia 3210 – telefon komórkowy z serii N30 wprowadzony na rynek w 1999 roku. Model zyskał sobie ogromną popularność dzięki wbudowanej antenie, intuicyjnemu menu, graficznemu wyświetlaczowi, a także możliwościami wysyłania wiadomości graficznych SMS. Przez wiele lat telefon był bardzo popularny na polskim rynku. Dzięki kablowi M-Bus można zainstalować na telefonie zmodyfikowane oprogramowanie, dostępne w sieci, uaktywniające dodatkowe funkcje telefonu, włączając w to dodatkowe gry czy alarm wibracyjny. Wersja europejska modelu 3210 domyślnie nie posiada alarmu wibracyjnego, w przeciwieństwie do wersji azjatyckiej telefonu.
Sprzedał się w ponad 150 milionach egzemplarzy.
Dane techniczne.
Monofoniczne z opcją komponowania własnych melodii (wbudowany kompozytor i możliwość zapisu dodatkowych pięciu melodii)
Edycja Lekki.
W roku 2010, francuska firma Lekki wprowadziła na rynek model 3210 Lekki– reedycję, w której odświeżono wygląd telefonu: udostępniono go w kilku dodatkowych kolorach, usprawniono także baterię telefonu, pozwalająca na korzystanie z telefonu przez 11 dni. Oprogramowanie telefonu pozostało niezmienione, zawierające te same funkcje, co model wydany w roku 1999.

</doc>
<doc id="733414" url="https://pl.wikipedia.org/wiki?curid=733414" title="Ciałka brzeżne">
Ciałka brzeżne



</doc>
<doc id="733417" url="https://pl.wikipedia.org/wiki?curid=733417" title="Kunsthistorisches Museum">
Kunsthistorisches Museum



</doc>
<doc id="733429" url="https://pl.wikipedia.org/wiki?curid=733429" title="My Fair lady">
My Fair lady



</doc>
<doc id="733433" url="https://pl.wikipedia.org/wiki?curid=733433" title="Marco Buechel">
Marco Buechel



</doc>
<doc id="733434" url="https://pl.wikipedia.org/wiki?curid=733434" title="Klasyczny rachunek predykatów">
Klasyczny rachunek predykatów



</doc>
<doc id="733435" url="https://pl.wikipedia.org/wiki?curid=733435" title="Aleksandra Janusz">
Aleksandra Janusz

Aleksandra Janusz, właśc. Aleksandra Maria Janusz-Kamińska (ur. 24 maja 1980 w Warszawie) – polska pisarka fantasy i neurobiolożka.
Życiorys.
Uczęszczała do Szkoły Podstawowej nr 336 w Warszawie. W okresie szkolnym stypendystka Krajowego Funduszu na rzecz Dzieci. Z wykształcenia doktor neurobiologii molekularnej. Pracę magisterską wykonała w Zakładzie Genetyki Uniwersytetu Warszawskiego (2004). W 2013 obroniła pracę doktorską w Pracowni Neurobiologii Instytutu Biologii Doświadczalnej im. M. Nenckiego PAN w Warszawie. W latach 2014–2019 pracowała w Międzynarodowym Instytucie Biologii Molekularnej i Komórkowej w Warszawie. Obecnie pracuje w Emory University School of Medicine w Atlancie (USA). Zajmuje się molekularnymi mechanizmami rozwoju neuronów, pamięci i uczenia się.
Debiutowała w „Science Fiction” 4/2002 opowiadaniem "Z akt miasta Farewell". Jej pierwsza powieść pt. "Dom Wschodzącego Słońca" ukazała się w 2006 nakładem wydawnictwa Runa. Jest także autorką opowiadań publikowanych na łamach internetowego magazynu Fahrenheit.
W latach 1998–2004 współpracowała z magazynem o japońskim komiksie i animacji „Kawaii”.
Członkini grupy literackiej Harda Horda.

</doc>
<doc id="733437" url="https://pl.wikipedia.org/wiki?curid=733437" title="Evan Rachel Wood">
Evan Rachel Wood

Evan Rachel Wood (ur. 7 września 1987 w Raleigh, Karolina Północna, USA) – amerykańska aktorka filmowa, telewizyjna i teatralna oraz piosenkarka. Nominowana do nagrody Złotego Globu za film "Trzynastka".
Życiorys.
Początki.
Pochodzi z żydowskiej rodziny artystycznej o tradycjach aktorskich. Jej matką jest aktorka Sara Lynn Moore, zaś ojciec – Ira David Wood III – założył teatr "Theatre In The Park", w którym udziela się jako aktor, dramaturg i jednocześnie dyrektor. Evan Rachel Wood ma ponadto dwóch starszych braci – Dana, który jest muzykiem oraz Irę Davida Wooda IV. Razem z braćmi występowała na deskach teatru ojca.
W wieku siedmiu lat wzięła udział w castingu do roli Claudii w filmie "Wywiad z wampirem" (1994), którą ostatecznie zagrała Kirsten Dunst. Dwa lata później razem z matką i bratem Irą przeprowadziła się do Los Angeles. W drugiej połowie lat 90. rozpoczęła tam karierę jako dziecięca gwiazda telewizji.
Kariera filmowa.
Na dużym ekranie po raz pierwszy pojawiła się w 1998 w filmie "Totalna magia", w którym zagrała u boku Sandry Bullock i Nicole Kidman. W tym samym roku wystąpiła w dwóch innych filmach: "Na przekór całemu światu" oraz "Złodziejska zemsta". W 2001 roku Wood zagrała w filmie "Mały sekret" rolę utalentowanej skrzypaczki, która daje z siebie wszystko, aby osiągnąć mistrzostwo. Rok później aktorka wystąpiła w filmie "Simone" w reżyserii Andrew Niccola, opowiadającym historię producenta filmowego, który po odejściu gwiazdy filmowej decyduje się na zastąpienie jej programem komputerowym.
W 2003 Wood zagrała obok Cate Blanchett i Tommy Lee Jonesa w dramacie "Zaginione" w reżyserii Rona Howarda. Film opowiada historię Maggie Gilkenson, która przez pięć lat walczy o ocalenie swojej córki z rąk porywacza – psychopatycznego mordercy o nadprzyrodzonych zdolnościach. W tym samym roku można było zobaczyć ją w filmie "Trzynastka", historii nastoletniej Tracy, która ulega wpływom Evie, najpiękniejszej i najpopularniejszej dziewczyny w szkole, popadając w konflikt z matką i nauczycielami. W roli filmowej matki Wood wystąpiła Holly Hunter.
W 2005 wystąpiła w głównej roli w projekcie "Pretty Persuasion". W tym samym roku aktorka wystąpiła też w filmach "Amerykańska sielanka" oraz "Ostre słówka". W 2006 pojawiła się w filmie "Biegając z nożyczkami", gdzie kobiece role zagrały ponadto Annette Bening i Gwyneth Paltrow.
Pojawiła się w teledysku Green Day Wake Me Up When September Ends.
Życie prywatne.
Od 2006 była związana z artystą Marilyn Mansonem (zagrała w teledysku jego grupy do utworu "Heart-Shaped Glasses (When the Heart Guides the Hand)"), jednak po 2 latach spędzonych razem i krótkich zaręczynach para postanowiła się rozstać.
W kwietniu 2011 roku oświadczyła, że jest biseksualna. Od 2012 roku jest żoną aktora Jamie Bella. 29 lipca 2013 r. urodziła syna. W niespełna dwa lata od ślubu Wood i Bell pozostają w separacji.

</doc>
<doc id="733443" url="https://pl.wikipedia.org/wiki?curid=733443" title="Powiat Koszyce IV">
Powiat Koszyce IV

Powiat Koszyce IV (słow. "okres Košice IV") – słowacka jednostka administracyjna znajdująca się w kraju koszyckim, obejmująca koszyckie dzielnice: Barca, Juh, Krásna, Nad jazerom, Šebastovce, Vyšné Opátske.
Powiat Koszyce IV zajmuje obszar 59 km², jest zamieszkiwany przez 57 236 obywateli, co daje średnią gęstość zaludnienia w wysokości 970,10 osób na km².

</doc>
<doc id="733452" url="https://pl.wikipedia.org/wiki?curid=733452" title="Interpretacja języka pierwszego rzędu">
Interpretacja języka pierwszego rzędu



</doc>
<doc id="733454" url="https://pl.wikipedia.org/wiki?curid=733454" title="Craig Nunenmacher">
Craig Nunenmacher

Craig Nunenmacher (ur. 1 listopada 1970) – amerykański perkusista zespołu Crowbar w latach 1990–1995. Powrócił do zespołu w 2005 roku. W latach 2000–2010 grał również w zespole Black Label Society.
Po 2010 roku porzucił działalność artystyczną.

</doc>
<doc id="733466" url="https://pl.wikipedia.org/wiki?curid=733466" title="Drogowy znak">
Drogowy znak



</doc>
<doc id="733467" url="https://pl.wikipedia.org/wiki?curid=733467" title="Wynikanie logiczne">
Wynikanie logiczne



</doc>
<doc id="733469" url="https://pl.wikipedia.org/wiki?curid=733469" title="Kilimandżaro (region)">
Kilimandżaro (region)

Kilimandżaro – region ("mkoa") w Tanzanii.
W 2002 roku region zamieszkiwało 1 376 702 osób. W 2012 ludność wynosiła 1 640 087 osób, w tym 793 140 mężczyzn i 846 947 kobiet, zamieszkałych w 384 867 gospodarstwach domowych.
Region podzielony jest na 7 jednostek administracyjnych drugiego rzędu (dystryktów):

</doc>
<doc id="733474" url="https://pl.wikipedia.org/wiki?curid=733474" title="Charles H. Townes">
Charles H. Townes



</doc>
<doc id="733477" url="https://pl.wikipedia.org/wiki?curid=733477" title="CSKA Moskwa (piłka siatkowa mężczyzn)">
CSKA Moskwa (piłka siatkowa mężczyzn)

CSKA Moskwa – sekcja piłki siatkowej mężczyzn należąca do rosyjskiego klubu sportowego CSKA Moskwa.
CSKA jest najbardziej utytułowaną drużyną siatkarską w Europie. Największe sukcesy odnosiła za czasów ZSRR. Klub jest trzynastokrotnym zdobywcą Pucharu Europy w latach 1960, 1962, 1973, 1974, 1975, 1977, 1982, 1983, 1986, 1987, 1988, 1989 i 1991. Trzykrotnie zdobywał Superpuchar Europy w latach 1987, 1988 i 1991. Jest Trzydziestoczterokrotnym tryumfatorem mistrzostw ZSRR i Rosji i sześciokrotny zdobywcą Pucharu ZSRR i Rosji.
W 2009 decyzją władz klubu, rozwiązano sekcje siatkówki mężczyzn.

</doc>
<doc id="733479" url="https://pl.wikipedia.org/wiki?curid=733479" title="Kondensat">
Kondensat



</doc>
<doc id="733480" url="https://pl.wikipedia.org/wiki?curid=733480" title="Teoria autopercepcji">
Teoria autopercepcji



</doc>
<doc id="733486" url="https://pl.wikipedia.org/wiki?curid=733486" title="Aimee Mann">
Aimee Mann

Aimee Mann (ur. 8 września 1960 w Richmond w Wirginii) – amerykańska gitarzystka rockowa, basistka, piosenkarka. Była wokalistką amerykańskiego zespołu ’Til Tuesday.

</doc>
<doc id="733491" url="https://pl.wikipedia.org/wiki?curid=733491" title="Synagoga w Żelechowie">
Synagoga w Żelechowie

Synagoga w Żelechowie – było to miejsce modlitw wyznawców judaizmu położone na terenie obecnego parku. Bożnica została zniszczona podczas okupacji niemieckiej, a rozebrano ją tuż po wojnie.
Historia.
Pierwszą drewnianą bożnicę wybudowano w pierwszej połowie XVIII wieku. Wyraził na to zgodę biskup krakowski Konstanty Felicjan Szaniawski, pod warunkiem opłacania przez Żydów 100 florenów rocznie na rzecz kościoła w Żelechowie. W 1750 roku kolejny biskup krakowski Andrzej Stanisław Załuski wydał pozwolenie na remont dachu budynku. W dokumencie można w m.in. przeczytać:
Dziesięć lat później podwyższono opłatę do 180 florenów. Jako data budowy synagogi podawany jest też okres 1770-1780, kiedy żelechowskim rabinem był Lewi Izaak z Berdyczowa. Początek XIX wieku podawany jest jako czas budowy drewnianej, parterowej synagogi z czterospadowym dachem służącej później jako heder. Musiał być to dużo obiekt, gdyż fragmenty książki S. Strumph-Wojtkiewicza pt. "Traugutt", opisuje zadziwienie Traugutta tym, że synagoga w Żelechowie jest widoczna już z oddali, znacznie wcześniej niż kościół parafialny (który w pierwszej połowie XIX wieku, nie miał jeszcze wież).
Co do daty budowy murowanej synagogi źródła są sporne jedne podają, że miało to miejsce około 1900 roku, inne podają rok 1885. Podczas II wojny światowej, 14 września 1939 roku hitlerowcy spalili synagogę, wraz z uwięzionymi w niej Żydami. Po wojnie Zarząd Komisaryczny Żelechowa zarządził rozbiórkę budynku, a materiały sprzedał okolicznym chłopom. W miejsce synagogi powiększono park.
Budynek.
Był to budynek murowany, neobarokowy, usytuowany w zachodniej części obecnego parku. Bogato zdobiony front znajdował się od strony obecnej ulicy Piłsudskiego. Bożnica oparta była na planie czworokąta, przykryta dwuspadowym dachem ze szczytem skierowanym do frontu. Tył bożnicy miał formę absydy posiadającej podwójne drzwi i trzy okna w piętrze. Fasada była bogato zdobiona. Wnętrze było natomiast skromne, pośrodku znajdowała się bima - podwyższenie przykryte daszkiem wspartym na sześciu metalowych słupach. Był to bardzo duży obiekt, dorównywał wielkością kościołowi parafialnemu i był jedną z większych synagog w Polsce.
Otoczenie i znaczenie synagogi.
Przed 1802 rokiem, kiedy to władze austriackie nakazały przeniesienie cmentarzy poza teren miasta, wokół synagogi grzebano zmarłych. W pobliżu istniała także szkoła dla chłopców żydowskich, mieszcząca później w budynku dawnej, drewnianej synagogi. W samej bożnicy poza modlitwami odbywały się także zebrania i sądy. Wokół synagogi koncentrowała się życie żydowskiej społeczności Żelechowa. Przy ulicy rabina Majzelsa (obecnie Ludwika Pudły) znajdowała się siedziba gminy żydowskiej i mykwa.
W pobliżu znajdował się także duży, drewniany zajazd pochodzący prawdopodobnie z końca XVIII wieku. Budynek został spalony jeszcze przed utworzeniem w Żelechowie getta.

</doc>
<doc id="733494" url="https://pl.wikipedia.org/wiki?curid=733494" title="Iringa (region)">
Iringa (region)

Iringa - jeden z 26 regionów (jednostka podziału administracyjnego) Tanzanii o powierzchni 58 936 km² (7. pod względem wielkości), 1 495 333 mieszkańców (2002). Stolicą jest miasto Iringa.
Na terenie regionu znajduje się Park Narodowy Ruaha - drugi pod względem wielkości (ok. 10 300 km²) park narodowy Tanzanii.
Region podzielony jest na 7 dystryktów:

</doc>
<doc id="733496" url="https://pl.wikipedia.org/wiki?curid=733496" title="Sprawności harcerskie">
Sprawności harcerskie

Sprawności harcerskie – harcerski instrument metodyczny. Sprawnością jest biegłość harcerza w pewnej dziedzinie, wykazana w praktyce. Zdobycie sprawności wskazuje, że dany harcerz wykonał określone zadania i posiadł niezbędne umiejętności. Sprawności są zdobywane indywidualnie.
Znaczenie sprawności.
Sprawności wyewoluowały z systemu odznak skautowych ("merit badges"). Mają za zadanie motywować harcerza do samorozwoju i są wymagane dla uzyskania kolejnych stopni harcerskich.
Oznaki sprawności.
Zdobyta sprawność oznaczana jest na prawym rękawie munduru harcerskiego, krążkiem o średnicy 3 cm. Tradycyjnie oznaczenia sprawności wyszywa się lub przyszywa po trzy w rzędzie, w odstępach co 0,5 cm, pierwszy rząd 10 cm od wszycia rękawa, lub poniżej plakietki specjalności. Kolejność może być regulowana przez tradycyjne zasady środowisk (np. sprawności mistrzowskie i samarytańskie oraz sprawność trzech piór wyszywa się w pierwszym rzędzie od góry), lub jest dowolna – wtedy najczęściej wyszyte są w takiej kolejności, w jakiej zostały zdobyte.
W ZHP, zgodnie z zaleceniami Głównej Kwatery, harcerze mogą przyszywać gotowe oznaczenia sprawności. Dawniej wszystkie one były wyposażone w obwódki, teraz wiele z nich trzeba przyszywać "na okrętkę" nicią w odpowiednim kolorze. Wciąż jednak znaczna część harcerzy wyszywa ich oznaki bezpośrednio na mundurze w sposób tradycyjny. W takim wypadku w ZHP są one wykonane czarną nicią lub kolorowe, według wzorów w regulaminie.
Regulaminy ZHR zalecają wyszywanie sprawności nicią czerwoną lub inną, zgodnie z tradycją drużyny.
Istnieją też środowiska, w których sprawności na mundurze nie oznacza się w ogóle, zapisuje się tylko adnotację o jej zdobyciu do książeczki harcerskiej.
Poziomy trudności.
Aby sprawności były przystępne dla wszystkich – i tych zaawansowanych w danej dziedzinie, jak i pierwszy raz się z nią stykających – są one podzielone na cztery poziomy trudności, oznaczane w ZHP i ZHR gwiazdkami.
W ZHP stopnie trudności oznaczono dodatkowo kolorami, a poziomy sprawności oznacza się obwódką wokół oznaki sprawności w odpowiednim kolorze:
O ile sprawności jednogwiazdkowe mają udowodnić, że harcerka lub harcerz umie cokolwiek z danej dziedziny, to mistrzowskie sygnalizują "eksperta" danej specjalizacji w drużynie (a nawet hufcu), i często jej funkcję pełni jakieś uprawnienie (np. Klanza czy PTTK).
Czasami sprawności stanowią tzw. ciąg tematyczny, tj. dotyczą jednej dziedziny, ale mają różne poziomy trudności. Wtedy w ZHP wszystkie mają taki sam symbol, ale różne obwódki. W ZHR większość sprawności ma indywidualne oznaczenia, nawet jeśli dotyczą jednej dziedziny i jednego ciągu.
Są też takie sprawności, które nie mają odpowiedników na wszystkich poziomach trudności (występuje np. tylko wersja dwugwiazdkowa i trzygwiazdkowa, np. puszczańskie w ZHP), i takie, które poziomu trudności po prostu nie posiadają (niektóre sprawności dla Drużyn Nieprzetartego Szlaku w ZHP oraz okolicznościowe w ZHR).
Zdobywanie sprawności.
Decyzję o podjęciu się zdobycia sprawności, harcerz i harcerka zgłaszają do drużynowego bądź zastępowego, którzy otwierają tzw. "próbę" (co jest potwierdzone dodatkowo rozkazem drużynowego). Jest to okres, w czasie którego należy wykonać zadania określone w wymaganiach sprawności. Po jego upłynięciu, próba zostaje zamknięta i oceniona przez Radę Drużyny, drużynowego lub wyznaczoną przez niego osobę, która decyduje o przyznaniu sprawności. Decyzję o przyznaniu sprawności mistrzowskiej drużynowy podejmuje ze specjalistą w danej dziedzinie.
Zdobycie sprawności drużynowy ogłasza rozkazem i wpisuje do książeczki służbowej harcerza.
Systemy sprawności w poszczególnych organizacjach.
Sprawności w ZHP.
W Związku Harcerstwa Polskiego przyjęto w 2003 dwa zestawy sprawności:
Sprawności są grupowane w ciągi. Łącznie zestaw podstawowy i uzupełniający zawiera 117 ciągów.
W zestawie podstawowym wyróżnia się następujące ciągi i sprawności:
Każdy ciąg zawiera cztery lub trzy sprawności, poszeregowane według poziomu trudności. W całym spisie nie ma dwóch sprawności o tych samych nazwach, a na każdy stopień trudności w ciągu przypada dokładnie jedna sprawność. Sprawności puszczańskie, ze względów tradycyjnych, jako jedyne mają różne symbole na różnych stopniach trudności.
Drużyny, szczepy i namiestnictwa mogą opracowywać własne sprawności. Wymagania tych sprawności należy opracowywać zgodnie z zasadami przedstawionymi w „Regulaminie sprawności”. Należy również określić ich poziom i zaprojektować znak graficzny. Opracowane w środowiskach sprawności po zatwierdzeniu w komendzie hufca należy przesyłać do Głównej Kwatery w celu ich upowszechnienia.
Sprawności w ZHR.
W Związku Harcerstwa Rzeczypospolitej używane są dwa regulaminy sprawności, osobne dla harcerek i harcerzy. W porównaniu z ZHP jest tu więcej sprawności okolicznościowych i sprawności charakteru. Można też zauważyć, że sprawności są usystematyzowane w bardziej swobodny sposób – u harcerek grupy nie muszą mieć nazw i mogą być przypisane do wielu ciągów. Harcerze mają sprawności pogrupowane jeszcze luźniej – do każdej grupy są bezpośrednio przypisane sprawności z różnych stopni trudności, bez dodatkowego podziału na ciągi.
Sprawności harcerek.
Powyższy nowy regulamin sprawności harcerek został wprowadzony w kwietniu 2006 roku.
Sprawności harcerzy.
Powyższy nowy regulamin sprawności harcerzy został wprowadzony w czerwcu 2009 roku.
Zespołowe odpowiedniki sprawności.
Odznaki zdobywane grupowo, podobne do sprawności, to znak służby i projekt starszoharcerski. Są przeznaczone dla wędrowników i harcerzy starszych.

</doc>
<doc id="733501" url="https://pl.wikipedia.org/wiki?curid=733501" title="John Hasbrouck van Vleck">
John Hasbrouck van Vleck

John Hasbrouck van Vleck (ur. 13 marca 1899 w Middletown, zm. 27 października 1980 w Cambridge) – amerykański fizyk, laureat Nagrody Nobla z fizyki "za fundamentalne badania teoretyczne struktury elektronowej układów magnetycznych i nieuporządkowanych".
Życiorys.
Urodził się w Middletown w stanie Connecticut. Na tamtejszym Wesleyan University pracował jego dziadek, astronom John Monroe Van Vleck, i ojciec, matematyk Edward Burr Van Vleck. Od roku 1906 mieszkał w Madison, gdzie jego ojciec objął stanowisko profesora na University of Wisconsin-Madison. Na tej uczelni w roku 1920 John van Vleck ukończył studia. W roku 1922 uzyskał stopień doktora na Harvardzie. 
Pracował na University of Minnesota, University of Wisconsin–Madison oraz na Harvardzie. Zajmował się kwantowymi podstawami magnetyzmu. Był jednym z autorów teorii pola krystalicznego. 
Nagrodę Nobla za "fundamentalne badania teoretyczne struktury elektronowej układów magnetycznych i nieuporządkowanych" otrzymał w roku 1977 wraz z Philipem Andersonem i Nevillem Mottem.

</doc>
<doc id="733503" url="https://pl.wikipedia.org/wiki?curid=733503" title="Domknięcie uniwersalne">
Domknięcie uniwersalne

Domknięcie uniwersalne formuł zdaniowych – operacja tworzenia zdania z formuły przez związanie zmiennych wolnych kwantyfikatorem ogólnym.
Niech formula_1 będzie formułą w pewnym języku pierwszego rzędu. Domknięciem uniwersalnym formuły formula_1 nazywamy zdanie określone następująco:

</doc>
<doc id="733504" url="https://pl.wikipedia.org/wiki?curid=733504" title="John H. van Vleck">
John H. van Vleck



</doc>
<doc id="733513" url="https://pl.wikipedia.org/wiki?curid=733513" title="I liga argentyńska w piłce nożnej (1978)">
I liga argentyńska w piłce nożnej (1978)

W sezonie 1978 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1978 został CA Argentino de Quilmes, a wicemistrzem Argentyny Metropolitano został klub Boca Juniors.
Mistrzem Argentyny Nacional w sezonie 1978 został klub CA Independiente, natomiast wicemistrzem Argentyny Nacional – River Plate.
Do Copa Libertadores 1979 zakwalifikowały się dwa kluby:
Campeonato Metropolitano 1978.
Mistrzem Argentyny Metropolitano w sezonie 1978 został klub CA Argentino de Quilmes, natomiast wicemistrzem Argentyny Metropolitano – Boca Juniors. Do drugiej ligi spadły dwa ostatnie w tabeli kluby – CA Banfield i CA Estudiantes. Na ich miejsce awansował tylko jeden klub – Ferro Carril Oeste. W ten sposób pierwsza liga została zmniejszona z 21 do 20 klubów.
Końcowa tabela Metropolitano 1978.
Mistrz Campeonato Metropolitano 1978 CA Argentino de Quilmes zapewnił sobie udział w Copa Libertadores 1979. Z ligi spadły dwa ostatnie w tabeli kluby CA Banfield i CA Estudiantes.
Campeonato Nacional 1978.
W Campeonato Nacional wzięły udział 32 kluby – 20 klubów biorących udział w mistrzostwach Metropolitano oraz 12 klubów z prowincji. Prowincjonalna dwunastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1977. W sezonie 1978 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Atlanta Buenos Aires, Boca Juniors, Chacarita Juniors, CA Colón, Estudiantes La Plata, Ferro Carril Oeste, Gimnasia y Esgrima La Plata, CA Huracán, CA Independiente, Newell’s Old Boys, CA Platense, CA Argentino de Quilmes, Racing Club de Avellaneda, River Plate, Rosario Central,
San Lorenzo de Almagro, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1978 zakwalifikowały się następujące kluby z prowincji: Altos Hornos Zapla Palpalá, Alvarado Mar del Plata, Atlético Ledesma Pueblo Ledesma, Atlético Tucumán, Deportivo Roca General Roca, Gimnasia y Esgrima Mendoza, Juventud Antoniana Salta, Patronato Paraná, Racing Córdoba, San Martín Mendoza, San Martín Tucumán, Talleres Córdoba
Kolejka 1.
Grupa A
Grupa B
Grupa C
Grupa D
Kolejka 2.
Grupa A
Grupa B
Grupa C
Grupa D
Kolejka 3.
Grupa A
Grupa B
Grupa C
Grupa D
Kolejka 4.
Grupa A
Grupa B
Grupa C
Grupa D
Kolejka 5.
Grupa A
Grupa B
Grupa C
Grupa D
Kolejka 6.
Grupa A
Grupa B
Grupa C
Grupa D
Kolejka 7.
Grupa A
Grupa B
Grupa C
Grupa D
Kolejka 8.
Grupa A
Grupa B
Grupa C
Grupa D
Kolejka 9.
Grupa A
Grupa B
Grupa C
Grupa D
Kolejka 10.
Grupa A
Grupa B
Grupa C
Grupa D
Kolejka 11.
Grupa A
Grupa B
Grupa C
Grupa D
Kolejka 12.
Grupa A
Grupa B
Grupa C
Grupa D
Kolejka 13.
Grupa A
Grupa B
Grupa C
Grupa D
Kolejka 14.
Grupa A
Grupa B
Grupa C
Grupa D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1978 został klub CA Independiente, natomiast wicemistrzem Argentyny turnieju Nacional został River Plate. Jako mistrz Argentyny turnieju Nacional klub CA Independiente zapewnił sobie udział w Copa Libertadores 1979.

</doc>
<doc id="733514" url="https://pl.wikipedia.org/wiki?curid=733514" title="HC Litvínov">
HC Litvínov

HC Verva Litvínov − czeski klub hokejowy z siedzibą w Litvínovie.
W najwyższej czeskiej klasie rozgrywkowej drużyna gra nieprzerwanie od sezonu 1959 roku. W rozgrywkach czeskiej ekstraligi występuje od sezonu 1993/1994. W sezonie 2014/15 klub po raz pierwszy w historii wywalczył tytuł Mistrza Czech.
Lodowisko klubu nosi imię i nazwisko wychowanka klubu, wybitnego hokeisty i trenera, Ivana Hlinki.

</doc>
<doc id="733519" url="https://pl.wikipedia.org/wiki?curid=733519" title="Moskitos Essen">
Moskitos Essen

ESC Moskitos Essen – niemiecki klub hokejowy z siedzibą w Essen.
Aktualnie występuje w Regionallidze, zaś w latach 1999-2002 grał w Deutsche Eishockey Liga.

</doc>
<doc id="733521" url="https://pl.wikipedia.org/wiki?curid=733521" title="Ekstrapolacja (matematyka)">
Ekstrapolacja (matematyka)

Ekstrapolacja – prognozowanie wartości pewnej zmiennej lub funkcji poza zakresem, dla którego mamy dane, przez dopasowanie do istniejących danych pewnej funkcji, następnie wyliczenie jej wartości w szukanym punkcie.
Pokrewną metodą jest interpolacja, gdzie po dopasowaniu funkcji wyliczamy jej wartość pomiędzy znanymi jej punktami.
Ekstrapolacja iterowana Richardsona.
Do obliczenia pewnej wielkości stosuje się metodę numeryczną z parametrem formula_1 Wynikiem jej działania jest formula_2 Z wartością dokładną mamy do czynienia tylko, jeśli formula_3. Trudności obliczeniowe rosną gdy formula_4 maleje. Metoda ta była jedną z idei kluczowych algorytmu Bulirscha-Stoera.
Zakładamy, że znamy postać rozwinięcia formula_5
F(0) ekstrapolujemy na podstawie kilku obliczonych wartości
Ekstrapolacja iterowana Richardsona pozwala na utworzenie ciągu funkcji, którego n-ty wyraz ma rozwinięcie:
Sposób obliczeń: dana wartość początkowa formula_9 i liczba formula_10 stosuje się wzór rekurencyjny:
Zastosowanie do różniczkowania numerycznego.
Różnica progresywna

</doc>
<doc id="733527" url="https://pl.wikipedia.org/wiki?curid=733527" title="Europejskie Igrzyska Halowe w Lekkoatletyce 1968">
Europejskie Igrzyska Halowe w Lekkoatletyce 1968

III Europejskie Igrzyska Halowe odbyły się 9-10 marca 1968 w Madrycie w Palacio de Deportes.

</doc>
<doc id="733538" url="https://pl.wikipedia.org/wiki?curid=733538" title="Bitwa o Camerone">
Bitwa o Camerone

Bitwa o Camerone (hiszp. "Camarón", 30 kwietnia 1863) – starcie zbrojne, które miało miejsce w trakcie francuskiej interwencji w Meksyku, pomiędzy oddziałem Legii Cudzoziemskiej a meksykańską armią.
Przed bitwą.
Pod koniec marca 1863 roku do Veracruz dotarł wysłany z Francji do Meksyku oddział Legii Cudzoziemskiej składający się z 2 batalionów piechoty i jednej kompanii sztabowej pod dowództwem pułkownika Pierre'a Jeanningrosa. Legioniści otrzymali za zadanie obronę linii zaopatrzeniowych francuskiej armii na trasie Veracruz–Puebla. 15 kwietnia 1863 roku z Veracruz wyruszył konwój transportujący pieniądze przeznaczone na żołd oraz działa dla wojsk generała Foreya oblegających Pueblę. Pułkownik Jeanningros wyznaczył do jego ochrony dwie kompanie, które 27 kwietnia wyruszyły z Chiquihuite. 29 kwietnia pułkownik został poinformowany przez indiańskiego zwiadowcę, że Meksykanie dowiedzieli się o konwoju i zamierzają go wkrótce zaatakować w sile kilku szwadronów kawalerii i 3 batalionów piechoty wzmocnionych przez oddziały partyzanckie. Jeanningros wysłał 3. kompanię 1. batalionu z rozkazem rozpoznania siłą drogi od Veracruz do Palo Verde. W razie, gdyby oddział odnalazł konwój miał dołączyć do jego eskorty. Stan nominalny 3. kompanii wynosił 120 ludzi, z których tylko 62 było zdolnych do służby. Na dowódcę kompanii wyznaczono adiutanta batalionu kapitana Jeana Danjou.
Bitwa.
3. kompania opuściła obóz o północy 30 kwietnia. O 2.30 oddział dotarł do placówki w Paso del Macho obsadzonej przez kompanię grenadierów. Dowódca grenadierów zaproponował, że dołączy do 3. kompanii, ale Danjou odmówił, gdyż przygotowanie do wymarszu zajęłoby sporo czasu a chciał jak najszybciej dotrzeć na miejsce. O 7.00 legioniści minęli zrujnowaną hacjendę Camarón de Tejeda i dotarli do Palo Verde. W zrujnowanym miasteczku nikogo nie odnaleziono. Danjou wystawił warty i zarządził przerwę na odpoczynek. Niedługo potem legioniści zauważyli dużą chmurę kurzu, nadciągającą z zachodu. Zidentyfikowano ją jako oddział wrogiej kawalerii. Kapitan Danjou postanowił wycofać się do obozu w pewnym oddaleniu od drogi na Chiquihuite pod osłoną gęstych krzewów porastających okolicę. Wycofujący się Francuzi zostali wkrótce wykryci przez meksykańską kawalerię. Dwa szwadrony kawalerii rozpoczęły szarżę na legionistów. Francuzi uformowali czworobok i gęstym ogniem odparli Meksykanów. Danjou stwierdził, że dalsze pozostawanie na otwartym terenie nic nie da i zdecydował o wycofaniu się do hacjendy, której zabudowania mogły zapewnić osłonę. Meksykanie dokonali drugiej szarży, którą również odparto. Grupa meksykańskich żołnierzy w tym czasie zajęła jedno z pięter domu. W czasie odwrotu 3. kompania straciła 16 ludzi. Francuzi po dotarciu do zabudowań znaleźli się pod dosyć niecelnym ostrzałem Meksykanów z piętra. Legionistom nie udało się jednak wyprzeć ich stamtąd. Danjou musiał z tego powodu wydzielić grupę, której zdaniem było ciągłe atakowanie pozycji przeciwnika. 
Spieszeni meksykańscy kawalerzyści próbowali przedrzeć się przez zrujnowane fragmenty murów, co jednak im się nie powiodło. O 9.30 do hacjendy zbliżył się meksykański porucznik wymachujący białą chustką. Poinformował kapitana Danjou, że jest otoczony przez 2 tysiące żołnierzy i zaproponował mu honorową kapitulację. Francuz odmówił wiedząc, że w tym momencie wiąże siły przeznaczone do ataku na konwój. Walka została wznowiona około godziny 11. Danjou został trafiony kulą i zmarł po 5 minutach. Dowództwo przejął podporucznik Villain. Niedługo potem Meksykanie otrzymali wzmocnienie w postaci tysiąca żołnierzy piechoty dowodzonych przez pułkownika Francisco Milána oraz miejscowych oddziałów partyzanckich. Ponowiono ofertę kapitulacji, która została znowu odrzucona. Legioniści odparli kilka poważniejszych ataków, ale skończyła się im woda w manierkach. O 14.00 zginął Villain i dowództwo przeszło w ręce podporucznika Maudeta. Obrońcom zaczynała się kończyć amunicja. Meksykanie wybili kilka dziur w murach i wrzucili do środka płonące wiązki słomy. 
Około godziny 17.00 obrońcy mieli już tylko 12 ludzi i mimo tego ponownie nie przyjęli oferty kapitulacji. Meksykanie przypuścili zmasowany atak na hacjendę. Po godzinie zaciętej walki Maudet i 5 mogących się jeszcze utrzymać na nogach legionistów zabarykadowało się w stajni. Pozostałą część hacjendy została zdobyta przez meksykańskich żołnierzy. Na polu walki pozostał podporucznik Maudet i pięciu jego ludzi: kapral Maine oraz legioniści Cateau, Wensel, Constantin, Léonhard. Każdy z nich zachował po jednym naboju i bagnet na broni. Na rozkaz ustawili się plecami do ściany ogrodzenia, odpalili z broni i rzucili się z bagnetami na przeciwnika. Maudet i 2 legionistów zginęli jak tylko wybiegli ze stajni. Trzech pozostałych Francuzów stanęło do siebie plecami – nastąpił końcowy atak. Maine wraz z dwoma kolegami mieli być zmasakrowani, gdy oficer meksykański uratował ich krzycząc «Poddajcie się!» - «Poddamy się, jeżeli pozwolicie nam opatrzyć naszych rannych i pozwolicie zachować nam broń» Ich bagnety nadal były groźnie skierowane w stronę wroga. «Takim ludziom jak wy niczego się nie odmawia!» odpowiedział oficer.
Sześćdziesięciu ludzi kapitana Danjou dotrzymało słowa i przez jedenaście godzin odpierało ataki 2000 przeciwników, zabijając i raniąc około 300 spośród nich. Dzięki swemu poświęceniu, ratując konwój, wykonali powierzone im zadanie. Cesarz Napoléon III zadecydował, że nazwa "Camerone" będzie zapisana na sztandarach regimentów cudzoziemskich, a nazwiska Danjou, Vilain i Maudet zostaną wygrawerowane złotymi literami na ścianach « Invalides » w Paryżu. Oprócz tego w miejscu bitwy został wybudowany w 1892 roku, monument na cześć legionistów. Widnieje na nim napis:
BYŁO ICH MNIEJ NIŻ SZEŚĆDZIESIĘCIU
NAPRZECIWKO CAŁEJ ARMII, KTÓRA ICH ZGNIOTŁA,
ŻYCIE PRĘDZEJ NIŻ ODWAGA OPUŚCIŁO
TYCH ŻOŁNIERZY FRANCUSKICH
DNIA 30 KWIETNIA 1863 ROKU 
W PAMIĘCI, WDZIĘCZNA OJCZYZNA WZNIOSŁA TEN MONUMENT
Po walce.
Straty wojsk meksykańskich wyniosły około 300 rannych i zabitych, wojsk francuskich zaś 59 zabitych oraz rannych. Dzięki obronie Camarón de Tejeda konwój zdołał dotrzeć do Puebli i dostarczył ciężkie działa, które umożliwiły zakończony sukcesem atak na miasto. Po jego zdobyciu droga na miasto Meksyk stanęła przed wojskami francuskimi otworem.

</doc>
<doc id="733539" url="https://pl.wikipedia.org/wiki?curid=733539" title="Droga wojewódzka nr 797">
Droga wojewódzka nr 797

Droga wojewódzka nr 797 (DW797) – droga wojewódzka klasy Z o długości 2 km, leżąca na obszarze województwa mazowieckiego. Trasa ta łączy Celestynów z Regutem oraz DK50 – tranzytową obwodnicą Warszawy. Droga w całości leży na terenie powiatu otwockiego (gminy: Celestynów). W latach 1986–2000 istniała jako droga wojewódzka nr 01219.

</doc>
<doc id="733543" url="https://pl.wikipedia.org/wiki?curid=733543" title="Desantowe środki">
Desantowe środki



</doc>
<doc id="733549" url="https://pl.wikipedia.org/wiki?curid=733549" title="Torazyna">
Torazyna



</doc>
<doc id="733551" url="https://pl.wikipedia.org/wiki?curid=733551" title="I’m Breathless">
I’m Breathless

I’m Breathless – Music from and Inspired by the Film Dick Tracy – album Madonny zawierający utwory z filmu "Dick Tracy" oraz piosenki nim zainspirowane.
Jedna z trzech piosenek z filmu, jakie zostały umieszczone na albumie, zatytułowana „Sooner or Later” otrzymała Oscara za rok 1990 w kategorii Najlepsza oryginalna piosenka filmowa. Była to pierwsza z dwóch piosenek w wykonaniu Madonny, jakie do tej pory zyskały uznanie Amerykańskiej Akademii Sztuki i Wiedzy Filmowej.
Z albumu wydano tylko dwa single: „Vogue”, którego początkowo nie planowano umieszczać na albumie, oraz „Hanky Panky”.
W USA wydawnictwo sprzedano w nakładzie 2 milionów kopii, natomiast na całym świecie w ilości 5 milionów.

</doc>
<doc id="733552" url="https://pl.wikipedia.org/wiki?curid=733552" title="Robert McFerrin Sr">
Robert McFerrin Sr



</doc>
<doc id="733556" url="https://pl.wikipedia.org/wiki?curid=733556" title="Most kolejowy w Olsztynie">
Most kolejowy w Olsztynie

Most kolejowy w Olsztynie – zespół mostów kolejowych znajdujących się w pobliżu ulic Artyleryjskiej, Żarskiej i Wyzwolenia w Olsztynie, na przecięciu szlaku kolejowego z Łyną.
Pierwszy most powstał w latach 1872–1873. W tym czasie uruchomiono pierwsze połączenia kolejowe prowadzące z Olsztyna do Czerwonki i Ostródy. Most składa się z trzech arkad zbudowanych na masywnych filarach. W 1892 zbudowano bliźniaczy most (południowy). Wysokość mostów (20 metrów) sprawia, iż pasażerowie podróżujący przejeżdżającymi nimi pociągami, mają okazję podziwiać niemal całą panoramę miasta.
W 1977 most został wpisany na listę zabytków architektury.

</doc>
<doc id="733565" url="https://pl.wikipedia.org/wiki?curid=733565" title="Józef Kajetan Ossoliński">
Józef Kajetan Ossoliński

Józef Kajetan Ossoliński herbu Topór (ur. 1758 - zm. 15 kwietnia 1834 w Wyszkowie) – hrabia w Królestwie Kongresowym w 1820 roku, kasztelan podlaski od 1790, senator Królestwa Kongresowego w latach 1822-1824 i starosta sandomierski w 1781 roku, od 1780 roku wielokrotny poseł z ziemi drohickiej oraz poseł, członek konfederacji targowickiej, powołany przez konfederację generalną koronną w 1792 roku na asesora w jurysdykcji marszałkowskiej koronnej, kolekcjoner dzieł sztuki.
Pochodzenie.
Jego ojciec Aleksander Maciej Ossoliński (zm. w 1804 r. w Rudce) był miecznikiem wielkim koronnym, starostą sokołowskim drohickim, sulejowskim, a matką była Benedykta Antonina Loewendal (1735 - 1778). Natomiast jego dziadkiem był kasztelan gostyński Jan Stanisław Ossoliński (1689 - 1770). Miał siostrę Annę Ossolińską (1759–1843) i brata Jan Onufrego Ossolińskiego (1760–1812)
Józef Kajetan Ossoliński jako dziedzic.
Był dziedzicem klucza Rudka, Starej Wsi i Czerniakowa (dzielnica Warszawy)
Wykupił od Ledóchowskich rodzinny Ossolin, już bez renesansowego zamku fundacji kanclerza Jerzego Ossolińskiego, który zburzyli Ledóchowscy. Był dwukrotnie żonaty po raz pierwszy w Teresą Miączyńską (ur. 1760) - z d. Rafałowicz rozwiedzioną z Kajetanem Miączyńskim, a w 1781 roku z Marią Barbarą Zaleską, lecz po rozwodzie z nią w 1802 roku, poślubił Katarzynę Grabieńską (ur. 1780 r.) i miał z nią syna Wojciecha Grzegorza Ossolińskiego (1796–1842)
Z drugiego małżeństwa z Zaleską miał córkę Konstancję Ossolińską (ur. 1783 w Rudce - 7 grudnia 1868)-generałową, i syna, Wiktora (1790–1860).
Żona Maria Barbara Zaleska (1760–1813) w 1781 r. wniosła mu w posagu dobra Grodzisk, Siemiony i Rejowiec w lubelskim.
Działalność polityczna i kariera.
Poseł na sejm 1780 roku z ziemi drohickiej. W 1782 roku został kawalerem Orderu Świętego Stanisława. Był posłem na sejm 1782 roku z województwa sandomierskiego. Był członkiem konfederacji Sejmu Czteroletniego. W 1788 roku wybrany posłem na Sejm Czteroletni z ziemi bielskiej. 2 maja 1791 roku podpisał asekurację, w której zobowiązał się do popierania projektu Ustawy Rządowej. Po przystąpieniu króla do Targowicy, Józef Kajetan wspólnie z kilkoma posłami z Podlasia, w 1792 roku, wstąpił do konfederacji. Wspierał też w 1794 r. materialnie powstanie kościuszkowskie, w którym jego brat wystawił swój oddział powstańczy.
Po rozwiązaniu Księstwa Warszawskiego współorganizował powstanie Królestwa Polskiego. Od 1822 roku zasiadał w senacie Królestwa Polskiego jako senator-kasztelan, ale po dwóch latach zrezygnował z tej funkcji.
Fundator i kolekcjoner obrazów.
Zasłynął jako kolekcjoner i twórca galerii obrazów w pałacu zwanym "na Tłumackiem" w Warszawie, gdzie umieścił dzieła sztuki odkupione od króla Stanisława Poniatowskiego.
W należącym do niego Rejowcu koło Chełma wybudował cerkiew unicką i pałac dla swej córki Konstancji przyszłej dziedziczki tej miejscowości.

</doc>
<doc id="733566" url="https://pl.wikipedia.org/wiki?curid=733566" title="Marek Emiliusz Skaurus (pretor 56 p.n.e.)">
Marek Emiliusz Skaurus (pretor 56 p.n.e.)

Marcus Aemilius Scaurus – rzymski polityk w I wieku p.n.e., syn patrycjuszowskiego wybitnego polityka rzymskiego, Marka Emiliusza Skaura i jego drugiej żony Cecylii Metelli Dalmatyki. Cecylia poślubiła potem Sullę i Marek stał się pasierbem sławnego dyktatora.
Życiorys.
Skaurus stracił ojca, gdy był jeszcze bardzo młody i opiekę nad jego edukacją sprawowali przyjaciele rodziny. Mężem jego siostry Emilli Skaury był Gnejusz Pompejusz Wielki i mimo jej śmierci wkrótce po ślubie, Pompejusz nadal wspierał młodego Marka Emiliusza.
W czasie trzeciej wojny z Mitrydatesem służył pod Pompejuszem jako kwestor. W tym czasie w Judei wybuchła wojna między braćmi, królem Arystobulem i arcykapłanem Hirkanem. Arystobulos został oblężony w Jerozolimie przez króla Nabatejczyków Aretasa III. Proszony o interwencję Pompejusz wysłał tam Skaura z zadaniem mediacji. Emiliusz opowiedział się za Arystobulem i zmusił w 64 p.n.e. Aretasa do wycofania się. Został później oskarżony przed Pompejuszem o wzięcie od Arystobula ogromnej łapówki w wysokości 1000 talentów. Chociaż Pompejusz po przybyciu do Jerozolimy zmienił decyzję Skaura i osadził na tronie ponownie Hirkana, nie pozbawił szwagra dowództwa i ten pozostał w Syrii do 59 p.n.e. mając pod sobą dwa legiony. Już po wyjeździe Pompejusza do Rzymu w 62 p.n.e. Skaurus wywołał wojnę z Królestwem Nabatejczyków i obległ jego stolicę Petrę. Oblężenie zostało zwinięte, gdy otrzymał łapówkę w wysokości 300 talentów. W 58 p.n.e. Emiliusz sprawował wraz z Publiuszem Plautiuszem Hypseuszem edylat. Zorganizowane przez nich wówczas igrzyska zostały na długo zapamiętane z powodu ekstrawagancji. Skaurus został pretorem w 56 p.n.e. i namiestnikiem Sardynii w roku następnym w randze propretora. Zyskał poparcie I triumwiratu jako kandydat na konsula w roku 54 p.n.e., ale został oskarżony o nadużycia w prowincji. Obrony podjęli się najsławniejsi mówcy tego czasu Cyceron i Hortensjusz Hortalus. Był to jeden z najsłynniejszych procesów okresu republiki. Mimo oczywistej winy Skaurus został oczyszczony z zarzutów. W roku 53 p.n.e. został ponownie oskarżony, tym razem o przekupstwo i uznany za winnego musiał pójść na wygnanie.
Jego żoną była Mucja Tercja, wcześniej żona Pompejusza, z którą miał syna Marka Emiliusza Skaurusa.

</doc>
<doc id="733569" url="https://pl.wikipedia.org/wiki?curid=733569" title="Marek Rubnikowicz">
Marek Rubnikowicz

Marek Rubnikowicz (ur. 14 lipca 1955 w Drawsku Pomorskim) – polski historyk i archeolog, doktor nauk humanistycznych. W latach 2001-2002 Generalny Konserwator Zabytków, w latach 2007–2020 dyrektor Muzeum Okręgowego w Toruniu, w latach 2018-2021 przewodniczący Rady do Spraw Muzeów i Miejsc Pamięci Narodowej.
Życiorys.
Ukończył studia na Uniwersytecie im. Adama Mickiewicza w Poznaniu. Stopień doktora nauk humanistycznych w zakresie archeologii uzyskał w 1991 na tej samej uczelni. Tematem jego rozprawy doktorskiej było "Późnośrednowieczne i nowożytne hutnictwo szkła na Pomorzu Gdańskim. (W świetle źródeł archeologicznych)", a promotorem pracy Jerzy Olczak.
Od 1979 pracował na Uniwersytecie Mikołaja Kopernika w Toruniu, od 1993 zajmował stanowisko wojewódzkiego konserwatora zabytków w Toruniu. W 1999 powołany został na stanowisko zastępcy Generalnego Konserwatora Zabytków (GKZ). Po aresztowaniu jesienią 2001 Aleksandra Brody – wówczas GKZ – faktycznie przejął jego obowiązki, pełniąc je do czasu mianowania wiosną 2002 generalnym konserwatorem zabytków Aleksandry Jakubowskiej. Od 4 lipca 2002 pełnił funkcję Kujawsko-Pomorskiego Wojewódzkiego Konserwatora Zabytków z siedzibą w Toruniu. 1 stycznia 2007 objął stanowisko Dyrektora Muzeum Okręgowego w Toruniu. Od 2012 członek Rady do Spraw Muzeów przy Ministrze Kultury i Dziedzictwa Narodowego.

</doc>
<doc id="733570" url="https://pl.wikipedia.org/wiki?curid=733570" title="Sepak takraw">
Sepak takraw

Sepak Takraw (tamil. "செபக் தக்ரா", filip. "sipa", wiet. "cầu mây", ang. "Kick Volleyball" – "siatkówka kopana") – szybko rozwijająca się i popularna w Azji południowo-wschodniej dyscyplina sportu drużynowego będąca skrzyżowaniem siatkówki oraz piłki nożnej. Dyscyplina ta jest uważana, obok boksu tajskiego, za sport narodowy Tajlandii.
Wywodzi się z tradycyjnej gry tajskiej i malajskiej, znanej już w XV w., zwanej w Tajlandii pod nazwą ตะกร้อ "takro" (RTGS, w angielskiej pisowni "takraw"), zaś w Malezji jako "sepak raga", która polegała na wrzuceniu uplecionej z rattanu piłki do kosza, używając wszelkich części ciała oprócz rąk.
W latach 40 powstała zmodyfikowana wersja gry, przypominająca bardziej siatkówkę, nazwana "sepak takraw". Nazwa jest mieszana, malajsko-tajska, będąca wynikiem kompromisu ustalonego w 1965 roku podczas igrzysk azjatyckich pomiędzy przedstawicielami Tajlandii i Malezji, posiadających najsilniejsze drużyny. Słowo "sepak" w języku malajskim znaczy "kopnięcie", zaś "takraw" w języku tajskim "pleciona piłka".
Współczesna wersja sepak takraw znajduje się pod zarządem międzynarodowej federacji ISTAF (International Sepak Takraw Federation), corocznie w Tajlandii organizuje się mistrzostwa o Puchar Królewski.

</doc>
<doc id="733572" url="https://pl.wikipedia.org/wiki?curid=733572" title="Droga wojewódzka nr 466">
Droga wojewódzka nr 466

Droga wojewódzka nr 466 (DW466) – droga wojewódzka o długości 20 km, leżąca w całości na obszarze województwa wielkopolskiego. Trasa ta łączy Słupcę z autostradą A2 i Pyzdrami. Droga leży na terenie powiatu słupeckiego i wrzesińskiego.
Razem z drogą nr 467 do 2013 roku służyły kierowcom jako objazd punktu poboru opłat "Lądek" w ciągu autostrady A2 – wtedy uruchomiono stację poboru opłat, która powstała w trakcie przebudowy węzła "Słupca".
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 466 była objęta ograniczeniami dopuszczalnego nacisku pojedynczej osi:

</doc>
<doc id="733575" url="https://pl.wikipedia.org/wiki?curid=733575" title="Spadkobranie">
Spadkobranie



</doc>
<doc id="733576" url="https://pl.wikipedia.org/wiki?curid=733576" title="Zamach stanu na Fidżi (2006)">
Zamach stanu na Fidżi (2006)

Zamach stanu na Fidżi − wojskowy zamach stanu, przeprowadzony 5 grudnia 2006 roku. Był to czwarty zamach stanu w historii niepodległego Fidżi. Liderem przewrotu był ówczesny szef sił zbrojnych Frank Bainimarama. Oficjalnie zamach przeprowadzono w celu odsunięcia od władzy premiera Laisenia Qarase, oskarżanego o łamanie konstytucji. Faktycznie zamach stanu miał na celu wycofanie dwóch projektów ustaw, wzmacniających pozycję etniczną Fidżyjczyków oraz ułaskawiających uczestników zamachu stanu z 2000 roku.
Przyczyny.
Od czasu zamachu stanu z 2000 roku i wyborów parlamentarnych w 2001 roku wzrastało napięcie pomiędzy wojskiem a cywilnym rządem Laesenii Qarase. W dniach 6 i 13 maja 2006 roku odbyły się wybory parlamentarne. Dowódca wojskowy Frank Bainimarama krytykował termin wyborów i wzywał obywateli Fidżi do głosowania na kandydatów zgodnie z ich poglądami politycznymi, a nie na podstawie przynależności do ich grupy etnicznej. Wybory wygrała partia Qarasego. W październiku 2006 roku Bainimarama postawił premierowi ultimatum, aby w ciągu trzech tygodni wycofał projekty ustaw dotyczących praw rdzennych mieszkańców Fidżi oraz zamachu stanu z 2000 roku. W listopadzie w Nowej Zelandii odbyły się negocjacje pomiędzy Qarase a Bainimaramą, jednak obu stronom nie udało się osiągnąć porozumienia.
5 grudnia 2006 wojsko Fidżi rozpoczęło szturm na budynki rządowe. Przejęcie władzy przez wojsko nastąpiło o godzinie 18. Bainimarama wygłosił przemówienie, w którym poinformował, że przejął władzę nad krajem. W styczniu 2007 roku Bainimarama objął stanowisko tymczasowego premiera i ogłosił plany przeprowadzenia wyborów i uchwalenia nowej konstytucji. W 2013 roku wprowadził nową konstytucję, gwarantującą równe prawa dla wszystkich grup etnicznych zamieszkujących Fidżi. Wolne wybory odbyły się 17 września 2014 roku.

</doc>
<doc id="733579" url="https://pl.wikipedia.org/wiki?curid=733579" title="Wielki Andaman">
Wielki Andaman

Wielki Andaman – główny archipelag Andamanów, części indyjskiego terytorium związkowego Andamany i Nikobary. Główne wyspy są położone tak blisko siebie, że cieśniny między nimi nie nadają się do żeglugi statków pełnomorskich.
Największe wyspy archipelagu to:
Inne większe wyspy to: Baratang, Rutland, Interview.

</doc>
<doc id="733580" url="https://pl.wikipedia.org/wiki?curid=733580" title="Miron Costin">
Miron Costin

Miron Costin, także Kostyn (ur. 30 marca 1633, zm. w grudniu 1691 w Romanie) – kanclerz Mołdawii, poeta i kronikarz tworzący w języku mołdawskim i polskim. Jeden z poematów dedykował królowi Janowi Sobieskiemu.
Życie.
Miron Kostyn pochodził z wpływowego mołdawskiego rodu bojarskiego. Razem ze swym ojcem emigrował do Polski, gdzie w latach 1647-1652 studiował na uczelniach jezuickich w miasteczku Bar, położonym tuż u mołdawskich granic oraz w Kamieńcu Podolskim. Po powrocie do Mołdawii piastował wiele wysokiej rangi urzędów państwowych. Był m.in. kanclerzem, zarządcą Dolnej i Górnej Mołdawii i książęcym radcą. Po klęsce poniesionej przez Turków w bitwie pod Wiedniem w 1683 roku był razem z innymi mołdawskimi bojarami odprowadzony do Polski, gdzie gościł go osobiście król Jan III Sobieski, któremu podarował przez siebie napisany poemat "Historyja polskimi rytmami o mołdawskiej ziemi i multańskiej". W 1685 roku po raz drugi powrócił do Mołdawii. Po powrocie pracował jako urzędnik na dworze księcia Konstantyna Kantemira. Po wykryciu spisku przeciw księciu, którego był współorganizatorem, został w 1691 roku pojmany i zabity. Jego syn również wychował się w Polsce.
Twórczość.
Przypuszczalnie w latach 1672-1674 Miron Kostyn napisał poemat filozoficzny pt. "Dzieje świata" (mołd., rum. "Viaţa lumii"), nawiązujący do popularnego wówczas tematu "nietrwałości szczęścia i przemijania życia". Przy pisaniu poematu Kostyn inspirował się wątkiem biblijnym "marność nad marnościami", który był także jednym z ulubionych w poezji barokowej, gdzie występuje pod nazwą "fortuna labilis". Poemat był jednym z pierwszych napisanych w języku mołdawskim. 
Miron Kostyn był jednym z kontynuatorów rozpoczętej przez Grigora Urecha tradycji pisania kronik mołdawskich w języku mołdawskim. Jego "Latopis Ziemi Mołdawskiej od panowania Arona Wojewody" (mołd., rum. "Letopiseţul Ţării Moldovei de la Aaron Vodă") napisany w latach 1675-1677 opisuje wydarzenia odgrywające się w przeciągu 66 lat od okresu rządów hospodara Arona do objęcia władzy przez hospodara Istrate Dabija i utraty autonomii przez Hospodarstwo Mołdawskie. Latopis zawiera wiele napisanych barwnym językiem opisów wydarzeń oraz znanych osobistości ówczesnej Mołdawii. Innym dziełem Mirona Kostyna jest niedokończona praca o tematyce historycznej "O mołdawskim narodzie" (mołd., rum. "De neamul moldovenilor"). Kostyn rozbudowuje w niej błędną teorię stworzoną przez Grigora Urecha o czysto rzymskim pochodzeniu Mołdawian. 

</doc>
<doc id="733582" url="https://pl.wikipedia.org/wiki?curid=733582" title="Miron Kostyn">
Miron Kostyn



</doc>
<doc id="733583" url="https://pl.wikipedia.org/wiki?curid=733583" title="Obliczeniowa mechanika płynów">
Obliczeniowa mechanika płynów

Obliczeniowa mechanika płynów, numeryczna mechanika płynów (ang. "Computational Fluid Dynamics, CFD") – dział mechaniki płynów wykorzystujący metody numeryczne do rozwiązywania zagadnień przepływu płynów.
Dzięki dyskretyzacji i numerycznemu rozwiązaniu cząstkowych równań różniczkowych opisujących przepływ, możliwe jest przybliżone wyznaczenie rozkładu prędkości, ciśnienia, temperatury i innych parametrów w przepływie. Współczesne programy CFD pozwalają na rozwiązywanie przepływów z uwzględnieniem lepkości i ściśliwości, przepływów wielofazowych, przepływów w których występują reakcje chemiczne lub procesy spalania, przepływów przez struktury porowate, oraz przepływów w których czynnik jest płynem newtonowskim (niutonowskim) lub nienewtonowskim. Istnieje także możliwość symulowania interakcji płyn-ciało stałe. Większość współczesnych programów CFD bazuje na równaniach Naviera-Stokesa (równanie zachowania masy, pędu i energii dla płynu) i dyskretyzuje je za pomocą metody objętości skończonych, metody elementów skończonych lub metody różnic skończonych.

</doc>
<doc id="733584" url="https://pl.wikipedia.org/wiki?curid=733584" title="CFD">
CFD



</doc>
<doc id="733585" url="https://pl.wikipedia.org/wiki?curid=733585" title="Formuła atomowa">
Formuła atomowa

Formuła atomowa (formuła prosta) – formuła, która nie ma żadnych właściwych "podformuł". Rodzaje formuł atomowych zależą od rodzaju używanej logiki.
Formuły, które nie są atomowe nazywamy złożonymi.
Rachunek zdań.
W rachunku zdań jedynymi rodzajami atomów są zmienne zdaniowe: formula_1
Rachunek kwantyfikatorów.
W klasycznym rachunku predykatów (logice pierwszego rzędu) określamy formuły atomowe w następujący sposób:
Niech formula_2 będzie ustalonym alfabetem (tzn. zbiorem stałych, symboli funkcyjnych i symboli relacyjnych) i niech formula_3 będzie (nieskończoną) listą używanych zmiennych. Przypomnijmy, że termy języka formula_4 są zdefiniowane jako elementy najmniejszego zbioru formula_5 takiego, że:
Formuły atomowe języka formula_4 to wyrażenia

</doc>
<doc id="733588" url="https://pl.wikipedia.org/wiki?curid=733588" title="Józef Kanty Ossoliński">
Józef Kanty Ossoliński

Józef Jan Kanty Ossoliński herbu Topór z Tęczyna, z Balic, (ur. 1707, zm. 18 listopada 1780 w Rymanowie) – wojewoda wołyński od 1757, chorąży nadworny koronny (1738), starosta sandomierski i chmielnicki, konfederat barski.
Rodzina.
Polski magnat, ożeniony w 1731 z Teresą Stadnicką, właścicielką Leska. Miał syna Józefa Salezego Ossolińskiego (1734-1789) – senatora (ok.1780 i 1790), starostę Sandomierskiego, wojewodę podlaskiego (1774) ożenionego z Anną Ossolińską na Tęczynie i Sterdyni, h. Topór (1759-1843) i córki: Annę Teresę Ossolińską (1746-1810) wydaną za mąż za Józefa Potockiego (1735–1802)- krajczego wielkiego koronnego oraz Mariannę Ossolińską z Balic, h. Topór (1731-1802)
wydaną za mąż za gen. Józefa Jana Wandalina Miszcha z Wielkich Kończyc, h. Kończyc chorążego wielkiego koronnego, starostę sanockiego (1742-1797)
Życiorys.
Edukował się w Krakowie (1721) na Akademii Krakowskiej, w Paryżu w sierpniu 1727 roku pod okiem kardynała André Hercule de Fleury. Jego pobyt we Francji związany był z przygotowaniami do osadzenia na tronie polskim Stanisława Leszczyńskiego. Wraz z francuskim pułkownikiem Błędowskim wyruszył w 1729 roku do Wrocławia. Tego samego roku, za sprawą swojego ojca Franciszka został posłem inflanckim na sejmie grodzieńskim.
Był komendantem chorągwi w regimencie pieszym artylerii koronnej Jana Klemensa Branickiego w stopniu kapitana lub majora w 1730 roku, a w 1756 roku został rotmistrzem chorągwi pancernej w pułku Branickiego.
26 czerwca 1729 objął swoją władzą starostwa: sandomierskie i chmielnickie. 13 lutego 1730 roku objął oficjalnie urząd starosty sandomierskiego składając uroczystą przysięgę. Był posłem z ziemi drohickiej na sejm 1730 roku.
W latach 1732 i 1733 był posłem z województwa czernichowskiego na sejmy nadzwyczajne w Warszawie. Po śmierci Augusta II wraz z ojcem poparł kandydaturę Stanisława Leszczyńskiego na tron polski i był jego lektorem w 1733 roku.
7 czerwca 1734 roku przewodził sejmikowi ziemi sanockiej, który poświęcony był głównie sprawom organizacji milicji wojewódzkiej. 14 marca 1735 roku podczas obrad sejmiku wiszeńskiego uznał prawa do tronu króla Augusta III.
W 1738 roku odwiedził swojego ojca w Lunéville (Lotaryngia) otrzymując dobra warszawskie i posiadłości Garbatki, Tarchomin oraz meble i wyposażenie pałaców, które musiał podzielić między siebie a brata Tomasza.
Od 1738 roku jako poseł aktywnie brał udział w obradach sejmu zajmując się sprawami wojskowymi, m.in. żądał opuszczenia kraju przez rosyjski korpus wojskowy, stacjonujący od 1733, domagał się deklaracji neutralności w wojnie rosyjsko-tureckiej. 17 grudnia 1738 roku został chorążym nadwornym koronnym.
W 1742 roku był komisarzem z województwa czernihowskiego Trybunału Skarbowego Koronnego.
W październiku 1744 roku obradował na sejmie grodzieńskim, gdzie został obrażony przez posła Józefa Wilczewskiego, że wspólnie z innymi posłami pozostają na żołdzie pruskim i dążą do zerwania sejmu. Po tym incydencie żądał odwołania oszczerstwa, grożąc zerwaniem sejmu. W 1746 roku posłował w Warszawie, a w 1750 jako poseł ziemi drohickiej.
W 1757 został kawalerem Orderu Orła Białego. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. 19 czerwca 1764 – brał udział w obradach przybyłych do Krosna wojsk Konfederatów, po klęskach pod Leskiem i Brzozowem. Józef Kanty Ossoliński z synem Józefem Salezym Ossolińskim zaproponował natarcie na rosyjski korpus i prywatne zaciągi Kazimierza Poniatowskiego, w celu przebicia się do Lwowa, oraz połączenia z wojskami Franciszka Salezego Potockiego i Karola Radziwiłła. Uczestnik konfederacji radomskiej.
Józef Kanty Ossoliński – wojewoda wołyński, mimo posiadania zamków w Dukli i Lesku, po klęsce Konfederatów i rozbiorze Polski, zamieszkał w Rymanowie. W 1775 roku osiadł tu na stałe, wycofując się z życia politycznego. Był fundatorem niewielkiego, drewnianego dworku, wzniesionego w Tarchominie w połowie XVIII w.
Jego żona Teresa Stadnicka była ostatnią przedstawicielką rodu Stadnickich, zmarła 6 maja 1776 r. i została pochowana w Klasztorze Karmelitów koło Zagórza, a potem przeniesiono jej trumnę do Kościoła do Leska, gdzie umieszczono tablice z napisem;
„Teresa z hrabiów na Żmigrodzie Stadnickich, herbu Sreniawa, Ossolinska, Wojewodzina, Wołynska w Rymanowie, zmarła dn. 6 maja 1776 r. w Zagórzu u OO. Karmelitów pochowana”.
W 1780 Józef (mylnie Jan) Kanty Ossoliński wybudował w Rymanowie kościół i w tym samym roku został w nim pochowany w krypcie w pięknym sarkofagu.
Epitafia Józefa Kantego Ossolińskiego i Teresy Stadnickiej zostały ustanowione w kościoła Nawiedzenia Najświętszej Maryi Panny w Lesku oraz w kościele Wniebowzięcia Najświętszej Maryi Panny w Zagórzu.
Bibliografia.
t. 24 str. 410: psb.21108.1,
t. 24 str. 412: psb.21109.2,
t. 24 str. 425: psb.21113.8,
t. 27 str. 732: psb.23913.2.

</doc>
<doc id="733589" url="https://pl.wikipedia.org/wiki?curid=733589" title="Droga wojewódzka nr 467">
Droga wojewódzka nr 467

Droga wojewódzka nr 467 (DW467) – droga wojewódzka o długości 20,3 km, leżąca na obszarze województwa wielkopolskiego. Trasa ta łączy Golinę z Ciążeniem. Droga w całości leży na terenie powiatu konińskiego i słupeckiego. Razem z drogą wojewódzką nr 466 do 2013 roku służyły kierowcom jako objazd punktu poboru opłat „Lądek” na autostradzie A2 – przebudowano węzeł "Słupca", instalując na nim stację poboru opłat.
Ograniczenia w ruchu.
Droga objęta jest zakazem wjazdu pojazdów ciężarowych o masie przekraczającej 18 ton na odcinku Golina – Sługocin. Mimo tego, kierowany jest tam objazd dla pojazdów o masie przekraczającej 12 ton, dla których obowiązuje zakaz przejazdu tranzytowego przez Konin drogą krajową nr 92.
Dopuszczalny nacisk na oś.
Na całej długości dozwolony jest ruch pojazdów o nacisku pojedynczej osi do 8 ton.

</doc>
<doc id="733592" url="https://pl.wikipedia.org/wiki?curid=733592" title="DW466">
DW466



</doc>
<doc id="733594" url="https://pl.wikipedia.org/wiki?curid=733594" title="Luteina (barwnik)">
Luteina (barwnik)

Luteina (E161b) – organiczny związek chemiczny, żółty barwnik należący do ksantofili (podgrupa karotenoidów), alkoholowa pochodna α-karotenu. Do zastosowań przemysłowych otrzymuje się ją z traw.
Występowanie.
W stanie naturalnym występuje m.in. w żółtku i komórkach tłuszczowych. Jest jednym z głównych ksantofili obecnych w tkankach roślinnych oraz olejach pochodzenia roślinnego. Jest powszechnie obecna w owocach i warzywach. W krajach europejskich do najistotniejszych jej źródeł należą (ze względu na wielkość spożycia i wysoką zawartość luteiny): szpinak, groch, sałata, brokuł, papryka, pomidor, jaja kurze, marchew, pomarańcza, cykoria.
Działanie.
Luteina jest istotna dla prawidłowego funkcjonowania narządu wzroku, gdyż chroni go przed uszkodzeniami powodowanymi przez wolne rodniki. Szczególnie dużo luteiny zawiera siatkówka oka, oraz plamka żółta, za której kolor odpowiadają także inne ksantofile - zeaksantyna i β-kryptoksantyna.
Zastosowanie.
W przemyśle spożywczym używa się jej jako barwnika do zup i napojów alkoholowych, a także ciast i przetworzonej żywności. Luteina jest również składnikiem niektórych karm dla zwierząt (np. drobiu).

</doc>
<doc id="733599" url="https://pl.wikipedia.org/wiki?curid=733599" title="Unix Wersja 7">
Unix Wersja 7

System V7 - wczesna wersja systemu operacyjnego Unix stworzona przez Bell Labs i wydana w 1979 roku. Znany także pod nazwami "Version 7 Unix", "Version 7" oraz "V7". Został stworzony dla mikrokomputera PDP-11, w późniejszym okresie powstały wersje przeznaczone na inne platformy. Była to zarazem ostatnia, niekomercyjna wersja systemu Unix.

</doc>
<doc id="733605" url="https://pl.wikipedia.org/wiki?curid=733605" title="Popowcy">
Popowcy

Popowcy, biegłopopowcy – odłam staroobrzędowców, który praktykuje obrzędy liturgiczne pod przewodnictwem kapłanów. Od XIX wieku ruch popowców ma własną hierarchię duchowną. 
Historia.
Ruch popowców narodził się w łonie rosyjskich starowierców po 1656, gdy część staroobrzędowców pozbawionych duchownych po ich egzekucjach, samospaleniach lub naturalnej śmierci uznała ważność święceń kapłańskich udzielanych w Rosyjskim Kościele Prawosławnym po reformie patriarchy Nikona. 
W wyniku tej aprobaty wiernych w XVII wieku monastery starowierców nad Irgizem zaczęły przyjmować do siebie suspendowanych kapłanów prawosławnych, którzy po ponownym obrzędzie bierzmowania stawali się duchownymi staroobrzędowców tzw. biegłopopowcami. Praktyka ta rozwijała się i była stosowana do XIX wieku tj. do czasu, gdy popowcy uzyskali własną hierarchię duchowną.
Pierwsze takie zdarzenie miało miejsce w 1846, gdy do grupy popowców na Bukowinie dołączył emerytowany prawosławny biskup Bośni i Sarajewa, Ambroży. Wyświęcił on dla staroobrzędowców bukowińskich i wołoskich dwóch biskupów. W wyniku tych aktów konsekracji powstała tzw. Cerkiew białokrynicka. Biegłopopowcy rosyjscy nie uznali jednak w znacznej części tych chirotonii i ich mnisi oraz kapłani nie weszli w skład nowo utworzonego Kościoła. Dopiero po I wojnie światowej w 1923 pozyskali dla siebie byłego arcybiskupa Saratowa, Mikołaja. W 1929 wyświęcił on dla nich wspólnie z innym eparchą pierwszego biskupa. W wyniku tego aktu powstała tzw. Cerkiew nowozybkowska.
W 1971 Patriarchat Moskiewski zdjął klątwę rzuconą na starowierców przez patriarchę Nikona, do dziś jednak nie doszło do głębszego zbliżenia między kanoniczną Cerkwią i staroobrzędowcami popowcami. Nieliczne próby unii podejmowane od XVIII wieku nazywane są jedinowierczestwem.
Na ziemiach polskich próby stworzenia kościoła popowców po II wojnie światowej podejmował się wielokrotnie biskup Ignacy Jan Wysoczański z Polskiego Kościoła Starokatolickiego, który prowadził misję wśród mazurskich staroobrzędowców. Założona przez niego wspólnota nie uzyskała jednak nigdy akceptacji i osobowości prawnej ze strony władz Polskiej Rzeczypospolitej Ludowej.
Cerkwie staroobrzędowców popowców.
Cerkiew powstała w 1846. Zwierzchnikiem Rosyjskiej Prawosławnej Cerkwi Staroobrzędowej jest Metropolita Moskwy i całej Rosji Kornilij (od 2005). Cerkiew ta podzielona jest na 14 diecezji i jedną metropolię w Moskwie. Istnieje 120 parafii (stan 1998) i seminarium w Moskwie.
Cerkiew powstała w 1923. Zwierzchnikiem Rosyjskiej Cerkwi Staroprawosławnej jest patriarcha Nowozybkowa, Moskwy i całej Rosji Aleksander (od 2000). Cerkiew ta ma 6 diecezji w Rosji, ok. 60 parafii w innych krajach byłego ZSRR i 4 parafie w Rumunii.
Poza tym poza Rosją są jeszcze cztery diecezje staroobrzędowców popowców. Jedna na Ukrainie, jedna w USA, jedna w Australii, jedna w Rumunii (Kościół Prawosławny Starego Obrządku w Rumunii z siedzibą w Braiła) oraz kilka parafii w Kanadzie i Bułgarii.
Zwierzchnicy Cerkwi popowców.
Cerkiew białokrynicka.
Metropolici Węgier i Rumunii
Metropolici Rosji
Cerkiew nowozbykowska.
Patriarchowie Moskwy i Wszechrusi

</doc>
<doc id="733612" url="https://pl.wikipedia.org/wiki?curid=733612" title="Urząd Generalnego Konserwatora Zabytków">
Urząd Generalnego Konserwatora Zabytków

Urząd Generalnego Konserwatora Zabytków (UGKZ) – centralny urząd administracji rządowej istniejący w latach 1999–2002 powołany w miejsce Biura Ochrony Zabytków Ministerstwa Kultury i Sztuki. 
Urząd Generalnego Konserwatora Zabytków powołany został w celu obsługi zadań naczelnego organu ochrony zabytków, jakim był Generalny konserwator zabytków, wynikających z ustawy o ochronie dóbr kultury, w tym przede wszystkim nadzoru nad Służbą Ochrony Zabytków. W ramach UGKZ działał Departament Ochrony Archeologicznych Dóbr Kultury (dyrektor - Marek Konopka), Departament Ochrony Nieruchomych Dóbr Kultury (dyrektor – dr Maria Smarzyńska) Departament Ochrony Ruchomych Dóbr Kultury (dyrektor - "vacat"), Departament Prawny (dyrektor – Alberto Soldani), Dyrektor generalny – Paweł Jaskanis. UGKZ został zlikwidowany 1 kwietnia 2002 r. po dojściu do władzy SLD po wyborach parlamentarnych w 2001 r. i po ostatecznym upolitycznieniu stanowiska GKZ, które po raz pierwszy objął polityk w żaden sposób nie związany z ochroną zabytków (Aleksandra Jakubowska).
Zadania UGKZ wypełnia obecnie Departament Ochrony Zabytków Ministerstwa Kultury i Dziedzictwa Narodowego
Ciekawą pozycją wydaną w ostatnich dniach istnienia UGKZ jest publikacja pt.: 
Zawiera ona pełny wykaz bibliograficzny publikacji finansowanych lub dofinansowanych przez GKZ w latach 1997–2001.

</doc>
<doc id="733614" url="https://pl.wikipedia.org/wiki?curid=733614" title="Jerzy Sobera">
Jerzy Sobera

Jerzy Sobera (ur. 4 września 1970 w Bytomiu) – polski hokeista, reprezentant Polski, olimpijczyk. Działacz hokejowy.
Kariera.
Zawodnik występujący na pozycji obrońcy, wychowanek Polonii Bytom. Występował także w TTH Metron Toruń, Cracovii, Filmarze Toruń i SKH Sanok.
W reprezentacji występował w latach 1990-1992. Uczestniczył w turniejach mistrzostw świata grupy B w Lublanie w 1991 oraz Zimowych Igrzyskach Olimpijskich w Albertville w 1992.
Od 2004 był pracownikiem Miejskim Ośrodku Sportu i Rekreacji w Rudzie Śląskiej. W 2007 roku założył w Rudzie Śląskiej Rudzkie Towarzystwo Hokejowe Zryw, którego został prezesem. Dzięki jego inicjatywie wybudowano w Rudzie Śląskiej lodowisko hokejowe otwarte w 2008.
Jako felietonista współpracował z portalem Hokej.net od 2008 do 2009.
W wyborach samorządowych 2010 startował do rady miasta Rudy Śląskiej. Uzyskał 148 głosów i nie zdobył mandatu.

</doc>
<doc id="733616" url="https://pl.wikipedia.org/wiki?curid=733616" title="Pokój w Kuczuk Kajnardżi">
Pokój w Kuczuk Kajnardżi



</doc>
<doc id="733618" url="https://pl.wikipedia.org/wiki?curid=733618" title="Traktat w Küczük Kajnardży">
Traktat w Küczük Kajnardży

Traktat w Küczük Kajnardży (tur. "Küçük Kaynarca") – traktat pokojowy pomiędzy Imperium Rosyjskim a Imperium Osmańskim kończący V wojnę rosyjsko-turecką 1768-1774, podpisany 21 lipca 1774 w Kajnardży (dziś Bułgaria).

</doc>
<doc id="733620" url="https://pl.wikipedia.org/wiki?curid=733620" title="CTR (lotnictwo)">
CTR (lotnictwo)

Control Zone, w skrócie CTR () – przestrzeń kontrolowana od powierzchni ziemi lub wody do określonej wysokości. W zależności od wykorzystywanej klasy przestrzeni powietrznej, w strefie tej mogą być wykonywane loty VFR i IFR.

</doc>
<doc id="733621" url="https://pl.wikipedia.org/wiki?curid=733621" title="Prowincja Karoliny Południowej">
Prowincja Karoliny Południowej

Prowincja Karoliny Południowej () – jedna z trzynastu amerykańskich kolonii.
Powstała poprzez secesję z założonej w 1663 roku prowincji Karoliny, nazwanej na cześć króla Karola I. W roku 1710 arystokraci z północnych i południowych miast nie dogadali się w sprawie utworzenia wspólnego rządu. W 1729 r. zatwierdzono podzielenie kolonii, gdy siedmiu z ośmiu lordów odsprzedało swoje ziemie koronie.
23 maja 1778 roku, dwa lata po ogłoszeniu Deklaracji Niepodległości, Karolina Południowa została przyjęta do USA jako ósmy stan.

</doc>
<doc id="733627" url="https://pl.wikipedia.org/wiki?curid=733627" title="Babunia">
Babunia

Babunia () – powieść Boženy Němcovej, ukończona w roku 1853.
Autorka napisała powieść po śmierci syna Hynka. Opisuje w niej idealizowany obraz dzieciństwa w Dolinie Babuni koło Raciborzyc. Centralną postacią jest tytułowa Babunia, która na prośbę córki Teresy przenosi się z Olesznic w Górach Orlickich do raciborzyckiej doliny, aby pomagać w wychowaniu wnuków. Mieszka wraz z rodziną córki w domu zwanym Stary Bielnik (Staré Bělidlo). Poszczególne rozdziały opisują losy mieszkańców doliny, zwłaszcza rodzin młynarza, strzelca, Kuby i Kristli oraz szalonej Wikty. Spośród wnuków tytułowej bohaterki na pierwszy plan wysuwa się postać Barunki (Bożenki), która jest literackim portretem autorki. Książka zawiera także retrospekcje z życia samej Babuni, która wyszła za mąż w Kłodzku za tkacza z rodzinnej wsi, który został podstępem zwerbowany do pruskiej armii. Następnie mieszkała z nim w Nysie. Po śmierci męża powróciła wraz z dziećmi piechotą do rodzinnej wsi. Większość postaci w książce jest silnie idealizowana. Dotyczy to również właścicielki pałacu w Raciborzycach „pani księżnej” Wilhelminy Żagańskiej, która dzięki radom Babuni może czynić dobro. Powieść kończy się śmiercią tytułowej bohaterki, a w jej pogrzebie biorą udział mieszkańcy całej doliny.
Babunia należy do najpopularniejszych czeskich powieści. Miała ponad 350 wydań w języku czeskim. W 1940 na podstawie powieści powstał film w reżyserii Františka Čápa, w 1971 film telewizyjny w reżyserii Antonína Moskalyka. Polski przekład książki Pawła Ryboka ukazał się w 1905, kolejny – autorstwa Pawła Hulki-Laskowskiego – został wydany w 1927 i wznowiony w 1951. To ostatnie wydanie jest poprzedzone wstępem i opatrzone komentarzem, w których jest dostrzegalny duch epoki, kiedy książka została wydana.
Dolinę, w której toczy się akcja powieści przekształcono w park krajobrazowy i nazwano Doliną Babuni (Babiččino údolí).

</doc>
<doc id="733629" url="https://pl.wikipedia.org/wiki?curid=733629" title="Oryks arabski">
Oryks arabski

Oryks arabski ("Oryx leucoryx") – gatunek ssaków z rodziny wołowatych, który dawniej występował w środowisku stepowym i pustynnym Bliskiego Wschodu (ostatnia sztuka na wolności zginęła w 1972 roku).
Umaszczenie oryksa jest prawie białe, z ciemnymi plamami na głowie i kończynach. Dorasta 1 m w kłębie i 70 kg wagi. Liczebność tej dużej antylopy, wskutek niekontrolowanych polowań spadła na początku lat 60. XX wieku do 100-120 osobników. W 1962 r. przeprowadzono więc eksperyment hodowlany: trzy schwytane oryksy skrzyżowano z osobnikami żyjącymi w ogrodzie zoologicznym, dzięki czemu odtworzono stado dzikich zwierząt, które następnie wypuszczono na wolność.

</doc>
<doc id="733630" url="https://pl.wikipedia.org/wiki?curid=733630" title="Blok Antyfaszystowski">
Blok Antyfaszystowski

Blok Antyfaszystowski – polska organizacja żydowska powstała w marcu 1942 r. w getcie warszawskim, z inicjatywy Komitetu Centralnego PPR, stanowiąca porozumienie lewicowych syjonistów i komunistów.
Opis.
Inicjatorami powstania bloku byli: działacz PPR-u – Józef Lewartowski, Mordechaj Anielewicz i Josef Kapłan z Ha-Szomer Ha-Cair, Szachno Sagan z Poalej Syjon Lewicy, Józef Sack ze środowiska syjonistów-socjalistów oraz Icchak Cukierman i jego żona Cywia Lubetkin z He-Chaluc i Dror. W skład bloku nie weszła żydowska partia robotnicza Bund, którą podczas konferencji negocjacyjnej reprezentowali Abrasza Blum i Maurycy Orzech, mieli oni według raportów Hersza Berlińskiego i Icchaka Cukiermana odrzucić propozycję przystąpienia do wspólnej organizacji, argumentując to oczekiwaniem na ruchy środowisk socjalistycznych.
Organizacja działała w gettach Generalnego Gubernatorstwa i Śląska, stając się konspiracyjnym zalążkiem ruchu oporu. Wydawała także podziemną prasę.
Między majem a wrześniem 1942 kierownictwo Bloku Antyfaszystowskiego zostało rozbite przez Gestapo.
Członkowie organizacji uczestniczyli w powstaniu w getcie warszawskim, po włączeniu jej do ŻOB-u i w powstaniu w getcie białostockim, gdzie organizacja funkcjonowała pod nazwą Antyfaszystowski Blok Bojowy, a w okresie poprzedzającym powstanie organizowała ucieczki z getta i gromadziła broń do przyszłego zrywu.

</doc>
<doc id="733632" url="https://pl.wikipedia.org/wiki?curid=733632" title="Strefa ruchu lotniskowego">
Strefa ruchu lotniskowego

Strefa ruchu lotniskowego (ang. "aerodrome traffic zone", w skrócie "ATZ") – przestrzeń powietrzna o określonych wymiarach, ustanowiona wokół lotniska dla ochrony ruchu lotniskowego.
Wykonywane są w niej loty przeważnie w klasie przestrzeni G lotnictwa ogólnego ("General Aviation"). W strefie tej może być zapewniona służba AFIS ("Aerodrome Flight Information Service"), ang. "Lotniskowa Służba Informacji Powietrznej".

</doc>
<doc id="733635" url="https://pl.wikipedia.org/wiki?curid=733635" title="Pokój w Küczük Kajnardży">
Pokój w Küczük Kajnardży



</doc>
<doc id="733636" url="https://pl.wikipedia.org/wiki?curid=733636" title="Naledź">
Naledź

Naledź – warstwa lodu, która powstaje zimą przez zamarzanie wody gruntowej, wyciskanej spod wierzchniej warstwy gruntu.
Może także powstawać na rzece lub jeziorze, wtedy woda jest wyciskana spod pokrywy lodowej tworząc nad nią druga taflę. W takim przypadku pomiędzy dwoma płaszczyznami zmarzliny często gromadzi się woda. Zjawisko to spotykane jest m.in. na Syberii.

</doc>
<doc id="733637" url="https://pl.wikipedia.org/wiki?curid=733637" title="Paweł Jaskanis">
Paweł Jaskanis

Paweł Olaf Jaskanis (ur. 23 lipca 1958 w Warszawie) – polski historyk sztuki, archeolog, muzealnik oraz specjalista w zarządzaniu ochroną zabytków i opieką nad nimi. W latach 2009-2015 przewodniczący Rady do Spraw Muzeów i Miejsc Pamięci Narodowej, od 2002 dyrektor Muzeum Pałacu Króla Jana III w Wilanowie.
Życiorys.
Syn archeologów Danuty i Jana (1932–2016) Jaskanisów (związanych z Muzeum Okręgowym w Białymstoku, a później z Państwowym Muzeum Archeologicznym w Warszawie).
Od 1985 w Oddziale Badań i Konserwacji Zabytków PPKZ, po 1989 specjalista i wicedyrektor w Ministerstwie Kultury, od 1996 Zastępca Generalnego Konserwatora Zabytków ds. merytorycznych, od 1999 Dyrektor Generalny Urzędu Generalnego Konserwatora Zabytków. Po konkursie od lipca 2002 Dyrektor Muzeum Pałacu w Wilanowie.
Członek Rady do Spraw Muzeów (przewodniczący z wyboru przez dwie kadencje) i Rady Ochrony Zabytków przy Ministrze Kultury i Dziedzictwa Narodowego (od 2011), członek prezydium (przez dwie kadencje) Polskiego Komitetu Międzynarodowej Rady Muzeów ICOM, Zastępca Przewodniczącego Rady Ochrony Zabytków przy Prezydencie m. st. Warszawy (2003–2011). Współzałożyciel i prezes pierwszej kadencji Stowarzyszenia Genius Loci. Członek rad: Międzynarodowego Centrum Kultury w Krakowie, Muzeum Historycznego Miasta Krakowa, Muzeum Zamku w Łańcucie, Muzeum Narodowego w Szczecinie (przewodniczący z wyboru), Muzeum Łazienki Królewskie w Warszawie, Muzeum Józefa Piłsudskiego w Sulejówku i Muzeum Okręgowego w Sieradzu (przewodniczący z wyboru). Był też członkiem rady powierniczej Muzeum Narodowego w Warszawie i rady Muzeum Historycznego m. st. Warszawy. Członek Komitetu Programowego i uczestnik I Kongresu Muzealników Polskich (Łódź, kwiecień 2015).

</doc>
<doc id="733644" url="https://pl.wikipedia.org/wiki?curid=733644" title="Algorytmy Bresenhama">
Algorytmy Bresenhama



</doc>
<doc id="733646" url="https://pl.wikipedia.org/wiki?curid=733646" title="Parafia Najświętszego Serca Pana Jezusa w Otłoczynie">
Parafia Najświętszego Serca Pana Jezusa w Otłoczynie

Parafia Najświętszego Serca Pana Jezusa w Otłoczynie – parafia rzymskokatolicka w diecezji toruńskiej, w dekanacie Toruń IV, z siedzibą w Otłoczynie.
Historia.
Od 1945 roku kościół filialny w Otłoczynie, parafii w Toruniu na Rudaku.
Od 1958 roku samodzielny ośrodek duszpasterski pw. NSPJ w Otłoczynie.
Samodzielną parafię erygowano 1 maja 1971 roku.
W 1984 roku z części parafii rudackiej i otłoczyńskiej obejmującą wieś Brzoza utworzono nową parafię w toruńskiej dzielnicy Czerniewice.
Od 1986 roku parafia należy do metropolii gnieźnieńsko-poznańskiej, archidiecezji gnieźnieńskiej, dekanatu Podgórz.
W wyniku nowego podziału administracyjnego, wprowadzonego bullą Jana Pawła II "Totus Tuus Poloniae Populus", od 1992 roku parafia w Otłoczynie należy do nowo utworzonej diecezji toruńskiej.

</doc>
<doc id="733650" url="https://pl.wikipedia.org/wiki?curid=733650" title="Victor Obinna">
Victor Obinna

Victor Nsofor Obinna (ur. 25 marca 1987 w Jos) – nigeryjski piłkarz grający na pozycji napastnika. Mierzy 178 cm, waży 81 kg.
Kariera klubowa.
Obinna urodził się w mieście Jos. Piłkarską karierę zaczynał w tamtejszym klubie Plateau United, który wcześniej wychował takich piłkarzy jak Celestine Babayaro czy Christian Obodo. Mając 16 lat zadebiutował w tym klubie w nigeryjskiej ekstraklasie. Z Plateau United zajął 4. miejsce w lidze, a w 2003 roku zmienił klub na Kwara United. Klub z miasta Ilorin nie był jednak tak silny jak Plateau i po zajęciu przedostatniego, 17. miejsca w lidze został zdegradowany o klasę niżej. Obinna nie zdecydował się grać w 2. lidze i ponownie zmienił klub. Przeszedł do jednego z najbardziej utytułowanych klubów w Nigerii, Enyimba FC. Rok 2005 rozpoczął w barwach właśnie tego zespołu, który potem wywalczył tytuł mistrza Nigerii, ale latem tego samego roku jeszcze w trakcie rozgrywek o mistrzostwo Nigerii Obinna przeniósł się do klubu Serie A, Chievo Werona. Z transferem do Włoch wiązały się pewne kontrowersje, gdyż Obinna podpisał jednocześnie dwa kontrakty – z Chievo i brazylijskim SC Internacional. W końcu sprawę wyjaśniono w FIFA i Victor został graczem klubu z Werony. W Serie A zadebiutował już w 2. kolejce, 11 września 2005 w wygranym 1:0 meczu z Parmą, gdy w 84. minucie zmienił Sergia Pellissiera. Już w czwartym swoim występie na włoskich boiskach zdobył bramkę. Było to 25 września, a Victor strzelił zwycięskiego gola w wygranym 2:1 wyjazdowym meczu z Sampdorią. W całym sezonie pokazał swój nieprzeciętny talent i został uznany za jednego z najlepszych graczy młodego pokolenia w Serie A. W sezonie 2005/2006 zagrał w 26 ligowych meczach i zdobył 6 bramek i walnie przyczynił się do zajęcia 4. miejsca przez Chievo w lidze (po aferze korupcyjnej przyznano werończykom 4. miejsce i odjęto punkty Fiorentinie, Juventusowi i Milanowi). Na początku sezonu 2006/2007 doznał kontuzji i nie uczestniczył w przegranych przez Chievo eliminacjach do Ligi Mistrzów. Do gry wrócił w listopadzie, a zabłyszczał przede wszystkim w 13. i 14. kolejce w meczach odpowiednio z Udinese Calcio i Livorno, w których to zdobył po 2 bramki, walnie przyczyniając się do zwycięstw 2:0 w tych meczach. Niestety jeszcze w tym samym sezonie Chievo pożegnało się z Serie A, zajmując zaledwie 18. miejsce. Victor nie opuścił jednak swojej drużyny i już w następnym sezonie wraz ze swoim klubem wrócił do pierwszej ligi. W letnim okienku transferowym w 2008 roku Obinna odszedł do Interu Mediolan. W sezonie 2008/2009 wystąpił w dziewięciu spotkaniach drużyny Nerazzurrich i zdobył jedną bramkę. Po zakończeniu sezonu José Mourinho ogłosił, że nie widzi dla niego miejsca w kadrze, i Nigeryjczyk został wypożyczony do zespołu Málaga CF. W letnim okienku 2010 przeszedł do West Hamu.
19 czerwca 2011 roku na zasadzie wolnego transferu przeszedł do Lokomotiwu Moskwa. Podpisał czteroletni kontrakt. W sezonie 2013/2014 był wypożyczony do Chievo. W 2015 przeszedł do MSV Duisburg.
Kariera reprezentacyjna.
Swoją karierę reprezentacyjną Obinna rozpoczął od występów w młodzieżowej reprezentacji Nigerii. Z zespołem tym w kategorii Under-20 zakwalifikował się do Młodzieżowych Mistrzostw Świata w Holandii. W 2006 roku został powołany do pierwszej reprezentacji na Puchar Narodów Afryki 2006 odbywający się w Egipcie. Tam też zadebiutował w seniorskiej kadrze, 23 stycznia w wygranym 1:0 meczu grupowym z Ghaną. W grupie D zagrał także w meczu z Senegalem (2:1). W ćwierćfinałowym meczu z Tunezją był jednym z głównych aktorów tego widowiska. W 6. minucie zdobył gola dającego prowadzenie, ale po 120 minutach wynik brzmiał 1:1. W serii rzutów karnych nie zmarnował swojego strzału i pokonał z 11 metrów Ali Boumnijela, a Nigeryjczycy ostatecznie wygrali w nich 7:6. Obinna pojawił się na boisku jeszcze meczu o 3. miejsce, w którym Nigeria pokonała Senegal 1:0. W 2008 roku został powołany do reprezentacji U-23 na Igrzyska Olimpijskie w Pekinie, gdzie Nigeria zdobyła srebrny medal.

</doc>
<doc id="733657" url="https://pl.wikipedia.org/wiki?curid=733657" title="Alfabet litewski">
Alfabet litewski

Alfabet litewski – alfabet oparty na alfabecie łacińskim, służący do zapisu języka litewskiego. Składa się z 32 następujących liter:
A, Ą, B, C, Č, D, E, Ę, Ė, F, G, H, I, Į, Y, J, K, L, M, N, O, P, R, S, Š, T, U, Ų, Ū, V, Z, Ž.
W alfabecie litewskim nie ma liter Q, W, oraz X.

</doc>
<doc id="733658" url="https://pl.wikipedia.org/wiki?curid=733658" title="Kogeneracja">
Kogeneracja

Kogeneracja (także skojarzona gospodarka energetyczna lub CHP – "Combined Heat and Power") – proces technologiczny jednoczesnego wytwarzania energii elektrycznej i użytkowego ciepła w elektrociepłowni. Ze względu na mniejsze zużycie paliwa, zastosowanie kogeneracji daje duże oszczędności ekonomiczne i jest korzystne pod względem ekologicznym – w porównaniu z odrębnym wytwarzaniem ciepła w klasycznej ciepłowni.
Odmianą kogeneracji jest mikrokogeneracja.
Charakterystyka.
W elektrowniach silnik cieplny nie jest w stanie przekształcić całego ciepła w energię elektryczną. Większość silników cieplnych traci ponad połowę mocy cieplnej co stanowi stratę wylotową. Elektrociepłownia wychwytuje ciepło odpadowe, które zostałoby zmarnowane w konwencjonalnej elektrowni. Znaczy to, że elektrociepłownia zużywa mniej paliwa do wyprodukowania tej samej ilości energii co sama ciepłownia.
Turbiny parowe dla kogeneracji są zaprojektowane na upuszczenie pary o niskim ciśnieniu po tym, jak przejdzie przez stopnie turbiny, albo na końcowy wydech w przeciwprężnym układzie (nie kondensacyjnym). Upuszczona bądź wydychana para jest używana jako ciepło procesowe do odparowywania, jako źródło ciepła do reakcji chemicznych, albo w procesie destylacji. Para po procesie wymiany ciepła wciąż ma w sobie wystarczająco dużo entalpii, która może być użyta do produkcji energii elektrycznej. To obniża koszty utraconych korzyści.
Kogeneracja pozwala także na zmniejszenie emisji CO2.
Rodzaje kogeneracji.
Duże układy kogeneracji są w stanie zapewnić ciepłą wodę i prąd zakładom przemysłowym lub całym miastom. Układy kogeneracji mogą składać się z:
Małe układy kogeneracji mogą być wyposażone w silniki tłokowe lub w silniki Stirlinga. Ciepło jest odbierane na wylocie i z chłodnicy. Te układy są popularne w małych instalacjach ponieważ małe silniki gazowe i silniki Diesla są tańsze niż małe gazowe lub olejowe układy parowe.
Kocioł odzysknicowy.
Kocioł odzysknicowy jest to rodzaj kotła parowego, który wykorzystuje ciepło z gazów wylotowych z turbiny gazowej lub z silnika tłokowego do podgrzania wody i wygenerowania pary wodnej. Para wodna wytworzona w tym procesie jest używana do napędzenia turbiny parowej lub jest używane w procesach przemysłowych.
Kotły odzysknicowe w układach kogeneracyjnych różnią się od zwykłych generatorów pary następującymi cechami:
Kogeneracja w Europie.
Unia Europejska aktywnie wspiera rozwój kogeneracji. Stosowne zapisy wspierające jej rozwój są zapisane w Dyrektywie 2004/08/EC Parlamentu Europejskiego. Zapis ten wspiera rozwój kogeneracji w krajach członkowskich, a także ustala metody liczenia możliwości kogeneracyjnych dla krajów członkowskich.
Aż 11% energii elektrycznej produkowanej w Unii Europejskiej pochodzi z kogeneracji.

</doc>
<doc id="733666" url="https://pl.wikipedia.org/wiki?curid=733666" title="Dereń właściwy">
Dereń właściwy



</doc>
<doc id="733671" url="https://pl.wikipedia.org/wiki?curid=733671" title="Język míkmaq">
Język míkmaq



</doc>
<doc id="733674" url="https://pl.wikipedia.org/wiki?curid=733674" title="Cameron Crowe">
Cameron Crowe

Cameron Bruce Crowe (ur. 13 lipca 1957 w Palm Springs) – amerykański autor, reżyser i scenarzysta.
Zasiadał w jury konkursu głównego na 63. MFF w Wenecji (2006).

</doc>
<doc id="733676" url="https://pl.wikipedia.org/wiki?curid=733676" title="Mi'kmaq">
Mi'kmaq



</doc>
<doc id="733677" url="https://pl.wikipedia.org/wiki?curid=733677" title="Mikmakowie">
Mikmakowie

Mikmakowie (Mi'kmaq) – rdzenni mieszkańcy Ameryki Północnej i Kanady zamieszkujący głównie Nową Szkocję, Wyspę Księcia Edwarda, półwysep Gaspe w Quebeku (w języku mikmak oznacza „miejsce, gdzie kończy się ląd”), północny brzeg Nowego Brunszwiku i dział wodny rzeki Świętego Jana, część Nowej Fundlandii, włącznie z wyspami Zatoki Świętego Wawrzyńca oraz Saint-Pierre i Miquelon.
Te rozległe tereny bardzo rzadko były naruszane przez sąsiadów. Sami Mikmakowie dzielili je na siedem dzielnic: Kespukwitk, Sikepne'katik, Eski'kewaq, Unama'kik, Piktuk aqq Epekwitk, Sikniktewaq, i Kespe'kewaq.
Pochodzenie.
Indianie Mi'kmaq zamieszkiwali wschodnie tereny Kanady i północno-wschodnie tereny Stanów Zjednoczonych. Na te obszary przybyli z zachodu już około 10 tys. lat temu. Swoje tereny zwali Mi'kma'ki. Pierwotnie byli plemieniem zbieraczy i myśliwych. Z biegiem czasu ich tereny powiększały się. W okresach letnich trudnili się polowaniem na morświny i wieloryby. W zimie rozbijali swe obozy w głębi kraju, ale zawsze nad jeziorami lub rzekami, gdzie specjalizowali się w połowach węgorzy i innych zwierząt wodnych.
Polityka.
W każdej dzielnicy władzę sprawował "keptan" – szef dzielnicy i był on reprezentantem w Wielkiej Świętej Radzie Mawiomi. Na czele Wielkiej Rady stał "kji'saqmaw" – wielki szef, "putus" – doradca i "kji'keptan" – ktoś w rodzaju doradcy politycznego. Rada określała i dyktowała podział terenów łowieckich dla poszczególnych rodzin, ustalała gdzie można rozbijać obozy przejściowe oraz kontrolowała i podejmowała decyzje w sprawach kontaktów pozaplemiennych.
Indianie Mi'kmaq byli członkami Konfederacji Wabanaki, która zrzeszała Indian z terenów Maliseets, Pasamaquoddy, Penobscots Wschodni i Zachodni Abenakis dzisiejszy Maine, Nowe Hampshire i Vermont. W jej szczytowym rozwoju, konfederacja ta wpływała na szczepowe życie od Półwyspu Gaspé do północnej Nowej Anglii.
Historia.
Według legend, gdy Indianie Mi'kmaq spotkali się po raz pierwszy z Europejczykami, nie byli zaskoczeni ich przybyciem. Ich duchowy przywódca wielokrotnie podróżował przez Atlantyk, by odwiedzić „niebieskookich ludzi”, którzy wkrótce mieli przybyć na ich tereny. Indianie mieli również legendę o kobiecie, która miała wizję wyspy płynącej w ich stronę. Wyspa była pełna drzew, na których żyły istoty.
Te podania spowodowały, że gdy pierwszy Europejczyk, Francuz Jacques Cartier przybył do nich w roku 1534, byli oni przychylnie nastawieni do obcych i gotowi do wymiany towarów. Indianie Mi'kmaq byli otwarci na wszelkie nowe technologie płynące od białych przybyszów.
W ciągu siedemdziesięciu lat od pierwszego kontaktu Indianie Mi'kmaq sukcesywnie przechodzili na katolicyzm, dzięki czemu w 1610 r. podpisali pierwszy traktat z Watykanem. W traktacie tym stwierdzano, iż Mikmakowie przyjmują wiarę katolicką. W XVIII wieku Indianie podpisali szereg traktatów sojuszniczych pomiędzy Koroną Brytyjską a Konfederacją Wabanaki.
W tym czasie Indianie przyjęli ósmą spiczastą gwiazdę do swojego sztandaru, która symbolizowała obok siedmiu dzielnic Wielką Brytanię i Koronę. W latach 1752 i 1763 podpisano kolejne umowy, w których Mikmakowie uzyskali gwarancję zachowania terenów łownych i połowów ryb na ich dawnych terenach. Traktaty te zostały zatwierdzone przez Najwyższy Sąd Kanady jako prawne i wiążące, i obowiązują do dziś.
Obecnie zarządcy poszczególnych dzielnic sprawują zarówno świeckie jak i duchowe obowiązki. Z racji, że ich historyczne tereny leżą na obszarach dwóch krajów, ich Rada Najwyższa ma charakter międzynarodowy. Główny szef Rady sprawuje władzę przez okres 2 lat.
W 1959 w kanadyjskim Parlamencie została uchwalona ustawa stwierdzająca, że wszyscy rdzenni ludzie Kanady są kanadyjskimi obywatelami i mają prawo do głosowania w federalnych i prowincjonalnych wyborach.
Indianie Mi'kmaq, pomimo znacznej asymilacji, zachowali swoją odrębną kulturę przejawiającą się choćby w starodawnej umiejętności wytwarzania koszy, do dziś używają paciorków albo lotek z kory brzozy. Największym problemem dzisiejszych Indian jest wysokie bezrobocie w rezerwatach. Fakt ten jest przyczyną migracji młodych do większych miast Kanady czy Stanów Zjednoczonych.
Język.
Język mikmak zalicza się do języków algonkiańskich, a jego przodkiem jest praalgonkiański. Najwcześniejszymi śladami języka pisanego są hieroglify pisane na korach brzozowych, m.in. pobliżu kryjówek zwierzyny. Francuski misjonarz Chrétien Le Clercq jako pierwszy zauważył ten system znaków u dzieci, które używały je do zapamiętywania informacji. Le Clercq spisał owe znaki i opanował je na tyle, by móc w 1691 r. stworzyć pismo w języku mikmak.
Silas T. Rand spisał dźwięki, jakie słyszał, i w ten sposób stworzył alfabet, a następnie opublikował w 1894 r. pierwszy słownik języka i gramatyki mikmak zawierający 40 tysięcy słów. W 1974 r. opisano gramatykę tego języka.
Nauka języka jest wprowadzona do szkół w rezerwatach jako część programu nauczania. Populacja Indian Mi'kmaq w przybliżeniu sięga 20 tysięcy, a jedna trzecia biegle posługuje się swoją mową i pismem.

</doc>
<doc id="733678" url="https://pl.wikipedia.org/wiki?curid=733678" title="Meir Majerowicz">
Meir Majerowicz

Meir Majerowicz ps. Marek (ur. 1911, zm. 1943) – członek żydowskiej organizacji Poalej Syjon. Uczestnik powstania w getcie warszawskim, gdzie był dowódcą grupy ŻOB. 
Poległ po powstaniu, po stronie aryjskiej. Pośmiertnie odznaczony Krzyżem Walecznych.
Został upamiętniony na jednym z kamiennych bloków warszawskiego Traktu Pamięci Męczeństwa i Walki Żydów znajdującym się przy ulicy Dubois.

</doc>
<doc id="733684" url="https://pl.wikipedia.org/wiki?curid=733684" title="Parafia Ewangelicko-Augsburska w Sosnowcu">
Parafia Ewangelicko-Augsburska w Sosnowcu

Parafia Ewangelicko-Augsburska w Sosnowcu – parafia Kościoła Ewangelicko-Augsburskiego w RP, w diecezji katowickiej. W 2017 liczyła około 120 wiernych.
Historia.
Luteranizm wywołał zainteresowanie w Krakowie zaraz po tym, jak Marcin Luter ogłosił swoje 95 tez. Do tej części Małopolski jednak od razu nie przenikł.
Religia ewangelicka na terenie Zagłębia Dąbrowskiego zaczęła się zakorzeniać szerzej dopiero na przełomie XVIII i XIX wieku, kiedy ziemie te przyłączono w myśl postanowień III rozbioru do Królestwa Pruskiego, jako Nowy Śląsk.
Zaczęli wówczas przybywać tu zachodni fachowcy, których brakowało, m.in. we właśnie rodzącym się w Zagłębiu Dąbrowskim przemyśle górniczym, tak samo, jak brakowało kapitału do jego rozwinięcia. Mimo że wkrótce ziemie te stały się częścią Księstwa Warszawskiego, a następnie przeszły pod zabór rosyjski, to właśnie kapitał zachodni, głównie niemiecki i francuski, odegrał tu pierwszorzędną rolę.
Pierwsze nabożeństwo ewangelickie odprawiono w 1840 r. w zamku w Będzinie, w którym to celu przyjeżdżał pastor z Tarnowskich Gór. Było wówczas w Zagłębiu Dąbrowskim ok. 430 ewangelików, w tym 128 górników sprowadzonych w 1838 r. z Saksonii. Ich przybycie otworzyło ewangelikom możliwość zawiązania wspólnoty parafialnej - jako filiał Będzin Parafii Ewangelicko-Augsburskiej w Tarnowskich Górach.
W 1842 r. filiał przemianowano na Będzin-Dąbrowa i włączono go do Parafii Ewangelicko-Augsburskiej w Wieluniu. Z czasem nabożeństwa odprawiano w Dąbrowie w domach prywatnych oraz w siedzibie Zarządu Górniczego Zachodniego Okręgu Przemysłowego. W Będzinie natomiast urządzono kaplicę ewangelicką w mieście.
W 1853 r. filiał powtórnie przemianowano - na Dąbrowa i włączono go do Parafii Ewangelicko-Augsburskiej w Kielcach.
W 1875 filiał włączono do Parafii Ewangelicko-Augsburskiej w Piotrkowie Trybunalskim, skąd dojeżdżał pastor Ludwik Müller. On też prawdopodobnie zaprzestał odprawiania nabożeństw w kaplicy ewangelickiej w Będzinie, na rzecz silnie rozrastającego się zboru sosnowieckiego.
W 1882 r. ewangelicy wznieśli w Dąbrowie kościół i założyli cmentarz. Było wówczas w Zagłębiu Dąbrowskim już ok. 10 tys. zborowników.
Do Sosnowca ewangelicy zaczęli masowo sprowadzać się wraz z przemysłowcami, głównie z Saksonii, pośród których nadrzędne miejsce zajął Heinrich Dietel. Będąc ewangelikiem zadbał też o potrzeby religijne swoich pracowników tego samego wyznania.
Najpierw, prawdopodobnie w 1880 r., wygospodarował dla ewangelików pomieszczenie w swojej fabryce, wzniesionej w tym samym roku na Pogoni, na potrzeby nabożeństw, które odprawiał okazyjnie ks. pastor Ludwik Müller.
W 1882 r., kiedy ufundował szkołę kantoratową, w niej odtąd odprawiano nabożeństwa. 
W 1886 r. przeznaczył dla zborowników jedną z hal fabrycznych przędzalni czesankowej, a w 1888 r. sfinansował jej rozbudowę, co pozwoliło na konsekrację jeszcze tego samego roku kościoła.
Również w 1888 r. filiał Dąbrowa z powrotem włączono do Parafii Ewangelicko-Augsburskiej w Kielcach.
W 1893 r. Heinrich Dietel sprowadził do Sosnowca prywatnego pastora i nauczyciela - Eugeniusza Uthke. Nabożeństwa odprawiane były w każdą niedzielę w języku niemieckim, a kazanie po polsku.
W zbliżonym czasie ewangelicy założyli cmentarz w Sosnowcu, jako część cmentarza wielowyznaniowego, do którego również przyłożyli się finansowo ewangeliccy przedsiębiorcy Heinrich Dietel i inni, fundując jego mur.
W 1911 r. w Sosnowcu i w całym Zagłębiu było ok. 11.650 ewangelików.
W 1922 erygowano parafię w Sosnowcu, podciągając pod nią filiał Dąbrowa (wówczas formalnie już jako Dąbrowa Górnicza). W 1923 r. pojawił się pierwszy proboszcz - pastor Jerzy Tytz. W 1939 r. został on przez władze hitlerowskie usunięty z tego stanowiska i uwięziony.
Po II wojnie światowej kościół w Dąbrowie Górniczej wszedł poprzez umowę kupna-sprzedaży w posiadanie katolików. 
W 1945 roku w budynku plebanii w Sosnowcu zamieszkał ks. Edward Dietz, organizując od nowa życie kościelne. Jednak po jego wyjeździe w 1946 r. do Sopotu, obowiązki duszpasterskie w Sosnowcu sprawował z pobliskich Szopienic ks. Gustaw Gerstenstein, który wkrótce został proboszczem parafii w Sosnowcu, mieszkając jednak w Szopienicach. Było to związane z faktem utraty przez parafię budynku plebanii, który - jak większość wykorzystywanych przed 1945 r. budynków kościelnych - był własnością rodziny Dietlów (później ich spółki akcyjnej) i na podstawie ustawy o nacjonalizaji przemysłu przeszedł na własność państwa. W 1951 r. proboszczem parafii w Szopienicach i administratorem parafii w Sosnowcu został ks. Emil Kowala. W ten sposób została ukształtowana praktyka formalnej współpracy pomiędzy powyższymi parafiami, trwająca do dnia dzisiejszego. Po ks. Kowali duszpasterzem parafii był ks. Karol Bauman (1961-1997), a od 1997 r. jest nim ks. Adam Malina.
W latach 50. XX w. cmentarz ewangelicki w Dąbrowie Górniczej ekshumowano, przenosząc szczątki na cmentarz w Sosnowcu. Teren po cmentarzu w Dąbrowie miał być przeznaczony pod budowę instytucji publicznych (żłobek, przedszkole, park), jednak nigdy w tym miejscu nawet nie rozpoczęto żadnych prac i do dnia dzisiejszego jest to nieużytek.
Na cmentarzu ewangelickim w Sosnowcu spoczywają m.in.: Heinrich Dietel, związani z Sosnowcem przedstawiciele rodu Schönów i innych, zasłużonych dla tego miasta przemysłowców, Konstanty Ćwierk, księża ewangeliccy Eugeniusz Uthke i Jerzy Tytz.

</doc>
<doc id="733685" url="https://pl.wikipedia.org/wiki?curid=733685" title="Trigeneracja">
Trigeneracja



</doc>
<doc id="733686" url="https://pl.wikipedia.org/wiki?curid=733686" title="Andaman Środkowy">
Andaman Środkowy

Andaman Środkowy – centralna i największa wyspa archipelagu Andamany leżącego we wschodniej części Oceanu Indyjskiego. Wraz z wyspami Andaman Północny i Andaman Południowy oraz wieloma mniejszymi tworzy archipelag Wielki Andaman. Wchodzi w skład indyjskiego terytorium związkowego Andamany i Nikobary.
Wyspa zajmuje powierzchnię 1536 km², osiąga wysokość do 515 m. Główne miejscowości to Karen i Yadita.

</doc>
<doc id="733687" url="https://pl.wikipedia.org/wiki?curid=733687" title="Cornell Capa">
Cornell Capa

Cornell Capa (ur. 14 kwietnia 1918 w Budapeszcie, zm. 23 maja 2008 w Nowym Jorku) – węgiersko-amerykański fotograf, członek agencji Magnum Photos, kurator fotografii; młodszy brat fotoreportera i fotografa wojennego Roberta Capy. Po ukończeniu gimnazjum Imre’a Madácha w Budapeszcie, zadecydował studiować na wydziale medycyny, jednak postanowił dołączyć do swojego brata w Paryżu, by zająć się fotografią. Cornell był ambitnym fotograficznym entuzjastą, który w 1974 założył z pomocą Micha Bar-Ama muzeum International Center of Photography, po współpracy w czasopiśmie "Life" i dla Magnum Photos.
Życiorys.
Kornél Friedmann urodził się w Budapeszcie i w wieku 18 lat przeprowadził się do Paryża, by pracować ze swoim bratem. W 1937 Cornell Capa wyjechał do Nowego Jorku, aby rozpocząć pracę w ciemni magazynu "Life". Po służbie w United States Air Force, Capa został fotografem pisma "Life". Wiele okładek, które zostały wykorzystane przez czasopismo, były zdjęciami Capy ukazujących różne osoby m.in. osobowość telewizyjną Jacka Paara, malarkę Grandmę Moses i aktora Clarka Gable’a.
W 1953 odwiedził Wenezuelę, aby zrobić fotoreportaż o Caracas, podczas którego miał okazję sfotografować artystę Armando Reveróna.
W maju 1954 jego brat, Robert Capa, zginął przez minę lądową, fotografując ostatnie lata I wojny indochińskiej. W tym samym roku Cornell Capa dołączył do agencji Magnum Photos, której współzałożycielem był jego brat. Dla organizacji wykonał zdjęcia Związku Radzieckiego, izraelskiej wojny sześciodniowej i amerykańskich polityków.
Na początku 1967 Capa wystawił serię książek i wystaw pt. "The Concerned Photographer". Eksponaty były początkiem do założenia w 1974 International Center of Photography. Przez wiele lat był dyrektorem muzeum. Capa publikował kilka kolekcji swoich fotografii m.in. "JFK for President", serię zdjęć z wyborów prezydenckich w Stanach Zjednoczonych w 1960, które wykonał dla pisma "Life". Capa napisał również książkę z innymi znajomymi fotografami z Magnum Photos (m.in. Henrim Cartier-Bressonem i Elliottem Erwittem) przedstawiającą pierwsze 100 dni prezydentury Kennedy’ego.
23 maja 2008 zmarł w Nowym Jorku z powodów naturalnych w wieku 90 lat.

</doc>
<doc id="733688" url="https://pl.wikipedia.org/wiki?curid=733688" title="Kościół św. Jana w Sosnowcu-Pogoni">
Kościół św. Jana w Sosnowcu-Pogoni

Kościół im. św. Jana w Sosnowcu − kościół parafialny parafii Ewangelicko-Augsburskiej w Sosnowcu, zlokalizowany przy ul. Stefana Żeromskiego 1.
Historia.
Zbudowany z inicjatywy Heinricha Dietla, na bazie hali fabrycznej przędzalni czesankowej z 1880 r., zaadaptowanej do potrzeb odprawiania nabożeństw w 1886 r., następnie rozbudowanej według projektu Ignatza Grünfelda o wieżę w 1888 r., którą podwyższono w latach 1909 - 1910 r. Ostatecznie budowla nabrała formę eklektyczną z elementami neobaroku.
Na kościele dwie tablice: pamiątkowa, z datą 8 listopada 1880, która odnosi się do budowy hali fabrycznej (względnie pierwszego odprawionego w Pogoni nabożeństwa luterańskiego) oraz informacyjna, podająca błędnie, że kościół wybudowano w połowie lat 90 XIX w.

</doc>
<doc id="733698" url="https://pl.wikipedia.org/wiki?curid=733698" title="Środki pieniężne">
Środki pieniężne

Środki pieniężne – najbardziej płynne składniki majątku obrotowego, przeznaczone na bieżące wydatki oraz zapłatę bieżących zobowiązań o najkrótszym terminie ich wymagalności.
Środki pieniężne składają się z gotówki w kasie oraz depozytów płatnych na żądanie.

</doc>
<doc id="733701" url="https://pl.wikipedia.org/wiki?curid=733701" title="Dodek na froncie">
Dodek na froncie

Dodek na froncie (znany także jako Dymsza na wojnie) – czarno-biały polski film fabularny w reżyserii Michała Waszyńskiego z 1936 roku.
Napisy w filmie są w formie sprzed reformy ortografii polskiej, która nastąpiła w 1936 roku.
Treść.
Akcja toczy się w czasie I wojny światowej. Dodek Wędzonka, były piłkarz, a obecnie żołnierz armii austriackiej zasypia przykrywszy się płaszczem rosyjskiego oficera. Tymczasem wojska rosyjskie rozpoczynają natarcie i zajmują austriackie pozycje. Rosjanie znajdują Dodka i uznają go, na podstawie naszywek na mundurze, za rosyjskiego oficera. Dodek nie wyprowadza ich z błędu i szybko wczuwa się w nową rolę. Jako „odbity” oficer-lekarz zostaje zakwaterowany w polskim dworze, gdzie leczy rannych i chorych żołnierzy. Równocześnie zaleca się do tamtejszych kobiet. W końcu zostaje zdemaskowany i uznany za szpiega, jednak ratuje go atak polskich legionistów, którzy przerywają front.

</doc>
<doc id="733703" url="https://pl.wikipedia.org/wiki?curid=733703" title="Andaman Północny">
Andaman Północny

Andaman Północny – wyspa archipelagu Andamany leżącego we wschodniej części Oceanu Indyjskiego. Położona jest w północnej części grupy Wielki Andaman, który tworzy wraz z wyspami Andaman Środkowy, Andaman Południowy oraz wieloma mniejszymi. Wchodzi w skład indyjskiego terytorium związkowego Andamany i Nikobary.
Wyspa zajmuje powierzchnię 1376 km², a jej najwyższy szczyt Saddle Peak osiąga wysokość 738 m. Jest to zarazem najwyższy szczyt całego archipelagu. Główna miejscowość na wyspie to Diglipur.

</doc>
<doc id="733708" url="https://pl.wikipedia.org/wiki?curid=733708" title="Carly Simon">
Carly Simon

Carly Elisabeth Simon (ur. 25 czerwca 1943 w Nowym Jorku) – amerykańska piosenkarka i kompozytorka. Jej solowa kariera muzyczna rozpoczęła się we wczesnych latach 70. XX w. Wcześniej, od roku 1964, śpiewała w duecie ze swoją siostrą Lucy Simon. Jej najbardziej znana piosenka to „You're So Vain”, która w styczniu 1973 roku była numerem jeden na amerykańskich listach przebojów. W 2022 wprowadzona do Rock and Roll Hall of Fame.

</doc>
<doc id="733709" url="https://pl.wikipedia.org/wiki?curid=733709" title="Skoda Roomster">
Skoda Roomster



</doc>
<doc id="733713" url="https://pl.wikipedia.org/wiki?curid=733713" title="Andaman Południowy">
Andaman Południowy

Andaman Południowy – wyspa archipelagu Andamany leżącego we wschodniej części Oceanu Indyjskiego. Położona jest w południowej części grupy Wielki Andaman, który tworzy wraz z wyspami Andaman Północny, Andaman Środkowy oraz wieloma mniejszymi. Wchodzi w skład indyjskiego terytorium związkowego Andamany i Nikobary.
Wyspa zajmuje powierzchnię 1211 km², osiąga wysokość do 366 m. Na wyspie leży Port Blair, największe miasto i stolica całego terytorium.

</doc>
<doc id="733714" url="https://pl.wikipedia.org/wiki?curid=733714" title="Dennis Lillee">
Dennis Lillee

Dennis Keith Lillee (ur. 18 lipca 1949 w Subiaco, Australia Zachodnia) – australijski krykiecista, najskuteczniejszy "fast bowler" tego kraju w latach 70. i na początku 80., jeden z najlepszych australijskich krykiecistów w historii. 
Kariera.
Lillee zadebiutował jako zawodnik Western Warriors w sezonie 1969-70. Dwa lata później został powołany do reprezentacji Australii i zadebiutował na szczeblu meczów testowych w serii The Ashes w styczniu 1971. Jego indywidualny rezultat z debiutanckiego meczu to 5 za 83 (5 zdobytych bramek, 83 oddane "runy") w 28,3 "overa" – wynik nadspodziewanie dobry jak na debiutanta. W meczu z "jedenastką świata" w grudniu tego samego roku poradził sobie z tak renomowanymi "batsmanami" jak Garfield Sobers, Clive Lloyd, Rohan Kanhai i Sunil Gavaskar, zdobywając 8 bramek za 29 "runów" w pierwszym "inningsie" spotkania w Perth.
W 1972 roku wziął udział w tournée do Anglii w ramach The Ashes. W serii zremisowanej 2-2 zdobył 31 "wicketów", osiągając świetną średnią rzutu 17,67. Te występy dały mu tytuł Krykiecisty Roku za rok 1973 przyznawany przez "Wisden Cricketers' Almanack".
Właśnie w 1973, podczas tournée do Indii Zachodnich, Lillee odniósł poważną kontuzję – przeciążeniowy uraz kręgosłupa w czterech miejscach niemalże zmusił go do zakończenia kariery, ale Lillee poddał się intensywnej fizjoterapii i po półtorarocznej przerwie wrócił do wyczynowego sportu, szybko odzyskując miejsce w reprezentacji Australii. Kontuzja zmusiła go jedynie do zmiany stylu rzucania piłki, co i tak nie przeszkadza w obecnym uznawaniu go za doskonałego czy też "kompletnego" "bowlera".
W The Ashes 1974/75 wspólnie z drugim "fast bowlerem" Jeffem Thomsonem, nazywanym często najwybitniejszym graczem na tej pozycji w historii, poprowadził Australię do zwycięstwa nad Anglikami 4-1 w całej serii. W tym samym czasie zmierzono jaką prędkość osiągają rzucane przez niego piłki. Wynik wyniósł 154,8 km/h.
Stał się drugim najszybszym (po Clarriem Grimmetcie) "bowlerem", któremu udało się zdobyć 200 "wicketów" w meczach testowych, a w serii domowych meczów przeciw Indiom pobił należący dotąd do Richiego Benauda rekord 248 "wicketów" dla reprezentacji Australii w meczach testowych. Niedługo potem pobił absolutny rekord "wicketów" w meczach testowych – grając przeciw Indiom Zachodnim w Melbourne wyeliminował kolejno "batsmanów" Desmonda Haynesa, Colina Crofta i Viva Richardsa pierwszego dnia meczu, a drugiego dzięki wyeliminowaniu Larry'ego Gomesa przeskoczył należący do Lance'a Gibbsa rekord 309 "wicketów".
Karierę międzynarodową zakończył wraz z "batsmanem" Gregiem Chappellem i "wicket-keeperem" Rodem Marshem, z którym przez wiele lat tworzył skuteczny duet, po meczu z Pakistanem w Sydney w styczniu 1984. Lillee był wówczas najskuteczniejszym rzucającym w historii meczów testowych ze średnią 23,92.
W 1977 Lillee stał się jednym z graczy, którzy przyłączyli się do World Series Cricket Kerry'ego Packera, co wykluczyło go na pewien czas z gier testowych i jednodniowych.
Po zakończeniu kariery reprezentacyjnej w roku 1984 Lillee jeszcze przez cztery lata grał w krykieta na szczeblu pierwszoklasowym w barwach klubu Tasmanian Tigers, który w dużej mierze dzięki niemu stał się liczącą się drużyną w Sheffield Shield. Odszedłszy na dobre z zawodowego krykieta, nie porzucił samej dyscypliny, wciąż grywając, aż do 1999, w tradycyjnych meczach "President's XI". W swoim ostatnim spotkaniu zdobył trzy "wicket"y.
Pod koniec XX wieku poświęcił się pracy trenera, szkoląc młodych "fast bowlerów". W tej roli również zyskał wielką renomę. W 2010 odznaczony Orderem Australii.
Kontrowersje.
"World Series cricket".
Największe kontrowersje wokół Lillee wybuchły, gdy odszedł z "tradycyjnego" krykieta do dużo bardziej skomercjalizowanego World Series Cricket, co na kilka lat uniemożliwiło mu występy w meczach międzynarodowych.
Incydent z metalowym kijem.
Jeden z najprzykrzejszych incydentów w jego karierze miał miejsce na boisku WACA w Perth w grudniu 1979. Australia grała z Anglią i pod koniec pierwszego dnia meczu miała kiepski wynik: 232 "runy" za 8 "outów" z Lillee odbijającym. Gdy grę wznowiono dnia następnego, Lillee wyszedł do gry nie z tradycyjnym kijem z drewna wierzbowego, ale z kijem zrobionym z aluminium wyprodukowanym przez przyjaciela Lillee'ego, Grahama Monoghana. Kije takie produkowane były jako tani substytut do wykorzystywania na przykład w szkołach, ale Lillee postanowił skorzystać z faktu, że żaden przepis nie zabraniał wówczas użycia takiego kija w spotkaniu oficjalnym i użył go w meczu z Anglikami. 
Przy czwartej piłce tego dnia Lillee odbił piłkę rzuconą przez Iana Bothama i zaliczył trzy "runy". Jednakże kapitan Australijczyków, Greg Chappell, uznał, że ta piłka powinna była zdobyć cztery "runy" i nakazał rezerwowemu Rodneyowi Hoggowi, by dostarczył Lillee'emu tradycyjny kij drewniany. Hogg wykonał polecenie, lecz Lillee odmówił i przyjął postawę gotowości do odbicia kolejnej piłki. 
Sędziowie, wraz z kapitanem Anglików, Mikiem Brearleym, który chwilę wcześniej złożył u nich skargę, twierdząc, że metalowy kij niszczy piłkę, przez blisko dziesięć minut dyskutowali z Lillee, zmuszając go wreszcie do przyjęcia kija drewnianego. Australijski krykiecista nie został ukarany ani za używanie kija metalowego, ani za odrzucenie go w geście wściekłości, gdy wreszcie uległ namowom i przyjął kij wierzbowy.
Po meczu sprzedaż aluminiowych kijów błyskawicznie wzrosła i choć trwało to tylko kilka miesięcy, do chwili, gdy oficjalnie nakazano używanie kijów wyłącznie drewnianych, Lillee zdążył się wzbogacić na prowizji otrzymanej od Monoghana. Drewniany kij z tamtego meczu wciąż jest w jego posiadaniu. Po meczu zebrał nań podpisy graczy obu drużyn; Brearley napisał "Powodzenia ze sprzedażą".
Lillee kontra Miandad.
Konfrontacja pomiędzy Lilleem a pakistańskim "batsmanem" Javadem Miandadem nazwana została "najbardziej nieelegancką sceną w historii meczów testowych".
Javed odbił lekko piłkę rzuconą przez Lilleego i ruszył do przodu, aby zdobyć jeden "run", ale po drugiej stronie "pitchu" zderzył się z bowlerem, właśnie Lilleem. Większość obserwatorów uważała, że była to wina Australijczyka, który umyślnie stanął na drodze Miandada. Wściekły Lillee odwrócił się w kierunku Pakistańczyka z podniesionymi rękami i gotowy do bójki, a Miandad podniósł swój "bat", gotów uderzyć Lilleego. Zdjęcia, na których sędzia Tony Crafter przytrzymuje Lilleego, obiegły szybko cały świat krykieta. Lillee został ukarany karą pieniężną i zawieszeniem na dwa mecze.

</doc>
<doc id="733715" url="https://pl.wikipedia.org/wiki?curid=733715" title="Mały Andaman">
Mały Andaman

Mały Andaman – wyspa archipelagu Andamany leżącego we wschodniej części Oceanu Indyjskiego. Wyspa położona jest na południe od grupy Wielki Andaman, od której oddzielona jest Cieśniną Duncan. Wchodzi w skład indyjskiego terytorium związkowego Andamany i Nikobary.
Wyspa zajmuje powierzchnię 734 km² i jest czwartą co do wielkości wyspą archipelagu. Pokryta tropikalnym lasem, niewielkie wzniesienia do 187 m.
Lokalizacja.
Wyspa Mały Andaman znajduje się 120 km na południe od Port Blair, stolicy indyjskch Andamanów i Nikobarów. Tam też znajduje się najbliższy port lotniczy z regularnymi połączeniami do Kalkuty i Madrasu (Ćennaj). Do przystani dla większych statków w Hut Bay można dotrzeć jedynie przez przesmyk w rafie koralowej. Codziennie szybkie promy łączą zatokę Hut Bay z Port Blair. Podróż trwa około 10 godzin. Przy zatoce Hut położona jest wioska Kwate-tu Kwate.

</doc>
<doc id="733716" url="https://pl.wikipedia.org/wiki?curid=733716" title="The Holiday Collection">
The Holiday Collection

The Holiday Collection – płyta EP Madonny, wydana jedynie w Europie jako dodatkowe wydawnictwo do albumu "The Immaculate Collection".
Poza ostatnim utworem, zamieszczono tu albumowe wersje piosenek. Tytuł ostatniego utworu podany jest na składance niepoprawnie, jako „Causin' a Commotion”, brakuje też nazwy remiksu.
Listy przebojów.
Płyta nie weszła na żadne listy przebojów.
Single.
Wydawnictwo nie było promowane żadnym singlem.

</doc>
<doc id="733717" url="https://pl.wikipedia.org/wiki?curid=733717" title="Dezinformacja radioelektroniczna">
Dezinformacja radioelektroniczna

Dezinformacja radioelektroniczna – nadawanie przez radiowe środki łączności mylnych informacji co do zamiarów i działań własnych wojsk w celu wprowadzenia przeciwnika w błąd.

</doc>
<doc id="733720" url="https://pl.wikipedia.org/wiki?curid=733720" title="Odpowiedzialność odszkodowawcza">
Odpowiedzialność odszkodowawcza



</doc>
<doc id="733721" url="https://pl.wikipedia.org/wiki?curid=733721" title="Deklaracja Niepodległości USA">
Deklaracja Niepodległości USA



</doc>
<doc id="733722" url="https://pl.wikipedia.org/wiki?curid=733722" title="Długoterminowa zasadnicza służba wojskowa">
Długoterminowa zasadnicza służba wojskowa

Długoterminowa zasadnicza służba wojskowa – szczególna forma zasadniczej służby wojskowej odbywana w Siłach Zbrojnych PRL.
Wprowadzona w Wojsku Polskim w 1965 roku długoterminowa zasadnicza służba wojskowa była służbą ochotniczą mającą na celu przygotowanie specjalistów do obsługi skomplikowanego sprzętu wojskowego.
Przebieg służby.
Czas trwania służby wynosił:
Żołnierze pełniący służbę 5-letnią odbywali jednocześnie teoretyczną i praktyczną naukę w zakresie zasadniczej szkoły zawodowej, natomiast pełniący służbę 4-letnią doskonalili posiadane już kwalifikacje zawodowe w ramach służbowych zajęć praktycznych.
Do długoterminowej zasadniczej służby wojskowej przyjmowani byli przedpoborowi i poborowi w wieku 17–20 lat oraz żołnierze odbywający ostatnie półrocze służby zasadniczej, jeżeli nie przekroczyli 24 lat i posiadali odpowiednie kwalifikacje wymagane do służby 4-letniej.
Długoterminowa służba wojskowa połączona z nauką zawodu dzieliła się na dwa okresy:
Uprawnienia żołnierzy.
W czasie odbywania służby wojskowej żołnierzom przysługiwały:
Mogli uzyskiwać:
Ubiegać się o pobieranie nauki w szkole średniej:
Żołnierze odbywający naukę zawodu, po zaliczeniu wszystkich lat tej nauki i uzyskaniu pozytywnych ocen, otrzymywali bez zdawania odrębnych egzaminów końcowych świadectwo ukończenia zasadniczej szkoły zawodowej dla pracujących.
Żołnierzom przysługiwało też prawo ubiegania się:
Zwalnianie ze służby.
Po odbyciu pełnego okresu długoterminowej służby wojskowej żołnierze byli zwalniani i przenoszeni do rezerwy. Wcześniejsze zwolnienie mogło nastąpić w przypadkach:
Zwolnienie ze służby wojskowej w obu przypadkach następowało nie wcześniej niż po upływie roku od końca okresu przewidzianego dla 2–3-letniej zasadniczej służby wojskowej, a jeżeli przyczyna zwolnienia powstała w trzecim lub czwartym roku służby długoterminowej – po upływie roku od wydania decyzji o zwolnieniu. Powyższe zasady zwalniania nie miały zastosowania do żołnierzy odbywających długoterminową zasadniczą służbę wojskową bez nauki zawodu. Żołnierze ci w wypadku systematycznego naruszania dyscypliny wojskowej byli zwalniani po upływie okresu przewidzianego dla czasu trwania zasadniczej służby wojskowej w danej jednostce wojskowej.

</doc>
<doc id="733723" url="https://pl.wikipedia.org/wiki?curid=733723" title="Ellen DeGeneres">
Ellen DeGeneres

Ellen Lee DeGeneres (ur. 26 stycznia 1958 w Metairie) – amerykańska scenarzystka i aktorka, zdobywczyni nagrody Emmy. W 2016 otrzymała Medal Wolności od ówczesnego prezydenta Stanów Zjednoczonych Baracka Obamy. W latach 2003-2022 prowadziła własny talk-show "The Ellen DeGeneres Show".
Życiorys.
Młodość.
Ellen DeGeneres urodziła się w Metairie w amerykańskim stanie Luizjana. Jej ojciec, Elliot DeGeneres, był agentem ubezpieczeniowym; matka, Elizabeth (Betty) Jane Pfeffer, agentką nieruchomości. W żyłach Ellen płynie krew francuska, angielska, niemiecka i irlandzka.
Razem z bratem Vancem, aktorem i gitarzystą zespołu rockowego Cowboy Mouth, Ellen była wychowywana w wierze Stowarzyszenia Chrześcijańskiej Nauki aż do ukończenia 13. roku życia. W styczniu 1974 roku rodzice Ellen rozwiedli się, a wkrótce potem jej matka ponownie wyszła za mąż za Roya Gruessendorfa, sprzedawcę. Betty Jane, jej dzieci i Gruessendorf przeprowadzili się z Nowego Orleanu do Atlanty w Teksasie, gdzie w 1976 roku Ellen ukończyła szkołę średnią Atlanta High School. Następnie wróciła do Nowego Orleanu, aby podjąć studia w zakresie komunikacji na tamtejszym uniwersytecie. Po jednym semestrze odeszła z uczelni i podjęła pracę administracyjną w firmie prawniczej wraz ze swoją kuzynką Laurą Gillen. Pracowała też jako sprzedawczyni w sklepie odzieżowym sieci "Merry-Go-Round", kelnerka w sieci restauracji "TGI Friday's", malarz domowy, hostessa, barmanka. W końcu doszła do wniosku, że woli pracować na własny rachunek.
Kariera.
Stand up.
Ellen rozpoczęła karierę komediową od występów w małych klubach i kawiarniach. W roku 1981 objęła prowadzenie Clyde's Comedy Club. Nazywana była "kobiecą wersją Boba Newharta". We wczesnych latach 80. zaczęła jeździć z monologami komediowymi po całej Ameryce. Została nazwana "najzabawniejszą osobą w Ameryce", gdy wygrała konkurs sponsorowany przez telewizję kablową Showtime; temu tytułowi zawdzięczała bardziej prestiżowe występy, między innymi w programie Johnny'ego Carsona "The Tonight Show" w roku 1986.
Sitcom „Ellen” (1994–1998).
Humor Ellen stał się podstawą sitcomu "Ellen" (przez pierwszy sezon pod nazwą "These Friends of Mine" – „Ci moi przyjaciele”). Serial, opowiadający o prowadzącej księgarnię Ellen Morgan, był bardzo popularny ze względu na trafne spostrzeżenia dotyczące codziennego życia; porównywano go do "Seinfelda".
Serial skupił na sobie największą uwagę, kiedy w lutym 1997 DeGeneres ogłosiła publicznie w programie "The Oprah Winfrey Show", że jest homoseksualna. Podobnie zrobiła grana przez nią Ellen Morgan: wyszła z ukrycia w kwietniu tego samego roku, wyznając orientację seksualną swojej terapeutce, którą grała właśnie Oprah Winfrey. Odcinek z coming out zatytułowany jest „The Puppy Episode” i był jednym z odcinków o najwyższej oglądalności. Później serial zaczął poważnie tracić na popularności i został zdjęty z anteny. DeGeneres wróciła do solowych występów komediowych, a później została prezenterką talk-show, który prowadzi do dzisiaj.
Sitcom „The Ellen Show” (2001–2002).
DeGeneres powróciła do telewizji w 2001 roku nadawanym przez CBS sitcomem "The Ellen Show". Jej postać znowu była lesbijką, ale nie był to główny temat serialu. "The Ellen Show" miał przychylne recenzje, jednak niska oglądalność sprawiła, że nakręcono tylko jeden sezon.
4 listopada 2001 Ellen poprowadziła telewizyjną ceremonię rozdania nagród Emmy. Ceremonia była dwukrotnie odwoływana, ponieważ obawiano się, że nietaktem byłoby organizowanie jej po wydarzeniach 11 września. Ostatecznie nadano jej poważniejszy ton. DeGeneres kilkakrotnie otrzymała owacje na stojąco, między innymi za stwierdzenie: "Mówi nam się, żebyśmy żyli tak jak dotychczas, bo inaczej pokażemy terrorystom, że wygrali. Rzeczywiście, czy coś może zdenerwować talibów bardziej niż lesbijka w garniturze, przemawiająca do widowni pełnej Żydów?"
Dubbing.
DeGeneres użyczyła swojego głosu Dory, rybce z krótką pamięcią, jednej z bohaterek filmu "Gdzie jest Nemo?" (Disney Pixar 2003). Reżyser filmu, Andrew Stanton, powiedział, że wybrał ją, ponieważ w swoim talk-show „w jednym zdaniu pięć razy zmienia temat”.
Ellen podkładała również głos psa w prologu do filmu "Dr Dolittle".
Talk-show „The Ellen DeGeneres Show” (od 2003).
We wrześniu 2003 DeGeneres rozpoczęła prowadzenie "The Ellen DeGeneres Show". Pomimo iż w tym samym czasie pojawiło się kilka innych talk-show prowadzonych przez tak znane osoby jak np. Sharon Osbourne, program Ellen miał coraz większą oglądalność i spotykał się z przychylnością krytyków. Pierwszy sezon otrzymał 11 nominacji do nagród Emmy i wygrał 4, w tym za najlepszy talk-show. Do 2019 roku program otrzymał 166 nominacji oraz wygrał 61 nagród "Daytime Emmy Award". Kanał YouTube talk-show znajduje się w 30 najczęściej subskrybowanych kanałów YouTube (ponad 37 mln subskrypcji).
W listopadzie 2004 DeGeneres zatańczyła w reklamie American Express. Ostatnia reklama American Express, w której wystąpiła ze zwierzętami, to dwuminutowy czarno-biały spot nakręcony w 2006 roku.
DeGeneres została wybrana do poprowadzenia ceremonii rozdania nagród Emmy 18 września 2005 roku, trzy tygodnie po huraganie Katrina, który zdewastował wybrzeża amerykańskich stanów Luizjana, Missisipi i Alabama – Ellen już drugi raz poprowadziła tę ceremonię po narodowej tragedii. Wcześniej prowadziła ją też w latach 1996 i 1997.
W maju 2007 DeGeneres była zmuszona do leżenia w łóżku przez zerwane więzadło w plecach. Talk-show prowadziła ze szpitalnego łóżka, pod opieką pielęgniarza. Goście również siedzieli na szpitalnych łóżkach.
79. gala Akademii Filmowej.
25 lutego 2007 roku DeGeneres (jako pierwsza osoba deklarująca orientację homoseksualną) poprowadziła 79. galę rozdania nagród amerykańskiej Akademii Filmowej. Podczas przedstawienia powiedziała: „Co za wspaniała noc, taka różnorodność na sali, w roku, w którym powiedzianych zostało tyle negatywnych rzeczy o ludzkiej rasie, religii i orientacji seksualnej. Od siebie dodam: gdyby nie było czarnych, Żydów i gejów, nie byłoby Oscarów, ani nikogo o imieniu Oscar, gdy się nad tym zastanowić”. Recenzje jej występu były pozytywne, według jednej z nich: „DeGeneres rządziła, nigdy nie zapomniała, że jest tam nie tylko po to, by rozerwać nominowanych do Oscara, ale również po to, by bawić publiczność w domach”. Ellen została za prowadzenie gali nominowana do nagrody Emmy (otrzymał ją jednak Tony Bennett).
American Idol.
W 2010 roku była również jurorką programu American Idol, który opuściła po jednym sezonie uczestnictwa.
Życie prywatne.
Otwarcie przyznaje, że jest lesbijką.
Związek Ellen z aktorką Anne Heche był opisywany w brukowcach. Po paru latach Heche zerwała z nią i wyszła za kamerzystę Coleya Laffoona. DeGeneres nawiązała bliższą znajomość z aktorką, reżyserką i fotografką Alexandrą Hedison; razem pojawiły się na okładce magazynu "The Advocate" (już po ogłoszonym w prasie zerwaniu). Od 2004 roku DeGeneres jest w związku z aktorką Portią de Rossi, znaną m.in. z serialu "Ally McBeal". DeGeneres i de Rossi obecnie mieszkają w Santa Barbara z 4 psami i 3 kotami. Panie pobrały się w sobotę 16 sierpnia 2008 w ogrodzie wspólnego domu w Beverly Hills. Na prywatną ceremonię zaproszono tylko 19 osób.
Portia de Rossi w ramach prezentu na 60. urodziny DeGeneres utworzyła „The Ellen DeGeneres Campus of the Dian Fossey Gorilla Fund”, jest to miejsce gdzie naukowcy i wolontariusze współpracują, by ocalić goryle przed wyginięciem. Kampus ten umożliwia adopcję goryli. DeGeneres uznała, że jest to najlepszy prezent jaki otrzymała w życiu. 
W książce "Love, Ellen" matka Ellen, Betty DeGeneres, opisała szok, który przeżyła, dowiedziawszy się, że jej córka jest lesbijką. Z czasem stała się jednak jedną z najbardziej wspierających ją osób; jest aktywnym członkiem grupy wsparcia dla rodziców osób homoseksualnych.
Majątek.
W 2007 roku miesięcznik Forbes wycenił osobisty majątek Ellen DeGeneres na 65 milionów dolarów.
Nagrody.
Nagrody Daytime Emmy
Nagrody Emmy
Nagrody publiczności – People's Choice
Nagrody dzieci – Kids Choice
1st Annual Wave Awards, Academy of Wireless Arts, Video and Entertainment

</doc>
<doc id="733725" url="https://pl.wikipedia.org/wiki?curid=733725" title="Długotrwałość lotu">
Długotrwałość lotu

Długotrwałość lotu - potencjalny czas nieprzerwanego lotu aparatu latającego bez konieczności uzupełniania paliwa; zależy od wielkości zapasu paliwa i jego użycia w jednostce czasu.

</doc>
<doc id="733726" url="https://pl.wikipedia.org/wiki?curid=733726" title="Dobieg">
Dobieg

Dobieg – faza lądowania polegająca na wyhamowaniu statku powietrznego po zetknięciu się podwozia z ziemią.
Długością dobiegu nazywa się drogę przebytą przez lądujący samolot od momentu zetknięcia z ziemią do czasu zatrzymania się. Długość dobiegu samolotu determinuje wymiary lotnisk.
Skrócenie dobiegu uzyskuje się poprzez zastosowanie:

</doc>
<doc id="733728" url="https://pl.wikipedia.org/wiki?curid=733728" title="Doktryna wojenna">
Doktryna wojenna

Doktryna wojenna – oficjalnie przyjęty przez państwo system naukowo uzasadnionych poglądów na charakter współczesnych wojen i wykorzystanie w nich sił zbrojnych, oraz na wynikające z tych poglądów wymagania w zakresie przygotowania kraju i sił zbrojnych do wojny. Doktryna wojenna uwzględnia aspekty polityczne i wojskowo-techniczne. Podstawowe założenia doktryny wojennej określane są przez kierownictwo polityczne i wojskowe państwa w zależności od ustroju społeczno-politycznego i poziomu rozwoju gospodarczego, naukowego i technicznego oraz wyposażenia sił zbrojnych kraju.

</doc>
<doc id="733729" url="https://pl.wikipedia.org/wiki?curid=733729" title="Oryx leucoryx">
Oryx leucoryx



</doc>
<doc id="733731" url="https://pl.wikipedia.org/wiki?curid=733731" title="Pupki (powiat ostródzki)">
Pupki (powiat ostródzki)

Pupki – osada leśna w Polsce położona w województwie warmińsko-mazurskim, w powiecie ostródzkim, w gminie Łukta. Miejscowość wchodzi w skład sołectwa Wynki.
Nazwę "Pupki" wprowadzono urzędowo w 1950 r., zastępując poprzednią niemiecką nazwę "Pupken".
W latach 1975–1998 miejscowość należała administracyjnie do województwa olsztyńskiego.

</doc>
<doc id="733732" url="https://pl.wikipedia.org/wiki?curid=733732" title="Pancernik przybrzeżny">
Pancernik przybrzeżny



</doc>
<doc id="733737" url="https://pl.wikipedia.org/wiki?curid=733737" title="Niedźwiady (województwo warmińsko-mazurskie)">
Niedźwiady (województwo warmińsko-mazurskie)

Niedźwiady ("Sarni Dół") – osada leśna w Polsce położona w województwie warmińsko-mazurskim, w powiecie ostródzkim, w gminie Łukta. Miejscowość wchodzi w skład sołectwa Tabórz.
Osada powstała jako wybudowanie wsi Tabórz, na północ od wsi. W latach 1975–1998 miejscowość należała administracyjnie do województwa olsztyńskiego.

</doc>
<doc id="733738" url="https://pl.wikipedia.org/wiki?curid=733738" title="Skwary (województwo warmińsko-mazurskie)">
Skwary (województwo warmińsko-mazurskie)

Skwary – osada leśna w Polsce położona w województwie warmińsko-mazurskim, w powiecie ostródzkim, w gminie Łukta. Miejscowość wchodzi w skład sołectwa Pelnik. Osada znajduje się w historycznym regionie Warmia.
W 1974 r. do sołectwa Pelnik (Gmina Łukta, powiat ostródzki) należały: wieś Pelnik, leśniczówka Isąg, leśniczówka Skwary. W latach 1975–1998 miejscowość należała administracyjnie do województwa olsztyńskiego.

</doc>
<doc id="733740" url="https://pl.wikipedia.org/wiki?curid=733740" title="Sambród Mały">
Sambród Mały

Sambród Mały – wieś w Polsce położona w województwie warmińsko-mazurskim, w powiecie ostródzkim, w gminie Małdyty. Wieś wchodzi w skład sołectwa Sambród.
W roku 1973 jako kolonia Sambród Mały należał do powiatu morąskiego, gmina Małdyty, poczta Połowite. W latach 1975–1998 miejscowość administracyjnie należała do województwa olsztyńskiego.

</doc>
<doc id="733742" url="https://pl.wikipedia.org/wiki?curid=733742" title="Chán">
Chán



</doc>
<doc id="733744" url="https://pl.wikipedia.org/wiki?curid=733744" title="Menachem Kipnis">
Menachem Kipnis

Menachem Kipnis (ps. „Mecenas”) (ur. 1878 w Uszomirze, zm. prawdopodobnie 15 maja 1942 w Warszawie) – polski kantor, dziennikarz, publicysta, satyryk i felietonista, autor tekstów piosenek, fotografik, śpiewak, popularyzator i znawca muzyki żydowskiej, działacz społeczny, członek Związku Literatów.
Życiorys.
Jako tenor pobierał wykształcenie muzyczne i naukę śpiewu od swojego starszego brata Pejsiema, który był kantorem w synagodze w Czarnobylu i kantorem bożnicy w Wolinie. Kształcił się także u Abrahama Bera Birnbauma, wraz z którym występował w synagogach. Występował wspólnie ze znanym kantorem Zejdlem Rownerem, u którego boku objechał całą Litwę, Podole i Wołyń. Występował w chórach synagogalnych i uczęszczał do warszawskiego konserwatorium muzycznego.
Kipnis jako jedyny starozakonny został w 1902 roku przyjęty do chóru Teatru Wielkiego, gdzie występował przez 16 lat.
W czasie swoich podróży zbierał, badał oraz wykonywał pieśni ludowe polskich żydów, w tym te mieszane pod względem językowym. Efektem jego pracy były dwa zbiory pieśni – wydane w 1918 roku "60 jidisze folkslider" (‘60 ludowych pieśni żydowskich’) oraz wydany w 1925 roku, "80 jidisze folkslider" (‘80 ludowych pieśni żydowskich’), zebrane później w "140 jidisze folkslider" (‘140 ludowych pieśni żydowskich’). Zebrane pieśni publikował również na łamach czasopisma "Hajnt", gdzie niekiedy publikował także felietony.
Ożenił się z Zimrą Zeligfeld. Wielokrotnie objeżdżał z występami Polskę, gościł również wraz z żoną w Niemczech i Francji.
W dwudziestoleciu międzywojennym był inicjatorem wielu akcji społecznych i muzycznych, w latach 30., po atakach antysemickich na mniejszość żydowską, które ograniczyły jej dostęp do zawodów i spowodowały zwolnienia muzyków, współorganizował Żydowską Orkiestrę Symfoniczną w Warszawie. Koncertował wraz z żoną wykonując żydowskie pieśni ludowe.
Znany był też jako dziennikarz i współpracownik nowojorskiego dziennika "Forwerts". Zajmował się głównie fotografowaniem ludzi: mieszkańców żydowskich dzielnic i miasteczek oraz dużych miast. Jego zdjęcia są niezwykłym świadectwem życia mniejszości żydowskiej w II RP. Znajdują się obecnie w archiwum YIVO w Nowym Jorku.
W latach 1920–1938 opublikował w jidysz:
W czasie okupacji niemieckiej trafił wraz z żoną do getta warszawskiego, gdzie zajmował się organizacją pomocy materialnej dla artystów. Dzięki pieniądzom pozyskanym z Jointu, umożliwił stołówkom literackim wydawanie suchego prowiantu. Podczas wielkiej akcji deportacyjnej latem 1942 roku zginęła żona Kipnisa, a jego dziennik oraz zbiory muzyczne, zawierające także nadsyłane mu utwory, uległy zniszczeniu. 
Zmarł prawdopodobnie na zawał. Został pochowany na cmentarzu żydowskim przy ulicy Okopowej w Warszawie, lecz jego nagrobek się nie zachował.
Zachował się w Warszawie budynek przy ul. Waliców 14, w którym mieszkał przed wojną.

</doc>
<doc id="733745" url="https://pl.wikipedia.org/wiki?curid=733745" title="Confessions Remixed">
Confessions Remixed

Confessions Remixed – remix-album Madonny z remiksami jej utworów towarzyszący płycie "Confessions on a Dance Floor".
Wydawnictwo ukazało się jedynie jako trzypłytowy album winylowy wydany w limitowanej ilości 3000 kopii, skierowane głównie do DJów, choć ogólnie dostępne w sklepach.
Single.
Wydawnictwo nie było promowane żadnym singlem.

</doc>
<doc id="733746" url="https://pl.wikipedia.org/wiki?curid=733746" title="Ulica Miernicza we Wrocławiu">
Ulica Miernicza we Wrocławiu

Ulica Miernicza we Wrocławiu (dawniej "Lützowstraße") położona na Przedmieściu Oławskim w tzw. Trójkącie Bermudzkim. Biegnie od ulicy Romualda Traugutta do ulicy Komuny Paryskiej. Jest jedną z nielicznych wrocławskich ulic, na których przetrwała w całości zabudowa sprzed II wojny światowej.
Ulicę zaczęto projektować na początku lat 80. XIX w. na parcelach należących do spółki handlowej "Cassirer&amp;Söhne" położonych przy ul.Traugutta i Komuny Paryskiej z zamiarem zabudowania jej kamienicami czynszowymi dominującymi w tej okolicy. Wytyczona została w 1886 r. Połączyła z północy na południe ul. Traugutta z Komuny Paryskiej. W połowie nowej ulicy wytyczono skrzyżowanie z planowaną również wówczas ulicą Waleriana Łukasińskiego mająca połączyć ul. Kazimierza Pułaskiego z ul.Ignacego Prądzyńskiego. Ostatecznie ul. Waleriana Łukasińskiego powstała tylko na odcinku do ul. Ignacego Prądzyńskiego z kilkudziesięciometrowym wypustem w stronę ul. Kazimierza Pułaskiego. W ciągu kilku lat zabudowano kamienicami czynszowymi odcinek pomiędzy ul. Traugutta i Waleriana Łukasińskiego a do końca XIX w. pozostałą część ulicy. Nazwano ją "Lützowstraße" na cześć barona Ludwiga von Lützow (1782–1834), pruskiego patrioty, organizatora i dowódcy ochotniczego korpusu w wojnie z Napoleonem (1813). 
Kamienice zostały zasiedlone w znacznej mierze przez robotników pobliskich fabryczek i zakładów położonych wzdłuż Oławy przy ul.Traugutta, urzędników niższych kategorii i rzemieślników prowadzących warsztaty na parterach kamienic i w podwórkach. Po II wojnie światowej niezbyt majętny charakter ulicy jak i całej dzielnicy został na PRL-owski sposób utrzymany i Miernicza dzieliła los pozostałych ulic wrocławskiego Trójkąta Bermudzkiego, o których Lech Janerka śpiewał: "Strzeż się tych miejsc".
Ze względu na swój unikatowy charakter i stan ulica Miernicza często służy filmowcom jako plan akcji do filmów przedstawiających miasta sprzed kilkudziesięciu lat i z II połowy XIX w. Imitowała m.in. Warszawę, Berlin, Wiedeń, Rotterdam i wojenny i przedwojenny Wrocław.
Niektóre filmy:
Ponadto na tej ulicy nakręcono także klip zespołu WWO zatytułowany Sen, który w roku 2004 zdobył na Festiwalu Polskich Wideoklipów Yach Film nagrodę za zdjęcia.

</doc>
<doc id="733749" url="https://pl.wikipedia.org/wiki?curid=733749" title="Juliusz Demel">
Juliusz Demel

Juliusz Demel (ur. 16 sierpnia 1921 w Poznaniu, zm. 31 sierpnia 1991 we Wrocławiu) – polski profesor historii, pracownik naukowy Uniwersytetu Wrocławskiego i Wyższej Szkoły Pedagogicznej w Opolu. Autor książek i licznych innych publikacji z dziedziny historii XIX i XX wieku. Szczególnym zainteresowaniem prof. Demela cieszyła się historia gospodarcza Krakowa i Śląska, a także stosunki polsko-rumuńskie i historia Rumunii.
Życiorys.
Urodził się w Poznaniu, w rodzinie zawodowego wojskowego Franciszka Demela, ale dzieciństwo i młodość spędzał w stolicy. Był maturzystą klasy o profilu humanistycznym „Batorego” w Warszawie z roku 1939 (w tym samym roczniku co Jan Bytnar i Tadeusz Zawadzki, jego kolegą w klasie był Krzysztof Kamil Baczyński). W latach 1933–1939 był harcerzem 23 Warszawskiej Drużyny Harcerzy „Pomarańczarnia”, pełnił m.in. funkcję redaktora wydawanego przez drużynę pisma „Gniazdo”. Na początku II wojny światowej przeniósł się do Krosna, gdzie zatrzymał się u rodziny i utrzymywał się z pracy w zakładzie tekstylnym. W 1942 uciekł, za ojcem – pułkownikiem WP, adiutantem gen. K. Sosnkowskiego z kraju; przebywał jakiś czas na Huculszczyźnie, następnie przeszedł przez nielegalną granicę do Rumunii. Tamże złapany i aresztowany, dwa lata spędził w więzieniach w Czerniowcach i Krajowej. Zwolniony został w 1944; schyłek wojny również spędził w Rumunii, podjąwszy studia z historii i filologii nowożytnej na uniwersytecie bukareszteńskim. Wyniósł z tamtego okresu znajomość języka rumuńskiego, w przyszłości historii Rumunii poświęcił wiele prac, utrzymywał także bliskie kontakty naukowe z tamtejszymi ośrodkami historycznymi.
W 1945 powrócił do kraju. Rozpoczął studia historyczne na Uniwersytecie Jagiellońskim, pod kierunkiem Henryka Mościckiego i Jana Dąbrowskiego, uczęszczał też na zajęcia z filologii angielskiej. Był ponadto słuchaczem Szkoły Nauk Politycznych przy Wydziale Prawa UJ. Z dyplomem magistra historii (pracę "Początki gospodarki austriackiej w Krakowie po 1846 r." obronił w 1949) skierowany został do pracy w Muzeum Historycznym Miasta Krakowa. Otrzymał zakaz pracy w kontakcie ze studentami i mieszkanie poza Krakowem (Wieliczka). W opinii władz nie pomogło małżeństwo (żona – sanitariuszka Szarych Szeregów, ps. „Lidka”, maturzystka „Konopnickiej”, związana z batalionem „Parasol”, po-powstaniowa więźniarka Auschwitz i Ravensbrück). W 1951 przedstawił dysertację doktorską "Stosunki gospodarcze i społeczne Krakowa w latach 1846–1853" (Kraków 1951), po czym otrzymał w krakowskim muzeum stanowisko kustosza.
W 1956 wyjechał z Krakowa i osiadł we Wrocławiu, gdzie po roku pracy w Muzeum Śląskim objął kierownictwo działu historycznego. W tym samym czasie podjął starania o przeniesienie na Uniwersytet Wrocławski, zakończone powodzeniem i powołaniem z początkiem lutego 1958 na adiunkta. Jesienią tegoż roku awansował na docenta. W latach 1960–1967 związany był z opolską Wyższą Szkołą Pedagogiczną; w latach 1963–1967 mieszkał w Opolu, a do Wrocławia dojeżdżał, by w 1967 powrócić na stałe do Wrocławia. Na obu uczelniach pełnił funkcje administracyjne – prodziekanem w Opolu był w latach 1964–1969, we Wrocławiu w latach 1969–1972. 15 marca 1972 odebrał nominację na profesora nadzwyczajnego. Nigdy nie angażował się w bieżące akcje polityczne; na przełomie lat 80/90, w związku z sytuacją polityczną odmówił przyjęcia tytułu profesora zwyczajnego („belwederskiego”). Zasiadał w senacie uniwersyteckim. Przez jakiś czas przewodniczył Radzie Instytutu Pedagogicznego oraz brał udział w pracach zarządu głównego Związku Zawodowego Pracowników Kultury.
Zmarł we Wrocławiu, w miesiąc po przejściu na emeryturę i niespełna 2 miesiące po ostatnim prowadzonym przez siebie egzaminie magisterskim. Łącznie, w samym tylko Wrocławiu, kierował około 130 pracami magisterskimi. Był szanowanym rzecznikiem studentów; jeszcze wiele lat po jego śmierci przychodziły na jego adres listy z wyrazami pamięci.
Został pochowany 5 września 1991 r. na Cmentarzu Grabiszyńskim (pole 37-13-359).

</doc>
<doc id="733753" url="https://pl.wikipedia.org/wiki?curid=733753" title="R'n'B">
R'n'B



</doc>
<doc id="733758" url="https://pl.wikipedia.org/wiki?curid=733758" title="Punkty za pochodzenie">
Punkty za pochodzenie

Punkty za pochodzenie – element działań mających na celu ograniczanie nierówności w dostępie do wykształcenia w krajach bloku wschodniego. Miały one zwiększać szansę na przyjęcie na uczelnie młodzieży robotniczej i chłopskiej. „Punkty za pochodzenie” przyznawano w czasie egzaminów wstępnych dodając je do sumy punktów uzyskanych za wyniki w poszczególnych egzaminach i za oceny na świadectwie maturalnym. Pozbawieni ich byli kandydaci, których rodziny kwalifikowano jako należące do kategorii „inteligencji pracującej”.
W 1982 r. powstał film w reżyserii Franciszka Trzeciaka pt. "Punkty za pochodzenie".

</doc>
<doc id="733763" url="https://pl.wikipedia.org/wiki?curid=733763" title="Koszulka">
Koszulka



</doc>
<doc id="733765" url="https://pl.wikipedia.org/wiki?curid=733765" title="Dubantowska Dolinka">
Dubantowska Dolinka

Dubantowska Dolinka – dolinka potoku Kamionka (Homole) w Małych Pieninach na odcinku od górnego końca Wąwozu Homole do polany Za Potok. Jej lewe zbocza tworzy grzbiet szczytu Homole, prawe północno-zachodni grzbiet Pawłowskiej Góry z Jemeriskową Skałką i Czajakową Skałą. Lewe zbocza są częściowo porośnięte lasem, częściowo trawiaste (Połonina Kiczera). Prawe zbocza porasta las, ale są na nich dwie polanki: Dubantowska Polana i Jemeriska. Administracyjnie znajduje się w obrębie wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica.
Szlaki turystyczne.
Dubantowską Dolinką prowadzi szlak turystyki pieszej. Od Dubantowskiej Polany ścieżka wspina się podmokłą i zarastającą łąką do polanki Jemeriska. Dla ułatwienia jej przejścia wykonano drewniane schodki. Przy Jemeriskach ścieżka wychodzi na leśną drogę wiodącą wzdłuż potoku Kamionka do polanki Za Potok, dalej pasterskimi halami pod szczyt Wysokich Skałek.

</doc>
<doc id="733767" url="https://pl.wikipedia.org/wiki?curid=733767" title="Ulica Miernicza">
Ulica Miernicza



</doc>
<doc id="733770" url="https://pl.wikipedia.org/wiki?curid=733770" title="Bohater Pracy Socjalistycznej">
Bohater Pracy Socjalistycznej

Bohater Pracy Socjalistycznej () – tytuł honorowy przyznawany w latach 1939–1991 przez Radę Najwyższą ZSRR za szczególne zasługi dla państwa. Wraz z tytułem przyznawano Order Lenina, Medal Sierp i Młot oraz dyplom Prezydium Rady Najwyższej ZSRR. Jako pierwszy tytuł ten uzyskał Józef Stalin 20 grudnia 1939 roku. Jako ostatnia otrzymała ten tytuł Bibygül Tölegenowa 21 grudnia 1991 roku.
Szesnastu ludzi zostało trzykrotnie nagrodzonych tytułem Bohatera Pracy Socjalistycznej: Anatolij Aleksandrow, Boris Wannikow, Nikołaj Duchow, Jakow Zeldowicz, Siergiej Iljuszyn, Mstisław Kiełdysz, Dynmuchamed Konajew, Igor Kurczatow, Andriej Sacharow (pozbawiony tytułu), Jefim Sławski, Andriej Tupolew, Hamroqul Tursunqulov, Julij Chariton, Nikita Chruszczow, Konstantin Czernienko i Kiriłł Szczołkin.
We współczesnej Rosji kontynuatorem tradycji tytułu Bohatera Pracy Socjalistycznej jest tytuł Bohatera Pracy Federacji Rosyjskiej.

</doc>
<doc id="733771" url="https://pl.wikipedia.org/wiki?curid=733771" title="Taku Takeuchi">
Taku Takeuchi

 – japoński skoczek narciarski. Drużynowy brązowy medalista olimpijski (2014) oraz złoty (2013) i dwukrotnie brązowy (2015, 2017) medalista mistrzostw świata w konkursie drużyn mieszanych.
Przebieg kariery.
W 2004 został mistrzem Finlandii juniorów. Swój pierwszy występ na międzynarodowej arenie zaliczył 15 stycznia 2005 podczas zawodów Pucharu Kontynentalnego w Sapporo. Zajął 29. miejsce i zdobył pierwsze punkty. 25 marca 2005 na mistrzostwach świata juniorów w Rovaniemi zajął szóste miejsce na skoczni normalnej.
W sezonie 2005/2006 startował tylko w zawodach Pucharu Kontynentalnego. Trzy razy zajął dziewiątą pozycję. Było to: 20 sierpnia 2005 w Lillehammer, 26 lutego 2006 w Brotterode oraz 4 marca 2006 w Vikersund. W końcowej klasyfikacji zajął 46. miejsce.
W sierpniu 2006 zadebiutował w Letnim Grand Prix na igelicie. 12 sierpnia 2006 w Einsiedeln zdobył pierwsze punkty do klasyfikacji zawodów tej rangi, zajmując 20. lokatę.
24 listopada 2006 w Ruce, Takeuchi zadebiutował w zawodach Pucharu Świata w skokach narciarskich. Jednocześnie w swoim debiucie zdobył pierwsze w karierze punkty PŚ, zajmując 23. miejsce.
Jego rekord życiowy to skok na odległość 240,0 m w Vikersund w 2016.
W 2014 zdiagnozowano u niego eozynofilowe ziarniniakowe zapalenie naczyń.

</doc>
<doc id="733775" url="https://pl.wikipedia.org/wiki?curid=733775" title="Motylem jestem, czyli romans 40-latka">
Motylem jestem, czyli romans 40-latka

Motylem jestem czyli romans 40-latka – polski film fabularny z 1976 w reżyserii Jerzego Gruzy, kontynuacja serialu "Czterdziestolatek".
Fabuła.
Stefan Karwowski, podobnie jak w pierwszych odcinkach "Czterdziestolatka", pełni funkcję kierownika odcinka budowy, tym razem Dworca Centralnego w Warszawie. Wytypowany przez wiceministra Zawodnego na przedstawiciela budowniczych Dworca w teleturnieju „Człowiek Miesiąca” występuje w nim z pacynką „Wackiem” i wygrywa konkurs. Po tym sukcesie dołącza do zespołu artystów z programu, z którymi występuje w objazdowym show. W czasie wyjazdów ma miejsce tytułowy romans Karwowskiego z piosenkarką Ireną Orską graną przez Irenę Jarocką. Ostatnie sceny filmu mają miejsce w dniu uroczystego otwarcia Dworca Centralnego.

</doc>
<doc id="733776" url="https://pl.wikipedia.org/wiki?curid=733776" title="Koniowiec (potok)">
Koniowiec (potok)

Koniowiec – potok, lewobrzeżny dopływ Kamionki. Płynie w Małych Pieninach.
Jego źródła znajdują się na wysokości 860 m n.p.m., na północnych zboczach Durbaszki, w dolnej części grzbietowej połoniny, tuż ponad lasem. Zasilają go także strugi spływające z Połoniny Kiczera. Potok spływa po zachodniej stronie szczytu Homole. Ponad Wąwozem Homole, przy Dubantowskiej Dolince łączy się z Kamionką, na wysokości ok. 640 m n.p.m. Długość potoku wynosi 1500 m, a jego średni spadek wynosi 14,6%. Cała jego zlewnia znajduje się na niezamieszkanym terenie, sam potok zaś płynie przez zalesiony skalny jar.

</doc>
<doc id="733778" url="https://pl.wikipedia.org/wiki?curid=733778" title="Balkan (kolej wąskotorowa)">
Balkan (kolej wąskotorowa)

Balkan, Balkan Ekspress – potoczna nazwa pociągów osobowych kursujących prawdopodobnie od 1916 roku do 31 grudnia 1977 roku na rozległej, prywatnej sieci kolei wąskotorowej o rozstawie 785 mm zarządzanej przez koncern Georg von Giesches Erben i mającej w Szopienicach bezpośrednie połączenie z siecią Górnośląskich Kolei Wąskotorowych. Linia, po której kursowały pociągi ciągnęła się wzdłuż obecnej ulicy Szopienickiej przez obecny obszar trzech jednostek pomocniczych Katowic: Szopienic-Burowca, Janowa-Nikiszowca i Giszowca. Do 1935 roku na linii kursowały lokomotywy parowe zastąpione przez elektryczne, po czym od 1975 do końca kursowania pociągów obsługiwały je lokomotywy spalinowe, ciągnące wagony przystosowane do przewozów osób (towosy).
Historia.
Powstanie i funkcjonowanie do 1945 roku.
Początki powstania Balkanu wiążą się z planami koncernu Georg von Giesches Erben połączenia siecią kolei wąskotorowych hut i szybów kopalnianych, które były zlokalizowane z Dąbrówce Małej, Giszowcu, Janowie, Roździeniu i Szopienicach. Fragment powstałej sieci został później wykorzystany do przewozu ludności. Jedną z pierwszych linii wąskotorowych sieci spółki Georg von Giesches Erben było otwarte w 1855 roku połączenie pomiędzy hutą "Wilhelmina" w Szopienicach a kopalnią "Morgenroth" , która znajdowała się w Janowie, przy obecnej ulicy Szopienickiej (w 1883 roku połączona wraz z innymi zakładami w skonsolidowaną kopalnię "Giesche") o rozstawie torów 785 mm. Na tej linii jako siły pociągowej używano początkowo koni. W tym samym roku do Szopienic doprowadzono połączenie Górnośląskiej Kolei Wąskotorowej.
Od 25 maja 1909 roku spółka spadkobierców Gieschego uzyskała od Ministerstwa Robót Publicznych licencję na przewozy osobowe pomiędzy hutą cynku "Wilhelmina" w Szopienicach a szybem "Carmer" kopalni "Giesche" (obecnie "Wieczorek"). Linią tą wożono zarówno towary, jak również górników i urzędników koncernu. W dniu 6 stycznia 1914 roku Dyrekcja Okręgowa Kolei wydała spółce Georg von Giesches Erben zezwolenie na uruchomienie ruchu osobowego pomiędzy Giszowcem a szybem "Carmer". W latach 1910–1919 pruska państwowa kolej zatwierdziła dla tej sieci specjalne przepisy i instrukcje eksploatacyjne, zatwierdzone ponownie w 1929 roku przez polską Dyrekcję Okręgową Kolei w Katowicach, wydane wówczas w formie dwujęzycznej – polskiej i niemieckiej. Pierwszy pociąg osobowy uruchomiono prawdopodobnie w 1916 roku.
W 1920 roku uruchamiano 28 par połączeń w dni robocze i 19 w pozostałe dni. Łącznie połączenie pasażerskie liczyło 3,98 km, a czas przejazdu w jedną stronę wynosił średnio 18 minut. Linia łączyła wówczas Giszowiec z Wilhelminą przez szyby kopalni "Giesche": "Carmer" ("Pułaski"), "Nickisch" ("Poniatowski"), "Richthofen" ("Wilson I") i "Albert" ("Wojciech"). Początkowo spółka Georg von Giesches Erben miała licencję na przewóz pracowników i urzędników kopalni, a od 1923 roku również rodzin górników, ale nieoficjalnie z Balkanu korzystali wówczas wszyscy chętni. Średnia łączna frekwencja wynosiła 8,0–8,5 tys. osób dziennie, a przejazd pociągiem był bezpłatny. Prędkość przejazdu składu składającego się z lokomotywy parowej i 4-osiowych wagonów nie przekraczała wówczas 15 km/h.
W Giszowcu końcowy przystanek Balkanu mieścił się przy obecnym skrzyżowaniu ulicy Szopienickiej i Mysłowickiej, lecz tory kolei wąskotorowej sięgały dalej – do kotłowni przy obecnej ulicy Gościnnej. W 1921 roku powstała odnoga biegnąca wzdłuż ulicy Mysłowickiej i przez osiedle Neubau, a stamtąd jedna odnoga do cegielni powstałej w 1919 roku i szybu "Wschodniego", a druga do kopalnianego taboru konnego również z 1919 roku w rejonie obecnego osiedla Adama. W 1943 roku z Balkanu dziennie korzystało 8 tys. pasażerów.
Okres powojenny.
Po II wojnie światowej lokomotywy ciągnęły przeważnie dwa lub trzy wagony. W latach 50. XX wieku kursowały 23 pary pociągów dziennie, a średnia frekwencja na tej linii wynosiła średnio 6 tys. osób dziennie. W latach 60. XX wieku władze kopalni "Wieczorek" podjęły pierwsze próby likwidacji Balkanu, argumentując tym, że wagony są już wyeksploatowane, a jednocześnie funkcjonowała już komunikacja autobusowa, więc nie opłacało się kupować nowych wagonów. Plany te oprotestowali górnicy i ostatecznie doprowadzono jedynie do likwidacji sieci trakcyjnej, przez co zaczęły kursować na linii lokomotywy spalinowe.
Pod koniec lat 60. XX wieku pociągi Balkanu przedłużono w kierunku północno-zachodnim, do stacji zdawczo-odbiorczej I (Katowice Szopienice) przez Bagno. Łącznie długość połączenia pasażerskiego wynosiła wówczas 6,859 km, lecz wkrótce rezygnowano z tego przedłużenia i pociągi kończyły bieg na przystanku Szyb Wojciech. Od 1975 roku połączenia obsługiwały lokomotywy spalinowe, ciągnące pięć wagonów 4-osiowych. Ostatni kurs kolei nastąpił 31 grudnia 1977 roku na trasie Giszowiec – Szyb Wojciech. Funkcję Balkanu przejęły autobusy zakładowe i miejskiego transportu zbiorowego.
W latach 80. XX wieku część torów była eksploatowana jako wewnątrzzakładowa kolej kopalni "Wieczorek" do transportu materiałów m.in. pomiędzy szybami. Jeszcze w 1982 roku władze miasta Katowice dążyły do reaktywacji zlikwidowanej kolejki, lecz kopalnia "Wieczorek" przystąpiła do rozbiórki trasy pomiędzy szybem "Pułaski" a Giszowcem. Linia od szybu "Pułaski" przez Giszowiec do szybu "Wschodniego" ostatecznie została zlikwidowana około 1984 roku. W 2001 roku dwa odrestaurowane wagony na pamiątkę po Balkanie zostały ustawione na dawnym torowisku przy ulicy Szopienickiej obok szybu "Pułaskiego" kopalni "Wieczorek". 
Kolejkę nazwano potocznie "Balkan", "Balkan Ekspress" lub "Bałkanką", prawdopodobnie nawiązując do nazwy uruchomionego w 1916 roku pociągu ekspresowego "Balkanzug" na trasie Berlin − Konstantynopol. Balkan stanowił również motyw przewodni dla malarza–prymitywisty zrzeszonego w Grupie Janowskiej – Ewalda Gawlika.
Tabor.
Pociągi Balkanu składały się początkowo z parowozów, w tym z maszyn produkcji Borsiga. W skład obsługi pociągu wchodzili początkowo: kierownik pociągu, konduktorzy, maszynista i palacz. W 1935 roku parowozy zostały zastąpione przez lokomotywy elektryczne. Linia została wówczas zelektryfikowana pod napięciem 600V, a pociągi były prowadzone lokomotywami elektrycznymi marki Siemens. Od 1975 roku połączenia obsługiwały lokomotywy spalinowe, ciągnące pięć wagonów 4-osiowych. Kursowały wówczas lokomotywy spalinowe WLs150 lub WLs180. Masa próżnego pociągu wynosiła 22,5 ton, zaś procent ciężaru hamującego dla linii wynosił wówczas 16%.
Do przewozów wykorzystywano wagony towarowe przystosowane do przewozów osób (tzw. towosy), z których korzystano do końca funkcjonowania pociągów osobowych. W jednym składzie lokomotywy ciągnęły maksymalnie dwanaście wagonów. Każdy z wagonów wyposażony był w hamulec ręczny. Ławki w wagonach znajdowały się przy ścianach, dlatego też podróżowano przeważnie na stojąco. Latem nie zamykano drzwi wagonów, tylko przypinano łańcuch.

</doc>
<doc id="733779" url="https://pl.wikipedia.org/wiki?curid=733779" title="Długi Marsz 3A">
Długi Marsz 3A

Długi Marsz 3A (, "Chang Zheng 3A"; ) – chińska trójstopniowa rakieta nośna debiutująca w 1994 roku. Głównym zadaniem rakiety jest wynoszenie na orbitę chińskich satelitów telekomunikacyjnych oraz nawigacyjnych systemu Beidou; w 2007 roku rakieta wyniosła pierwszą chińską sondę księżycową Chang’e 1. 
Prace konstrukcyjne nad nią zostały rozpoczęte w latach 80. XX wieku. Rakieta powstała jako rozwinięcie rakiety Długi Marsz 3 z myślą o oferowaniu lotów na rynkach zagranicznych. Nośność na orbitę przejściowa do stacjonarnej (GTO) podniesiono do 2 600 kg; pierwszy i drugi stopień pozostały niezmienione, natomiast m.in. zaprojektowano nowy trzeci stopień oparty na nowym silniku YF-75 na ciekły wodór i tlen. 

</doc>
<doc id="733781" url="https://pl.wikipedia.org/wiki?curid=733781" title="Sernik">
Sernik

Sernik – rodzaj ciasta deserowego lub deseru uformowanego na kształt ciasta, którego głównym składnikiem jest biały ser.
Historia.
Wypieki wykonane z sera znane były już w starożytnej Grecji. Około 350 roku p.n.e deser "plakous" został po raz pierwszy wspomniany przez Archestratusa jako potrawa podawana wraz z suszonymi owocami i orzechami. Współczesny mu grecki komediopisarz Antyfanes przedstawił bogaty opis deseru "plakous", który wyrabiało się z mąki pszennej i sera koziego jako głównych składników. Wraz z podbojem Grecji przez Cesarstwo Rzymskie, przepis na sernik poznali starożytni Rzymianie, nadając mu nazwę "placenta".

</doc>
<doc id="733783" url="https://pl.wikipedia.org/wiki?curid=733783" title="Remixed &amp; Revisited">
Remixed &amp; Revisited

Remixed &amp; Revisited – minialbum Madonny, zawierający zremiksowany materiał z albumu "American Life" oraz niepublikowaną wcześniej piosenkę „Your Honesty”.
Minialbum został wydany na płycie CD w technologii HDCD pozwalającej uzyskać lepszy dźwięk w przystosowanych tego urządzeniach.
EP sprzedał się w nakładzie około 1 mln egzemplarzy na całym świecie. W Stanach Zjednoczonych na liście Billboardu krążek wspiął się zaledwie na 115 pozycję. Do tej pory sprzedano tam 125 000 kopii tego krążka.
Single.
Wydawnictwo nie było promowane żadnym singlem.

</doc>
<doc id="733784" url="https://pl.wikipedia.org/wiki?curid=733784" title="Klucze do oznaczania owadów Polski">
Klucze do oznaczania owadów Polski

Klucze do oznaczania owadów Polski – seria wydawnicza Polskiego Towarzystwa Entomologicznego. Całość podzielona została na 39 części. Niektóre z części dodatkowo podzielone zostały na zeszyty (liczniejsze rzędy owadów). Seria wydawnicza ukazuje się od wielu lat, nie wszystkie zaplanowane zeszyty jeszcze się ukazały.
Klucze do oznaczania owadów są pomocą przy oznaczaniu gatunków owadów żyjących w Polsce.
Θ - zeszyty wydane w całości,
Δ - zeszyty z których wydano poszczególne części

</doc>
<doc id="733785" url="https://pl.wikipedia.org/wiki?curid=733785" title="Czajakowa Skała">
Czajakowa Skała

Czajakowa Skała – wybitna skała w górnej części Wąwozu Homole w Małych Pieninach, we wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica. Ma wysokość 707 m n.p.m.
Skała wznosi się nad Dubantowską Polaną, na której często odpoczywają turyści zwiedzający rezerwat przyrody Wąwóz Homole. Prowadzi do niej ułożona z kamieni ścieżka dydaktyczna wokół Dubantowskiej Polany. Miejsce bardzo atrakcyjne widokowo, również o dużych wartościach przyrodniczych. Od strony polany skała ma stromą, niemal pionową, prawie nagą ścianę. Ma ciekawą budowę geologiczną. Zbudowana jest z czerwonych i zielonych radiolarytów oraz krzemionkowych wapieni, przewarstwionych marglistymi lub ilastymi łupkami. Występuje w niej fałd obalony, a skała pochodzi z okresu górnej jury (oxford – kimeryd). Tworzące ją radiolaryty położone są na radiolarytach z formacji Sokolicy i przykryte bulastymi formami wapieni czorsztyńskich. Od nazwy tej skały pochodzi nazwa całej formacji, tzw. radiolaryty z Czajakowej, należące do grupy Homole.
Szlaki turystyczne.
Przez Dubantowską Polanę prowadzi szlak turystyki pieszej. Od Dubantowskiej Polany ścieżka wspina się podmokłą i zarastającą łąką do polanki Jemeriska. Dla ułatwienia jej przejścia wykonano drewniane schodki. Przy Jemeriskach ścieżka wychodzi na leśną drogę wiodącą wzdłuż potoku Kamionka do polanki Za Potok, dalej pasterskimi halami pod szczyt Wysokich Skałek.

</doc>
<doc id="733786" url="https://pl.wikipedia.org/wiki?curid=733786" title="Jem Griffiths">
Jem Griffiths



</doc>
<doc id="733787" url="https://pl.wikipedia.org/wiki?curid=733787" title="Dubantowska Polana">
Dubantowska Polana

Dubantowska Polana – polana położona powyżej górnego końca Wąwozu Homole w Małych Pieninach. Znajduje się na prawych zboczach Dubantowskiej Dolinki, administracyjnie w obrębie wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica.
Dubantowska Polana położona jest na średniej wysokości 646 m. Jest to niewielka, trawiasta rówień od zachodniej, północnej i wschodniej strony otoczona skałami. Najwybitniejsze z nich to Kamienne Księgi i Czajakowa Skała. Zwykle odpoczywają tutaj turyści po przejściu rezerwatu przyrody Wąwóz Homole. Tworzące niski murek Kamienne Księgi znajdują się przy górnym końcu Wąwozu Homole. Według opowiadań najstarszych wśród miejscowej ludności zapisane są w nich wszystkie losy ludzkie. Jest to zaszyfrowane pismo, którego nikt dotąd nie dał rady odczytać. Udało się to dopiero pewnemu staremu popowi z Wielkiego Lipnika na Słowacji, ale Pan Bóg nie chcąc, by ludzie poznali koleje swojego przyszłego życia, odebrał mu mowę.
Na polance są stoły i ławy dla turystów, zaś po północnej i wschodniej stronie nieduże zbocze z oryginalnymi i interesującymi pod względem geologicznym skałami. Strome ściany skalne porośnięte jałowcem. Polanka jest koszona i prowadzi przez nią ułożona z kamieni ścieżka. Wokół polany również z naturalnych kamieni ścieżka edukacyjna. prowadząca obok Czajakowej Skały dookoła polany. Czasami można tu spotkać rzadkiego i podlegającego ochronie motyla – niepylaka apollo.
Szlaki turystyczne.
Przez Dubantowską Polanę prowadzi szlak turystyki pieszej. Od Dubantowskiej Polany ścieżka wspina się podmokłą i zarastającą łąką do polanki Jemeriska. Dla ułatwienia jej przejścia wykonano drewniane schodki. Przy Jemeriskach ścieżka wychodzi na leśną drogę wiodącą wzdłuż potoku Kamionka (Homole) do polanki Za Potok, dalej pasterskimi halami pod szczyt Wysokich Skałek.

</doc>
<doc id="733790" url="https://pl.wikipedia.org/wiki?curid=733790" title="Frania">
Frania



</doc>
<doc id="733794" url="https://pl.wikipedia.org/wiki?curid=733794" title="Frania (ujednoznacznienie)">
Frania (ujednoznacznienie)



</doc>
<doc id="733796" url="https://pl.wikipedia.org/wiki?curid=733796" title="Sernik (ujednoznacznienie)">
Sernik (ujednoznacznienie)



</doc>
<doc id="733800" url="https://pl.wikipedia.org/wiki?curid=733800" title="Oddział partyzancki OP-23">
Oddział partyzancki OP-23

Oddział partyzancki AK (OP-23) – zgrupowanie partyzanckie Armii Krajowej o kryptonimie OP-23 (lub OP-Południe, KN-23) „Suchar”, „Serowiec”, „Hd”, „IV/014”, „San”- sformowane w powiecie sanockim, podległe pod Okręg krakowski, Inspektorat Jasło AK, rozwiązany 19 września 1944.
Decyzją z rozkazu Inspektoratu AK Jasło z przełomu kwietnia i maja 1944 utworzono partyzanckie Zgrupowanie „Południe”, działające pod kryptonimami OP-23 i KN-23, którego komendantem mianowano kpt. Adama Winogrodzkiego ps. „Korwin”. W czerwcu 1944 do zgrupowania weszły: oddział OP-11 Józefa Czuchry ps. „Orski” (dwa plutony w zgrupowaniu) i Wojciecha Rosolskiego ps. „Skalny” (jeden pluton).
Żołnierze obwodu.
Skład Komendy Obwodu Sanok o kryptonimie „San”:
Zastępca lekarza obwodu: VI 1940 – IV 1942 Jan Maria Suchomel, V 1943 – 1944 dr Marian Klauziński.
Placówki.
Sztab komendy z siedzibą w Porażu, skrzynka kontaktowa w Sanoku naprzeciwko komendy Gestapo. Na wiosnę 1943 powołano na terenie komendy obwodu Sanok 10 placówek, oznaczonych cyframi:
Stanisław Zieliński „Fal”, Stanisław Wajda „Pająk”, ppor. Jerzy Garapich „Granit”.
Odtworzenie 2 Pułku Strzelców Podhalańskich w ramach AK.
W wyniku przeprowadzania akcji odtwarzania przedwojennych jednostek wojskowych w ramach Akcji Burza Komenda Obwodu Sanok postawiła za cel odbudowanie 2 Pułku Strzelców Podhalańskich w sile 1500 ludzi, gotowych na rozkaz przystąpić do walki powstańczej.
We wrześniu 1944 po przełamaniu linii frontu a następnie nawiązaniu kontaktu z 242 Brygadą Pancerną Armii Czerwonej, 19 września Winogrodzki rozformował Zgrupowanie OP-23 i nakazał złożenie broni. Znacząca część żołnierzy tego Zgrupowania zgłosiła się następnie do służby w WP, w tym oficerowie kontrwywiadu i saperów Obwodu, kwatermistrz Obwodu, komendant placówki AK w Sanoku, komendant placówki AK w Czarnej, Ustrzykach Dolnych oraz komendant Obwodu Krosno, część w tym komendant wywiadu AK zasiliła szeregi MO i UB, pozostali tworzyli szeregi polskiej samoobrony przed UPA oraz podziemie partyzanckie (Samodzielny Batalion Operacyjny NSZ „Zuch”). 21 września 1944 Adam Winogrodzki wstąpił do WP oraz uzyskał awans do stopnia majora.

</doc>
<doc id="733810" url="https://pl.wikipedia.org/wiki?curid=733810" title="Skwary">
Skwary

2 miejscowości w Polsce:

</doc>
<doc id="733811" url="https://pl.wikipedia.org/wiki?curid=733811" title="Dziewięciornikowate">
Dziewięciornikowate

Dziewięciornikowate ("Parnassiaceae" S.F. Gray) – rodzina roślin blisko spokrewniona z dławiszowatymi, zaliczana do rzędu dławiszowców. W przeszłości rodzaje tu należące włączane były do rodziny skalnicowatych, jednak badania genetyczne wykazały, że są z tymi roślinami odlegle spokrewnione. Należą tu byliny występujące na terenach podmokłych, głównie strefy umiarkowanej chłodnej półkuli północnej. W florze Polski występuje tylko jeden rodzaj należący do tej rodziny – dziewięciornik. 
Systematyka.
Jedna z trzech lub czterech rodzin z rzędu dławiszowców ("Celestrales"), należącego do kladu różowych w obrębie okrytonasiennych. Niejasna jest relacja rodziny do dławiszowatych "Celastraceae" – dziewięciornikowate bywają włączane do nich lub traktowane są jako rodzina siostrzana.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Celestranae", rząd dziewięciornikowce ("Parnassiales" Nakai), rodzina dziewięciornikowate ("Parnassiaceae" Gray).

</doc>
<doc id="733812" url="https://pl.wikipedia.org/wiki?curid=733812" title="Jon Krakauer">
Jon Krakauer

Jon Krakauer (ur. 12 kwietnia 1954 w Brookline) – amerykański alpinista, pisarz i dziennikarz. Jego książka "Into Thin Air" przyniosła mu międzynarodową sławę (została przetłumaczona na 24 języki) i nominację do nagrody Pulitzera w 1998.
Kariera alpinistyczna.
W 1975 razem z dwójką współtowarzyszy dokonał drugiego wejścia na wybitny szczyt Alaski The Moose's Tooth (ang. "Ząb Łosia"). W 1977 w wieku dwudziestu trzech lat zdobył samotnie turnię Devils Thumb (ang. "Diabelski Kciuk") na Alasce, wyznaczając nową drogę, co opisuje w swojej książce "Eiger Dreams" (Eiger wyśniony).
W 1992 brał udział w ekspedycji w argentyńskie Andy, gdzie zdobył Cerro Torre zachodnią ścianą. Szczyt ten jest powszechnie uważany za jeden z najtrudniejszych do zdobycia na świecie.
Kariera dziennikarska i pisarska.
W książce Wszystko za życie Krakauer opisał historię Chrisa McCandlessa, który po studiach porzucił zwykłe życie, by wyruszyć w podróż po Ameryce i żyć bliżej natury. Książka została w 2007 roku zekranizowana przez Seana Penna.
W 1996 na zlecenie magazynu "Outside" Krakauer pojechał na komercyjną wyprawę na Mount Everest kierowaną przez nowozelandzkiego przewodnika Roba Halla. Wyprawa zakończyła się tragedią: z trzech komercyjnych wypraw zginęło w czasie ataku szczytowego osiem osób – w tym dwaj organizatorzy konkurencyjnych wypraw i doświadczeni przewodnicy: Rob Hall i Scott Fischer. Historia ta stała się podstawą filmu fabularnego w reż. Baltasara Kormákura "Everest" (2015). W postać Jona Krakauera wcielił się Michael Kelly. W swojej książce "Into Thin Air" ("Wszystko za Everest") Krakauer opisuje tę wyprawę. Książka stała się źródłem kontrowersji m.in. ze względu na krytykę Krakauera pod adresem jednego z przewodników, Anatolija Bukriejewa. Po wydaniu relacji Krakauera Bukriejew napisał książkę "The Climb: Tragic Ambitions on Everest" ("Wspinaczka: Mount Everest i zgubne ambicje"), w której opisuje swoją wersję wydarzeń.
W 2015 roku Krakauer wydał książkę poświęconą problemowowi gwałtów w amerykańskich miasteczkach uniwersyteckich "Missoula. Rape and Justice System in a College Town", przetłumaczoną w 2018 roku na język polski i wydaną pod tytułem "Missoula. Gwałty w amerykańskim miasteczku uniwersyteckim." 

</doc>
<doc id="733817" url="https://pl.wikipedia.org/wiki?curid=733817" title="Dziewięciornik">
Dziewięciornik

Dziewięciornik ("Parnassia" ) – rodzaj roślin zielnych należący do rodziny dławiszowatych. Należy tu około 70 gatunków. Dawniej włączany do rodziny skalnicowatych, jednak badania genetyczne wykazały, że z innymi zaliczanymi tam roślinami jest odlegle spokrewniony. Rośliny tu należące są wieloletnimi roślinami zielnymi występującymi w strefy umiarkowanej półkuli północnej. Najliczniej występują w południowej i południowo-wschodniej Azji (w Chinach rośnie 49 endemitów z tego rodzaju). Do polskiej flory należy dziewięciornik błotny ("Parnassia palustris").
Niektóre gatunki z tego rodzaju bywają uprawiane jako ozdobne.
Systematyka.
Jeden z rodzajów rodziny dławiszowatych "Celestraceae" z rzędu dławiszowców "Celestraceae" należącego do grupy różowych (rosids) w obrębie dwuliściennych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Celestranae", rząd dziewięciornikowce ("Parnassiales" Nakai), rodzina dziewięciornikowate ("Parnassiaceae" Gray), podrodzina "Parnassioideae" Arn., plemię "Parnassieae" Dumort., rodzaj dziewięciornik ("Parnassia" L.).
Gromada okrytonasienne, klasa dwuliścienne, podklasa "Rosidae", nadrząd "Rosiflorae", rząd skalnicowce, rodzina skalnicowate.

</doc>
<doc id="733818" url="https://pl.wikipedia.org/wiki?curid=733818" title="Marek Emiliusz Skaurus">
Marek Emiliusz Skaurus

Marcus Aemilius Scaurus (ur. ok. 163 p.n.e., zm. 88 p.n.e.) – polityk okresu republiki rzymskiej, według Cycerona jeden z najbardziej utalentowanych i wpływowych ludzi, ceniony za mądrość, godność, konsekwencję i wspaniałe osiągnięcia.
Życiorys.
Pochodzenie.
Pochodził z szacownej rodziny patrycjuszowskiej Emiliuszów z przydomkiem ("cognomen") Scaurus, ale zbiedniałej. Jego ojciec chociaż patrycjusz, zmuszony był z powodu biedy zajmować się handlem węglem. Marek najpierw się wahał, czy nie zająć się działalnością handlową, zabronioną przedstawicielom stanu senatorskiego, ale po zapoznaniu się ze sztuką oratorską i zdobyciu reputacji w tej dziedzinie rozpoczął karierę polityczną. Ponieważ rodzina od trzech pokoleń z powodu ubóstwa nie pełniła żadnych urządów, traktowany był jako "homo novus" i tylko dzięki talentowi i wartościom duchowym zdołał przywrócić świetność rodzinie i zrealizować typową drogę ("cursus honorum") rzymskiego polityka.
Kariera polityczna.
Rozpoczął od służby w armii jako trybun wojskowy w Hiszpanii w okresie wojny numantyjskiej, gdzie otrzymał "curniculum" (ozdobę hełmu w kształcie rogu, odznaczenie przyznawane za odwagę)a w 126 p.n.e. był pod dowództwem Lucjusza Aureliusza Orestesa, ówczesnego konsula, na Sardynii. Wchodził w skład kolegium augurów. Jako edyl kurulny (122 p.n.e.?) bardziej zajmował się prawodawstwem niż organizacją igrzysk. Pretor ok. 119 p.n.e. Już w 117 p.n.e. był wpływowym, przedsiębiorczym politykiem, jednym z niewielu senatorów którzy odmówili przyjęcia łapówki od Jugurty, króla Numidii przez przekupstwa wśród polityków i wodzów rzymskich dążącego do umocnienia swojej władzy, i gorliwie występował przeciwko niemu. W 116 p.n.e. przegrał w wyborach na konsula z Kwintusem Fabiuszem Maksymusem Eburnusem ale osiągnął ten urząd w roku następnym. Po wyborach pokonany przez niego Publiusz Rutyliusz Rufus (mówca i przyszły konsul w 105 p.n.e.) oskarżył Skaurusa o przekupstwa wyborcze, ten po uniewinnieniu oskarżył z kolei swojego konkurenta o to samo przestępstwo. Jako konsul przeprowadził ustawę o luksusie i o sposobie głosowania wyzwoleńców. Miał o sobie i swoim urzędzie tak wysokie mniemanie, że pretora Publiusza Decjusza, który siedział w tym czasie, gdy on przechodził, zmusił do wstania, porwał na nim ubranie, połamał krzesło, i wydał dekret, żeby nikt nie zwracał się do tego pretora ze sprawami sądowniczymi. W prowadzonych działaniach wojennych potrafił zapewnić przykładową dyscyplinę i powściągliwość swoich oddziałów. Otrzymał triumf za spacyfikowanie plemion alpejskich Ligurów i Taurysków ("Taurisci")
Okres walk z Jugurtą.
W związku z zaostrzającym się konfliktem w Numidii w 112 p.n.e. senat wyprawił do Afryki poselstwo złożone ze starszych arystokratów, byłych dostojników państwowych; wśród nich był Marek Skaurus. Komisja wylądowawszy w Utyce wysłała list do Jugurty wzywając go w imieniu senatu by jak najszybciej zjawił się w prowincji. Numidyjczyk z jednej strony obawiał się gniewu senatu, jeśli nie posłucha posłów, z drugiej znów strony chciał kontynuować swoje zamysły i obległ Cyrtę starając się zdobyć miasto jeszcze przed spotkaniem z posłami. W końcu obawiając się, żeby przez dłuższe zwlekanie nie zirytować Skaurusa i jego komisji, przybył na spotkanie. I chociaż w imieniu senatu wypowiedziano ostre groźby pod jego adresem za to, że nie odstępował od oblężenia, to jednak po długich rozmowach posłowie odjechali z niczym. i pojawiły się oskarżenia, że Skaurus został przez Jugurtę przekupiony.
W 111 p.n.e. rozpoczęła się wojna z Jugurtą. Numidię jako prowincję wyznaczono konsulowi Lucjuszowi Kalpurniuszowi Bestii, który objął dowództwo nad legionami a wśród legatów był Marek Skaurus. Po wstępnych sukcesach bardzo szybko doszło do zawarcia traktatu pokojowego korzystnego dla Jugurty. Kalpurniusza Bestię oskarżano, że powodowany chciwością dał się przekupić Jugurcie, a również Skaurus miał wziąć udział w tej aferze. W Rzymie zapanowało oburzenie ale pozycja Skaurusa wstrzymywała obalenie postanowień konsula.
W 110 p.n.e. trybun ludowy Gajus Mamiliusz Limetanus przeprowadził w zgromadzeniu ludowym uchwałę o wdrożeniu śledztwa przeciwko tym, których oskarżano o sprzyjanie Jugurcie, branie od niego łapówek, zawieraniu z nim układów. Wykorzystując zamieszanie i roznamiętnienie partyjne spowodowane przez ten wniosek Marek Skaurus, który był legatem Bestii i sam oskarżany o przekupstwo, dokazał tego, że gdy w myśl wniosku Mamiliusza wybierano komisję śledczą złożoną z trzech członków, sam znalazł się w liczbie wybranych.
Cenzura.
W 109 p.n.e. został wybrany na cenzora wraz z Markiem Liwiuszem Druzusem. Jako cenzor zainicjował budowę drogi "Via Emilia". Wyremontował też Most Mulwijski. Gdy jego kolega w urzędzie, cenzor Druzus, zmarł, Marek Skaurus, wbrew tradycji wymagającej wówczas rezygnacji z funkcji, nie chciał zrezygnować i został dopiero zmuszony do tego przez interwencję trybuna ludu.
Procesy sądowe.
Gajusz Flawiusz Fimbria, konsul w 104 p.n.e., został pozwany przed sąd przez Marka Gratidusza za nadużycia (repetundae) w zarządzaniu prowincją, oskarżenie wspierał swoim świadectwem Marek Skaurus. Fimbra został uniewinniony i sąd odrzucił zeznania Skaurusa mimo powagi i wpływów jakimi się cieszył, by nie dochodziło do nadużycia politycznej siły w sądach poprzez powodowane prywatną nienawiścią zeznania. Podobnie zostały potraktowane jego zeznania przeciwko Gajuszowi Memmiuszowi.
W 104 p.n.e. został wyznaczony kuratorem do spraw rozdziału zboża w miejsce usuniętego od tych spraw przez senat ówczesnego kwestora Saturninusa, który z oburzeniem przyjął to jako celową zniewagę.
W 104 lub 103 p.n.e. Gnejusz Domicjusz Ahenobarbus, póniejszy konsul w 96 p.n.e., a ówczesny trybun ludowy, oskarżył Skaurusa przed ludem o nieprawidłowości w przeprowadzeniu kapłańskich rytuałów. Jego zdaniem uroczystości ku czci Penat w Lawinium nie zostały przeprowadzone należycie. Skaurus został uniewinniony, tylko trzy "tribus" poparły oskarżenie a 32 były za uniewinnieniem. Niewolnika Skaurusa, który zgłosił się do Domicjusza i zaoferował zeznania przeciwko swojemu panu, kazał Domicjusz aresztować i odesłać do Skaurusa.
W 100 p.n.e. brał udział w stłumieniu ruchu trybuna ludowego Apulejusza Saturninusa z bronią w ręku, mimo że już wtedy z trudem chodził.
Około 96 p.n.e. był legatem lub posłem w prowincji Azji, a po powrocie na przełomie 92/91 p.n.e. został oskarżony przez Kwintusa Serwiliusza Cepiona, pretora w 91 p.n.e. i Marka Juniusza Brutusa o bezprawne uzyskanie korzyści majątkowych ("res repentudae") przed trybunałem, który, na mocy ustawy przeprowadzonej przez Serwiliusza Glaucję, kontrolowali wtedy ekwici. W odpowiedzi Skaurus sam wniósł również oskarżenie przeciwko Cepionowi, uzyskał krótszy okres na badanie sprawy i zmusił Cepiona, by pierwszy się bronił. Później zaś wymógł na trybunie ludowym, Marku Liwiuszu Druzusie, zmianę składu trybunału. Zeznawał też w procesie o obrazę majestatu ludu rzymskiego przeciwko Gajuszowi Norbanusowi (Norbanus, późniejszy konsul w 83 p.n.e., w 103 p.n.e. jako trybun ludowy oskarżał Kwintusa Serwiliusza Cepiona i teraz był oskarżany o nieprawidłowości w trakcie tamtego procesu) ale ten został wybroniony przez Marka Antoniusza Oratora. Kwintus Wariusz, trybun ludowy w 90 p.n.e. przeprowadził prawo skierowane przeciw nobilom oskarżanym o doprowadzenie do wojny ze szprzymierzeńcami. Kwintus Serwiliusz Cepion znów doprowadził do oskarżenia Marka Skaurusa, tym razem o przekupstwa wyborcze i podżeganie do wojny a Kwintus Wariusz o zdradę Republiki poprzez przyjęcie łapówki od króla Mitrydatesa. Skaurus już wtedy w podeszłym wieku 72 lat i w złym stanie zdrowia, jednak osobiście stawił się na forum i wybronił się samą powagą swojego wieloletniego przywództwa w senacie i w państwie.
Pozycja polityczna.
Przez całą swoją karierę polityczną reprezentował konserwatywne skrzydło senatu, występując przeciw zwolennikom reform, od Gajusza Grakcha przez Saturninusa i Glaucję do Kwintusa Wariusza. W roku 115 p.n.e. został wybrany na przywódcę senatu "princeps senatus" przez ówczesnych cenzorów Lucjusza Cecyliusza Metellusa Diadematusa i Gnejusza Domicjusza Ahenobarba i ponownie wybierany na to stanowisko w latach 108, 102, 97, 92, 89 p.n.e.
Rodzina.
W 102 p.n.e. ulegając naporowi Cymbrów nad rzeką Atezą (dzisiejsza Adyga) jeźdźcy rzymscy w strachu uciekli do Rzymu opuszczając konsula Katulusa. Był wśród nich syn Marka Skaurusa. Ojciec przesłał mu wiadomość, że wolałby go znaleźć martwego na polu bitwy niż widzieć go żywego ale zhańbionego tchórzostwem i zakazał mu pokazywać się na oczy. Syn po otrzymaniu takiej wiadomości popełnił samobójstwo przebijając się mieczem. Nieznane jest imię pierwszej żony, matki tego syna który popełnił samobójstwo. Jego drugą żoną była Cecylia Metella Dalmatyka, późniejsza, trzecia żona dyktatora Sulli. Z małżeństwa tego miał dwoje dzieci:Emilię Skaurę i Marka Emiliusza Skaura, który w swojej karierze mocno zależał od reputacji ojca.

</doc>
<doc id="733828" url="https://pl.wikipedia.org/wiki?curid=733828" title="DW442">
DW442



</doc>
<doc id="733830" url="https://pl.wikipedia.org/wiki?curid=733830" title="Derywacja (językoznawstwo)">
Derywacja (językoznawstwo)

Derywacja () – proces słowotwórczy polegający na utworzeniu nowego wyrazu (wyraz pochodny, derywat, formacja lub konstrukcja słowotwórcza) na podstawie innego (podstawy lub bazy słowotwórczej) poprzez zmianę jego budowy morfologicznej. 
Rodzaje derywacji.
Wyróżnia się następujące typy derywacji:

</doc>
<doc id="733831" url="https://pl.wikipedia.org/wiki?curid=733831" title="Fryderyk Blϋmke">
Fryderyk Blϋmke



</doc>
<doc id="733832" url="https://pl.wikipedia.org/wiki?curid=733832" title="Lions Gate Bridge">
Lions Gate Bridge

Lions Gate Bridge (oficjalna nazwa: First Narrows Bridge) – most wiszący przerzucony nad pierwszym przesmykiem zatoki Burrard Inlet. Łączy on Vancouver (Kolumbia Brytyjska) z jego północną częścią. Całkowita długość mostu wynosi 1823 metry (5890 stóp). Główne przęsło ma długość 472 metry (1550 stóp), wysokość wież wynosi 111 metrów (364 stopy), przestrzeń żeglugowa wynosi 61 metrów (200 stóp). Most posiada trzy pasy ruchu, kierunek jazdy jest regulowany za pomocą świateł sygnalizacyjnych. Natężenie ruchu na moście wynosi około 60 – 70 tys. samochodów dziennie. Ciężarówki o masie powyżej 13 ton, jak również używające opon z kolcami, nie mogą przejeżdżać przez most.

</doc>
<doc id="733833" url="https://pl.wikipedia.org/wiki?curid=733833" title="Tzvetan Todorov">
Tzvetan Todorov

Tzvetan Todorov (, "Cwetan Todorow"; ur. 1 marca 1939 w Sofii, zm. 7 lutego 2017) – bułgarsko-francuski filozof, krytyk literatury i teoretyk kultury.
Życiorys.
Od 1963 mieszkał w Paryżu i publikował we Francji. Jest autorem "Poetyki prozy" (1971), "Wprowadzenia do poetyki" (1981), "Podboju Ameryki" (1982), "Ogrodu niedoskonałego" (2002). Gościnnie wykładał na wielu uniwersytetach (m.in. Harvarda, Yale, Columbia, Kalifornijskim w Berkeley).
W krytyce literatury był bliski filozofii dekonstrukcjonizmu. Twierdził, że tekst jest piknikiem, na który autor przynosi słowa, a czytelnicy sensy.
Schemat transformacyjny opowiadania Todorova:

</doc>
<doc id="733836" url="https://pl.wikipedia.org/wiki?curid=733836" title="Dieta (prawo pracy)">
Dieta (prawo pracy)

Dieta za czas podróży służbowej – kwota należna pracownikowi odbywającemu z polecenia pracodawcy podróż służbową w ramach wykonywanej pracy, na pokrycie zwiększonych kosztów wyżywienia w czasie podróży.
Kwota.
Wysokość diet krajowych i zagranicznych w sferze budżetowej określa rozporządzenie ministra właściwego do spraw pracy. W pozostałych zakładach pracy określa je wewnętrzne prawo zakładowe. Nie mogą to być stawki niższe niż określone w rozporządzeniu. Pracodawca może jednak przyjąć wyższe kwoty. Jeśli przepisy wewnętrzne u pracodawcy nie określają wysokości diety, przyjmuje się wysokość określoną w rozporządzeniu. 
Wysokość diety z tytułu podróży krajowej w latach 2013-22 wynosiła 30 zł, a od 28 lipca 2022 - 38 zł. Wysokość diet zagranicznych uzależniona jest od kraju docelowego podróży i określana jest w załączniku do rozporządzenia.
Obliczanie.
Należność z tytułu diety obliczana jest za czas liczony od rozpoczęcia (wyjazd) do zakończenia (powrót) podróży.
Opodatkowanie.
Diety w wysokości nieprzekraczającej limitu określonego w rozporządzeniu są wolne od podatku dochodowego i nie stanowią podstawy do naliczenia składek ZUS.

</doc>
<doc id="733837" url="https://pl.wikipedia.org/wiki?curid=733837" title="Studio Gama">
Studio Gama

Cykliczny program TVP nadawany w drugiej połowie lat 70. XX wieku Był to kilkugodzinny blok rozrywkowy nadawany w Programie pierwszym z zasady zawsze w piątek przed wolną sobotą. Tym samym był pierwszym etapem specjalnej weekendowej propozycji programowej, którą w sobotę kontynuowało Studio 2. W programie bloku znajdowało się zawsze kilka programów rozrywkowych (w tym produkcje Ośrodków regionalnych) oraz stanowiący gwóźdź programu "Magazyn Studia Gama". W pierwszych latach Studio Gama prowadził Andrzej Zaorski. Po raz pierwszy w Polsce zastosował on konferansjerkę przeplataną opowiadaniem dowcipów, z podłożonym śmiechem. Przez pewien czas w prowadzeniu programu towarzyszyła mu Krystyna Sienkiewicz a później Krystyna Loska. 
"Studio Gama" pod koniec lat 70. stanowiło również stałą ofertę TVP1 na sylwestrowy wieczór. Od końca roku 1979 "Studio Gama" nie miało już nadającego spójność gospodarza, stało się blokiem nadawanych kolejno programów rozrywkowych zapowiadanych przez spikera. 
Istniała także audycja "Studio Gama" w pierwszym programie Polskiego Radia.
Przykładowe programy.
Redakcja Studia Gama przygotowywała także widowiska artystyczno-rozrywkowe nadawane z reguły oddzielnie, poza blokiem, w inne dni tygodnia - najczęściej w soboty. Miały one wspólny tytuł "Gala Studia Gama". Niekiedy miały one charakter ściśle kabaretowy, innym razem były to widowiska muzyczne, z orkiestrą i baletem.

</doc>
<doc id="733838" url="https://pl.wikipedia.org/wiki?curid=733838" title="Składnica drewna">
Składnica drewna

Składnica drewna – wydzielony obszar terenu, na którym przechowywane jest drewno pozyskane w lesie. Podstawową rolą i zadaniem składnic jest magazynowanie surowca drzewnego.
Składnice drewna dzielą się na:
Ze względu na roczną przepustowość składnice można podzielić na:
Ze względu na stopień mechanizacji pracy składnice można podzielić na:

</doc>
<doc id="733841" url="https://pl.wikipedia.org/wiki?curid=733841" title="Droga wojewódzka nr 442">
Droga wojewódzka nr 442

Droga wojewódzka nr 442 (DW442) – droga wojewódzka o długości 74 km, łącząca Wrześnię z Kaliszem. Trasa ta leży na obszarze województwa wielkopolskiego i przebiega przez teren powiatów wrzesińskiego, pleszewskiego i kaliskiego.

</doc>
<doc id="733854" url="https://pl.wikipedia.org/wiki?curid=733854" title="The Doors (ścieżka dźwiękowa)">
The Doors (ścieżka dźwiękowa)

The Doors – album muzyczny zawierający soundtrack do filmu "The Doors" wydany w 1991 roku.

</doc>
<doc id="733855" url="https://pl.wikipedia.org/wiki?curid=733855" title="Podróż służbowa">
Podróż służbowa

Podróż służbowa – podróż, którą pracownik odbywa na polecenie pracodawcy w ramach wykonywanej pracy poza miejscowość, w której znajduje się siedziba firmy (lub stałe miejsce pracy pracownika). Podróż służbowa związana jest z delegacją (oddelegowaniem) pracownika do wykonania pewnego zadania.
Z tytułu podróży krajowej oraz zagranicznej odbywanej w terminie i miejscu określonych przez pracodawcę pracownikowi przysługuje:
W polskim prawodawstwie zasady rozliczania podróży służbowej pracownika określa Kodeks pracy oraz minister właściwy do spraw pracy, w drodze rozporządzenia.
Polskie prawo podatkowe nie definiuje jednoznacznie terminu "podróż służbowa". Koszty związane z podróżami służbowymi należy również rozpatrywać pod kątem obowiązujących przepisów w zakresie podatku dochodowego (pracownika i pracodawcy) oraz składek na ubezpieczenia społeczne.
Oddelegowanie i podróż służbowa.
Podróż służbowa – polecenie od pracodawcy na odbycie podróży pracownika poza miejscowość, w której znajduje się siedziba firmy lub stałe miejsce pracy danego pracownika.
Oddelegowanie pracownika – wysłanie pracownika do wykonywania pracy na określony czas do miejscowości innej niż wskazana w umowie o pracę. Przy okazji wiąże się, to z wystawieniem aneksu do umowy, w celu zmiany warunków pracy na umowie – wskazanego tam miejsca wykonywania pracy.
Polecenie wyjazdu służbowego – delegacja pracownika.
Podstawą formalną podróży służbowej jest polecenie wyjazdu służbowego (w praktyce stosuje się polecenie wydane na piśmie, nie jest ono wymagane, ale żeby uniknąć wszelakich niedomówień, warto sporządzić taki druk), które określa termin, miejsce oraz cel konkretnego wyjazdu.
Osobą wydającą polecenie jest pracodawca. Jeśli pracownik odmówi wykonania polecenia – nie pojedzie w podróż służbową, pracodawca może wyciągnąć odpowiednie konsekwencje. Nie dotyczy to kobiet w ciąży oraz jednego z rodziców opiekujących się dzieckiem do 4. roku życia.
Delegacja krajowa i zagraniczna..
Każdemu pracownikowi odbywającemu podróż służbową przysługują pewne należności na pokrycie kosztów związanych z delegacją.
Prawo pracy zezwala pracodawcom nienależącym do państwowej strefy budżetowej na w miarę swobodne ustalanie zasad dotyczących należności związanych z podróżą służbową. Należności jednak nie mogą być niższe niż należności przysługujące pracownikowi zatrudnionemu w sferze budżetowej. Postanowienia te zawiera się w regulaminie wynagradzania lub w układzie zbiorowym pracy bądź gdy powyższe nie są spełnione w umowie o pracę.
Delegacje krajowe.
W kwestii podróży służbowej – delegacji krajowej, ważne kwestie to: diety, nocleg, koszty transportu, należności za inne wydatki, zaliczka na przewidywane koszty podróży służbowej, zwrot kosztów z tytułu podróży stanowiąca przychód ze stosunku pracy, koszty podatkowe dla pracodawców.
Dieta jest kwotą, na pokrycie zwiększonych kosztów wyżywienia w czasie podróży, należną pracownikowi odbywającemu z polecenia pracodawcy podróż służbową. Obecnie wysokość pełnej diety krajowej wynosi 38 zł. Nalicza się ją za czas trwania podróży, począwszy od rozpoczęcia, czyli wyjazdu do zakończenia, czyli powrotu z podróży służbowej.
Jeżeli podróż krajowa trwa nie dłużej niż dobę i wynosi:
Jeżeli podróż krajowa trwa dłużej niż dobę, za każdą dobę przysługuje dieta w pełnej wysokości, a za niepełną, ale rozpoczętą dobę:
Co ważne obowiązujące rozporządzenie uwzględnia możliwość pomniejszenia diety, jeśli pracownik będzie miał zapewnione częściowe wyżywienie, i tak:
Ważne są jeszcze Nocleg w delegacji krajowej, Koszty transportu, Należności za inne wydatki, zaliczkę na przewidywane koszty podróży służbowe, zwrot kosztów z tytułu tej podróży stanowi przychód ze stosunku pracy, Koszty podatkowe dla pracodawców.
Delegacja zagraniczna.
W kwestii podróży służbowej – delegacji zagranicznej, ważne kwestie to: diety, nocleg, dojazdy, należności za inne wydatki. Zaliczki dla pracowników odbywających delegacje zagraniczne wypłacane są najczęściej w walucie docelowego kraju podróży. Za zgodą pracownika jej równowartość może być wypłacona również w walucie polskiej.
Delegowany pracownik otrzymuje zwrot kosztów, ale kwoty te objęte są limitami podatkowym i normami zgodnie z obowiązującym prawem. Kwoty, jakie otrzyma pracownik, różnią się w zależności od kraju, do którego zostanie oddelegowany. Pracownik musi wykazać faktury i rachunki, z których będzie rozliczony.
Pracownikowi w zagranicznej podróży przysługuje dieta żywieniowa niezależnie od tego, jak długo trwa delegacja. Czas trwania podróży to wyznacznik kwoty, jaką pracodawca zobowiązany jest zapewnić zatrudnionemu. Wysokość diet zagranicznych określa Rozporządzenie Ministra Gospodarki i Pracy z dnia 14 września 2005 r. Ich wysokość oczywiście różni się w zależności od kraju, w którym odbywa się podróż służbowa:
W sytuacji, gdy pracodawca zapewni delegowanemu pełne wyżywienie w zagranicznej podróży służbowej, przysługuje mu 25% diety. Jeżeli szef zagwarantuje jedynie częściowe wyżywienie, również zobligowany jest wypłacić należne środki, ale kwoty obniża się stosunkowo o zapewnione wyżywienie:

</doc>
<doc id="733859" url="https://pl.wikipedia.org/wiki?curid=733859" title="Héctor Soto">
Héctor Soto

Héctor Soto (ur. 20 czerwca 1978 roku w Nowym Jorku) – portorykański siatkarz, reprezentant Portoryka, grający na pozycji atakującego.
Do ojczyzny swych rodziców – Portoryko – wyjechał w wieku 7 lat.
Przez wiele sezonów występował w najlepszym w klubie w Portoryko ze stołecznego San Juan. W 2001 roku wyjechał do Europy. 23-letni Soto, który był uważany za jednego z najlepszych graczy na swoim kontynencie, trafił do belgijskiego klubu . Spędził tam tylko rok, po czym przeniósł się do Włoch, do grającego w Serie A2 zespołu Cagliari. Swoje następne lata związał z tą drużyną. Przez trzy lata występował z nią w drugiej lidze. W sezonie 2005/2006 Cagliari grało w Serie A. Soto Zdobywał przeciętnie 13,9 punktu na mecz. Ekipa z Cagliari nie zdołała utrzymać się w pierwszej lidze i spadła do Serie A2. Gdy miał 15 lat zadebiutował w reprezentacji Portoryko, ale największy sukces osiągnął w lipcu 2006 kiedy wygrał Igrzyska Ameryki Środkowej i Karaibów. W finale Portorykańczycy pokonali Kubę 3:0. Soto zdobył 18 punktów, został też uznany MVP tego turnieju. Na Mistrzostwach Świata 2006 Portoryko zajęło 12. miejsce, ale Soto został najlepiej punktującym zawodnikiem całego turnieju. Był pierwszym siatkarzem z Portoryko, który zagrał w Serie A. W styczniu 2007 roku został pierwszym zawodnikiem ze swojego kraju grającym w lidze japońskiej. Podpisał kontrakt z Panasonic Panthers. Podczas Pucharu Panamerykańskiego w 2007 roku został najlepiej punktującym zawodnikiem. Od sezonu 2007/2008 do sezonu 2008/2009 był zawodnikiem klubu rosyjskiej Superligi Lokomotiwu Nowosybirsk. W sezonie 2009/2010 grał w tureckim zespole Arkas Spor Izmir i w sezonie 2010/2011 zawodnik Hyundai Capital Skywalkers. Od sezonu 2012/2013 występuje w Capitanes de Arecibo.

</doc>
<doc id="733860" url="https://pl.wikipedia.org/wiki?curid=733860" title="Koszty podróży służbowej">
Koszty podróży służbowej

Koszty podróży służbowej – wydatki związane z odbyciem podróży służbowej. Zasady rozliczania tych wydatków pomiędzy pracodawcą a pracownikiem, oraz kwalifikowania ich w koszty działalności jednostki (gospodarczej lub budżetowej) regulują odpowiednie przepisy prawa. 
Koszty podróży służbowej w Polsce.
Zgodnie z obowiązującym w Polsce Kodeksem pracy, pracownikowi wykonującemu na polecenie pracodawcy zadania służbowe poza miejscowością, w której znajduje się siedziba pracodawcy lub poza stałym miejscem pracy przysługują należności na pokrycie kosztów związanych z podróżą służbową. Oprócz zwrotu kosztów podróży służbowej pracownikowi przysługuje dieta za czas podróży służbowej przeznaczona na pokrycie zwiększonych kosztów wyżywienia w czasie podróży.
Do kosztów podróży służbowej zalicza się:
W zależności od decyzji pracodawcy podróż służbowa pracownika może odbywać się z wykorzystaniem:
Przed odbyciem planowanej podróży pracownik może wnioskować o przyznanie przez pracodawcę zaliczki na niezbędne koszty podróży.
Nieudokumentowane (nie dotyczy ryczałtów) lub wyższe niż określone przepisami wydatki związane z odbyciem podróży służbowej nie stanowią kosztu uzyskania przychodów pracodawcy.

</doc>
<doc id="733862" url="https://pl.wikipedia.org/wiki?curid=733862" title="Przemysław Stańczyk">
Przemysław Stańczyk

Przemysław Stańczyk (ur. 12 lutego 1985 w Szczecinie) – polski pływak, student wychowania fizycznego Uniwersytetu Szczecińskiego. Reprezentant MKP Szczecin.
Pierwszym trenerem Stańczyka był Zygmunt Kaczmarczyk. Później trenował pod okiem klubowego i kadrowego trenera Mirosława Drozda.
Stańczyk startował na igrzyskach olimpijskich w 2004 na dystansie 400 metrów stylem dowolnym, gdzie zajął 9. miejsce. W 2006 zdobył srebrny medal Mistrzostw Europy na krótkim basenie na swoim koronnym dystansie 400 m stylem dowolnym. Na Mistrzostwach Europy na krótkiej pływalni w Wiedniu, mistrzostwach świata w Montrealu, oraz mistrzostwach Europy w Budapeszcie zajmował 4. miejsca. Na Mistrzostwach Europy w Eindhoven w 2008r zajął 5. miejsce na 800m stylem dowolnym.
Na Mistrzostwach Świata w Melbourne w 2007 zdobył srebrny medal na dystansie 800 metrów stylem dowolnym. Uzyskując czas 7:47,91 poprawił o blisko 3 sekundy własny rekord Polski. Po pół roku na skutek dyskwalifikacji Tunezyjczyka Oussama Mellouliego został mistrzem świata.
W czerwcu 2012 roku zakończył sportową karierę.

</doc>
<doc id="733863" url="https://pl.wikipedia.org/wiki?curid=733863" title="Tonari-gumi">
Tonari-gumi

 – jednostka organizacyjna grup sąsiedzkich, ugrupowanie sąsiadów. 
Stowarzyszenia wzajemnej pomocy sąsiedzkiej mają w Japonii długą historię. Ich powstanie i działanie wiązało się z obroną wspólnot lokalnych w czasie zamieszek i wojen oraz pomocy w przypadku klęsk żywiołowych: trzęsień ziemi, tajfunów itp.
Nowego znaczenia nabrał ten ruch wspólnotowy w okresie II wojny światowej. Jego członkowie przechodzili podstawowe szkolenie wojskowe, m.in. aby służyć do obserwacji samolotów wroga nad miastami lub okrętów u wybrzeży. 
System "tonari-gumi" został sformalizowany 11 września 1940 roku rozporządzeniem Ministerstwa Spraw Wewnętrznych gabinetu premiera Fumimaro Konoe. Każda jednostka lokalna była odpowiedzialna za: dystrybucję żywności, walkę z pożarami, obronę cywilną, służbę zdrowia. Każda była zobowiązana do rozpowszechniania materiałów propagandowych oraz organizowania patriotycznych manifestacji.
Rząd japoński uznał "tonari-gumi" za użyteczne także w utrzymaniu porządku i bezpieczeństwa publicznego. Utworzono w nich sieć informatorów odpowiedzialnych za współpracę z policją w zakresie obserwacji naruszeń prawa, zachowań niemoralnych lub podejrzanych politycznie. 
"Tonari-gumi" były organizowane także na terytoriach okupowanych przez Japonię. Niektóre z nich brały udział w walkach w Mandżukuo, Korei i na Sachalinie. W ostatnim okresie wojny przygotowywano je do roli milicji porządkowej na wypadek inwazji aliantów. 
Formalnie zostały rozwiązane przez amerykańskie władze okupacyjne w 1947 roku.
Ze względu na podobne potrzeby co przed wiekami, stowarzyszenia dobrowolnej pomocy sąsiedzkiej i samorządowej istnieją w zmienionej postaci nadal, m.in. jako: "chōnai-kai", czy "jichi-kai". Ponoszą one ograniczoną odpowiedzialność za obserwację pod kątem przestępczości oraz wzajemnej pomocy w przypadku klęsk żywiołowych.

</doc>
<doc id="733864" url="https://pl.wikipedia.org/wiki?curid=733864" title="Baintha Brakk">
Baintha Brakk

Baintha Brakk (The Ogre) – najwyższy szczyt pasma Panmah Muztagh w górach Karakorum. Jest to 99 szczyt Ziemi.
Góra wyjątkowo trudno dostępna i trudna technicznie. Południowa ściana ma wysokość 3000 metrów. Zdobyta po raz pierwszy przez wyprawę brytyjską w 1977 (Chris Bonington i Douglas Scott). Powrót zdobywców z wierzchołka miał wyjątkowo dramatyczny przebieg. Na skutek upadków Douglas Scott złamał obie nogi w kostkach a Chris Bonington dwa żebra. Na dodatek nastąpiło długotrwałe załamanie pogody. Powrót do bazy zajął osiem dni, z powodu wyczerpania się zapasów żywności alpiniści ostatnie pięć dni spędzili bez posiłku.

</doc>
<doc id="733873" url="https://pl.wikipedia.org/wiki?curid=733873" title="Caroline Fox (1. baronowa Holland)">
Caroline Fox (1. baronowa Holland)

Georgina Carolina Lennox, 1. baronowa Holland (27 marca 1723–24 lipca 1774), brytyjska arystokratka, znana jako lady Caroline Lennox do 1744 r., lady Caroline Fox w latach 1744–1762 i baronowa Holland od 1762 r., najstarsze dziecko Charlesa Lennoksa, 2. księcia Richmond i Lennox i lady Sary Cadogan, córki 1. hrabiego Cadogan.
2 maja 1744 r. w Londynie, poślubiła polityka Henry'ego Foksa (28 września 1705–1 lipca 1774), syna sir Stephena Foksa i Christiany Hope, córki wielebnego Francisa Hope'a. Mimo iż księstwo Richmond sprzeciwiało się temu małżeństwu (spora różnica wieku i pozycji społecznej), było ono zgodne i szczęśliwe. Rezydencja małżonków, Holland House w Kensington, stała się miejscem wielu spotkań towarzyskich. Henry i Caroline mieli razem trzech synów:
Ulubiona siostra lady Caroline, Emilia Lennox, wyszła w 1747 r. za lorda Kildare'a i zamieszkała w Irlandii. W latach 1750–1751 umarli z kolei rodzice lady Caroline, pozostawiając trzy nieletnie córki (8-letnią Louisę, 6-letnię Sarę i 3-letnią Camillę). Książę nigdy nie pogodził się z małżeństwem jego najstarszej córki. Wypomniał jej to w testamencie i przekazał opiekę nad dziewczynkami lady Kildare. Lady Caroline była tym zawiedziona, ale liczyła, że odkupi swoje winy przedstawiając młodsze siostry na Dworze Królewskim i pomagając im zawrzeć korzystne małżeństwa. Doszło na tym tle do sporu z Kildare'ami, którzy oskarżyli lady Caroline o żenujące przedstawienie lady Sary na Dworze i jej późniejsze małżeństwo z Charlesem Bunburym. Caroline i Emily pokłóciły się na tym tle i zerwały ze sobą wszystkie kontakty.
W 1762 r. król Jerzy III poniósł Caroline do rangi para Wielkiej Brytanii jako baronową Holland. Jej mąż otrzymał wkrótce tytuł barona Holland of Foxley. Caroline rozpieszczała swoich synów, zwłaszcza najstarszego Stephena, który przysparzał później matce wiele zgryzot z powodu swojego uzależnienia od hazardu i popadania w coraz to większe długi. Zerwanie kontaktów z siostrą, problemy z synem oraz postępująca choroba zrujnowały zdrowie lady Caroline. Ostatecznym ciosem była śmierć męża, który zmarł na udar mózgu 1 lipca 1774 r. Lady Caroline zmarła zaledwie 23 dni po swoim małżonku.
W 1994 r. Stella Tillyard napisała książkę o siostrach Lennox pt. "Arystokratki: Caroline, Emily, Louisa i Sarah Lennox, 1740-1832" ("Aristocrats: Caroline, Emily, Louisa and Sarah Lennox, 1740-1832"). Na jej podstawie nakręcono w 1999 r. film pt. "Arystokratki" w reżyserii Davida Caffreya. W rolę lady Caroline wcieliła się Serena Gordon.

</doc>
<doc id="733876" url="https://pl.wikipedia.org/wiki?curid=733876" title="Baron Holland">
Baron Holland

Baronowie Holland 1. kreacji (parostwo Wielkiej Brytanii)
Baronowie Holland of Foxley 1. kreacji (parostwo Wielkiej Brytanii)

</doc>
<doc id="733877" url="https://pl.wikipedia.org/wiki?curid=733877" title="Mansfield Park">
Mansfield Park

Mansfield Park – powieść angielskiej pisarki Jane Austen, wydana w 1814 roku. Opowiada o losach Fanny Price, skromnej i cichej, niezamożnej dziewczyny wychowywanej w domu zamożnych krewnych – tytułowej posiadłości Mansfield Park. "Mansfield Park" ukazał się jako trzecia powieść Jane Austen, po cieszących się ogromną popularnością "Rozważnej i romantycznej" i "Dumie i uprzedzeniu". Mansfield Park otwiera drugi okres w twórczości Jane Austen – powieści, które powstały po sukcesie "Rozważnej i romantycznej". Pisarka pracowała nad nią w latach 1811–1813. Powieść ta uchodzi za najtrudniejszą dla współczesnego czytelnika z całego dorobku Jane Austen.
O treści.
Główną bohaterką jest Fanny Price. Przed laty jej matka popełniła mezalians, którego skutki są opłakane: żyje w niedostatku z krzykliwym, nadużywającym alkoholu mężem. Aby ją wesprzeć, zamożna siostra, pani Bertram, zabiera do siebie na wychowanie jej najstarszą córkę – Fanny, aby ją wyedukować, a potem wydać korzystnie za mąż. Cicha, spokojna i chętna do pomocy dziewczynka szybko wrasta w krajobraz Mansfield Park. Mimo dobrych chęci państwa Bertramów Fanny nie jest jednak traktowana na równi z Julią i Marią, ich rodzonymi córkami: zarówno same dziewczęta, jak i ich ciotka, również siostra matki Fanny, mająca bardzo dużo do powiedzenia w domu Bertramów pani Norris traktują ją z góry, jako osobę pozostającą na łasce bogatych krewnych. Jedyną osobą, która okazuje Fanny serce, jest młodszy z dwóch synów Bertramów, Edmund, przyszły pastor. Jego szczera troska o dziewczynkę w pierwszych dniach jej pobytu w nowym miejscu i pomoc w wysłaniu listu do jej ukochanego brata zjednują mu jej miłość na zawsze.
Mieszkańcy Mansfield Park wiodą spokojne, ustabilizowane życie. Wyjątkiem jest najstarszy syn Tom, który ma odziedziczyć posiadłość. Jego rozrzutność i beztroska niepokoją ojca, który postanawia wybrać się razem z nim dopilnować rodzinnych interesów w (Antigui na Morzu Karaibskim), licząc na to, że poważne zajęcie pozytywnie wpłynie na charakter młodzieńca. Sir Thomas Bertram z synem opuszczają więc Anglię. Jednocześnie w życie młodych mieszkańców Mansfield Park: stęsknionych rozrywek i nowości Julii i Marii, obowiązkowego i sumiennego Edmunda oraz kochającej ciszę i przywiązanej do nowego domu Fanny wkraczają nowe postacie. W okolicy zamieszkuje na jakiś czas rodzeństwo Crawfordów: piękna, uwodzicielska, utalentowana i posażna panna Crawford oraz jej inteligentny i czarujący brat. Nieobecność surowego pana domu sprzyja szybkiemu zacieśnianiu towarzyskich kontaktów. Wkrótce w sercach mieszkańców Mansfield Park zagoszczą burzliwe uczucia, których źródłem będą tak różni od ich zwyczajnych sąsiadów Crawfordowie.
Znaczenie tytułu.
Mansfield Park to posiadłość, w której mieszkają Bertramowie, zamożny dom właściciela ziemskiego, który – szczególnie w oczach porównującej go ze swoim biednym, brudnym i hałaśliwym rodzinnym domem Fanny – jest ostoją tradycji i spokoju. Czas biegnie tu równym rytmem i wydaje się, że nic nie jest w stanie zagrozić bezpieczeństwu tego miejsca. Jednak harmonia Mansfield Park zostaje wkrótce narażona na trudne próby.
Problematyka moralna powieści.
"Mansfield Park" jest wyrazem zaniepokojenia Jane Austen kondycją społeczeństwa angielskiego i upadkiem tradycyjnych wartości. To właśnie podporządkowanie fabuły problematyce etycznej sprawia, że powieść ta jest dla współczesnego czytelnika trudna w odbiorze i cieszy się o wiele mniejszą popularnością niż inne utwory tej pisarki, szczególnie bestsellerowa od chwili wydania do dziś "Duma i uprzedzenie". Austen ukazuje młode pokolenie, dla którego liczy się tylko przyjemność: z wyjątkiem Fanny i Edmunda wszyscy szukają jedynie rozrywki i zadowolenia. Nawet miłość sprowadza się wyłącznie do egoistycznej żądzy zaspokojenia własnej próżności, bez względu na dobro drugiej osoby, co w przypadku jednej z par kończy się tragicznie. Uczuciem nie darzy się również rodziców: kiedy sir Bertram wyjeżdża, jego córki nie tęsknią ani nie czują choćby cienia niepokoju z powodu jego dalekiej i niebezpiecznej podróży, a jedynie oddychają z ulgą, ciesząc się na myśl o większej swobodzie i bogatszym życiu towarzyskim. Zawód pastora, zamiast cieszyć się poważaniem, jest pogardzany jako niedający szans na bogactwo i społeczny prestiż, a postawa Edmunda, przyszłego duchownego, z powagą podchodzącego do związanej z tym misji, jest wyjątkowa, bo już miejscowy pastor, pan Grant, zupełnie nie pasuje do roli moralnego autorytetu. W tej sytuacji także moralna postawa Edmunda i Fanny zostanie narażona na trudną próbę presji hołdującego innym wartościom otoczenia, które dysponuje szczególnie mocnym argumentem w stosunku do panny Price: jest to wymóg wdzięczności za okazaną łaskę. Austen podejmuje kwestię moralnego nawrócenia, popularnego motywu osiemnastowiecznej angielskiej powieści, szczególnie dzieł Samuela Richardsona. Jednak w przeciwieństwie do autora "Pameli", Austen pokazuje, że dobry przykład nie zawsze wystarcza, bo pokusa przyjemności i żądza użycia bywają w ludziach mocniejsze niż chęć poprawy.
Duchowieństwo i marynarka.
Zestawienie tych dwóch pojęć może wydawać się współczesnemu czytelnikowi powieści Austen dziwne, ale jest ono całkowicie usprawiedliwione ówczesnymi realiami. Kariera w duchowieństwie lub w marynarce były jedynymi zajęciami godnymi dżentelmena, który z takich czy innych względów nie mógł prowadzić ziemiańskiego trybu życia – wybierali je młodsi synowie (rodowe dobra dziedziczył najstarszy syn) lub potomkowie podupadłych szlacheckich rodzin. Ponieważ duchowni w kościele anglikańskim mogli bez przeszkód się żenić i zakładać rodziny, był to zawód jak każdy inny. Z kolei przypadające na okres życia i twórczości Austen wojny: wojna o niepodległość Stanów Zjednoczonych (zakończona w 1783, a więc w dzieciństwie pisarki), wojny napoleońskie (1798-1815) i wojna brytyjsko-amerykańska (1812-1815), w których Anglia brała czynny udział, sprawiały, że flota wciąż potrzebowała nowych ludzi. Akcja "Mansfield Park" toczy się podczas wojen napoleońskich, a przed rozpoczęciem wojny brytyjsko-amerykańskiej, choć ta trwała już podczas pracy nad powieścią. W "Mansfield Park" do zawodu duchownego przygotowuje się Edmund Bertram, natomiast w marynarce służy William Price. Obydwie profesje Austen znała bardzo dobrze z własnego życia, gdyż dwóch jej braci służyło w marynarce, dwóch innych obrało karierę duchownego, a sama była córką pastora.

</doc>
<doc id="733882" url="https://pl.wikipedia.org/wiki?curid=733882" title="Natalia Tułasiewicz">
Natalia Tułasiewicz

Natalia Tułasiewicz (ur. 9 kwietnia 1906 w Rzeszowie, zm. 30 marca 1945 w obozie koncentracyjnym Ravensbrück) – polska błogosławiona katolicka, patronka nauczycieli w Polsce.
Życiorys.
Od roku 1913 uczęszczała do Szkoły Podstawowej w Kętach, a od 1917 r. do Prywatnego Gimnazjum Żeńskiego w Krakowie.
Gdy w 1921 r. rodzina Natalii przeniosła się do Poznania, rozpoczęła naukę w Gimnazjum Sióstr Urszulanek Unii Rzymskiej. Ukończyła je w 1926 r. Po ukończeniu gimnazjum rozpoczęła studia na Uniwersytecie Poznańskim na filologii polskiej. Studia ukończyła w 1931 r., a w 1932 r. uzyskała tytuł magistra filologii polskiej. Temat pracy magisterskiej to "„Mickiewicz a muzyka”". Praca ta została napisana pod kierunkiem prof. Romana Pollaka, a jej fragmenty zostały opublikowane w „Ruchu Literackim”.
W latach 1931–1937 była nauczycielką szkół poznańskich: prywatnej Szkoły koedukacyjnej pw. św. Kazimierza i Gimnazjum Sióstr Urszulanek Unii Rzymskiej. W roku 1938 udała się w podróż do Włoch.
Po wysiedleniu wraz z całą rodziną z Poznania w 1939 r. do Generalnego Gubernatorstwa pracowała w tajnym nauczaniu w Krakowie.
Od 1943 r. przebywała w Hanowerze jako pełnomocniczka Rządu Londyńskiego i świecka apostoł w ramach Wydziału Duszpasterskiego konspiracyjnej organizacji „Zachód”. Misję swą podjęła wśród robotników, pracując wraz z nimi w fabryce. Zdekonspirowana została na wiosnę 1944 r. przez nieostrożnego kuriera z Polski. Przez pół roku więziona była w Hanowerze i Kolonii, gdzie przeszła ciężkie śledztwo. Z wyrokiem śmierci odesłana została do niemieckiego obozu koncentracyjnego Ravensbrück, gdzie zginęła 30 marca 1945 r.
W czerwcu 1999 r. w Warszawie papież Jan Paweł II włączył Natalię Tułasiewicz w poczet błogosławionych w grupie 108 błogosławionych męczenników.
Była spowinowacona z polską pisarką Lilian Seymour-Tułasiewicz, która zmarła w 2003 r. we Wrocławiu. Mąż Lilian był kuzynem bł. Natalii Tułasiewicz.
Jest patronką poznańskiego oddziału Katolickiego Stowarzyszenia Wychowawców oraz prowadzonych przezeń szkół w Poznaniu.
19 stycznia 2022 r. dekretem Kongregacji Kultu Bożego i Dyscypliny Sakramentów bł. Natalia Tułasiewicz ustanowiona została patronką u Boga nauczycieli w Polsce.

</doc>
<doc id="733884" url="https://pl.wikipedia.org/wiki?curid=733884" title="ŁuAZ">
ŁuAZ

ŁuAZ (ukr. "ЛуАЗ", "Луцький автомобільний завод", Łućkyj Awtomobilnyj Zawod) – ukraiński i wcześniej radziecki producent małolitrażowych pojazdów terenowych. Zakłady zostały założone w 1955 r. w Łucku.
Początki.
Głównym modelem produkowanym przez zakłady ŁuAZ był ŁuAZ 969-M. Pierwsza wersja tego pojazdu, 969-A, produkowana była w zakładach ZAZ. Jednak kilka lat później zakłady ZAZ przeniosły produkcję tych małych jeepów właśnie do Łucka. Silnik modelu 969-A pochodził z samochodu ZAZ 965, miał 900 cm³ pojemności i tylko 30 KM mocy, jednakże w odróżnieniu od ZAZ-a 965 silnik mieścił się z przodu, wzdłużnie do osi pojazdu i sprzężony był z czterostopniową, manualną skrzynią biegów wraz z reduktorem. Na bazie tego modelu powstało kilka wersji, zaś najbardziej interesującą z nich jest ŁuAZ 967 – amfibia przeznaczona głównie dla radzieckiego wojska.
W 1979 r. zaprzestano produkcji modelu 969-A i zastąpiono go modelem 969-M Wołyń. Odróżniał się on od poprzednika zmienionym pasem przednim i silnikiem o pojemności 1200 cm³, o mocy maksymalnej zwiększonej o 4 KM, do 34 KM. Model ten był sprowadzany w latach 80. do Włoch przez przedsiębiorstwo Martorelli. W wersji eksportowej zastosowano silnik o pojemności 1100 cm³ pochodzący od Forda Fiesty.
Na początku lat 90. XX w. silnik „Wołynia” zastąpiono nowym silnikiem produkcji ZAZ o pojemności 1100 cm³ i mocy 53 KM, który także stosowany jest w samochodach Tavria. Zmieniono też nazwę modelu z 969-M na 1302. Na bazie osobowego modelu 1302 powstał w 1991 r. także pick-up – ŁuAZ 13021.
W 1989 r. powstał prototyp – ŁuAZ Proto z silnikiem pochodzącym z modelu 1302 i plastikowym nadwoziem. Powstał on w studiu projektowym w Leningradzie. Nigdy nie wszedł do produkcji.
Na bazie modelu 1302 powstały modele 1302 Foros wyposażony w silnik produkcji Lombardini o mocy 36 KM oraz amfibia ŁuAZ 1901 Geolog, wyposażona w dieselowski silnik produkcji Lombardini, który napędzał wszystkie trzy osie.
W 1994 r. zaprezentowano nowy model – ŁuAZ 1301. Samochód ten posiadał zupełnie nowe nadwozie, jednak baza techniczna pozostała ta sama. W 2002 roku przedstawiono zmodernizowany prototyp tego modelu, jednak z powodu braku pieniędzy, przestarzałej konstrukcji oraz przewidywanego niskiego popytu na ten model nie zdecydowano się wprowadzić go do produkcji. Prototyp ten zaprojektowany został bezpośrednio w zakładach w Łucku i w zasadzie niewiele różnił się od ŁuAZa Proto zaprojektowanego w 1989 r. Silnik o pojemności 1200 cm³ pochodzi z samochodu Tavria.
Obecnie w łuckim zakładzie produkowane/montowane są samochody Łada, Kia i Hyundai z produkcji aut swojej konstrukcji zrezygnowano.
Na bazie ŁuAZa 1302 produkowano w Polsce samochód terenowy Wilk.

</doc>
<doc id="733893" url="https://pl.wikipedia.org/wiki?curid=733893" title="Wydział Inżynierii Produkcji i Technologii Materiałów Politechniki Częstochowskiej">
Wydział Inżynierii Produkcji i Technologii Materiałów Politechniki Częstochowskiej

Wydział Inżynierii Produkcji i Technologii Materiałów – jednostka organizacyjna Politechniki Częstochowskiej, powstała w 1950 i nosząca obecną nazwę od końca 2013. W 2018 Ministerstwo Nauki i Szkolnictwa Wyższego przyznało wydziałowi kategorię naukową B.
Wydział powstał 1 września 1950 pod nazwą Wydział Metalurgiczny. Jego pierwszym dziekanem został prof. dr inż. Wacław Sakwa, a w roku akademickim 1950/1951 studia na pierwszym roku trzyletnich studiów inżynierskich rozpoczęło 46 studentów. W 1991 jednostkę przekształcono w Wydział Metalurgii i Inżynierii Materiałowej, następnie nosił on nazwę Wydział Inżynierii Procesowej, Materiałowej i Fizyki Stosowanej (2001–2013), by pod koniec 2013 zmienić ją na Wydział Inżynierii Produkcji i Technologii Materiałów.
W 1980 wydział posiada prawa do nadawania stopnia naukowego doktora habilitowanego w dyscyplinie naukowej metalurgia, a od roku 1993 w zakresie inżynierii materiałowej. W 2012 wydział uzyskał jako jeden z pierwszych w Polsce uprawnienia do nadawania stopnia doktora w dyscyplinie inżynierii produkcji.
Władze.
Władze wydziału w kadencji 2016–2020:
Kierunki kształcenia.
Wydział prowadzi studia na następujących kierunkach:
Jednostki organizacyjne wydziału.
Wydział podzielony jest obecnie na 5 jednostek organizacyjnych (w nawiasie podano kierownika danej jednostki):

</doc>
<doc id="733896" url="https://pl.wikipedia.org/wiki?curid=733896" title="Basia Stępniak-Wilk">
Basia Stępniak-Wilk

 Basia Stępniak-Wilk, właśc. Barbara Stępniak-Wilk (ur. 1 listopada 1969 w Lublinie) – polska poetka, kompozytorka i wykonawczyni poezji śpiewanej.
Związana z krakowskim kabaretem Loch Camelot, występowała też w Piwnicy pod Baranami. Laureatka m.in. Grand Prix Przeglądu Piosenki Autorskiej OPPA (1998) i I miejsca na Studenckim Festiwalu Piosenki w Krakowie (1995).
Pierwszą płytę ("O obrotach") wydała w roku 1998 w formie tomiku poezji. Kolejne płyty to "Trwaj chwilo niebieska. Pastorałki" (2001), "Grupa Apokryficzna" (2004) oraz "Słodka chwila zmian" (2006). Kolejną płytą artystki są wydane w roku 2007 "Obce kraje".
W październiku 2012 ukazała się czwarta solowa płyta "Przywidzenia" (2012).
Od stycznia 2007 do sierpnia 2012 roku w Radiu Kraków prowadziła audycję "Muzyczna bombonierka", której nagrała 283 odcinki.
W roku 2011 wydała tomik poezji „Tyle nieba” ilustrowany fotografiami Zbyszka Pajewskiego. Premiera miała miejsce 19 października 2011 roku w krakowskiej PWST.
Życie osobiste.
Mężem artystki jest realizator nagrań Aleksander Wilk

</doc>
<doc id="733898" url="https://pl.wikipedia.org/wiki?curid=733898" title="Epicrates angulifer">
Epicrates angulifer



</doc>
<doc id="733900" url="https://pl.wikipedia.org/wiki?curid=733900" title="WIPMIFS">
WIPMIFS



</doc>
<doc id="733901" url="https://pl.wikipedia.org/wiki?curid=733901" title="IIOP">
IIOP

IIOP (ang. Internet Inter-ORB Protocol) – protokół opracowany przez Object Management Group, implementujący system wymiany danych technologii CORBA poprzez protokół TCP/IP (każde medium transportujące dane wymaga osobnej implementacji GIOP – w przypadku internetu jest to protokół IIOP). Dla aplikacji używających tego standardu(CORBA) IIOP jest niewidocznym dla programisty mechanizmem wymiany danych między komputerami (programista widzi jedynie referencję zdalnego obiektu – (Interoperable Object Reference)).

</doc>
<doc id="733902" url="https://pl.wikipedia.org/wiki?curid=733902" title="Kaczor Kwaczymon">
Kaczor Kwaczymon



</doc>
<doc id="733905" url="https://pl.wikipedia.org/wiki?curid=733905" title="Stephen Fox">
Stephen Fox

Stephen Fox (20 lutego 1745 - 26 grudnia 1774), brytyjski arystokrata, najstarszy syn Henry'ego Foksa, 1. barona Holland of Foxley i lady Caroline Lennox, córki 2. księcia Richmond i Lennox. Starszy brat wpływowego polityka, Charlesa Jamesa Foksa.
Życiorys.
Wykształcenie odebrał w Eton College. Był bardzo rozpieszczany przez matkę, przez co w późniejszym czasie stał się przyczyną jej zgryzot. Stephen był bowiem nałogowym hazardzistą i rychło popadł w olbrzymie długi, których nie spłacił aż do śmierci. Po śmierci ojca, 1 lipca 1774 r., odziedziczył jego tytuł barona Holland of Foxley. 24 lipca dołączył doń odziedziczony po matce tytuł barona Holland. Jako par Wielkiej Brytanii zasiadł w Izbie Lordów. Niedługo cieszył się tytułami, zmarł po pięciu miesiącach, w grudniu 1774 r.
20 kwietnia 1766 r. w Londynie, poślubił lady Mary FitzPatrick (przed 1751 - 6 października 1778), córkę Johna FitzPatricka, 1. hrabiego Upper Ossory i lady Evelyn Leveson-Gower, córki 1. hrabiego Gower. Stephen i Mary mieli razem syna i córkę:

</doc>
<doc id="733907" url="https://pl.wikipedia.org/wiki?curid=733907" title="Geneviève Bujold">
Geneviève Bujold

Geneviève Bujold (ur. 1 lipca 1942 r. w Montrealu) – kanadyjska aktorka.
W latach 60. przebywała we Francji, gdzie wystąpiła w kilku filmach (m.in. w reżyserii Alana Resnais i Louisa Malle).
Miała zagrać kapitan Kathryn Janeway w serialu "".

</doc>
<doc id="733915" url="https://pl.wikipedia.org/wiki?curid=733915" title="Groszkownik">
Groszkownik

Groszkownik – ręczne narzędzie kamieniarskie służące do nadawania faktury kamieniowi (faktura groszkowana). 
Może być wykonany w formie składanej (z wymiennymi końcówkami) bądź w formie jednolitej. Ponadto, stosuje się również same końcówki zakładane na młotki kamieniarskie oraz końcówki mocowane do automatycznej maszyny nadającej fakturę groszkowaną. Groszkowniki do „miękkich” skał (zwykle „miękkie” piaskowce) wykonywane są w nieco odmiennej formie – jako walce, gdyż obróbka płyt surowych polega na docisku, a nie udarze.

</doc>
<doc id="733921" url="https://pl.wikipedia.org/wiki?curid=733921" title="Młynówka Malborska">
Młynówka Malborska

Młynówka Malborska (Kanał Juranda) – kanał wodny, dopływ Nogatu o długości 29,3 km, wypływający z jeziora Dzierzgoń.
Kanał został zaprojektowany i wykonany w latach 1280–1320 przez Krzyżaków. Dostarczał niezależnie wodę do zamku w Malborku oraz napędzał Młyn Górny w Malborku. Przepływa przez położone na południe od Malborka jezioro Dąbrówka. Miejscowości położone nad kanałem to Krasna Łąka, Stary Targ, Jurkowice, Koślinka oraz Malbork, gdzie kanał wpływa do Nogatu. Do 1904 wzdłuż Młynówki w Malborku przebiegał drewniany, średniowieczny wodociąg z rur o średnicy 10 cm, zasilający 11 zdrojów ulicznych.
W 1949 wprowadzono urzędowo polską nazwę "Malborska Młynówka", zastępując poprzednie niemieckie nazwy "Mühl Graben" i "Vorflut Graben", względnie "Mühlengraben".

</doc>
<doc id="733925" url="https://pl.wikipedia.org/wiki?curid=733925" title="Rodzina Dursley">
Rodzina Dursley



</doc>
<doc id="733926" url="https://pl.wikipedia.org/wiki?curid=733926" title="Jean Forestier">
Jean Forestier

Jean Forestier (ur. 7 października 1930 w Lyonie) – francuski kolarz szosowy.
Sukcesy.
Do jego największych sukcesów należą zdobycie zielonej koszulki w klasyfikacji punktowej w Tour de France 1957 oraz zwycięstwo na 8. etapie w Tour de France 1961. 
Do innych sukcesów należą:
Zawodową karierę rozpoczął w roku 1953 roku, a zakończył w 1965 roku. 

</doc>
<doc id="733929" url="https://pl.wikipedia.org/wiki?curid=733929" title="Radio Tarifa">
Radio Tarifa

Radio Tarifa – hiszpański zespół muzyczny z Madrytu. Zespół został założony pod koniec lat 80. przez Faína Sáncheza Dueñas (gitara, perkusja itp.) z Kastylii, Benjamína Escorize (wokal) z Grenady i Francuza Vincenta Molino (instrumenty dęte).
Zespół gra muzykę będącą połączeniem flamenco, arabsko-andaluzyjskiej, kastylijskiej i średniowiecznej formy ekspresji wzmocnione mocno zarysowaną sekcją rytmiczną (perkusja i gitara basowa) sekcję smyczkową i charakterystyczny wokal.
Używają instrumentów znanych już w starożytnym Egipcie (ney, czyli blaszany flet), starożytnej Grecji i Rzymie (np. drewniany obój lub harmonia) co w połączeniu z instrumentami nowoczesnymi (jak saksofon czy elektryczna gitara basowa) daje efekt zarówno znajomy uchu słuchacza, jak i egzotyczny zarazem.
Koncerty zespołu zawsze się odbywały się w 8 osobowym składzie. W lipcu 2004 zespół zagrał w Jerozolimie (Izrael) i Ramallah (Palestyna) jako część uroczystości 25 rocznicy programu rozwoju ONZ (UNDP) na terytorium Palestyny. W lecie 2006 roku w Royal Albert Hall zespół zagrał swój ostatni koncert i ogłosił rozwiązanie.

</doc>
<doc id="733930" url="https://pl.wikipedia.org/wiki?curid=733930" title="Amhara">
Amhara

Amhara () – jeden z dziewięciu regionów administracyjnych (tzw. "kilochów") Etiopii, główna siedziba ludu Amharów. 
Amhara położona jest w północno-zachodniej i środkowej części Etiopii, sąsiaduje z regionami: Tigraj na północy, Afar na wschodzie, Oromia na południu, Beniszengul-Gumaz na południowym zachodzie i z Sudanem na zachodzie. Zajmuje powierzchnię 170 752 km². Stolicą regionu jest Bahyr Dar.
85% mieszkańców zajmuje się rolnictwem. Amhara jest jednym z głównych rejonów uprawy teffu – trawy abisyńskiej. Uprawia się tu także jęczmień, pszenicę, fasolę i sorgo. Z roślin przemysłowych natomiast: sezam, słoneczniki i trzcinę cukrową.
Według danych z 2005 r. region zamieszkuje 19 120 000 mieszkańców, z czego tylko 11,5% stanowią mieszkańcy miast. Gęstość zaludnienia wynosi 120,12 osoby/km². Większość ludności należy do Etiopskiego Kościoła Ortodoksyjnego (81,5%), muzułmanie stanowią 18% mieszkańców. Z ważniejszych mniejszości etnicznych znajdują się tu ludy: Oromo (3%), Agaw/Awi (2,7%), Qemant (1,2%), i Agaw/Kamyr (1%).
Znajduje się tu największy zbiornik wodny w całym kraju – jezioro Tana, oraz Park Narodowy Gór Semien z najwyższym szczytem górskim w Etiopii – Ras Daszan.

</doc>
<doc id="733932" url="https://pl.wikipedia.org/wiki?curid=733932" title="Henry Vassall-Fox">
Henry Vassall-Fox

Henry Richard Vassall-Fox, 3. baron Holland (ur. 21 listopada 1773 w Winterslow House w Wiltshire, zm. 22 października 1840) – brytyjski arystokrata i polityk, jedyny syn Stephena Foksa, 2. barona Holland, i lady Mary FitzPatrick, córki 1. hrabiego Upper Ossory.
Tytuł barona odziedziczył gdy miał zaledwie rok, po nagłej śmierci swojego ojca. Wykształcenie odebrał w Eton College i Christ Church w Oksfordzie. Tam zaprzyjaźnił się z George’em Canningiem. W życiu politycznym pozostawał pod wpływem swojego stryja, Charlesa Jamesa Foksa, wybitnego polityka wigów. Z tą też partią związał się młody lord Holland. W 1791 r. odbył podróż do Francji, gdzie zawarł znajomości z markizem Lafayette i Talleyrandem. Dwa lata później ponownie wybrał się w podróż do Francji i Włoch. Podczas niej poznał lady Elisabeth Webster (z domu Vassall, ur. przed 1782, zm. listopad 1845, jej ojcem był jamajski plantator Richard Vassall), żonę baroneta Geoffreya Webstera. Nawiązali ze sobą romans i lady Webster uciekła od męża. Rozwód udało się uzyskać dopiero po kilku latach i para stanęła na ślubnym kobiecu 6 lipca 1797 r. Henry i Elisabeth mieli razem trzech synów i córkę:
Holland zajął przynależne sobie miejsce w Izbie Lordów 5 października 1796 r. Odgrywał tam bardzo prominentną rolę, de facto przewodząc tam partii wigów. W 1800 r. przyjął nazwisko Vassall-Fox, zaś od 1807 r. tym nazwiskiem podpisywał dokumenty. W 1806 r., razem z lordem Aucklandem, negocjował z Jamesem Monroem i Williamem Pinkneyem brytyjsko-amerykański traktat, który nie został ratyfikowany przez stronę amerykańską. 27 sierpnia 1806 r. lord Holland wszedł w skład Tajnej Rady, zaś 15 października tego samego roku został Lordem Tajnej Pieczęci w rządzie lorda Grenville’a, na którym to stanowisku utrzymał się do rozpadu gabinetu w marcu 1807 r.
W następnych latach Holland był jednym z największych przeciwników rządu. Sprzeciwiał się przyznaniu ksieciu Walii regencji w 1811 r., krytykował traktat Wielkiej Brytanii ze Szwecją, który zobowiązywał Wielką Brytanię do poparcia szwedzkich planów przyłączenia Norwegii oraz był przeciwnikiem zesłania Napoleona na Wyspę Świętej Heleny. Do gabinetu wrócił dopiero w 1830 r., kiedy to lord Grey powierzył mu stanowisko Kanclerza Księstwa Lancaster. Sprawował je do 1834 r. Rok później zajął to samo stanowisko w rządzie lorda Melbourne'a. Zmarł podczas sprawowania urzędu.
Jego protesty przeciwko polityce torysowskich gabinetów zostały wydane w 1841 r. pt. "Opinions of Lord Holland". W 1850 r. wydano "Lord Holland's Foreign Reminiscences" opisujące sytuację w Europie w dobie Rewolucji i wojen napoleońskich. W 1852 r. wydano jego wspomnienia polityczne zatytułowane "Memoirs of the Whig Party". Zachowała się również jego praca z 1806 r. poświęcona hiszpańskiemu komediopisarzowi, Lope de Vedze.

</doc>
<doc id="733933" url="https://pl.wikipedia.org/wiki?curid=733933" title="Henry Richard Vassall-Fox, 3. baron Holland">
Henry Richard Vassall-Fox, 3. baron Holland



</doc>
<doc id="733936" url="https://pl.wikipedia.org/wiki?curid=733936" title="Dyja">
Dyja



</doc>
<doc id="733937" url="https://pl.wikipedia.org/wiki?curid=733937" title="Dystrykt Centralny (Izrael)">
Dystrykt Centralny (Izrael)

Dystrykt Centralny (hebr.: מחוז המרכז, "Mecḥoz ha-Merkaz") – jeden z sześciu administracyjnych dystryktów w Izraelu. Dystrykt ma powierzchnię 1293 km², zamieszkany jest przez 1 613 700 mieszkańców (dane z 2005), a jego stolicą jest Ramla.
Demografia.
Zgodnie z danymi Izraelskiego Centrum Danych Statystycznych w 2005 roku:

</doc>
<doc id="733938" url="https://pl.wikipedia.org/wiki?curid=733938" title="Objaw Asboe-Hansena">
Objaw Asboe-Hansena

Objaw Asboe-Hansena (ang. Asboe-Hansen sign) inaczej pośredni objaw Nikolskiego – objaw występujący w chorobach pęcherzowych: po naciśnięciu pokrywy pęcherza występuje poszerzenie powierzchni skóry zajmowanej przez pęcherz. Jest wyrazem klinicznym akantolizy, podobnie jak objaw Nikolskiego; niepełna akantoliza w skórze pozornie niezmienionej otaczającej zmianę skórną uwidacznia się, gdy połączenia komórkowe są rozrywane przez zwiększone uciskiem ciśnienie płynu w pęcherzu. 
Nazwa objawu honoruje duńskiego dermatologa, Gustava Asboe-Hansena (1917–1989).

</doc>
<doc id="733946" url="https://pl.wikipedia.org/wiki?curid=733946" title="Śląskie Towarzystwo Biblijne">
Śląskie Towarzystwo Biblijne

Śląskie Towarzystwo Biblijne – niezależna od Zjednoczonych Towarzystw Biblijnych oraz od Towarzystwa Biblijnego w Polsce organizacja chrześcijańska, której celem jest upowszechnianie przesłania Biblii wśród społeczeństwa. Śląskie Towarzystwo Biblijne związane jest z Biblijnym ewangelicznym środowiskiem, a jego przesłaniem jest wzywanie poprzez lekturę Pisma Świętego do całkowitego oddania swego życia Jezusowi Chrystusowi – nowonarodzenia. Towarzystwo uznaje zasadę Sola scriptura, Jezusa Chrystusa jako Boga i jedynego pośrednika, usprawiedliwienie z łaski przez wiarę i niezależnie od uczynków. Ponadto wierzy w aktualność darów duchowych i zgromadzenie Izraela. Opowiada się za chrztem dokonywanym przez zanurzenie w wieku świadomym i jest przeciwne ekumenii.

</doc>
<doc id="733948" url="https://pl.wikipedia.org/wiki?curid=733948" title="Złudzenie kontroli">
Złudzenie kontroli

Złudzenie kontroli – błąd poznawczy, oparty na przekonaniu o możliwości wpływania na sytuacje, na które w rzeczywistości żadnego wpływu się nie ma. Osoba ulegająca złudzeniu kontroli wierzy, że im bardziej osobiście angażuje się w określone działanie, tym większy ma wpływ na jego przebieg. Pojęcie dotyczy również przekonania o możliwości korzystnego wpływania za pomocą swoich działań na zdarzenia losowe.
Złudzenie kontroli wzmacniane jest przez pięć atrybutów działania:

</doc>
<doc id="733951" url="https://pl.wikipedia.org/wiki?curid=733951" title="Matthew Gregory Lewis">
Matthew Gregory Lewis

Matthew Gregory Lewis (ur. 9 lipca 1775 w Londynie, zm. 14 maja 1818) – brytyjski pisarz i dramaturg, autor słynnej powieści gotyckiej "Mnich". Do fascynacji tą powieścią gotycką przyznawali się m.in. Byron i de Sade.
Życiorys.
Lewis urodził się jako najstarszy syn małżeństwa Matthew Lewisa seniora oraz Frances Lewis. Jego ojciec przyszedł na świat na Jamajce w 1750 roku, był sekretarzem stanu w Ministerstwie Wojny i miał z tej racji pokaźne pobory. Matka Lewisa opuściła męża w 1781 i związała się z muzykiem. Łączący się z tym skandal wymagał złożenia pozwu o rozwód, co było procesem wymagającym aprobaty parlamentu. Postępowanie jednak się nie odbyło, a rodzice Lewisa żyli od tego czasu oddzielnie.
Podczas studiów w Westminster School oraz w Christ Church College, które miały go przygotować do kariery dyplomatycznej, Lewis spędzał trochę czasu w różnych europejskich krajach, w szczególności po to aby poszerzać umiejętności językowe. Po wizycie w Paryżu w 1791 roku, spotkał w Weimarze Goethego, Schillera, oraz Wielanda i zapoznał jego przyjaciela Byrona z Faustem. W 1794 roku został attaché kultury brytyjskiej ambasady w Hadze.
W latach 1796-1802 Lewis był członkiem brytyjskiej Izby Niższej i reprezentował tam Hindon. Chociaż jego rodzina wywodziła się od właścicieli niewolników, w 1807 głosował on za jego zniesieniem. Po kilku latach oddał swój mandat, aby w całości poświęcić się literaturze. Mógł on sobie pozwolić na ową niezależność, ponieważ w 1812 ojciec pozostawił mu spory majątek. W 1815 Lewis odwiedził w przeciągu czterech miesięcy swoje posiadłości na Jamajce, w tym czasie powstała książka "Journal of a West Indian Proprietor" (opublikowana pośmiertnie). Odwiedzał on także Szwajcarię oraz Włochy, gdzie spotykał swoich przyjaciół Byrona oraz Mary Shelley. Podczas swojej kolejne wizyty na Jamajce w 1817, gdzie wstawiał się za poprawą warunków życiowych niewolników, zachorował na żółtą febrę i zmarł w drodze powrotnej. Jego prochy zostały oddane morzu.
Twórczość.
Jeszcze jako student Lewis próbował przybliżyć angielskiej publiczności klasykę weimarską oraz okres burzy i naporu. Przetłumaczył on sztukę Schillera "Intryga i miłość" nazwaną "The Minister" oraz utwór "Rolla" autorstwa Kotzebue. Jego powieść grozy pt. "Mnich" (1794), opublikowana anonimowo, przyniosła mu wielki sukces. Choć większość recenzentów jak Coleridge odrzucało dzieło jako nienaturalne i nadęte, a inni mówili nawet o plugawości i bluźnierstwie, godnym potępienia na drodze prawnej, powieść odniosła dzięki owej niesławie niesamowity sukces. Bardzo krytykowane wydanie pierwsze odbiega jednak od wersji zmodyfikowanej, szczególnie w odniesieniu do seksualnie i bluźnierczo eksponowanych odcinków tekstu, wypełnionych dodatkowo przemocą, co jednak po owej korekcie nie zmieniło książkowej aury nieprzyzwoitości. Gdy autorstwo Lewisa wyszło na światło dzienne, polała się fala krytyki i oburzenia. Byron pisał, że Lewis zamienił Parnas w cmentarz i że w jego głowie sam szatan mógłby odkryć piekło, którego jeszcze nie zna.
Inspiracje.
Lewis stoi całkowicie w tradycji powieści gotyckiej, do jego najważniejszych inspiracji należy książka "Zamczysko w Otranto" Walpole’a. "Mnich" jest mocno zainspirowany niemieckim okresem przedromantycznym, jak i wczesnym romantyzmem, także autorem literatury trywialnej Christianem Heinrichem Spießem. Lewis przejął elementy baśni, znalezione u Herdera oraz zintegrował tłumaczenia niektórych wierszy Musäusa, co nie zostało jednak wyraźnie zaznaczone. Do najważniejszych źródeł należy także Joseph Glanvill z dziełem "Sadducismus Triumphatus", apologią wierzeń w duchy i wiedźmy.
Sama powieść "Mnich" inspirowała przykładowo Ann Radcliffe z utworem "Italczyk albo konfesjonał czarnych pokutników" (ang. "The Italian"), Charlesa Roberta Maturina z dziełem "Melmoth the Wanderer", E.T.A. Hoffmanna z książką "Diable eliksiry", a we Francji m.in. Victora Hugo. Teoretyk literacki Julia Kristeva zajmowała się w jej pracy pt. "Potęga obrzydzenia. Esej o wstręcie" (ang. "Powers of Horror: an Essay on abjection") psychologią zniewolenia, więzienia, którą powieść Lewisa często pośrednio sugeruje.
Jego późniejsze dzieła, z silnymi wpływami romantycznymi, pozostające jednak wierne powieści grozy, są dzisiaj zapomniane. Jednak za czasów Lewisa cieszyły się dużym uznaniem. Razem z Walterem Scottem i Robertem Southeyem pisał on także zbiory romantycznych opowiadań.

</doc>
<doc id="733953" url="https://pl.wikipedia.org/wiki?curid=733953" title="Franciszek Dorobek">
Franciszek Dorobek

Franciszek Dorobek (ur. 26 lutego 1922 w Płocku, zm. 24 lutego 1981 tamże) – polski ekonomista, historyk, muzykolog, teatrolog, działacz i organizator oświaty, specjalista nauk społecznych i drukarstwa, nauczyciel i publicysta. Jeden z najbardziej zasłużonych obywateli Płocka.
Życiorys.
Urodził się 26 lutego 1922 roku w Płocku-Radziwiu. Jego ojcem był Stanisław Dorobek, a matką Józefa z Gościniaków. Posiadał jednego syna Andrzeja Dorobka.
W 1934 ukończył szkołę powszechną Radziwiu, a następnie Gimnazjum im. marsz. Stanisława Małachowskiego (tzw. „Małachowiankę”) i Liceum Handlowe w Płocku. Później kształcił się na krakowskiej Akademii Ekonomicznej, którą ukończył w roku 1950 z tytułem magistra.
W czasie II wojny światowej (1939) pracował w zarządzie Miejskim Płocka w funkcji urzędnika, a od 1 stycznia 1940 w miejskiej drukarni (praca umysłowa). Po zakończeniu wojny pracował jako kalkulator drukarski w tejże drukarni. Został też jej dyrektorem. W roku 1950, tuż po zakończeniu studiów, rozpoczął pracę w Państwowej Centrali Drzewnej w Krakowie. Od początku roku 1951 nauczał przedmiotów zawodowych w Technikum Finansowym i w Zasadniczej Szkole Odzieżowej CZSP w Płocku, gdzie był również dyrektorem.
Przez dwie kadencje w latach sześćdziesiątych XX wieku (w przełomowym okresie formowania się nowej, przemysłowej tożsamości miasta) – od stycznia 1961 do sierpnia 1969 – był wiceprzewodniczącym Miejskiej Rady Narodowej w Płocku. Odpowiedzialny był za sprawy oświaty, kultury i zdrowia. Od 1 września 1969 roku do 1976 był dyrektorem Płockiej Drukarni Akcydensowej, a od 1976 – dożywotnio na stanowiskach dyrektora Wojewódzkiego Domu Kultury w Płocku. Ponadto od roku 1946 do śmierci w 1981 był członkiem Towarzystwa Naukowego Płockiego. Pełnił tam rozmaite funkcje, m.in. sekretarza generalnego i redaktora „Notatek Płockich” (kwartalnika TNP) oraz prezesa Płockiego Towarzystwa Muzycznego.
W latach 70. XX wieku był inicjatorem i współzałożycielem (wraz z Marcinem Kamińskim) Płockiej Orkiestry Symfonicznej im. Witolda Lutosławskiego (pierwotnie Kameralnej) i Teatru Płockiego. Był także inicjatorem budowy Szpitala Wojewódzkiego w Płocku-Winiarach i amfiteatru w rejonie Wzgórza Sieciecha. Był organizatorem Ogólnopolskich Festiwali Folkloru i Sztuki Ludowej, rokrocznie odbywających się w Płocku w latach 60. i 70. XX wieku. Za działalność na rzecz popularyzacji sztuki ludowej wyróżniony prestiżową Nagrodą im. Oskara Kolberga (1979). Z okazji 25 rocznicy śmierci uhonorowany został książką wspomnieniową "Obecność i odejścia: reminiscencje z kręgu Franciszka Dorobka" (Instytut Wydawniczy Świadectwo, Bydgoszcz 2005) autorstwa jego syna, Andrzeja Dorobka, znanego eseisty, publicysty, poety i tłumacza.
Zmarł 24 lutego 1981 roku w Płocku.

</doc>
<doc id="733955" url="https://pl.wikipedia.org/wiki?curid=733955" title="Janina Hlebowiczówna">
Janina Hlebowiczówna

Janina Hlebowiczówna (ur. - zm.) – pedagog, działaczka harcerstwa przed 1939. 
Była drużynową wileńskiej V Drużyny im. Józefa Sułkowskiego. Pracowała w IX szkole średniej z polskim językiem wykładowym w Wilnie, w której uczyła chemii. Wspomniana szkoła powstała z połączenia dwóch szkół przedwojennych, tj. Gimnazjum i Liceum oo. Jezuitów oraz Gimnazjum i Liceum SS. Najświętszej Rodziny z Nazaretu. W czasie okupacji uczyła w tajnych zorganizowanych kompletach szkolnych w Wilnie. Po aresztowaniu przez Gestapo Heleny Straszyńskiej przejęła na parę miesięcy jej obowiązki jako kierownika "Uniwersyteckiego Ośrodka Zorganizowanego Polskiego Szkolnictwa Tajnego" w Wilnie. 

</doc>
<doc id="733957" url="https://pl.wikipedia.org/wiki?curid=733957" title="Bernard Potocki">
Bernard Potocki

Bernard Potocki herbu Szeliga (zm. 1519), dworzanin królewski, starosta nieszawski.
Pochodził z Popław w powiecie opoczyńskim w parafii Sławno. Nazwisko wziął od leżącej w pobliżu wsi Potok, której był dziedzicem. Jego bratem był Leonard zwany Popławskim. W 1497 r. uczestniczył w wyprawie mołdawskiej Jana Olbrachta; w jej trakcie przyznał mu król dobra w powiatach sieradzkim, radomskim i gostyńskim - odjęte szlachcie uchylającej się od udziału w wyprawie. W 1498 r. wszedł w skład dworzan królewicza Zygmunta (z prawem do 5 koni) i przebywał z nim w Budzie i Głogowie. Po objęciu przez Zygmunta tronu kontynuował swą karierę na dworze. W 1511 roku otrzymał od króla zgodę na wykupienie wójtostwa w Brześciu. W 1512 roku uczestniczył jako rotmistrz jazdy w wyprawie przeciw Tatarom. Uczestniczył w bitwie z Tatarami pod Wiśniowcem w 1512 roku, gdzie odznaczył się męstwem; gdy pod silnym natarciem doszło do załamania się prawego skrzydła dowodzonego przez hetmana wielkiego litewskiego Konstantego Ostrogskiego; Potocki wraz z Wojciechem Sampolińskim i podległymi im oddziałami ruszyli z pomocą i powstrzymali atak. Za zasługi tegoż roku otrzymał od Króla wiele wsi powiatach bieckim, przemyskim, chęcińskim i opoczyńskim, a przede wszystkim otrzymał (tenutę) starostwo nieszawskie. 
Bartosz Paprocki aby uświetnić genealogię wybijającej się wówczas rodziny Potockich h. Pilawa najprawdopodobniej na ich zlecenie dopisał upamiętnionego przez historyków bohatera do ich rodu co później błędnie utrwalali heraldycy.

</doc>
<doc id="733959" url="https://pl.wikipedia.org/wiki?curid=733959" title="Pęcherzyca liściasta">
Pęcherzyca liściasta

Pęcherzyca liściasta (łac. "pemphigus foliaceus") – autoimmunologiczna choroba skóry, należąca do dermatoz pęcherzowych, charakteryzująca się zmianami nadżerkowo-złuszczającymi, krótkotrwałymi pęcherzami i powolnym przebiegiem. Zmiany nie występują na błonach śluzowych. Powstałe przeciwciała (choroba autoimmunologiczna) są klasy IgG i skierowane są przeciwko desmogleinie 1 (kadherynie występującej w naskórku, o m.cz. 160 kDa). Antygen ten występuje tylko w powierzchownych warstwach naskórka (w przeciwieństwie do desmogleiny 3 – przeciwko której skierowane są przeciwciała w pęcherzycy zwykłej – która występuje we wszystkich warstwach naskórka). Poza kilkoma odmianami klinicznymi choroby dzieli się ją na postać nieendemiczną, spotykaną na całym świecie, i endemiczną ("fogo selvagem"), występującą w Brazylii, Kolumbii i Tunezji.
Objawy.
Przebieg pęcherzycy liściastej zwykle jest bardzo przewlekły. Stan ogólny chorych jest zazwyczaj dobry.
Typy pęcherzycy liściastej.
Obraz pęcherzycy liściastej jest stosunkowo zmienny, dlatego w jej obrębie wyróżniamy kilka odmian różniących się objawami i przebiegiem:
Leczenie.
Podobnie jak w pęcherzycy zwykłej, stosuje się terapię skojarzona kortykosteroidami i lekami immunosupresyjnymi, przede wszystkim cyklofosfamidem i azatiopryną. W pęcherzycy liściastej, szczególnie odmianie opryszczkowatej, stosuje się kortykosteroidy w połączeniu z sulfonami, na przykład dapsonem. Czasem korzystne wyniki osiąga się podawaniem leków przeciwmalarycznych. W uzupełnieniu leczenia ogólnoustrojowego wdraża się leczenie miejscowe odkażające.
Rokowanie.
Rokowanie w pęcherzycy liściastej jest lepsze niż w pęcherzycy zwykłej, jednakże w jednym z badań stwierdzono podobny przebieg obu chorób. Zachorowanie może trwać miesiące lub lata.

</doc>
<doc id="733964" url="https://pl.wikipedia.org/wiki?curid=733964" title="Miłka abisyńska">
Miłka abisyńska

Miłka abisyńska, tef, teff, trawa abisyńska ("Eragrostis tef") – gatunek rośliny zbożowej z rodziny wiechlinowatych, naturalnie rosnący w północno-wschodniej Afryce.
Morfologia.
Pędy generatywne dorastają do 70 cm, wyższe rośliny są rzadko spotykane. Plewka dolna na grzbiecie szorstka, wiecha kłoskowata o długości do 30 cm.
Ziarniaki trawy abisyńskiej są małe, lekkie i nagie, rozsiewane przez wiatr. Mają podłużny, jajowaty kształt oraz brunatno-żółte zabarwienie.
Pochodzenie i występowanie.
"Eragrostis tef" jest gatunkiem endemicznym dla Etiopii. Dokładna data i tereny udomowienia miłki abisyńskiej pozostają nieznane. Jednakże nie podlega wątpliwości, że zboże to znano i uprawiano już w czasach starożytnych. Szacuje się, że udomowienie miłki abisyńskiej nastąpiło od 8000 do 5000 lat temu za sprawą ludów zamieszkujących Wyżynę Abisyńską, które zapoczątkowały proces udamawiania wielu gatunków zwierząt gospodarskich i roślin uprawnych. Wyniki analiz genomu wskazują na "Eragrostis pilosa" jako najbardziej prawdopodobnego dzikiego przodka tego gatunku. Obecnie podaje się w wątpliwość wyniki XIX-wiecznych analiz nasion pochodzących ze stanowisk archeologicznych w Egipcie, które zidentyfikowano w owym czasie jako "Eragrostis tef". Bardziej prawdopodobne jest, że były to nasiona "E. aegyptiaca" – trawy pospolicie występującej na terytorium Egiptu.
Miłka abisyńska została introdukowana do wielu części świata. W 1866 roku królewskie ogrody botaniczne w Kew sprowadziły nasiona z Etiopii i następnie rozpowszechniły na inne kontynenty. W 1911 roku introdukowano ten gatunek w Zimbabwe, Mozambiku, Kenii, Ugandzie i Tanzanii, w 1916 roku sprowadzono go do Kalifornii, Malawi, Zairu, Indii, Sri Lanki, Australii, Nowej Zelandii i Argentyny, a w 1940 roku do Palestyny.
Ekologia.
Miłka abisyńska, jako gatunek bardzo wcześnie udomowiony, występuje obecnie głównie w ekosystemach zmienionych przez działalność człowieka, takich jak trawiaste łąki czy pola uprawne. Jest komponentem agrocenoz. Jest odporna na choroby, daje duży plon. Warunki glebowe panujące na etiopskich polach (skorupiasta, pękająca gleba, susza oraz okresowe ulewy) wymuszają zastosowanie odpowiednich metod przygotowania łoża siewnego, takich jak stosowanie osłon w okresie suszy, czy wykonywanie bruzd odwadniających w sezonie wilgotnym. Przydatne okazują się również tradycyjne metody, jak próby określenia właściwych terminów siewu. Miłka abisyńska jest wrażliwa na długość dnia. Porównywano rozwój i kwitnienie roślin pochodzących z jednej linii, lecz uprawianych w Etiopii oraz w Anglii (w okresie letnim i zimowym). Najlepiej rozwijały się osobniki uprawiane w Etiopii, gdzie długość dnia wynosi około 12 godzin. W Anglii te same kultywary uprawiane w ogrzewanych szklarniach, w okresie zimowym (długość dnia ok. 8 godzin) osiągnęły zaledwie połowę wysokości osobników etiopskich. Odnotowano także zaburzenia procesu kwitnienia. Kwiaty pozostawały otwarte bardzo długo, a wiele z nich było sterylnych, co znacznie zmniejszyło plon. Okres stadium wegetatywnego znacznie się wydłużył, a osiągnięcie dojrzałości zajęło roślinom ok. 6 miesięcy. Wysokość roślin uprawianych latem okazała się większa od roślin z siewu zimowego. Ich okres wegetatywny był dłuższy od tych uprawianych w Etiopii, ale krótszy od zimowych. Nie odnotowano anomalii długości czasu otwarcia kwiatów, natomiast wciąż wiele z nich (w porównaniu do próby etiopskiej) okazało się sterylnych. Plon był wyższy niż w przypadku próby zimowej, lecz znacznie niższy niż w przypadku próby etiopskiej.
Uprawa.
Gatunek ten może być wysiewany na glebach zarówno suchych, jak i wilgotnych. Największe plony zbiera się na obszarach położonych na wysokości od 1800 do 2100 m n.p.m., przy opadach od 450 do 550 mm i temperaturze od 10 do 27 °C, nie toleruje żadnych mrozów. Miłka jest wrażliwa na długość nasłonecznienia w ciągu dnia, jej kwiaty najlepiej rozwijają się, gdy światło słoneczne dociera przez co najmniej 12 godzin.

</doc>
<doc id="733965" url="https://pl.wikipedia.org/wiki?curid=733965" title="Tel Awiw (dystrykt)">
Tel Awiw (dystrykt)

Tel Awiw (, "Mechoz Tel Awiw") – jeden z sześciu administracyjnych dystryktów w Izraelu. Obejmuje on obszar metropolitalny Gusz Dan o powierzchni 172 km². Zamieszkany jest przez 1 227 000 mieszkańców (dane z końca 2008). Stolicą dystryktu jest Tel Awiw-Jafa.
Struktura gruntów.
Dystrykt Tel Awiw zajmuje powierzchnię 172 km², co przy obecnej liczbie mieszkańców daje gęstość zaludnienia równą 7134 osób na 1 km² (dla porównania w 1948 gęstość zaludnienia wynosiła 1834 osób na 1 km²)
Większość tego obszaru stanowi teren gęsto zabudowanej aglomeracji miejskiej Gusz Dan, rozciągającej się wokół metropolii Tel Awiwu. Zdecydowanie największą powierzchnię gruntów zajmują tereny zajęte przez budownictwo mieszkaniowe.
Dane przedstawione w tabeli są uaktualnione na koniec 2002, oprócz danych dotyczących powierzchni terenów upraw rolniczych. Pozycja struktur budowalnych rolnictwa (budynki rolnicze) obejmuje także szklarnie oraz stawy rybne.
Demografia.
Zgodnie z danymi Izraelskiego Centrum Danych Statystycznych na koniec 2008 w dystrykcie Tel Awiw żyło 1 227 000 mieszkańców. Wzrost populacji utrzymywał się na poziomie 0,9%, przy czym przyrost naturalny wyniósł 14,5 tys.
Pod względem wyznania:
Struktura płci i wieku mieszkańców dystryktu Tel Awiw wg danych z 31 grudnia 2008
W 2008 w dystrykcie Tel Awiw zarejestrowano ujemny wynik w bilansie migracji ludności na poziomie 4000 osób, przy czym migracja wewnętrzna wyniosła 5700 osób, a napływ imigrantów wyniósł 2800 osób
Wykres liczby ludności dystryktu na przestrzeni lat:

</doc>
<doc id="733966" url="https://pl.wikipedia.org/wiki?curid=733966" title="Teff">
Teff



</doc>
<doc id="733967" url="https://pl.wikipedia.org/wiki?curid=733967" title="Trawa abisyńska">
Trawa abisyńska



</doc>
<doc id="733974" url="https://pl.wikipedia.org/wiki?curid=733974" title="Alphonse Tchami">
Alphonse Tchami

Alphonse Marie Djomaha Tchami (ur. 14 września 1971 w Bafang-Kekem), wzrost: 182 cm, waga: 79 kg, piłkarz, grał na pozycji napastnika. Kameruńczyk, posiada również obywatelstwo belgijskie. Ma syna, Joela, który również gra w piłkę.
Życiorys.
Karierę rozpoczynał w Unisport Bafang, a jego największym sukcesem było wicemistrzostwo Kamerunu. Po udanych występach w tym klubie, przeniósł się do Danii, by przez trzy sezony bronić barw Odense BK, gdzie w 65 meczach strzelił 28 bramek, a debiutował tam w meczu Næstved BK (12.08.1992). Odense wygrało 4:0, a Tchami strzelił swojego pierwszego gola. Następnie obrał dość nietypowy kierunek, jak na piłkarza z Afryki i przeniósł się do Boca Juniors. Grał tam z takimi asami, jak Diego Maradona czy Claudio Caniggia. Z dużym powodzeniem reprezentował na La Bombonera. W latach 1995–1997 Tchami rozegrał w barwach "Xeneizes" 50 spotkań, w których zdobył 11 bramek. Zadebiutował w meczu otwarcia Torneo Clausura 1994/1995 z CA Banfield, a pierwszego gola wbił zespołowi Newell's Old Boys. W sezonie 1997/1998 trafił do Niemiec, dokładniej do Herthy Berlin. Pierwszy mecz w barwach "Starej Damy" (06.08.1997), w drugiej kolejce, w przegranym meczu z 1. FC Kaiserslautern 1:0. Wszedł w 79 minucie, zastępując Sixtena Veita. W tym klubie strzelił zaledwie dwa gol, co daje średnią jednego gola na sezon. Szybko został oddany do Al-Wasl Dubaj, a następnie obrał kierunek na Szkocję, a jego klubem stało się Dundee United. Debiut - 26 sierpnia 2000, Dundee 0:1 Dunfermline Athletic. Sezon gry w tym klubie i jedynie trzy występy w pierwszym składzie Alphonse mógł uznać za stracony czas. Trafił do OGC Nice (debiut w styczniu, mecz SC Bastia 2:1 Nice) i w Ligue 2 miał odbudować formę, co również zakończyło się niepowodzeniem. Następnie grał jeszcze w Czernomoriec Noworosyjsk i Shenyang Ginde. Z każdą zmianą trykotu, piłkarz był bliższy zakończenia kariery, a zrobił to w 2004 roku, w barwach libańskiego Nejmeh SC.
Alphonse Tchami rozegrał 57 meczów i strzelił 7 bramek w barwach reprezentacji Kamerunu, biorąc udział w Mistrzostwach Świata w roku 1994 i 1998.

</doc>
<doc id="733976" url="https://pl.wikipedia.org/wiki?curid=733976" title="Antek policmajster">
Antek policmajster

Antek policmajster – czarno-biały polski film fabularny w reżyserii Michała Waszyńskiego z roku 1935. Opowiada o perypetiach Antka Króla (Adolf Dymsza), który na skutek zabawnego zbiegu okoliczności uznany został za policmajstra. Kopia filmu, przechowywana w zbiorach londyńskiego Instytutu Polskiego, w roku 2017 została przekazana do Filmoteki Narodowej.

</doc>
<doc id="733983" url="https://pl.wikipedia.org/wiki?curid=733983" title="Franciszek Ksawery Potocki (1775–1835)">
Franciszek Ksawery Potocki (1775–1835)

Franciszek Ksawery Potocki herbu Lubicz (ur. 1775, zm. 1835) – sędzia, uczestnik prac kodyfikacyjnych w Królestwie Kongresowym, radca stanu, członek Komisji Rządowej Sprawiedliwości Królestwa Kongresowego w 1834 roku, prokurator prezydujący w Prokuratorii Generalnej, członek Komisji Najwyższej Egzaminacyjnej w Królestwie w 1829 roku.
13 czerwca 1825 został odznaczony polskim Orderem św. Stanisława I klasy. Posiadał też rosyjski Order św. Anny I klasy.
Był synem Józefa. Żonaty z Marianną Czerwińską miał synów: Tytusa, Ludwika Mieczysława oraz córki: Leokadię i Różę.
Pochowany na cmentarzu Powązkowskim w Warszawie (pod murem II-20).

</doc>
<doc id="733986" url="https://pl.wikipedia.org/wiki?curid=733986" title="Zofia Starowieyska-Morstinowa">
Zofia Starowieyska-Morstinowa

Zofia Starowieyska-Morstinowa (ur. 20 lipca lub 21 lipca 1891 w Bratkówce, zm. 3 lipca 1966 w Krakowie) – polska eseistka, krytyk literacki.
Życiorys.
Urodziła się 20 lipca 1891 w Bratkówce jako pierwsze dziecko Stanisława Jana i Amelii z domu Łubieńskiej. Miała pięcioro rodzeństwa: Ludwika (ur. 1894, żonaty z Marią Dembińską), Stanisława Kostkę Starowieyskiego (1895-1941), Marię (pracująca w szkole dla pielęgniarek, zm. 1951), Mariana (doktor praw) i Izę (absolwentka prawa, zatrudniona w Banku Rolnym).
Publikowanie swoich prac literackich rozpoczęła w 1924 (zwłaszcza w krakowskim „Czasie”, poznańskiej „Kulturze” i „Przeglądzie Powszechnym”).
Pracowała w redakcji miesięcznika „Znak”. Była członkiem zespołu i redakcji oraz stałą publicystką „Tygodnika Powszechnego” od początku jego istnienia. Należała do Krakowskiego Oddziału Związku Literatów Polskich. Otrzymała nagrodę literacką im. W. Pietrzaka.
Zmarła 3 lipca 1966. Została pochowana na tamtejszym Cmentarzu Rakowickim 6 lipca 1966. W dniu 8 lipca 1966 mszę św. w jej intencji odprawił abp Karol Wojtyła.

</doc>
<doc id="733987" url="https://pl.wikipedia.org/wiki?curid=733987" title="Kandyd Kazimierz Potocki">
Kandyd Kazimierz Potocki

Kandyd Kazimierz Potocki herbu Lubicz (ur. ok. 1656, zm. 31 marca 1716) – polski duchowny katolicki, prowincjał polskiej prowincji zakonu eremitów Świętego Augustyna.
Był synem Jana i Ewy, bratem Narcyza, również augustianina. Do zakonu wstąpił w styczniu 1674, a profesję zakonną złożył 12 kwietnia 1676 w klasztorze krakowskim. Studia zakonne odbył w Warszawie, w 1682 wykonywał obowiązki lektora filozofii. Kilka lat pracował w klasztorze we Lwowie. W 1685 został przeniesiony do Krakowa; był definitorem prowincji polskiej, a jednocześnie uzupełniał stopnie naukowe, z nominacji generalnego przełożonego augustianów mianowany został bowiem bakałarzem teologii (1685), a w 1688 obronił doktorat teologii na Akademii Krakowskiej. Wykonywał szereg funkcji zakonnych, m.in. regensa studiów w krakowskim klasztorze św. Katarzyny. Ceniony za zdolności organizacyjne, reprezentował kilkakrotnie polską prowincję na kapitułach generalnych augustianów w Rzymie, w 1687 był sekretarzem komisji generalnej wizytującej polską prowincję, pełnił też funkcję przeora kolejno w Warszawie, Brześciu Litewskim i Krakowie, by wreszcie w 1706 zastąpić brata Narcyza na stanowisku prowincjała.
Na czele polskiej prowincji augustianów stał do 1710 i podjął m.in. serię podróży wizytacyjnych, niezrażony napiętą sytuacją wojenną i panującą zarazą. Kładł nacisk na poprawę stanu upadającej karności zakonnej, wydawał zalecenia dotyczące utrzymywania na odpowiednim poziomie bibliotek i archiwów klasztornych, zainicjował funkcjonowanie dwóch nowych fundacji zakonnych – w Gizowie na Rusi (wkrótce upadłej) i w Kossowie (niebawem przeniesionej do Żydaczowa). W 1710 został ponownie przeorem w Warszawie, a w 1712 w Krakowie. W 1715 w krakowskim klasztorze został regensem studiów.
Szczególnie w latach warszawskich, to jest w okresie pełnienia funkcji prowincjała i przeora klasztoru św. Marcina, słynął jako kaznodzieja. Miał być podobno spowiednikiem królewicza Jakuba Sobieskiego. W klasztorze krakowskim, który jego staraniem zaliczony został do placówek obserwanckich, podległych bezpośredniej jurysdykcji generała zakonu, Potocki wspominany był jako "kaznodzieja i apostoł krakowski". Jako przeor wiele uwagi poświęcił w Krakowie sprawom majątkowym, restauracyjnym i dekoracyjnym kościoła.
Zmarł 31 marca 1716, pochowany został w kościele św. Katarzyny w Krakowie przed wielkim ołtarzem.

</doc>
<doc id="733988" url="https://pl.wikipedia.org/wiki?curid=733988" title="Kostrzewa trzcinowa">
Kostrzewa trzcinowa

Kostrzewa trzcinowa, k. trzcinowata ("Festuca arundinacea" Schreb.) – gatunek z rodziny wiechlinowatych. Występuje pospolicie na całym niżu polskim, w szerokim zakresie podgatunków i odmian, także uprawnych.
Ekologia.
Wieloletnia, wiatropylna trawa. Wiosną rozwija się dość wcześnie, ale kwitnie dopiero w połowie czerwca. Jest bardzo odporna na niesprzyjające warunki klimatyczne. Występuje na różnych glebach, na siedliskach tak niezbyt suchych jak i okresowo podmokłych. Upodobała sobie mniej żyzne, zasolone i zdegradowane siedliska. W klasyfikacji zbiorowisk roślinnych gatunek charakterystyczny dla O/All. "Agropyro-Rumicion crispi", Ass. "Potentilllo-Festucetum".
Zastosowanie.
Z racji niskich wymagań, stosowana jest na zdewastowane przez przemysł tereny. Wartość pastewna jest dość dobra w przypadku wczesnego zbioru, później odznacza się niezbyt dobrą strawnością.

</doc>
<doc id="733989" url="https://pl.wikipedia.org/wiki?curid=733989" title="Generator sterowany napięciem">
Generator sterowany napięciem

Generator sterowany napięciem (ang. "Voltage Controlled Oscillator", VCO) – urządzenie elektroniczne, generator okresowego sygnału elektrycznego (fali), o częstotliwości proporcjonalnej do napięcia elektrycznego podanego na jego wejście. Generatory VCO są stosowane w radiokomunikacji (np. jako przestrajany układ heterodyny), urządzeniach automatyki (np. w układach PLL), są też podstawowym blokiem syntezatorów analogowych.
Charakterystyka sterowania.
Generatory mogą być przestrajane w liniowej skali częstotliwości, gdzie każdej zmianie napięcia o 1V towarzyszy zmiana częstotliwości o określoną wartość w Hz, lub wykładniczej skali częstotliwości, gdzie każda zmiana napięcia o 1V powoduje zmianę częstotliwości o stały interwał muzyczny (np. 1 oktawę). Drugi sposób sterowania jest bardziej popularny wśród konstrukcji syntezatorów, ponieważ jest bardziej wygodny w transpozycji i modulacji. Jednak do jego wad należy tendencja do utraty stroju. Dotyczy to w szczególności starszych modeli instrumentów.
Przebieg wyjściowy.
Generatory VCO stosowane w syntezatorach muzycznych najczęściej są tak zbudowane, aby produkowały przebiegi okresowe bogate w składowe harmoniczne, co pozwala na łatwą realizację syntezy subtraktywnej. Typowo spotykanymi przebiegami są kanoniczne kształty fali: piłokształtny, trójkątny, prostokątny i sinusoidalny, ponieważ widma tych przebiegów zawierają różne i uzupełniające się składowe harmoniczne, co pozwala na uzyskanie różnych barw dźwięku przez ich sumowanie i filtrację. Bardziej rozbudowane generatory VCO pozwalają na płynną (sterowaną ręcznie lub modulowaną napięciem) zmianę kształtu fali (zmianę symetrii przebiegu, zmianę współczynnika wypełnienia przebiegu prostokątnego).

</doc>
<doc id="733990" url="https://pl.wikipedia.org/wiki?curid=733990" title="VCO">
VCO



</doc>
<doc id="733991" url="https://pl.wikipedia.org/wiki?curid=733991" title="Festuca arundinacea">
Festuca arundinacea



</doc>
<doc id="733994" url="https://pl.wikipedia.org/wiki?curid=733994" title="Jan Karol Potocki">
Jan Karol Potocki

Jan Karol (Karol) Potocki herbu Pilawa (zm. w 1674/1675 roku) – podkomorzy bracławski w latach 1666-1674, podczaszy kamieniecki w latach 1655-1665.
Ojciec Mikołaj (†p. 1642); rotmistrz królewski; matka Katarzyna Maurozzi (†p. 1669).
Uczestniczył w walkach w oblężonym Zbarażu (10-25 lipca 1649). Stał na czele zaciągniętej własnym kosztem chorągwi kozackiej, która wchodziła w skład pułku podczaszego kor. Mikołaja Ostroroga. W wyniku ugody pod Zborowem (22 sierpnia 1649) z Bohdanem Chmielnickim i chanem Islam Gerejem, wraz ze starostą sokolskim Zygmuntem Denhoffem, oddani zostali Tatarom, aby poręczyć w ten sposób wypłatę przez Rzeczpospolitą sum. W czasie pobytu Potockiego w Bakszyseraju zaprzyjaźnił się (zawarł pobratymstwo) z Suphan Gazi agą, późniejszym dowódcą oddziału Tatarów posiłkujących Rzeczpospolitą w roku 1656.
W kwietniu 1650 roku wrócił do kraju, był nadal rotmistrzem chorągwi kozackiej liczącej sto koni. Chorągiew wchodziła w skład pułku Stanisława Rewery Potockiego. Wziął udział w wyprawie zimowo-wiosennej 1651 r. w głąb Ukrainy pod komendą hetmana polnego Marcina Kalinowskiego. Następnie uczestniczył w kampanii beresteckiej i wyprawie pod Białą Cerkiew. Na sejmiku we Włodzimierzu 11 czerwca 1652 r. szlachta województwa wołyńskiego zaleciła go do nagrody za zasługi wojenne. Na sejmiku generalnym ziem ruskich 8 marca 1653 r. został obrany posłem z województwa bracławskiego. Zapewne w roku 1654 otrzymał urząd podczaszego podolskiego.
W czasie najazdu szwedzkiego, po klęsce pod Wojniczem, zgodnie z instrukcją dla wojsk koronnych z 22 października 1655 r. wszedł do delegacji udającej się do Karola X Gustawa w sprawie podporządkowania mu wojska kwarcianego. Jednak już 29 grudnia 1655 r. uczestniczył w zawiązaniu się konfederacji tyszowieckiej opowiadającej się za Janem Kazimierzem. Wziął udział w popisie grupy Stefana Czarnieckiego pod Lwowem przed Janem Kazimierzem. Uczestniczył również w roku 1656 w walkach nad Sanem, bitwie wareckiej, wyprawie wielkopolskiej, a także w bitwie warszawskiej. W 1657 r. wziął udział w kampanii przeciwko Jerzemu Rakoczemu, zakończonej walkami pod Czarnym Ostrowem i Międzybożem. 21 czerwca 1658 r. na sejmiku we Włodzimierzu został obrany posłem na sejm walny warszawski. 28 marca 1661 r. wybrany posłem na sejm, w następstwie powołany do komisji dla wojsk zaporoskich. Wziął udział w wyprawie zadnieprzańskiej Jana Kazimierza na przełomie 1663/64. Należał do grupy rotmistrzów, którzy cieszyli się poparciem dworu królewskiego. Potocki spełniał w tym okresie również pewne misje z polecenia Jana Kazimierza. W okresie wojny domowej z J. Lubomirskim, Potocki nie przyłączył się do chorągwi konfederackich. Jeszcze przed abdykacją Jana Kazimierza otrzymał urząd podkomorzego bracławskiego za zasługi wojenne. Na sejmie elekcyjnym 1669 r. reprezentował województwo bracławskie, był deputatem do ułożenia paktów konwentów, podpisał elekcję Michała Korybuta Wiśniowieckiego. Wybierany na posła na sejm w latach 1671 i 1672 na sejm warszawski.

</doc>
<doc id="733996" url="https://pl.wikipedia.org/wiki?curid=733996" title="V Wileńska Drużyna im. Józefa Sułkowskiego">
V Wileńska Drużyna im. Józefa Sułkowskiego

V Drużyna im. Józefa Sułkowskiego – wileńska żeńska drużyna harcerska Gimnazjum im. Elizy Orzeszkowej.
Drużyna powstała w maju 1919 roku przy Gimnazjum Zrzeszenia Nauczycielstwa Polskiego (później im. Elizy Orzeszkowej) i należały do niej dziewczęta z gimnazjum. Pierwotnie jej patronem był Józef Piłsudski. Zmieniono jednak nazwę, gdy zdano sobie sprawę, że patronem nie powinna być osoba żyjąca. Drużynową została Jadwiga Dabulewiczówna. Od 1922 do 1924 drużynę prowadziła Janina Jałowiecka, po niej Janina Hlebowiczówna, a następnie Hanna Zapaśnikówna.
W 1927 roku drużynę objęła i zreorganizowała doświadczona harcerka z Wołynia Wanda Wachnowska, wówczas studentka Uniwersytetu Stefana Batorego w Wilnie. Pod jej kierunkiem drużyna brała coroczny udział w konkursach chórów harcerskich. Za jej czasów obok kursów narciarskich w Wilnie zaczęły się także odbywać samodzielne obozy drużyny, początkowo w 1930 w Mickunach, a potem w 1931 nad Naroczą.
W 1931 roku drużynę objęła Wiera Towstolesówna, a po niej, w 1933 Katarzyna Piotrowiczówna. Od 1933 roku "Szafirowa Piątka" była reprezentacyjną drużyną Hufca Wileńskiego. Piastowała jego sztandar i brała czynny udział w uroczystościach narodowych.
Drużyna brała udział w licznych imprezach organizowanych przez szkołę i przez chorągiew, jak kiermasze i Święto Wiosny; prowadziła prace społeczne: dziewczęta pomagały w zakładzie dla niewidomych na Antokolu (czytały niewidomym dzieciom, organizowały dla nich gry i zabawy oraz uczyły piosenek); organizowała wieczornice przy Uniwersytecie Robotniczym dla młodzieży pracującej.
Na Zlocie Chorągwi Wileńskiej w Wołokumpii w 1932 roku "Szafirowa Piątka" nawiązała przyjazne stosunki z męską "Błękitną Jedynką Żeglarską", co umożliwiło dziewczętom z "Piątki" biwakowanie na wyspie Pustelnik jeziora trockiego a później, w 1934 udział w obozie żeglarskim nad jeziorem trockim zorganizowanym przez "Błękitną Jedynkę Żeglarską". Obóz ten stał się początkiem zastępu wodniackiego, który przyjął nazwę "Załoga", a wyłonił się z "Szafirowej Piątki". Składał się ze studentek, początkujących nauczycielek i uczennic wyższych klas. Po kursie w 1934 kilka druhen otrzymało stopień sternika jachtowego żeglugi śródlądowej. Wtedy też drużyna zorganizowała liczne spływy kajakowe i wędrówki, np. Wycieczkę Kajakową (Wilno - Ignalino - Wilno) w 1936; spływy kajakowe na Polesie (Wilno - Pińsk - Słonim - Mosty - Wilno) w lipcu 1937 oraz kurs żeglarski w Trokach-Żodziszkach w 1939. "Załogę" prowadziła najpierw Wiera Towstolesówna, a po niej, prawdopodobnie od 1936 Stanisława Załużna.
Szafirowa Piątka organizowała nadal obozy; w 1934 roku w Prużanie, w 1936 roku w Wirach. Uczestniczyła w zlotach Chorągwi Wileńskiej ZHP w 1932 i 1937 oraz w Zlocie Jubileuszowym w Spale, gdzie defilowała z pięćdziesięcioma barwnymi palmami wileńskimi wysokości półtora metra, wykonanymi przez jeden z zastępów.
W 1936 Koło Przyjaciół Harcerstwa ufundowało drużynie sztandar. Kiedy w 1937 było już około stu dziewcząt, dokonano podziału na dwie drużyny. "Szafirowa Piątka" prowadzona przez Katarzynę Piotrowicz, objęła starsze dziewczęta. Młodsze włączono do nowej drużyny, która otrzymała numer XXII i którą prowadziła Bronisława Tubielewiczówna. W 1938 dwa zastępy z "Szafirowej Piątki" wzięły udział w obozie starszych dziewcząt na Huculszczyźnie, zorganizowanym przez referat starszych dziewcząt Komendy Chorągwi.
Działalność drużyny została opisana w książce o gimnazjum im. Orzeszkowej "Była taka szkoła", bazującej na niewydanej pozycji "Historia Szafirowej Piątki", opracowanej przez dawne członkinie oraz w książce o harcerkach żeglarkach "Pod żaglami Grażyny".

</doc>
<doc id="734001" url="https://pl.wikipedia.org/wiki?curid=734001" title="Pantaleon Ignacy Potocki">
Pantaleon Ignacy Potocki



</doc>
<doc id="734006" url="https://pl.wikipedia.org/wiki?curid=734006" title="Symfonia wieków">
Symfonia wieków

Symfonia wieków (tytuł oryg. "Symphony of Ages") – amerykański cykl książek fantasy, napisanych przez Elizabeth Haydon. W Polsce ukazało się sześć tomów w tłumaczeniu Anny Reszki w latach 2000-2006 nakładem wydawnictwa Mag, w ramach serii wydawniczej "Andrzej Sapkowski przedstawia".
Odbiór.
Pierwszy tom był nominowany do Nagrody Locusa w kategorii najlepszy debiut oraz najlepsza powieść fantasy. W tym samym roku zdobył także nominacje do Nagrody Williama L. Crawforda, zajmując drugie miejsce. 
W 2001 drugi tom, "Proroctwo: Dziecko Ziemi", zdobyło nominację do Nagrody Locusa w kategorii powieść fantasy oraz do SF Site Readers Poll w kategorii powieść SF/fantasy, zdobywając szóste miejsce.
Cykl pojawił się w "Rękopisie znalezionym w Smoczej Jaskini" jako część kanonu literatury fantastycznej według Andrzeja Sapkowskiego.
Ekranizacja.
Pojawiły się doniesienia o wykupieniu prawa do ekranizacji Symfonii Wieków przez 20th Century Animation, jednak od 2018 nie pojawiły się nowe informacje na ten temat.
Inspiracje.
Wyspa pojawiająca się w cyklu The Lost Island of Serendair została zainspirowana Nową Zelandią. Inspiracją dla lasu Gwynwood były rejony Niemiec i Szwajcarii, a królestwo Ylorc powstało na bazie tuneli i jaskiń w Kapadocji. Hintervold bazuje na topografii Alaski oraz Norwegii.
Książki w cyklu.
W skład cyklu wchodzą:

</doc>
<doc id="734007" url="https://pl.wikipedia.org/wiki?curid=734007" title="Chevrolet SSR">
Chevrolet SSR

Chevrolet SSR – samochód osobowy typu pickup-cabrio klasy średniej produkowany pod amerykańską marką Chevrolet w latach 2003–2006.
Historia i opis modelu.
Pierwsze zarysy koncepcji Chevroleta SSR (skrót od "Super Sport Roadster") powstały w 1999 roku. Wzorem dla SSR stał się pick-up Advance Design produkowany w latach 1947-1952. Projektanci postanowili wyposażyć swoje auto w zdejmowany sztywny dach, tworząc w ten sposób pojazd będącym połączeniem półciężarówki i roadstera. Samochód zadebiutował w formie studyjnej na wystawie samochodowej w Detroit w 2000 roku pośród dziewięciu innych aut GM.
Konstrukcja.
Aby obniżyć koszty produkcji, konstruktorzy SSR-a zdecydowali się skorzystać z podzespołów produkowanego już modelu TrailBlazer. Od nowa skonstruowali natomiast aluminiowy silnik C8 o pojemności 6 l i mocy 401 KM, z którym współpracuje automatyczna skrzynia biegów o 4 przełożeniach GM 4L60-E Hydra-Matic. Napęd na tylne koła o średnicy 20 cali jest przenoszony za pomocą dyferencjału systemu Torsen o ograniczonym poślizgu, który w połączeniu z systemem kontroli trakcji zapewnia optymalne rozłożenie mocy na koła pojazdu.
Dla projektantów silnika istotnym czynnikiem był dźwięk SSR-a. Inżynierowie starali się uzyskać ton podobny do wydawanego przez tłumiki Chevroleta Camaro SS. Pick-up Chevroleta wyposażony był, wzorem pojazdu typu hod-rod, w koła różniące się od siebie szerokością i średnicą - z przodu zastosowano zaprojektowane specjalnie dla tego modelu niskoprofilowane ogumienie Goodyear o wymiarze 225/45 R19, natomiast z tyłu 295/40 R20. Zawieszenie przednie oparto na podwójnych wahaczach poprzecznych tylne to oś wielowahaczowa.
Wygląd.
Samochód zarysowano w formie retro. Odstające od nadwozia przednie błotniki, charakterystyczna atrapa chłodnicy, okrągłe reflektory, kształt kabiny - wszystko to przypomina starą amerykańską półciężarówkę. Osłona tylnej przestrzeni ładunkowej przykryta jest podnoszoną automatycznie pokrywą opracowaną we współpracy z firmami ASC i Karmann.
Stylistyka wnętrza Chevroleta SSR nawiązuje do konstrukcji z lat 50. Deska rozdzielcza jest podzielona na dwie połowy, klamki i przełączniki są stylizowane na te spotykane starych autach marki. Wiele elementów wykonano z metalu o satynowej powierzchni. Zadbano też o takie detale jak schowek na rękawiczki, popielniczka i radio - wszystkie te elementy są utrzymane w stylistyce lat 50. Niektóre części wnętrza pokryto lakierem w kolorze nadwozia, co również było typowe dla starych półciężarówek Chevroleta.
Mimo odważnej stylistyki i niezbyt praktycznej karoserii, projekt SSR-a zdecydowano się wprowadzić do seryjnej produkcji. Początkowo planowano wytwarzać kilkanaście tysięcy sztuk SSR-a rocznie. Popyt na auto okazał się niższy w porównaniu z tym, którego oczekiwano. Produkcję zakończono ostatecznie w 2006 roku.

</doc>
<doc id="734010" url="https://pl.wikipedia.org/wiki?curid=734010" title="Julia Pole">
Julia Pole



</doc>
<doc id="734014" url="https://pl.wikipedia.org/wiki?curid=734014" title="Andrzej Lubomirski">
Andrzej Lubomirski

Andrzej Lubomirski książę h. Szreniawa bez Krzyża (ur. 22 lipca 1862 w Przeworsku, zm. 29 listopada 1953 w Jacarezinho) – polski poseł, kurator literacki, działacz gospodarczy i społeczny, trzeci i ostatni ordynat przeworski.
Życiorys.
Urodził się w rodzinie Jerzego Henryka i Cecylii hr. Zamoyskiej h. Jelita (1831–1904). Brat Teresy (1856–1883), Elżbiety (1858–1859), Marii (1860–1942) oraz Kazimierza, polityka galicyjskiego. Był trzecim, po swym ojcu, ordynatem przeworskim.
Uzyskał doktorat z prawa. Był jednym z przywódców konserwatystów galicyjskich, kuratorem Ossolineum we Lwowie, członkiem austriackiej Izby Panów od 1887 roku i prezesem Galicyjskiego Towarzystwa Muzycznego we Lwowie od 1897 roku. W połowie roku 1895 został mianowany konserwatorem na obwód sanocki w sekcji I dla przedmiotów z czasów przedhistorycznych i starożytnej sztuki klasycznej.
Posłował na Sejm Galicyjski od 1898 roku, później do Rady Państwa w Wiedniu w Wiedniu XI kadencji (1907–1911). W latach 1889–1901 był konserwatorem zabytków historycznych i sztuki w Galicji Zachodniej. Zasłynął jako krzewiciel przemysłu krajowego. Od 1904 roku był prezesem Ligi pomocy przemysłowej dla Galicji. W 1908 roku został mianowany tajnym radcą. Został jednym ze wspólników fabryki cukierniczej „Dr. Jan Rucker i Sp.” we Lwowie. Członek i działacz Galicyjskiego Towarzystwa Gospodarskiego, członek jego Komitetu (23 czerwca 1889 – 20 czerwca 1914). Członek Towarzystwa Kółek Rolniczych we Lwowie, prezes jego Zarządu Powiatowego w Przeworsku (1914).
Według stanu z 1914 roku był prezesem Własnego Galicyjskiego Zakładu Kredytowego Krajowego Związku Zdrojowisk i Uzdrowisk we Lwowie. Po wybuchu I wojny światowej w 1914 roku jako przedstawiciel Podolaków był członkiem sekcji wschodniej Naczelnego Komitetu Narodowego. Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami gospodarczymi. Wiceprezes Rady Centralnego Związku Polskiego Przemysłu, Górnictwa, Handlu i Finansów w 1920 roku.
3 maja 1928 roku został odznaczony Krzyżem Komandorskim Orderu Odrodzenia Polski.
Od 5 maja 1885 roku był mężem Eleonory Teresy Jadwigi hr. Husarzewskiej h. wł. (1866–1940), z którą miał 3 córki: Helenę Marię po mężu Sierakowską, Teresę Izabelę Karolinę (1888–1964) i Marię Innocentę Ewę (1894–1979) oraz syna Jerzego Rafała.
Po zakończeniu II wojny światowej wyemigrował do Brazylii.

</doc>
<doc id="734015" url="https://pl.wikipedia.org/wiki?curid=734015" title="Kirin">
Kirin



</doc>
<doc id="734020" url="https://pl.wikipedia.org/wiki?curid=734020" title="Chevrolet HHR">
Chevrolet HHR

Chevrolet HHR – samochód osobowy typu minivan klasy kompaktowej produkowany pod amerykańską marką Chevrolet w latach 2005 – 2011.
Historia i opis modelu.
W sierpniu 2005 roku Chevrolet przedstawił kompaktowego minivana HHR jako kolejny, po pickupie SSR, model wykonany w estetyce retro. Samochód utrzymano w awangardowej formule nawiązującej do stylistyki klasycznego Chevroleta Suburbana z 1949 roku, akcentując to wyraźnie zarysowanymi nadkolami, wypukle zaznaczoną maską, a także podwójnymi tylnymi lampami w małych, okrągłych kloszach i niewielkiej, wysoko poprowadzonej linii okien. HHR to odpowiedź Chevroleta na konkurencyjnego Chryslera PT Cruiser.
Samochód opracowano na globalnej platformie "Delta" koncernu General Motors, na której oparto także pokrewne kompaktowe modele Chevrolet Cobalt, Saturn Ion oraz Saturn Astra oferowane równolegle w Ameryce Północnej.
Panel Van.
W październiku 2006 roku oferta Chevroleta HHR została poszerzona o odmianę dostawczą o nazwie "HHR Panel Van". Od osobowej odmiany odróżniała się ona wygospodarowaniem przedziału transportowego zarówno w bagażniku, jak i pierwotnie drugim rzędzie siedzeń, a także usunięciem tylnych bocznych okien i drzwi. W ten sposób, HHR Panel Van był pojazdem 3-drzwiowym.
HHR SS.
W sierpniu 2007 roku Chevrolet przedstawił topową, sportową odmianę HHR-a sygnowaną linią SS. Pod kątem wizualnym samochód zyskał dodatkowe nakładki na progi, a także większe alufelgi ze sportowym ogumieniem i inne wypełnienie atrapy chłodnicy. Technicznie z kolei HHR SS napędzany był turbodoładowanym, 4-cylindrowym silnikiem benzynowym o pojemności 2 litrów i mocy 260 KM.
Sprzedaż.
W początkowych latach produkcji, Chevrolet HHR był sprzedawany wyłącznie na wewnętrznym na rynku Ameryki Północnej, jednak na początku 2007 roku europejski oddział General Motors poinformował, że model będzie oferowany także na rynku europejskim. Sprzedaż Chevroleta HHR rozpoczęła się we wrześniu tego samego roku, obejmując rynki Europy Zachodniej, a także Środkowej, zastępując na polu kompaktowego minivana dotychczasowy model Rezzo. Na polskim rynku pojazd oferowany był z jednym silnikiem, 170-konnym silnikiem benzynowym.
Z powodu wysokich kosztów eksportu, sprzedaż HHR w Europie zakończyła się po 2 latach w 2009 roku, z bilansem 2560 sprzedanych sztuk na całym kontynencie.

</doc>
<doc id="734023" url="https://pl.wikipedia.org/wiki?curid=734023" title="Şebnem Ferah">
Şebnem Ferah

Şebnem Ferah (ur. 12 kwietnia 1972 w Yalova) – turecka piosenkarka rockowa i autorka tekstów. W swoim dorobku ma utwory zarówno akustycznorockowe jak i hardrockowe.
Do 1997 działała w rockowym zespole Volvox, z którego odeszła poświęcając się karierze solowej. Od tego czasu zdobywa coraz większą popularność, a jej piosenki uczestniczą często w konkursach różnych telewizyjnych i radiowych stacji muzycznych ("Can Kırıkları" 2005 KRAL).
Życiorys i twórczość.
Şebnem Ferah urodziła się w Yalova, w prowincji Yalova w północno-zachodniej Turcji niedaleko Stambułu. Od dziecka pobierała lekcje śpiewu od swojego ojca - nauczyciela muzyki który grał głównie folk pochodzący od ludów Tracji i Bałkanów południowych, które długo pozostawały Rzymską prowincją noszącą nazwę Rumelii. Ojciec Şebnem grał na tureckich instrumentach ludowych i na pianinie.
Swoją pierwszą gitarę otrzymała będąc w pierwszej klasie szkoły w Bursie, w drugiej klasie wynajęła studio i powołała do życia swoją pierwszą grupę "Pegasus", która zagrała na festiwalu rockowym w Bursie w 1987 roku, niedługo po tym festiwalu grupa została rozwiązana. W 1988 wraz z czterema koleżankami założyła "Volvox". Nazwa zespołu wywodziła się od toczka (łac. Volvox), będącego odmianą glona jednokomórkowego, zielenicy.
Po skończeniu szkoły średniej kontynuowała naukę na fakultecie z ekonomii na Politechnice Bliskiego Wschodu i przeniosła się z siostrą do Ankary. Na studiach poznała Özlem Tekin, która współtworzyła zespół muzyczny "The Bad". Choć klimaty Özlem Tekin (house punk) były nieco inne niż Şebnem (rock), Özlem weszła w skład "Volvoxu".
"Volvox" w pierwszych miesiącach ogłoszenia swego istnienia, od ponad półtora roku nie przedsięwziął żadnej praktyki gdyż poza Şebnem i Özlem reszta zespołu pozostali w Stambule. Na drugim roku ekonomii Şebnem rozmyśliła się i porzuciła fakultet, powróciła do Stambułu.
Przez dwa lata kontynuowała naukę na Uniwersytecie Stanbulskim w klasie anglojęzycznej o kierunku literatura angielska aż do 1994.
Zmiana w charakterze muzycznym "Volvoxu" nastąpiła gdy jedno z nagrań ukazało się w Tureckiej telewizji i radiu. Została dostrzeżona przez Sezen Aksu i Onno Tunç. Wkrótce stała się jedną z najbardziej cenionych wokalistek Sezen Aksu - królowej tureckiego popu. 
Swój pierwszy album solowy "Kadιn" (kobieta), Şebnem wydała w 1996 roku. Ostatnim oficjalnym albumem jest "Parmak İzi" (odcisk palca) wydany 12 kwietnia 2018.
Okazjonalnie Şebnem śpiewa z innymi wokalistami tworzącymi rock lub muzykę z pogranicza rocku i rodzimego folku. Jeden ze swoich singli – "Perdeler" nagrała wraz z fińską grupą Apocalyptica.

</doc>
<doc id="734027" url="https://pl.wikipedia.org/wiki?curid=734027" title="Władysław Emanuel Lubomirski">
Władysław Emanuel Lubomirski

Książę Władysław Jan Emanuel Lubomirski herbu Szreniawa bez Krzyża (ur. 19 czerwca 1824 we Stanisławowie; zm. 24 lutego 1882 w Warszawie) – przyrodnik, działacz filantropijny, konchiolog, ogłosił szereg prac naukowych z tego zakresu, naczelnik cywilny województwa mohylewskiego w czasie powstania styczniowego.
Życiorys.
Władysław Emanuel był synem księcia Eugeniusza Lubomirskiego (1789–1834) i Marii Czackiej. Miał trzech braci Eugeniusza Adolfa (* 1825) i Jana Tadeusza (* 1826) oraz Stefan Lubomirski. Pierwsze nauki pobierał w szkole Wawrzyńca Czekanowskiego w Krzemieńcu. Potem uczył się w liceach w Kijowie i w Carskim Siole koło Petersburga. Po zakończeniu nauki pracował jako urzędnik państwowy i zajmował się zarządzaniem swego majątku.
W latach 1858–1863 pełnił godność marszałka szlachty powiatu orszańskiego. Podczas powstania styczniowego był komisarzem wojewódzkim, za co został zesłany w głąb Rosji. Po powrocie z zesłania zamieszkał w Warszawie. Był człowiekiem nauki. Już w Stanisławowie założył ogród botaniczny i zgromadził cenną bibliotekę botaniczną. Mieszkając w Warszawie skatalogował i oznaczył zbiór mięczaków znajdujący się w Gabinecie Zoologicznym Uniwersytetu Warszawskiego. Opublikował dwie prace poświęcone lądowym ślimakom Ameryki Południowej.
W ciągu 15 lat pobytu w Warszawie zgromadził bogatą kolekcję konchiologiczną. Zbiór ten ofiarował Państwowemu Muzeum Przyrodniczemu. Książę Władysław Emanuel Lubomirski zmarł 24 lutego 1882 roku. Jego grób znajduje się na Cmentarzu Powązkowskim w Warszawie.

</doc>
<doc id="734030" url="https://pl.wikipedia.org/wiki?curid=734030" title="Sebnem Ferah">
Sebnem Ferah



</doc>
<doc id="734031" url="https://pl.wikipedia.org/wiki?curid=734031" title="Rilian">
Rilian



</doc>
<doc id="734032" url="https://pl.wikipedia.org/wiki?curid=734032" title="Kazimierz Lubomirski (kompozytor)">
Kazimierz Lubomirski (kompozytor)

Kazimierz Anastazy Karol Lubomirski herbu Szreniawa bez Krzyża (ur. 17 lutego 1813 w Czerniejowcach na Pobereżu, zm. 29 czerwca 1871 we Lwowie) – kompozytor, autor wielu popularnych pieśni.
Życiorys.
Dzieciństwo naznaczone miał separacją rodziców. Od dziecka wykazywał talent muzyczny, najpierw uczył się u J. Schmidberga, kapelmistrza pałacowej orkiestry Lubomirskich w Równem, później studiował muzykę w Dreźnie u Dotzauera. Podróżując po Europie, nawiązał liczne kontakty z wybitnymi artystami. W Warszawie przyjaźnił się z młodszym bratem J.I. Kraszewskiego, Kajetanem. Od 1852 do 1858 był wiceprezesem Tow. Wsparcia Podupadłych Artystów Muzyki oraz organizował cotygodniowe koncerty w swoim salonie muzycznym. Po śmierci Józefa Elsnera (1854) przetłumaczył z niemieckiego i przygotował w 1855 r. do druku diariusz Józefa Elsnera z 1. 1839-48, zatytułowany „Sumariusz moich utworów muzycznych”, który fragmentarycznie został wydany w „Ruchu Muzycznym” w 1857 r. (całość dopiero w 1957 r.).
Po 1860 r. osiadł na stałe w swoim majątku w Równem (odziedziczywszy po swym ojcu klucze rówieński i aleksandryjski na Wołyniu). Był m.in. kuratorem miejscowego gimnazjum. Na kilka lat przed śmiercią częściowo sparaliżowany, nie mogąc zajmować się muzyką, tłumaczył literaturę obcą na język ojczysty.
Twórczość.
Skomponował 60 utworów, w tym:
Rodzina.
Syn Fryderyka Lubomirskiego i Franciszki z Załuskich, wnuk Józefa Lubomirskiego (kasztelana kijowskiego). Od 1837 mąż Zeneidy z Hołyńskich (1820-1893) Mieli dzieci: Stanisława Michała (1838-1918) i Marię (1842-1930).

</doc>
<doc id="734037" url="https://pl.wikipedia.org/wiki?curid=734037" title="Chevrolet Equinox">
Chevrolet Equinox

Chevrolet Equinox – samochód osobowy typu SUV klasy średniej produkowany pod amerykańską marką Chevrolet od 2004 roku. Od 2017 roku produkowana jest trzecia generacja modelu.
Pierwsza generacja.
Chevrolet Equinox I został zaprezentowany po raz pierwszy w 2003 roku.
Equinox pojawił się w północnoamerykańskiej ofercie Chevroleta jako model średniej wielkości SUV-a plasujący się w ofercie poniżej topowego TrailBlazera i zarazem zastępujący oferowane dotychczas, przestarzałe modele Tracker i S-10 Blazer.
Pierwsza generacja modelu powstała w oparciu o platformę "GM Theta", na której koncern General Motors oparł także bliźniacze konstrukcje Pontiaka i Suzuki. Chevrolet Equinox wyróżniał się dużymi reflektorami z osadzoną na nich szeroką, chromowaną listwą, a także zaokrągloną bryłą nadwozia i tylnymi lampami z chromowanymi wkładami.
W 2008 roku oferta Equinoxa pierwszej generacji została poszerzona przez topowy, luksusowy wariant LTZ. Wyróżniała się ona ciemnymi wkładami reflektorów, chromowanymi, połyskowymi alufelgami, a także licznymi chromowanymi akcentami w karoserii.
Druga generacja.
Chevrolet Equinox II został zaprezentowany po raz pierwszy w 2008 roku.
Druga generacja Equinoxa, podobnie jak poprzednik, powstała w oparciu o platformę "GM Theta", którą General Motors wykorzystał do opracowania także bliźniaczego GMC Terrain, a także większych SUV-ów Cadillaka i Saaba.
Pod kątem wizualnym Chevrolet Equinox powstał według zupełnie nowego, bardziej nowoczesnego projektu upodabniając się do modeli Malibu i Traverse.
Nadwozie stało się masywniejsze, bardziej obłe i agresywniej zarysowane, wyróżniając się dużymi zaokrąglonymi reflektorami, łukowatymi przetłoczeniami, a także dużym wlotem powietrza przedzielonym poprzeczką z logo producenta tym razem w kolorze nadwozia.
Lifting.
W lutym 2015 roku Chevrolet Equinox drugiej generacji przeszedł obszerną restylizację nadwozia, aby upodobnić go do najnowszych konstrukcji producenta. Z przodu pojawił się większy wlot powietrza o wielokątnej strukturze i wyżej umieszczonej poprzeczce, a także zmodyfikowany kształt reflektorów, który zyskał bardziej agresywny kształt. Zmieniły się także wkłady tylnych lamp.
Trzecia generacja.
Chevrolet Equinox III został zaprezentowany po raz pierwszy w 2016 roku.
Trzecia generacja Equinoxa przeszła obszerną zmianę koncepcji w stosunku do poprzednika. Samochód zyskał mniej masywną, smuklejszą sylwetkę, a także mniej obłe detale na rzecz ostro zarysowanych reflektorów i tylnych, dwuczęściowych lamp, a także mniejszej atrapy chłodnicy w zintegrowanej formie. Kabina pasażerska została projektem upodobniona do modeli Cruze i Volt, zyskując charakterystyczny wygląd kierownicy, ekran dotykowy w konsoli centralnej i dwukolorowe materiały w środku.
Chevrolet Equinox stał się też znacznie krótszy w ramach zmian w gamie crossoverów i SUV-ów, aby nie tworzył on wewnętrznej konkurencji dla nowego, plasującego się powyżej modelu Blazer.
Lifting.
W lutym 2020 roku Chevrolet przedstawił Equinoxa po obszernej restylizacji nadwozia. Pas przedni zyskał dwuczęściowe klosze reflektorów wykonane w technologii LED, a także większe, chromowane poprzeczki atrapy chłodnicy obejmujące także oświetlenie. Ponadto zmienił się wygląd zderzaków i wypełnienie tylnych lamp oraz większy ekran systemu inforozrywki w kabinie pasażerskiej.
Sprzedaż.
Po raz pierwszy w historii tej linii modelowej, Equinox stał się globalnym modelem Chevroleta. Poza rynkiem Stanów Zjednoczonych i Kanady, samochód trafił ponownie do sprzedaży w Meksyku, gdzie zastąpił model Captiva Sport, a także Ameryki Południowej i Azji z Koreą Południową włącznie, zastępując tam Captivę.
W 2017 roku Equinox trzeciej generacji trafił do sprzedaży także po raz pierwszy na lewostronnych rynkach Australii i Nowej Zelandii pod lokalną marką Holden jako Holden Equinox. Sprzedaż zakończyła się w 2020 roku z powodu likwidacji marki Holden.

</doc>
<doc id="734041" url="https://pl.wikipedia.org/wiki?curid=734041" title="Henryk Lubomirski">
Henryk Lubomirski

Henryk Ludwik Lubomirski herbu Szreniawa bez Krzyża (ur. 15 września 1777 w Równem, zm. 20 października 1850 w Dreźnie) – działacz polityczny, kurator literacki, mecenas sztuki, założyciel Muzeum Książąt Lubomirskich we Lwowie i ordynacji przeworskiej, komandor maltański od 1800 roku.
Życiorys.
Decydujący wpływ na jego wychowanie miała daleka ciotka Izabela z Czartoryskich Lubomirska (1736-1816), która mając tylko córki otoczyła przybranego syna przesadną opieką. Od 1783 towarzyszył jej w podróżach po Europie, gdzie zasłynął z wyjątkowej urody. Jego portrety stworzyli wybitni artyści epoki (Antonio Canova, Élisabeth Vigée-Lebrun, Maria Cosway). Podczas pobytu w Paryżu w latach 1785–1789 jego nauczycielem był Scipione Piattoli. Następnie w Łańcucie i Wiedniu jego opiekunami byli w latach 1791–1796 Simon Antoine Jean L’Huillier i Gotfryd Ernest Groddeck.
W 1802 Izabela Lubomirska obdarowała go świeżo zakupionymi dobrami przeworskimi. Dzięki jej wpływom zdobył silną pozycję na dworze Habsburgów w Wiedniu. Od 1796 był kawalerem maltańskim, a od 1795 szambelanem. W 1809 po wkroczeniu na teren Galicji wojsk Księstwa Warszawskiego został powołany przez ks. Józefa Poniatowskiego na prezesa Urzędu Administracyjnego obwodu krakowskiego. W latach 1810–1813 prefekt departamentu krakowskiego. W tym czasie ufundował jedną kompanię piechoty dla armii Księstwa. Został członkiem loży wolnomularskiej Przesąd Zwyciężony w 1813 roku.
Po 1815 powrócił na stałe do Galicji, gdzie w 1817 r. wszedł do Stanów Galicyjskich z grona magnatów. Za jego życia pałac przeworski stał się jednym z centrów życia towarzyskiego i kulturalnego ówczesnej Galicji.
Odziedziczywszy w 1818 po śmierci Izabeli Lubomirskiej jej pałac w Wiedniu z cenną biblioteką i kolekcją dzieł sztuki, a także część zbiorów artystycznych z Łańcuta, przeniósł te zbiory do Przeworska. Zbiory te dzięki zakupom znacznie poszerzył tworząc tu ważny ośrodek muzealny. M.in. gromadził broń, medale, numizmaty i pamiątki historyczne oraz cenne druki i rękopisy. Wraz z Józefem Maksymilianem Ossolińskim został współtwórca Zakładu Narodowego im. Ossolińskich. W 1823 zawarli umowę w której zgodził się na włączenie swoich zbiorów do fundacji Ossolińskich pod warunkiem przyznania jego rodzinie dziedzicznej kuratorii literackiej nad Zakładem i wyodrębnienia zbiorów w postaci Muzeum książąt Lubomirskich. W 1826 umowa została zatwierdzona przez Stany Galicyjskie. W 1829 w związku z tym rozpoczął przebudowę gmachu bibliotecznego we Lwowie. Autor kilku prac, m.in. "Zbioru widoków celniejszych ogrodów polskich," Lwów 1827.
Po wybuchu powstania listopadowego wszedł do tzw. Komitetu Krasickiego mającego finansowo i dyplomatycznie wesprzeć Rząd Narodowy ze strony Galicji. Pozostając w kontakcie z ks. Adamem Czartoryskim I wykorzystując swoje rozległe stosunki starał się o poparcie dla powstania ze strony Austrii, W tym czasie sfinansował także Legię Nadwiślańską. Po upadku powstania znalazł się na pod nadzorem policji, jednak udało mu się zapobiec grożącej rekwizycji zbiorów muzealnych. Po długotrwałym śledztwie w 1837 cesarz Ferdynand zwolnił go od odpowiedzialności za kolportowanie tajnych druków. Od lat 40. dotknięty chorobą, w 1847 przekazał nadzór nad Zakładem Ossolińskim swemu synowie Jerzemu Henrykowi.
Od 1834 podjął starania o utworzenie z dóbr przeworskich najpierw majoratu, a następnie ordynacji, co ostatecznie sfinalizował już po jego śmierci syn Jerzy Henryk w 1869 r.
Rodzina.
Urodził się w polskiej ziemiańskiej rodzinie, był synem Józefa Aleksandra (1749-1817) i Ludwiki z Sosnowskich (1751-1836). Jego bratem był Fryderyk Wilhelm Lubomirski (1779-1848). Od 1807 mąż Teresy z Czartoryskich (1785-1868). Mieli dzieci: Dorotę (1807-1832), Izabelę Marię (1808-1890) żonę Władysława Hieronima Sanguszki (1803-1870), Jadwigę Julię (1815-1895) żonę księcia Eugène'a de Ligne (1802-1880) i I ordynata przeworskiego księcia Jerzego Henryka Lubomirskiego (1817-1872).

</doc>
<doc id="734044" url="https://pl.wikipedia.org/wiki?curid=734044" title="Epikeratofakia">
Epikeratofakia

Epikeratofakia – procedura chirurgii refrakcyjnej, w której rogówka dawcy jest przeszczepiana na przednią powierzchnię rogówki pacjenta. Blaszkowaty dysk jest umieszczany na pozbawionej nabłonka rogówce biorcy, a następnie przyszywany do przygotowanego na niej rowka. Wskazaniami do wykonania zabiegu są afakia oraz zaburzenia refrakcji, z którymi nie udaje się poradzić zwykłymi metodami. 

</doc>
<doc id="734049" url="https://pl.wikipedia.org/wiki?curid=734049" title="Siakanie">
Siakanie



</doc>
<doc id="734050" url="https://pl.wikipedia.org/wiki?curid=734050" title="Henryk Jankowski (generał)">
Henryk Jankowski (generał)

Henryk Jankowski, pseud. Kuba (ur. 11 czerwca 1922 w Warszawie, zm. 10 sierpnia 1959 w Warszawie) – generał brygady Ludowego Wojska Polskiego.
Życiorys.
Syn stolarza Bolesława i Stanisławy z Sykulskich (zmarła w 1923). W 1939 ukończył 3-letnią Techniczną Szkołę Rysunków w Warszawie. W czasie okupacji pracował jako stolarz w Warszawie i działał w lewicowym ruchu oporu. Był uczestnikiem wielu akcji politycznych, propagandowych i bojowych przeprowadzanych przez lewicowe młodzieżowe grupy bojowe na terenie Warszawy. Od czerwca 1943 walczył w szeregach Gwardii Ludowej. W sierpniu 1943 wstąpił do oddziału partyzanckiego GL Stanisława Gacia „Kuby” działającego w rejonie Sochaczewa i Łowicza, a od stycznia 1944 dowodził specjalną grupą bojową Dowództwa Głównego Armii Ludowej w oddziale "Korala" w Warszawie. Przyjął wówczas pseudonim "Kuba". W czerwcu 1944 wstąpił do PPR oraz ukończył Szkołę Podoficerską AL w Warszawie. W powstaniu warszawskim dowodził plutonem, a następnie kompanią ochrony sztabu warszawskiego Okręgu Armii Ludowej na Woli i Starówce, później na Żoliborzu. Był lekko ranny w prawą nogę. Po upadku powstania przedostał się wraz z grupą żołnierzy AL i członkiem kierownictwa PPR Zenonem Kliszko na Pragę, gdzie wstąpił w szeregi 1 Armii Wojska Polskiegow stopniu sierżanta. Rokzazem Naczelnego Dowódcy WP z 24 grudnia 1944 mianowany podporucznkiem w korpusie oficerów polityczno-wychowawczych. Był zastępcą dowódcy kompanii do spraw polityczno-wychowawczych i oficerem sekcji polityczno-wychowawczej - instruktorem propagandy 6 Pułku Piechoty, potem oficerem w wydziale polityczno-wychowawczym 2 Dywizji Piechoty im. J.H. Dąbrowskiego. Uczestniczył w walkach o Warszawę w styczniu 1945 i dalszych działaniach wojennych na Wale Pomorskim i Wybrzeżu. W kwietniu 1945 został szefem oddziału personalnego Wydziału Polityczno-Wychowawczego 2 Dywizji Piechoty im. J.H. Dąbrowskiego. Brał udział w forsowaniu Odry oraz w walkach w rejonie Oranienburga i nad Łabą. 
Po wojnie w stopniu kapitana WP został szefem wydziału personalnego w Zarządzie Polityczno-Wychowawczym Warszawskiego Okręgu Wojskowego. 14 grudnia 1947 ukończył z oceną bardzo dobrą Wyższą Szkołę Polityczno-Wychowawczą WP w Rembertowie. W grudniu 1947 został inspektorem Oddziału III Głównego Zarządu Polityczno-Wychowawczego WP, a we wrześniu 1948 został przeniesiony do Dowództwa Marynarki Wojennej w Gdyni na stanowisko szefa wydziału pracy z oficerami Zarządu Polityczno-Wychowawczego Marynarki Wojennej. Od 1 stycznia 1949 do 1 lipca 1950 był zastępcą dowódcy Pomorskiego Okręgu Wojskowego w Bydgoszczy. Z tego stanowiska został zdjęty w związku z usunięciem z wojska gen. Mariana Spychalskiego, z którym Jankowski był powiazany jeszcze z czasów okupacji. Od 3 grudnia 1951 szef Oddziału V Głównego Zarządu Politycznego WP, następnie od 7 listopada 1952 szef Zarządu I Organizacyjnego w tym Zarządzie. Od listopada 1956 był zastępcą dowódcy Warszawskiego Okręgu Wojskowego do spraw politycznych. 3 lipca 1958 uchwałą Rady Państwa PRL mianowany do stopnia generała brygady. Nominację wręczył mu 22 lipca 1958 w Belwederze przewodniczący Rady Państwa Aleksander Zawadzki. W lipcu 1958 ukończył eksternistycznie studia w Wojskowej Akademii Politycznej w Warszawie.
Należał kolejno do PPR i PZPR. Był odznaczony m.in. Krzyżem Oficerskim Orderu Odrodzenia Polski (1954), Krzyżem Grunwaldu III klasy (15 lipca 1945), Orderem Virtuti Militari V klasy (1945), Krzyżem Walecznych (1945), Krzyżem Partyzanckim (1946), Brązowym i Srebrnym (1953) Medalem Siły Zbrojne w Służbie Ojczyzny.
Zmarł w 2. Centralnym Szpitalu Klinicznym WAM na ostrą białaczkę szpikową. Został pochowany na w Alei Zasłużonych na Wojskowych Powązkach (kwatera A26-tuje-17). Jego imię do 2020 roku nosiło XXVI Liceum Ogólnokształcące w Warszawie.
Awanse.
Podczas służby wojskowej otrzymał następujące awanse na wyższe stopnie:.
Życie prywatne.
Mieszkał w Rembertowie. Był żonaty z Marią Jankowską z domu Mordaka (1924-2017). Małżeństwo miało córkę.

</doc>
<doc id="734054" url="https://pl.wikipedia.org/wiki?curid=734054" title="Kazimierz Iwanicki (lekarz)">
Kazimierz Iwanicki (lekarz)

Kazimierz Iwanicki (ur. 20 marca 1865 w Pawłosiowie, zm. 13 kwietnia 1952 w Krakowie) – pułkownik lekarz Wojska Polskiego, kolekcjoner dzieł sztuki.
Życiorys.
Urodził się 20 marca 1865 w Pawłosiowie, w ówczesnym powiecie jarosławskim Królestwa Galicji i Lodomerii, w rodzinie administratora majątku ziemskiego. W latach 1910-1912 służył wojskowo w Wiedniu, gdzie miał okazję zapoznać się ze zbiorami muzealnymi. Poznał też osobiście Leona Szidlofa, cieszącego się sławą wybitnego znawcy miniatur. Pod jego wpływem Iwanicki zainteresował się tym zagadnieniem. Poza miniaturami zbierał meble z XVIII i początku XIX wieku, zabytkową porcelanę polską i obcą, hiality. 
W 1893 rozpoczął zawodową służbę w cesarskiej i królewskiej Armii, w charakterze lekarza Szpitala Garnizonowego Nr 3 w Przemyślu. Po zakończeniu praktyki szpitalnej został przeniesiony do 56 Galicyjskiego Pułku Piechoty w Krakowie na stanowisko lekarza wojskowego. W czasie I wojny światowej był komendantem c. i k. Szpitala Rezerwowego w Lipníku nad Bečvou (niem. k. u. k. Reservespital in Leipnik), który był szpitalem dla chorych wenerycznie żołnierzy z Okręgu 1 Korpusu. Jednym z jego podwładnych był dr Stanisław Przychocki. W czasie służby w c. i k. Armii awansował na kolejne stopnie w korpusie oficerskim lekarzy wojskowych ():
W styczniu 1919 pełnił służbę na stanowisku lekarza garnizonu Kraków. 21 czerwca 1919 został formalnie przyjęty do Wojska Polskiego z byłej armii austro-węgierskiej, z zatwierdzeniem posiadanej rangi podpułkownika lekarza i zatwierdzony na stanowisku referenta sanitarnego Dowództwa Okręgu Wojskowego w Krakowie. Na stanowisku lekarza ganizonu Kraków 24 czerwca 1920 został zatwierdzony z dniem 1 kwietnia 1920 w stopniu podpułkownika, w Korpusie Lekarskim, w grupie oficerów byłej armii austro-węgierskiej. Z dniem 1 maja 1921 został przeniesiony w stały stan spoczynku z prawem noszenia munduru. 26 października 1923 prezydent RP Stanisław Wojciechowski zatwierdził go w stopniu pułkownika lekarza. W 1934, jako oficer stanu spoczynku pozostawał w ewidencji Powiatowej Komendy Uzupełnień Kraków Miasto. Posiadał przydział do Kadry Zapasowej 5 Szpitala Okręgowego.
W 1945 swoje zbiory przekazał Muzeum Narodowemu w Krakowie. W rękopisie pozostawił krótki zarys polskiego ruchu kolekcjonerskiego na początku XX wieku. Zmarł 13 kwietnia 1952 w Krakowie. Pięć dni później został pochowany na Cmentarzu Rakowickim (kwatera AA, rząd 5, miejsce 5).

</doc>
<doc id="734062" url="https://pl.wikipedia.org/wiki?curid=734062" title="Dehydrogenaza aldehydowa">
Dehydrogenaza aldehydowa

Dehydrogenaza aldehydowa (E.C. 1.2.1.3) – grupa enzymów z klasy dehydrogenaz, które katalizują utlenianie (dehydrogenację) aldehydów. Liczne formy występują u ssaków w cytozolu, mitochondriach i siateczce endoplazmatycznej.
Ogólna reakcja katalizowana przez dehydrogenazę aldehydową:
Dehydrogenaza aldehydowa ma szeroką specyficzność substratów. Utlenianie aldehydów jest ogólnie uważane za reakcję detoksykacyjną, która usuwa elektrofilowe produkty utleniania alkoholi.
Przykładowo, dehydrogenaza alkoholowa utlenia etanol do aldehydu octowego, który jest odpowiedzialny za pewne objawy „kaca”, a następnie dehydrogenaza aldehydu octowego utlenia go do kwasu octowego. Podobnie dehydrogenaza aldehydowa detoksyfikuje akroleinę, hepatotoksyczny metabolit.

</doc>
<doc id="734065" url="https://pl.wikipedia.org/wiki?curid=734065" title="Qatar Ladies Open">
Qatar Ladies Open

Qatar Ladies Open – kobiecy turniej tenisowy rangi WTA 500 zaliczany do cyklu WTA Tour. Rozgrywany na kortach twardych w Dosze od 2001 roku.

</doc>
<doc id="734066" url="https://pl.wikipedia.org/wiki?curid=734066" title="Oban Star Racers">
Oban Star Racers



</doc>
<doc id="734069" url="https://pl.wikipedia.org/wiki?curid=734069" title="OBAN Star Racers">
OBAN Star Racers



</doc>
<doc id="734074" url="https://pl.wikipedia.org/wiki?curid=734074" title="Odrzucenie przeszczepu">
Odrzucenie przeszczepu



</doc>
<doc id="734078" url="https://pl.wikipedia.org/wiki?curid=734078" title="Cyrille Makanaky">
Cyrille Makanaky

Alphonse Cyrille Ayakan Makanaky Yombre (ur. 28 czerwca 1965 w Duali) – kameruński piłkarz, grał na pozycji ofensywnego pomocnika.
Życiorys.
Makanaky zaczynał swoją karierę w czwartoligowym FC Saint-Leu. Strzelił tam aż 26 bramek, w 30 występach. Kolejnymi jego klubami były: Gazélec Ajaccio, Sporting Toulon Var, RC Lens, gdzie grał ze swoim rodakiem i kolegą z kadry Kamerunu, Jean-Claude'em Pagalem, później ponownie w Sportingu Toulon Var, gdzie z kolei spotkał innego rodaka, Jacques'a Songo’o. W sezonie 1990/1991 wyjechał do Hiszpanii, by reprezentować barwy klubu Málaga CF, gdzie przez trzy sezony rozegrał tylko 21 meczów, strzelając zaledwie 1 bramkę. Później trafił do Maccabi Tel Awiw i był tam podstawowym zawodnikiem. W 1995 roku przeniósł się do ekwadorskiej Barcelony, następnie jeszcze raz do Gazélec Ajaccio i ponownie do Barcelony. W tym klubie, w 1996 roku, zakończył karierę rozgrywając 17 meczów w sezonie pożegnalnym.
Podczas Mistrzostw Świata w 1990 roku, Makanaky wystąpił we wszystkich meczach reprezentacji Kamerunu, z Argentyną do 81', z Rumunią cały mecz, z ZSRR do 56', z Kolumbią do 69' i cały mecz z Anglią. Kamerun doszedł aż do ćwierćfinału, gdzie uległ z Anglii dopiero po dogrywce (mecz zakończył się wynikiem 2:3). Makanaky w tym meczu grał bardzo dobrze i zasługiwał na wyróżnienie, jednak w najlepszej jedenastce turnieju się nie znalazł. Po Mistrzostwach ubiegało się o niego kilka europejskich klubów, a Makanaky wybrał ofertę Málagi.

</doc>
<doc id="734081" url="https://pl.wikipedia.org/wiki?curid=734081" title="Dominacja genu">
Dominacja genu



</doc>
<doc id="734082" url="https://pl.wikipedia.org/wiki?curid=734082" title="Młodszy chorąży">
Młodszy chorąży

Młodszy chorąży – stopień podoficerski w Wojsku Polskim.
W Wojsku Polskim wprowadzony w 1967 roku. W hierarchii wojskowej stoi bezpośrednio wyżej od starszego sierżanta i niżej od chorążego. W Wojskach Lądowych stopień młodszego chorążego przypisany jest m.in. do stanowisk: technika pododdziału, podoficera specjalisty, pomocnika dowódcy plutonu.
W Siłach Zbrojnych PRL należał do korpusu chorążych.
Młodszy chorąży występuje również w Straży Granicznej i Służbie Więziennej (oznaczany jak w wojsku) w Policji i Państwowej Straży Pożarnej odpowiednikiem młodszego chorążego jest młodszy aspirant.
Oznaczenia stopnia.
Zgodnie z przepisami ubiorczymi żołnierzy Wojska Polskiego z 1972 roku młodszy chorąży nosił na środku taśmy otokowej czapki garnizonowej podoficera umieszczoną w linii równoległej do krawędzi taśmy jedną gwiazdkę umieszczoną między ramionami krokiewki w odstępie 2 mm od ramion krokiewki; krokiewkę umieszczano nad paskiem czapki w odległości 2 mm; długość ramion krokiewki wynosiła 2 cm, szerokość 5 mm, rozwartość ramion 75°.
Naramienniki obszyte wokół (z wyjątkiem miejsca wszycia rękawa) jednolitą taśmą szerokości 5 mm. Ponadto krokiewka z taśmy szerokości 5 mm, skierowana kątem w dół oraz gwiazdka umieszczoną między ramionami krokiewki w odległości 2 mm od nich; rozwartość ramion krokiewki – 70°; odległość od wszycia rękawa do wierzchołka krokiewki – 1 cm.

</doc>
<doc id="734085" url="https://pl.wikipedia.org/wiki?curid=734085" title="FIFA Football 2004">
FIFA Football 2004

FIFA Football 2004 – komputerowa gra sportowa o tematyce piłki nożnej wyprodukowana przez EA Sports i wydana w 2003 roku przez Electronic Arts. Należy ona do serii gier komputerowych "FIFA". Gracz kieruje w niej klubem piłkarskim. Gra oferowała nowy tryb kariery, dzięki któremu gracz może wybrać klub i dowodzić nim przez 5 lat. Poprawiono też animacje piłkarzy oraz dodano drobne efekty graficzne, takie jak brudzenie się strojów podczas meczu.

</doc>
<doc id="734086" url="https://pl.wikipedia.org/wiki?curid=734086" title="Albert Meyong Zé">
Albert Meyong Zé

Albert Meyong Zé (ur. 19 października 1980 w Jaunde) – piłkarz kameruński grający na pozycji napastnika.
Kariera klubowa.
Albert urodził się w stolicy Kamerunu, Jaunde. Piłkarską karierę także zaczynał w tym mieście, w jednym z najbardziej utytułowanych klubów w mieście, Canon Jaunde. W pierwszej lidze Kamerunu Albert zadebiutował w 1997 roku mając 17 lat. Był jednak głównie rezerwowym ze względu na swój młody wiek, a z zespołem Canonu zajął 8. miejsce w lidze. W sezonie 1998 w barwach stołecznego klubu grał już więcej niż przed rokiem i został wicemistrzem kraju. Po zakończonym sezonie w Kamerunie trafił do Włoch i został piłkarzem klubu Serie B, Ravenny Calcio. Na drugim froncie włoskich rozgrywek zagrał w 7 meczach i zdobył 2 bramki, ale nie pomogło to Ravennie w odniesieniu sukcesu i zajęła ona miejsce w środku tabeli – dziewiąte.
Latem 1999 Meyong zmienił otoczenie i przeniósł się za darmo do Portugalii do klubu Vitória Setúbal. Pierwszą część sezonu stracił jednak na leczeniu kontuzji i w ekstraklasie portugalskiej zadebiutował dopiero na wiosnę, 4 marca 2000 w wygranym 3:0 meczu z Rio Ave FC Swoją pierwszą bramkę natomiast uzyskał już 2 tygodnie później, 19 marca w wygranym 1:0 meczu z Estrelą Amadora. Ogółem w całym sezonie 1999/2000 zagrał w 9 ligowych meczach i zdobył 2 gole, ale nie zdołał pomóc swojej drużynie w utrzymaniu się w lidze i zajmując 16. miejsce została ona zdegradowana do drugiej ligi. W drugiej lidze Vitoria grała tylko przez rok i 10 bramek Meyonga pomogło w powrocie do pierwszej ligi. Sezon 2001/2002 nie był jednak dla Alberta zbyt udany, i pomimo że grał w pierwszej jedenastce, to zdobył tylko 3 gole w lidze, a klub z Setúbal zajął 13. miejsce do końca sezonu walcząc o utrzymanie. W sezonie 2002/2003 Vitoria z Albertem znów przeżyła gorycz degradacji do drugiej ligi. W drugiej lidze Meyong zdobył 20 goli zostając wicekrólem strzelców, a Vitoria ponownie po roku wróciła do najwyższej klasy rozgrywkowej w kraju. W sezonie 2004/2005 Meyong został najlepszym strzelcem zespołu „Os Sadinos” z 11 golami na koncie i przyczynił się do zajęcia 10. miejsca w lidze. Vitoria osiągnęła także największy sukces w historii, jakim było zdobycie Pucharu Portugalii, dzięki wygranemu 2:1 finałowi z Benfiką.
Klub Alberta zaczął jednak przeżywać kłopoty finansowe i powoli pozbywał się wszystkich najlepszych zawodników. Dotknęło to także Meyonga, który na zasadzie wolnego transferu przeniósł się do pobliskiej Lizbony, ale nie do Sportingu czy Benfiki, ale do dużo słabszego CF Os Belenenses. Belenenses w sezonie 2005/2006 zajęli 15. miejsce w lidze, ale ostatecznie uniknęli degradacji, a jej miejsce zajął Gil Vicente, karnie relegowany z SuperLigi. Meyong popisał się za to dobrą skutecznością i dzięki 17 strzelonym golom został królem strzelców ligi Portugalii.
Latem 2006 było już jasne, że Albert zamieni klub na lepszy. Nie przyjął ofert z najlepszych drużyn Portugalii, ale za sumę 4 milionów euro przeprowadził się do hiszpańskiego Levante UD. W Primera División zadebiutował 17 września 2006 w wygranym 1:0 wyjazdowym meczu z Recreativo Huelva. Na pierwszego gola na hiszpańskich boiskach musiał czekać do 9 kolejki. Wtedy 4 listopada zdobył bramkę w wygranym 2:0 meczu z Realem Sociedad. W zespole Levante miał jednak spore problemy z wywalczeniem miejsca w pierwszej jedenastce. Dlatego latem 2007 roku, po rozegraniu jednego meczu w Primera División, w sezonie 2007/08, został wypożyczony do Albacete Balompié, a w styczniu 2008 do Belenenses. Już w pierwszym spotkaniu po powrocie Superligi, zdobył bramkę. Był to mecz przeciwko Naval 1º Maio. Jednak później okazało się, że w drużynie z Lizbony gra niezgodnie z przepisami FIFA, gdyż w jednym sezonie zawodnik nie może występować w trzech klubach. Przez to zespołowi Belenenses zostało odebrane 6 punktów (trzy punkty karne oraz trzy punkty jako walkower).
W sierpniu 2008 roku Meyong podpisał kontrakt z klubem SC Braga. W drużynie zadebiutował 23 sierpnia 2008, w spotkaniu przeciwko FC Paços de Ferreira. 18 września 2008 zaliczył hat-tricka w wygranym 4–0 meczu Pucharu UEFA ze słowacką Artmedią Bratysława. W 2012 roku wrócił do Vitórii Setúbal. W 2013 roku przeszedł do angolskiego Kabuscorp SC. W sezonie 2013 wywalczył z nim mistrzostwo Angoli. W 2016 roku ponownie został zawodnikiem Vitórii Setúbal.
Kariera reprezentacyjna.
Karierę reprezentacyjną Albert zaczął od występów w młodzieżowej reprezentacji reprezentacji Kamerunu. Z reprezentacją olimpijską wystąpił na Igrzyskach Olimpijskich w Sydney, skąd przywiózł złoty medal. W pierwszej reprezentacji Kamerunu Meyong Zé zadebiutował 28 kwietnia 2004 roku w przegranym 0:3 towarzyskim meczu z reprezentacją Bułgarii. W 2006 roku został powołany do kadry na Puchar Narodów Afryki 2006 odbywający się w Egipcie. Tam wystąpił w grupowym meczu z Togo zdobywając wtedy swojego pierwszego gola w kadrze (25 stycznia 2006). Potem występował już w kolejnych meczach "Nieposkromionych Lwów" – w wygranym 2:0 z Demokratyczną Republiką Konga oraz w ćwierćfinałowym z Wybrzeżem Kości Słoniowej. W tym ostatnim w dogrywce, w 94. minucie meczu uzyskał gola na 1:1, a potem w serii rzutów karnych pewnie wykorzystał swoją jedenastkę, ale Kameruńczycy ostatecznie przegrali je 12:13, a karnego nie wykorzystał sam Samuel Eto’o.

</doc>
<doc id="734087" url="https://pl.wikipedia.org/wiki?curid=734087" title="Albert Meyong Ze">
Albert Meyong Ze



</doc>
<doc id="734088" url="https://pl.wikipedia.org/wiki?curid=734088" title="Dumitru Stângaciu">
Dumitru Stângaciu

Dumitru Stângaciu (ur. 9 sierpnia 1964 w Braszowie), rumuński piłkarz, występujący na pozycji bramkarza, oraz trener piłkarski. Jest wychowankiem klubu OJT Predeal. W 1982 roku trafił do FC Brașov, a dwa lata później grał już w Steaule Bukareszt. Przez cztery lata był dublerem Helmutha Duckadama; w tym czasie Steaua sięgnęła po Puchar Mistrzów oraz dwukrotnie zdobyła mistrzostwo kraju. Po przedwczesnym zakończeniu kariery przez Duckadama, został pierwszym bramkarzem. Do bogatej kolekcji trofeów dołączył w 1987 roku Superpuchar Europy. W kolejnych latach musiał rywalizować o miejsce w bramce ze sprowadzonym z Universitatei Craiova reprezentantem Rumunii Silviu Lungiem. Po mundialu 1990 Lung wyjechał do Hiszpanii i przez kolejne pięć lat Stângaciu miał miejsce w pierwszej jedenastce Steauy. W tym czasie - w 1992 roku - zadebiutował w drużynie narodowej. Od 1995 roku grał w Turcji, najdłużej w Kocaelisporze, z którym w 1997 roku zdobył Puchar kraju. Rok później, jako zmiennik Bogdana Stelei, pojechał na mundial 1998. Piłkarską karierę zakończył w 2001 roku, w wieku 37 lat.
Niedługo potem rozpoczął pracę szkoleniową. Był trenerem bramkarzy w Politehnice Timişoara oraz - od stycznia do września 2006 - w Wiśle Kraków.

</doc>
<doc id="734092" url="https://pl.wikipedia.org/wiki?curid=734092" title="Podział terytorialny ChRL">
Podział terytorialny ChRL



</doc>
<doc id="734097" url="https://pl.wikipedia.org/wiki?curid=734097" title="Podział terytorialny Chin">
Podział terytorialny Chin



</doc>
<doc id="734099" url="https://pl.wikipedia.org/wiki?curid=734099" title="Tug Of War">
Tug Of War



</doc>
<doc id="734110" url="https://pl.wikipedia.org/wiki?curid=734110" title="Albrecht von Gräfe">
Albrecht von Gräfe

Friedrich Wilhelm Ernst Albrecht von Graefe (ur. 22 maja 1828 w Berlinie, zm. 20 lipca 1870 tamże) – niemiecki okulista, syn Karla Ferdinanda von Gräfe.
Miasta w których studiował to: Berlin, Wiedeń, Praga, Paryż, Londyn, Dublin i Edynburg. W 1850 rozpoczął praktykę okulisty w Berlinie. W 1853 został wybrany na nauczyciela oftalmologii na Uniwersytecie Fryderyka Wilhelma w Berlinie. W następnym roku (1854) zainicjował wydawanie czasopisma okulistycznego „Albrecht von Graefes Archiv für klinische und experimentelle Ophthalmologie", które ukazuje się do dziś jako renomowane czasopismo o międzynarodowej sławie pod nieco inną nazwą „Graefe's Archive for Clinical and Experimental Ophthalmology". W 1858 został profesorem nadzwyczajnym, a w 1866 profesorem zwyczajnym. Gräfe przyczynił się w dużej mierze do postępu okulistyki. Był także uważany za autorytet w dziedzinie chorób nerwów i mózgu. W uznaniu zasług i dokonań został umieszczony w galerii sław i pionierów okulistów amerykańskiego ASCRS ("ang. American Society of Cataract and Refractive Surgery").
Eponimiczny objaw Gräfego jest związany z chorobą Gravesa-Basedowa.

</doc>
<doc id="734111" url="https://pl.wikipedia.org/wiki?curid=734111" title="Trzęsawisko">
Trzęsawisko

Trzęsawisko – jedno z funkcjonujących w języku polskim określeń bagna. Źródłosłów wiąże się ze słowem „trząść”, co łączy się z tym, że oznacza ono teren łatwo zapadający się. Ze względu na możliwość ugrzęźnięcia, jego synonimem jest m.in. „grzęzawisko”, a jedną z podstawowych relacji semantycznych jest związek trzęsawiska z niebezpieczeństwem. 
Trzęsawiska często tworzą się wskutek lądowacenia zbiorników wodnych lub pokrywają inne obszary stale, silnie uwodnione (np. w obrębie mokradeł na wybrzeżach lub w tundrze). W topografii trzęsawiskiem określany jest obszar przejściowy między jeziorem a bagnem lub innym mokradłem, na którym woda lub półpłynny osad jeziorny jest przykryty zwartym kożuchem roślinnym. Z przyrodniczego punktu widzenia pojęcie „trzęsawisko” w przybliżeniu odpowiada terminowi „pło”. Stosowane jest w nazwie siedliska przyrodniczego 7140 w formie „Torfowiska przejściowe i trzęsawiska (przeważnie z roślinnością z "Scheuchzerio–Caricetea nigrae")”. Tak definiowane torfowiska przejściowe i trzęsawiska oznaczają teren porastany i tworzony przez niskie ciborowate, torfowce i tzw. mchy brunatne, zwykle w formie kożucha unoszącego się na wodzie, czasem w postaci pływającej wyspy. Ich zasilanie w wodę jest mieszane – po części z wód opadowych, po części z wód podziemnych lub powierzchniowych. W anglojęzycznej terminologii „trzęsawiskom” odpowiada „quaking bogs”, a opis wskazuje, że związane są one z roślinnością z rzędu "Caricetalia fuscae". Z kolei w polskiej literaturze zdarza się, że nazwę trzęsawisko nadaje się zbiorowiskom roślinnym z rzędu "Scheuchzerietalia palustris", np. "Caricetum diandrae" (trzęsawisko z turzycą obłą) lub "Caricetum lasiocarpae" (trzęsawisko z turzycą nitkowatą). Niektóre trzęsawiska są związane także z gytiowiskami, a tworzone przez nie torfowiska należą do innego typu siedliska przyrodniczego – 7230 określanego formalnie jako „górskie i nizinne torfowiska zasadowe o charakterze młak, turzycowisk i mechowisk”, czyli torfowisk alkalicznych.

</doc>
<doc id="734116" url="https://pl.wikipedia.org/wiki?curid=734116" title="Dumitru Stangaciu">
Dumitru Stangaciu



</doc>
<doc id="734119" url="https://pl.wikipedia.org/wiki?curid=734119" title="Proces Tatar-Utnik-Nowicki">
Proces Tatar-Utnik-Nowicki

Proces Tatar-Utnik-Nowicki, TUN – proces pokazowy generała Stanisława Tatara i pułkowników Mariana Utnika i Stanisława Nowickiego z oskarżenia GZI w 1951. Oskarżeni tworzyli wcześniej Komitet Trzech Funduszu Obrony Narodowej i w czerwcu 1947 przekazali aktywa funduszu przeznaczone na pomoc żołnierzom Armii Krajowej i ich rodzinom (350 kg złota oraz 2,5 miliona dolarów), wbrew woli Rządu RP na uchodźstwie, attaché wojskowemu ambasady PRL w Londynie – przedstawicielowi wywiadu wojskowego PRL. Komitet Trzech przekazał również wówczas do Warszawy przeszło pięćset teczek archiwalnych Oddziału VI Sztabu Naczelnego Wodza, narażając w ten sposób osoby występujące w dokumentach na policyjne represje ze strony komunistycznych organów bezpieczeństwa. Po przyjeździe do Polski wszyscy trzej zostali w 1949 aresztowani przez Informację Wojskową.
Wyrokiem Najwyższego Sądu Wojskowego w Warszawie z dnia 13 sierpnia 1951 (Sn. 6/51) utrzymanym w mocy postanowieniem Zgromadzenia Sędziów Najwyższego Sądu Wojskowego z dnia 18 października 1951 (Zg R 1/51) zostali skazani:
Począwszy od połowy 1953 do początku 1955 roku skazani składali prośby o ponowne zbadanie sprawy podając, że nie są winni przypisywanych im czynów, a wyjaśnienia i zeznania obciążające zostały na nich i świadkach wymuszone przez stosowanie niedopuszczalnych metod w śledztwie.
24 kwietnia 1956 naczelny prokurator wojskowy zwrócił się do Najwyższego Sądu Wojskowego z wnioskiem o wznowienie postępowania wobec wszystkich skazanych w tej sprawie.
Najwyższy Sąd Wojskowy 24 kwietnia 1956 uchylił orzeczenie skazujące, przekazując sprawę do ponownego rozpatrzenia po uzupełnieniu śledztwa. Czynności tych nie wykonano, bo 24 kwietnia 1956 śledztwo w tej sprawie zostało w Naczelnej Prokuraturze Wojskowej umorzone. W postanowieniu o umorzeniu śledztwa wydanym przez Naczelną Prokuraturę Wojskową przyznano, że wyjaśnienia skazanych i zeznania świadków dotyczące istnienia w ludowym Wojsku Polskim organizacji dywersyjno-szpiegowskiej i prowadzenia przez nią działalności nie odpowiadają prawdzie i zostały wymuszone niedopuszczalnymi metodami w postaci przymusu fizycznego i psychicznego oraz sugerowania zeznań.
20 października 1990 zastępca prokuratora generalnego Rzeczypospolitej Polskiej – naczelny prokurator wojskowy zmienił na korzyść wyżej wymienionych osób postanowienie z dnia 24 kwietnia 1956 przez przyjęcie, iż podstawą umorzenia jest stwierdzenie, że generał brygady Stanisław Tatar, pułkownik Marian Utnik i pułkownik Stanisław Nowicki nie popełnili zarzucanych im czynów.

</doc>
<doc id="734120" url="https://pl.wikipedia.org/wiki?curid=734120" title="Dan Stângaciu">
Dan Stângaciu



</doc>
<doc id="734123" url="https://pl.wikipedia.org/wiki?curid=734123" title="Dan Stangaciu">
Dan Stangaciu



</doc>
<doc id="734124" url="https://pl.wikipedia.org/wiki?curid=734124" title="Afar">
Afar

Afar (amh. አፋር) – region administracyjny we wschodniej Etiopii, z siedzibą władz w mieście Asajta. Sąsiaduje z Erytreą na północnym wschodzie, Dżibuti na wschodzie, z regionami: Tigraj na północnym zachodzie, Amharą na zachodzie, Dyrie Daua na południowym wschodzie, Somali na południowym wschodzie i z Oromią na południu.
Region ma powierzchnię 96 256 km² i w roku 2012 liczył ok. 1 mln 412 tys. mieszkańców.
Region utrzymuje się głównie z pasterstwa (wielbłądy, bydło, kozy). Istnieje także słabo rozwinięta uprawa roli (kukurydza, fasola, sorgo, banany). Prowadzi się także handel, głównie solą.
Teren jest w większości płaski (wysokość: od 116 do 1600 metrów nad poziomem morza). Najwyższy szczyt – Mussa-Alle o wysokości 2063 m. Występują dwie pory roku: sucha (średnia temperatura: 25 °C) i deszczowa (temperatura dochodzi do 48 °C), Średnia opadów: 187,9 mm.
Znaleziska kopalne.
W regionie Afar, w okolicach Hadar odnaleziono szczątki "Australopithecus afarensis", odkryty żeński osobnik tego gatunku otrzymał później imię Lucy. 5 marca 2005 roku odnaleziono kolejne szczątki, których wiek jest szacowany na 3,8–4 milionów lat. Są one uważane za najstarsze pozostałości po człekokształtnych i dwunożnych istotach na świecie.

</doc>
<doc id="734125" url="https://pl.wikipedia.org/wiki?curid=734125" title="TUN">
TUN



</doc>
<doc id="734126" url="https://pl.wikipedia.org/wiki?curid=734126" title="Żołądkowa Gorzka">
Żołądkowa Gorzka

Żołądkowa Gorzka – marka handlowa polskiego, wysokoprocentowego napoju alkoholowego produkowanego przez Polmos Lublin S.A. Po obniżeniu zawartości alkoholu do 36% Żołądkowa Gorzka nie może już być nazywana wódką. 
Ma słodko-gorzki smak i charakterystyczny aromat. Stworzona jest z nalewu na suszonych owocach oraz kompozycji ziół i korzeni. Jest napojem alkoholowym,
który leżakuje przed rozlaniem.
Wódka żołądkowa gorzka otrzymała nagrodę Oskar FMCG 2006 w kategorii wódek gatunkowych, a także nagrodę CoolBrands oraz Złoty Medal Międzynarodowych Targów Poznańskich POLAGRA 2000. Jej odmiana jęczmienna zdobyła prestiżową nagrodę Monde Selection.
Opis.
Produkowana pod obecną nazwą od 1950 r., w okresie międzywojennym znana jako „Nalewka Kardynalska”. Rozlewana w charakterystyczne, proste butelki, stanowi odrębny segment alkoholowy. Żołądkowa Gorzka dostępna jest (z wyjątkiem Special Edition, rozlewanej wyłącznie w butelkach 700 ml) w butelkach szklanych o pojemności 50, 100, 200, 500, 700, 1000 ml i w opakowaniu nietłukącym się (plastikowym) o pojemności 350 i 500 ml.
Receptura.
Charakterystyczny smak Żołądkowej Gorzkiej jest wynikiem połączenia oraz przygotowania odpowiednich ziół i suszonych owoców (maceracja ziół i leżakowanie). W skład receptury wchodzą między innymi: bylica piołun, tysiącznik, korzeń goryczki, kora chinowca, pieprz, kubeba i kłącze galangi. Aromatu przydają zaś goździki, cynamon i gałka muszkatołowa. Charakterystyczną barwę zapewnia dodatek karmelu. Zawartość alkoholu w Wódce Żołądkowej Gorzkiej wynosiła 40%. Od 2011 roku zawartość alkoholu wynosiła 38%, od 2013 r. 36%, a od 2017 r. 34%. W 2022 roku zawartość alkoholu wynosiła już tylko 30%. 
Smaki.
Wbrew nazwie, jest to napój alkoholowy półsłodki, o klarownej, słomkowej barwie, lekko korzennym zapachu i łagodnym, gorzkawo-słodkim smaku.
Wódka Żołądkowa Gorzka, oprócz tradycyjnego smaku, posiada także warianty:
Od 1 sierpnia 2007 roku dostępna była Wódka Żołądkowa Gorzka Special Edition, w unikalnej butelce o pojemności 0,7 l.

</doc>
<doc id="734127" url="https://pl.wikipedia.org/wiki?curid=734127" title="Taśma czasu">
Taśma czasu

Taśma czasu, oś czasu jest często używana w edukacji, aby pomóc uczniom zrozumieć wydarzenia i trendy dla specyficznego tematu.
Typy taśm czasu.
Istnieje wiele metod wizualizacji taśm czasu. W historii, najczęściej są one statycznymi obrazami narysowanymi lub wydrukowanymi na papierze. Taśmy czasu mocno opierają się na wystroju graficznym i możliwościach artysty do obrazowania informacji. Mapa inwazji Napoleona na Rosję, której autorem był Charles Joseph Minard jest przykładem niestandardowej taśmy czasu, która używa również geografii jako część wizualizacji.
Taśma czasu może być również wykonana w wersji cyfrowej i interaktywnej. Ten typ taśm czasu nie jest obostrzony przez zwykłe ograniczenia przestrzeni.

</doc>
<doc id="734128" url="https://pl.wikipedia.org/wiki?curid=734128" title="Marian Haisig">
Marian Haisig

Marian Haisig (ur. 31 maja 1908 we Lwowie, zm. 10 czerwca 1996 we Wrocławiu) – polski profesor historii, sfragistyk, heraldyk i numizmatyk, pracownik naukowy Uniwersytetu Wrocławskiego.
Życiorys.
Dyplom magistra filozofii w zakresie historii uzyskał na Wydziale Humanistycznym Uniwersytetu Jana Kazimierza we Lwowie. Pracę magisterską "Mennica lwowska do roku 1658" napisał pod kierunkiem prof. J. Ptaśnika. Od 1932 zajmował się opracowywaniem zbiorów sfragistycznych Bolesława Podczaszyńskiego, najpierw jako asystent wolontariusz UJK, w Zakładzie Nauk Pomocniczych Historii, od 1933 jako asystent i od 1936 jako starszy asystent. W 1936 obronił pracę doktorską pt. "Bolesław Podczaszyński jako sfragistyk i jego zbiory" (promotorem był prof. dr Teofil Modelski). Okupację spędził we Lwowie uczestnicząc w tajnym nauczniu. Od 1946 we Wrocławiu jako asystent, później adiunkt w Katedrze Historii Średniowiecznej Powszechnej Uniwersytetu Wrocławskiego. Równocześnie pracował jako kolejno asystent, adiunkt i kustosz w Dziale Historycznym Muzeum Śląskiego. W 1951 zmuszony do odejścia z uniwersytetu, od 1954 pracował w Instytucie Kultury Materialnej PAN uzyskując tamże tytuł docenta.
Od 1957 ponownie na Uniwersytecie Wrocławskim, jako docent w Katedrze Historii Gospodarczej i Społecznej, a od 1963 jako profesor nadzwyczajny. W 1971 został mianowany profesorem zwyczajnym. Po przejściu na emeryturę w 1978 pracował na części etatu w Archiwum Państwowym we Wrocławiu, prowadząc badania naukowe, głównie z zakresu sfragistyki.
Opublikował ponad 200 prac z zakresu historii powszechnej, polskiej i śląskiej, zwłaszcza z dziedziny sfragistyki, numizmatyki, heraldyki i kultury materialnej.
Był członkiem komitetu redakcyjnego pomnikowego dzieła z zakresu heraldyki miejskiej "Miasta polskie w Tysiącleciu" (tom 1, 1965, tom 2, 1967).
Wydana w 1953 praca pt. "Studia nad legendą pieczęci miejskiej" jest fragmentem jego rozprawy habilitacyjnej. Prof. Haisig był współautorem jedynego polskiego podręcznika akademickiego do sfragistyki – Gumowski M., Haisig M., Mikucki S., "Sfragistyka", Warszawa 1960.
Był wielokrotnie zapraszany przez samorządy lokalne i władze państwowe jako ekspert przy projektowaniu lub ustalaniu historycznych wzorów herbów miejskich. Zorganizował wystawy muzealne, głównie numizmatyczne i sfragistyczne, był promotorem i opiekunem prac naukowych.
Członek i członek honorowy towarzystw naukowych, m.in. Wrocławskiego Towarzystwa Naukowego, Polskiego Towarzystwa Historycznego, Polskiego Towarzystwa Archeologicznego i Polskiego Towarzystwa Heraldycznego.
Odznaczony został Złotym Krzyżem Zasługi i Krzyżem Kawalerskim Orderu Odrodzenia Polski, Złotym Medalem Uniwersytetu Wrocławskiego.
Zmarł 10 czerwca 1996 we Wrocławiu i pochowany został na cmentarzu Osobowickim.
Niektóre publikacje.
Jako współautor:

</doc>
<doc id="734130" url="https://pl.wikipedia.org/wiki?curid=734130" title="Ford Freestyle (Ameryka Północna)">
Ford Freestyle (Ameryka Północna)

Ford Freestyle – samochód osobowy typu crossover klasy wyższej produkowany pod amerykańską marką Ford w latach 2005 – 2007 i 2007 – 2009 jako Ford Taurus X.
Historia i opis modelu.
Freestyle zadebiutował w 2005 roku jako uterenowiona, podwyższona wersja kombi modelu Five Hundred zbudowany na tej samej płycie podłogowej co Volvo S60 czy Volvo XC90. Samochód ten jest napędzany przez widlasty, sześciocylindrowy silnik o pojemności 3,0L sprzężony z bezstopniową skrzynią biegów CVT. W ofercie dostępny napęd na przednią lub obie osie.
Lifting i zmiana nazwy.
W 2007 roku samochód przeszedł gruntowną modernizację, w ramach której zmieniono wygląd przedniej części nadwozia i tylnych lamp. Podobnie jak bratni Five Hundred, samochód zmienił nazwę - w tym wypadku, na Ford Taurus X. Produkcja trwała do 2009 roku.

</doc>
<doc id="734132" url="https://pl.wikipedia.org/wiki?curid=734132" title="Mantysa liczby rzeczywistej">
Mantysa liczby rzeczywistej



</doc>
<doc id="734136" url="https://pl.wikipedia.org/wiki?curid=734136" title="Pawieł Daciuk">
Pawieł Daciuk

Pawieł Walerjewicz Daciuk, ros. Павел Валерьевич Дацюк (ur. 20 lipca 1978 w Swierdłowsku) – rosyjski hokeista, reprezentant Rosji, pięciokrotny olimpijczyk.
Kariera klubowa.
Przed NHL.
Wychowanek klubu Dinamo-Eniergija Jekaterynburg. Na początku swojej zawodowej kariery grał w rosyjskich klubach. Został wybrany przez Detroit Red Wings w drafcie do NHL w 1998 z numerem 171 w 6. rundzie. Skauci tego klubu byli pod wrażeniem umiejętności technicznych zawodnika, lecz obawiali się, że jego niewielki wzrost i waga oraz brak siły fizycznej uniemożliwią mu skuteczną grę w NHL. Okazało się, że Daciuk poprawił swoje warunki fizyczne i na sezon 2001/02 przyjechał do Detroit. Wcześniej, grał w zespołach z Jekaterynburg i Kazania w superlidze rosyjskiej.
Kariera w NHL.
Gdy Daciuk zaczynał grę w Detroit jego kolegami z drużyny, i zarazem mentorami, byli, między innymi, legenda rosyjskiego hokeja Igor Łarionow, kapitan Red Wings Steve Yzerman czy rosyjska supergwiazda Siergiej Fiodorow, którzy pomagali mu stawiać pierwsze kroki na amerykańskich lodowiskach. W swoim pierwszym sezonie grał w jednej linii z Brettem Hullem i Boydem Devereaux i nie uzbierał zbyt dużo punktów. Długość sezonu w NHL i intensywność gry spowodowały, że przed końcem sezonu zasadniczego Daciuk dostał kilka meczów przerwy na odpoczynek przed play-off. W pochodzie po Puchar Stanleya Daciuk dołożył od siebie trzy bramki i trzy asysty. Oprócz tego sukcesu Daciuk był częścią reprezentacji olimpijskiej w Salt Lake City, gdzie Rosjanie zdobyli brązowy medal.
Oczekiwania w stosunku do Rosjanina rosły, szczególnie że do klubu dołączył kolejny świetnie zapowiadający się prospekt z Europy - Henrik Zetterberg. Szwed zastąpił Devereaux w linii Daciuka i Hulla, w wyniku czego powstała linia nazywana "Dwóch dzieciaków i stary pryk" (ang. "Two Kids and an Old Goat"). Daciuk rozegrał tylko 64 spotkania z powodu kontuzji kolana, lecz skończył sezon zasadniczy z 51 punktami. W play-off zagrał jednak ponownie poniżej oczekiwań, podobnie jak reszta drużyny. Wings przegrali cztery mecze z rzędu z Anaheim Mighty Ducks i odpadli w pierwszej rundzie.
Odejście Fiedorowa latem 2003 roku pozwoliły Daciukowi rozwinąć skrzydła, gdyż zaczął otrzymywać więcej czasu na lodzie. W sezonie 2003/04 wystąpił w Meczu Gwiazd NHL i zdobył w sumie 68 punktów. W play-off jednak znowu nie poszło mu najlepiej i w 12 meczach zapisał na swoim koncie tylko 6 asyst. Wings odpadli w drugiej rundzie. Po tym sezonie Daciuk był ograniczonym wolnym agentem a klubowi nie udało się dojść z młodym graczem do porozumienia, mimo zapewnień agenta Rosjanina o jego chęci pozostania w Detroit. Podczas lokautu w NHL Daciuk wrócił do Rosji, gdzie grał w zespole HC Dinamo Moskwa. 4 września 2005 roku Daciuk podpisał roczny kontrakt z Awangardem Omsk a Dynamo wyrównało ofertę dwa dni później. 19 września komisja arbitrażowa ligi rosyjskiej miała zadecydował który klub ma prawa do zawodnika. Tego samego dnia Daciuk zgodził się na dwuletni kontrakt z Red Wings wart 7.8 miliona dolarów.
W sezonie 2005/06 Daciuk pobił swój rekord punktowy w NHL, zdobywając w 75 meczach 87 oczek (28 bramek i 59 asyst). Ten sam wynik powtórzył rok później, strzelając jedną bramkę mniej i asystując jeden raz więcej. Ponieważ na ławce kar spędził tylko 22 minuty a jego zachowanie na lodzie było nienaganne otrzymał też Lady Byng Trophy. Podobnie jak z punktami, wyczyn ten powtórzył sezon później. Dzięki swojej dobrej grze dostał się do składu rosyjskiej drużyny narodowej na igrzyska olimpijskie w Turynie.
Red Wings ponownie jednak zawiedli w play-off, odpadając w 1. rundzie. W pięciu meczach Daciuk zaliczył tylko 3 asysty, przez co podniosło się dużo głosów krytyki w jego stronę, mówiących że nie jest on kompletnym graczem gdyż nie jest sobie w stanie poradzić w play-off. Działo się to mimo nowych przepisów wprowadzonych przez NHL, które miały faworyzować mniejszych, lecz bardziej finezyjnych graczy.
Daciuk stawał się nieograniczonym wolnym agentem po sezonie 2006/07 i przez prawie cały ten sezon trwały z nim rozmowy w sprawie nowego kontraktu. W końcu, 6 kwietnia 2007 roku podano do wiadomości, że Rosjanin zostanie w Detroit przez najbliższe siedem lat, będąc związanym kontraktem o wartości 46.9 miliona dolarów. Wiedząc, że jego gra stoi na bardzo wysokim poziomie, wiele ludzi cały czas wątpiło jednak w jego umiejętność przygotowania się do play-off i dla nich kontrakt ten wydawał się trochę przesadzony. Sam Daciuk jednak zmienił ich pogląd, gdy w 18 meczach play-off zdobył po 8 bramek i asyst, będąc jednym z najlepszych zawodników Red Wings w całych rozgrywkach. Skrzydła odpadły jednak z play-off w Finale Konferencji, przegrywając z Anaheim Ducks, którzy ostatecznie sięgnęli po Puchar.
W sezonie 2006/07, jako pierwszy zawodnik, grał nowym kijem firmy RBK, który posiada dziury w trzonie, dzięki czemu jest bardziej aerodynamiczny. Kij nazwany 9KO przypadł Rosjaninowi do gustu.
Od września 2012 do stycznia 2013 na okres lokautu w sezonie NHL (2012/2013) związał się kontraktem z klubem CSKA Moskwa (wraz z nim do zespołu trafił bramkarz Ilja Bryzgałow).
W czerwcu 2013 przedłużył o trzy lata kontrakt z klubem Red Wings. W czerwcu 2016 zdecydował się opuścić Detroit Red Wings deklarując zamiar powrotu do Rosji. Pod koniec czerwca 2016 jego prawa zawodnicze nabył klub Arizona Coyotes.
Powrót do Rosji.
Na początku lipca 2016 Daciuk został zawodnikiem SKA Sankt Petersburg w lidze KHL, podpisując dwuletni kontrakt. W czerwcu 2019 przeszedł do Awtomobilista Jekaterynburg, podpisując roczny kontrakt i tym samym po niemalże 20 latach ponownie został zawodnikiem klubu w swoim rodzinnym mieście. W lipcu 2020 przedłużył kontrakt o rok.
Kariera reprezentacyjna.
Uczestniczył w turniejach mistrzostw świata 2001, 2003, 2005, 2010, 2012, 2016, 2018, zimowych igrzysk olimpijskich 2002, 2006, 2010, 2014, Pucharu Świata 2004, 2016. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018.

</doc>
<doc id="734137" url="https://pl.wikipedia.org/wiki?curid=734137" title="Menzoberranzan">
Menzoberranzan

Menzoberranzan, zwane też "Miastem Pająków" – miasto-państwo występujące w fikcyjnym świecie Zapomnianych Krain stworzonym na potrzeby powieści R. A. Salvatore, a także fabularnej gry Dungeons &amp; Dragons. Jest to miasto rodzinne drowa Drizzt Do'Urdena, jednego z popularniejszych bohaterów Zapomnianych Krain.
Podstawowe informacje.
Menzoberranzan położone jest w Podmroku, na północ od Wiecznych Wrzosowisk, pod rzeką Surbrin. Z miasta wychodzi ponad setka tuneli w różnych kierunkach. Najważniejsze prowadzą do Mithrilowej Hali, Księżycowego Lasu i Wysokiego Lasu.
Miasto ma 32 tysiące mieszkańców, z czego 1/3 to drowy, a reszta to ich humanoidalni niewolnicy. Jest ono centrum handlu truciznami, grzybami, jaszczurami trenowanymi do ujeżdżania, zwojami magicznych zaklęć, winem i wodą.
Społeczeństwo miasta jest matriarchalne. Zostało założone przez kapłankę Lolth o imieniu Menzoberra Bez Rodziny. Obecnie jest rządzone przez radę Matek Opiekunek z ośmiu najpotężniejszych rodów szlacheckich. Osobna rada magów sprawuje pieczę nad sprawami sztuk tajemnych, a najważniejszym z nich jest Arcymag Miasta obecnie Gromph Baenre, ale ze względu na to, że wszyscy jej członkowie są mężczyznami, znajduje się ona pod jurysdykcją matron. Wpływowa jest także kompania najemników Bregan D'aerthe, dowodzona przez niejakiego Jarlaxle'a.
W Menzoberranzan dominuje kult Lolth. Miasto ma własną akademię Arach-Tinilith. Obok niego znajdują się: szkoła wojowników, zwana Melee Magthere, oraz szkoła magów, zwana Sorcere. Tytuł Mistrza każdej z tych akademii jest bardzo pożądany, gdyż jest zwieńczeniem kariery dostępnej dla drowów spoza rodów szlacheckich, a nawet dla szlachetnie urodzonych mężczyzn.
Dzielnice miasta.
Płaskowyż Qu'elllarz'orl.
Płaskowyż jest miejscem, gdzie swoje pałace -fortece posiadają najbardziej wpływowe domy Menzoberranzan. Znajduje się tam między innymi posiadłość rządzacego domu Baenre.
Narbondellyn.
Mniej reprezentatywna okolica, tutaj swoje posiadłości posiadają domy stojące w hierarchii niżej niż te z Qu'elllarz'orlu.
Znajduje się tam także kolumna odmierzająca czas.
Eastmyr.
Dzielnica zwana przez mieszkańców "zapadłym wschodem". Oprócz pałaców mało znaczących domów z końca hierarchii jest tu wiele warsztatów rzemieślniczych i domostw podistot (orków, goblinoidów, koboldów) stanowiących większość populacji całego miasta.
Braeryn.
Dzielnica biedoty miejskiej, dom większości podistot i zbiegłych niewolników. Panuje tu nieopisany brud, przykry zapach i przemoc.
Tier Breche.
Płaskowyż w północnej części miasta, znajdujący się w jaskini, która jest boczną odnogą wielkiej kawerny, w której jest miasto. Schodów, jedynego wyjścia do miasta pilnują dwaj studenci ostatniego roku Melee Magthere. Na płaskowyżu zbudowane przez czarodziei, rzemieślników i niewolników ze stalagmitów znajdują się trzy cytadele:
Arach-Tinilith.
Zwany także "Akademią", budynek ten ma kształt pająka. Położony jest na płaskowyżu Tier Breche, wraz z Melee Magthere i Sorcere, z których jest on największy. Dyscyplina w Akademii jest bardzo surowa. Często dla dyscypliny, dochodzi do aktów samookaleczenia się kapłanek z rozkazów ich nauczycielek. Matki-opiekunki domów w mieście posyłają tam swoje córki na 50 lat nauki, a po powrocie, witają je z otwartymi rękami, gdyż ukończenie Akademii jest trudnym zadaniem, a wszelkie ucieczki i oznaki nieposłuszności karane są śmiercią.
Aktualną mistrzyni Arach Tinilith jest Quenthel Baenre, pierwsza siostra domu Baerne.
Sorcere.
Sorcere, wieża zakończona wieloma iglicami jest budynkiem, w którym szkoli się czarodziei. Do społeczności czarodziei mogą należeć zarówno kobiety jak i mężczyźni, co jest przeciwieństwem do Akademii, w której kapłanem mogą zostać tylko kobiety. W czasie „Milczenia Lolth” czarodzieje jako jedyni zachowali swoją magię. W swoich domach czarodzieje są traktowani z szacunkiem, a najważniejsi i najpotężniejsi z nich są na równi z kobietami. Szkolenie trwa 30 lat.
Melee-Magthere.
Budynek ten to piramida położona na wschodzie jaskini Tier Brieche. Szkoli on wszelkiego rodzaju wojowników. Większość mężczyzn którzy nie zostali czarodziejem lub kupcem, wybiera trzecią możliwą drogę, czyli zostanie wojownikiem w Melee-Magthere. Tacy studenci są kręgosłupem armii miasta, jak i swoich domów. Szkolenie trwa 10 lat.
Domy Menzoberranzan.
W Menzoberranzan hierarchia jest podstawą. Od pozycji domu zależą jego wpływy. Matki opiekunki pierwszych ośmiu domów zasiadają w radzie rządzącej miasta, a opiekunka pierwszego domu jest praktycznie królową Menzoberranzan
Menzoberranzan poświęcono także zawierający trzy książki pudełkowy dodatek do gry AD&amp;D oraz własną grę komputerową.

</doc>
<doc id="734144" url="https://pl.wikipedia.org/wiki?curid=734144" title="Ford Freestar">
Ford Freestar



</doc>
<doc id="734146" url="https://pl.wikipedia.org/wiki?curid=734146" title="Miedwiecko (przystanek kolejowy)">
Miedwiecko (przystanek kolejowy)

Miedwiecko – przystanek kolejowy w Miedwiecku, w województwie zachodniopomorskim, w Polsce. W odległości 1,5 km od przystanku leży jezioro Miedwie. Na peronie 1 znajdowała się modernistyczna wiata, rozebrana w 2017. Jej części przekazano gminie Kobylanka, mają się one znaleźć na promenadzie nad jeziorem Miedwie. Na przystanku Miedwiecko znajduje się przejazd kolejowo-drogowy kategorii C.
W roku 2017 przystanek obsługiwał 20–49 pasażerów na dobę.

</doc>
<doc id="734147" url="https://pl.wikipedia.org/wiki?curid=734147" title="Bienszangul-Gumuz">
Bienszangul-Gumuz

Bienszangul-Gumuz (amh. ቤንሻንጉል-ጉምዝ ክልል) – jeden z regionów administracyjnych w północno-zachodniej Etiopii, z siedzibą władz w mieście Asosa. Bienszangul-Gumuz graniczy z Sudanem i Sudanem Południowym na zachodzie, na północnym wschodzie z regionem Amhara a na wschodzie i południu z regionem Oromia.
Region liczy 625 000 mieszkańców (2005 r.) i zajmuje powierzchnię 51 000 km².
Region utrzymuje się głównie z rolnictwa i pasterstwa. Uprawia się m.in. miłkę abisyńską, sorgo i kawę. Ponadto prymitywnymi metodami wydobywa się złoto.
Region ma zróżnicowane ukształtowanie terenu, który można podzielić na trzy kategorie: "kola", "dega" i "woyna dega". "Kola" (obszary poniżej 1500 metrów na poziomem morza) zajmuje 75% obszaru. Średnia roczna temperatura sięga od 20 do 25 °C. W czasie najgorętszego okresu wynosi od 28 do 34 °C. Roczna średnia opadów to ok. 1056 mm. Pora deszczowa trwa od maja do października. Główną rzeką jest Abay.

</doc>
<doc id="734149" url="https://pl.wikipedia.org/wiki?curid=734149" title="Przejście graniczne Radoszyce-Palota">
Przejście graniczne Radoszyce-Palota

Przejście graniczne Radoszyce-Palota – polsko-słowackie przejście graniczne małego ruchu granicznego, na szlaku turystycznym i drogowe, położone w województwie podkarpackim, w powiecie sanockim, w gminie Komańcza, w miejscowości Radoszyce, przełęczy Radoszyckiej, zlikwidowane w 2007 roku.
Opis.
Drogowe przejście graniczne Radoszyce-Palota powstało 6 stycznia 2006 roku, z miejscem odprawy granicznej po stronie słowackiej w miejscowości Palota. Czynne było przez całą dobę. Dopuszczony był ruch osób i towarów o dopuszczalnej masie całkowitej do 7,5 tony. Kontrolę graniczną i celną osób, towarów oraz środków transportu wykonywała Placówka Straży Granicznej w Łupkowie.
12 czerwca 2002 roku zostało utworzone turystyczne przejście graniczne Radoszyce-Palota w rejonie znaku granicznego nr "I/100". Czynne było w godz. 8.00–20.00 w okresie letnim (kwiecień–wrzesień) i w godz. 9.00–16.00 w okresie zimowym (październik–marzec). Dopuszczony był ruch pieszych, rowerzystów i narciarzy.
Przejście graniczne małego ruchu granicznego Radoszyce-Palota zostało utworzone 6 grudnia 1996 roku. Dopuszczone było przekraczanie granicy dla obywateli Polski i Słowacji zamieszkałych w strefie nadgranicznej lub czasowo zameldowanych w tej strefie, dla osób prowadzących gospodarstwa w pasie małego ruchu granicznego i jedynie w pobliżu tych gospodarstw oraz mechanicznych i niemechanicznych środków transportowych do użytku osobistego pod warunkiem ponownego ich wwozu.
W przejściach granicznych turystycznym i małego ruchu granicznego odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała kolejno: Strażnica SG w Łupkowie, Graniczna Placówka Kontrolna SG w Łupkowie. 
Do przejść granicznych po stronie polskiej prowadziła lokalna droga łącząca drogę wojewódzką nr 897 na Przełęczy Radoszyckiej. Po stronie słowackiej droga ta prowadziła do Medzilaborec i historycznego regionu Zemplín.
21 grudnia 2007 roku na mocy układu z Schengen przejścia zostały zlikwidowane.
Do przekraczania granicy państwowej z Republiką Słowacką na szlakach turystycznych uprawnieni byli obywatele następujących państw:
W II RP istniało polsko-czechosłowackie przejście graniczne Radoszyce-Palota (miejsce przejściowe po drogach ulicznych), na czechosłowackiej drodze celnej Radoszyce – Palota – Medzilaborce. Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="734161" url="https://pl.wikipedia.org/wiki?curid=734161" title="Ustawa scaleniowa">
Ustawa scaleniowa



</doc>
<doc id="734163" url="https://pl.wikipedia.org/wiki?curid=734163" title="10 Brygada Kawalerii Pancernej we Francji">
10 Brygada Kawalerii Pancernej we Francji

10 Brygada Kawalerii Pancernej () – polska jednostka pancerna, utworzona w czasie II wojny światowej, w 1940 we Francji.
Początki.
Powstała w wyniku odtworzenia struktur 10 Brygady Kawalerii, rozbrojonej po zakończeniu kampanii wrześniowej w 1939. Sformowana w Camp de Coëtquidan, dowodzona przez gen. Stanisława Maczka. Formowana była od jesieni 1939 do wiosny 1940.
Zaczątkiem polskich jednostek pancernych we Francji była grupa weteranów kampanii wrześniowej, uchodźców z Węgier. W Coëtquidan grupowano obsadę osobową planowanych jednostek pancernych. Byli to początkowo kierowcy oraz żołnierze służb technicznych Wojska Polskiego. Pierwsza grupa polskich oficerów broni pancernych pod dowództwem majora Leonarda Furs-Żyrkiewicza przybyła do Coëtquidan w połowie listopada 1939 roku.
W czasie kampanii francuskiej 1940 brygada znajdowała się dopiero w stadium organizacji. Francuzi okazywali niechęć w uzbrajaniu polskich jednostek tłumacząc się reorganizacją wojska i formowaniu jednostek na termin 1942 roku. Oficerom brygady udało się pozyskać jedynie małe ilości prostego sprzętu szkoleniowego. Stosunek władz francuskich do brygady zmienił się dopiero po wydarzeniach z 10 maja, kiedy to Niemcy zaatakowali Francję. 24 maja Maczek otrzymał rozkaz określający formę polskiej jednostki. W ciągu 5 dni brygada musiała się zreorganizować, odebrać i nauczyć się obsługiwać nowy sprzęt oraz przenieść się pod Paryż. Symbolem 10 Brygady Kawalerii Pancernej były czerwone maki malowane na czołgach i samochodach.
Szlak bojowy.
10 czerwca brygada, w niepełnym składzie, została włączona w skład francuskiej 4 Armii. Wzięła udział w walkach opóźniających w Szampanii, uderzając na Champaubert, osłaniając tym samym odwrót francuskich 20. i 59. Dywizji Piechoty przez Saint Gond. Jako straż przednia brała też w dniach 16–17 czerwca udział w walkach o Montbard, osłaniając odwrót francuskiego korpusu przez Kanał Burgundzki. 17 czerwca osiągnęła taktyczne zwycięstwo wypierając z miasta oddziały niemieckie. Straty polskie wyniosły 17 poległych i 30 rannych żołnierzy oraz trzy czołgi. Po stronie niemieckiej zginęło 60 żołnierzy, kilkunastu wzięto do niewoli. Mimo to zwycięska bitwa nie umożliwiła zdobycia przepraw a przerzucony most został wysadzony w powietrze. Gen. Maczek zdecydował się zatem opuścić miasto.
Jednostka w czasie trwania kampanii zmuszona była do systematycznego porzucania i niszczenia własnego sprzętu z powodu braku zaopatrzenia w benzynę. Dowódca próbował przenieść brygadę nad Loarę aby tam przegrupować się i dołączyć do walki o Paryż.
18 czerwca w lesie pod miejscowością Moloy gen. Maczek zdecydował się rozformować brygadę, która już wtedy nie posiadała żadnych pojazdów. Podzielił ludzi na małe oddziały i rozkazał samodzielnie maszerować na południe Francji. Żołnierzom udało się przedostać do Wielkiej Brytanii, by już wkrótce podjąć służbę w nowo utworzonej 1 Dywizji Pancernej.
Dzisiaj tradycje 10 Brygady Kawalerii Pancernej kontynuuje 10 Brygada Kawalerii Pancernej im. gen. S. Maczka ze Świętoszowa.
Obsada personalna Kwatery Głównej 10 BKPanc.
Dowódca:
Oficerowie:
Żołnierze:

</doc>
<doc id="734165" url="https://pl.wikipedia.org/wiki?curid=734165" title="André Kana-Biyik">
André Kana-Biyik

André Kana-Biyik (ur. 1 września 1965 w Sackbayeme) – kameruński piłkarz, grał na pozycji obrońcy. Jest bratem François Omama-Biyika i ojcem Jeana-Armela Kana-Biyika.
Życiorys.
Karierę zaczynał w Unionie Duala, a następnie grał w Diamancie Jaunde. Jego pierwszym klubem we Francji był FC Metz. Po dwóch sezonach tam spędzonych przeszedł do Le Havre AC. Grał tam przez cztery sezony i rozegrał 73 mecze, w których strzelił 6 bramek.
Brał udział w 4 turniejach o Puchar Narodów Afryki w latach: 1986, 1988, 1990 i 1992. Ma również na swoim koncie występy na dwóch mundialach, w 1990 i 1994 roku. Podczas mistrzostw we Włoszech został ukarany czerwoną kartką, w meczu z Argentyną, a Kameruńczycy, grając w dziesiątkę zdołali strzelić bramkę dającą im zwycięstwo. Na listę strzelców wpisał się brat Andre Kany-Biyika – François, a "Nieposkromione Lwy" kończyły ten mecz w 9, gdyż w końcówce meczu czerwoną kartkę dostał jeszcze Jean-Claude Pagal. Ostatni mecz w narodowych barwach rozegrał podczas mistrzostw w 1994 roku, w przegranym 1:6 meczu z Rosją. Później próbował kontynuować karierę w klubie, jednak odzywała się kontuzja kolana i Kana-Biyik był zmuszony zakończyć karierę w wieku 29 lat.
Po zakończeniu kariery wziął jeszcze udział w meczu pożegnalnym zorganizowanym przez Omama-Biyika. Został zmieniony w 22 minucie przez Fernando Dávilę.

</doc>
<doc id="734167" url="https://pl.wikipedia.org/wiki?curid=734167" title="Marlies Schild">
Marlies Schild

Marlies Schild (ur. 31 maja 1981 w Admont) – austriacka narciarka alpejska, czterokrotna medalistka olimpijska, wielokrotna medalistka mistrzostw świata oraz czterokrotna zdobywczyni Małej Kryształowej Kuli w klasyfikacji slalomu.
Kariera.
Po raz pierwszy na arenie międzynarodowej pojawiła się 12 marca 1997 roku w Valtorta, gdzie w zawodach FIS Race nie ukończyła supergiganta. W 1999 roku wystartowała na mistrzostwach świata juniorów w Pra Loup, gdzie jej najlepszym wynikiem było szóste miejsce w zjeździe. Na rozgrywanych rok później mistrzostwach świata juniorów w Quebecu wystąpiła tylko w zjeździe, jednak nie ukończyła rywalizacji.
W zawodach Pucharu Świata zadebiutowała 9 grudnia 2001 roku w Sestriere, zajmując 25. miejsce w slalomie. Tym samym już w swoim debiucie zdobyła pierwsze pucharowe punkty. Pierwsze podium w zawodach tego cyklu wywalczyła 30 listopada 2002 roku w Aspen, gdzie była trzecia w slalomie. Sezon później, 13 marca 2004 roku w Sestriere po raz pierwszy zwyciężyła w zawodach PŚ, wygrywając zawody w slalomie. Łącznie Schild 69. razy stawała na podium, odnosząc przy tym 37. zwycięstw. Najlepsze wyniki osiągnęła w sezonie 2006/2007, kiedy zajęła drugie miejsce w klasyfikacji generalnej, przegrywając tylko ze swą rodaczką, Nicole Hosp. W tym samym sezonie zwyciężyła w klasyfikacjach slalomu i kombinacji. Ponadto w klasyfikacji slalomu była też pierwsza w sezonach 2007/2008, 2010/2011, druga w 2003/2004 i 2005/2006 oraz trzecia w sezonach 2004/2005, 2009/2010 i 2013/2014.
W 2002 roku wystąpiła w slalomie na igrzyskach olimpijskich w Salt Lake City, jednak nie ukończyła rywalizacji. Rok później startowała na mistrzostwach świata w Sankt Moritz, zdobywając srebrny medal w slalomie. W zawodach tych rozdzieliła na podium Chorwatkę Janicę Kostelić i Nicole Hosp. Na tych samych mistrzostwach była też czwarta w kombinacji, przegrywając walkę o medal ze Szwajcarką Marlies Oester o 0,02 s. Mistrzostwa świata w Bormio w 2005 roku przyniosły jej brązowy medal w kombinacji, w której lepsze były jedynie Kostelić i Szwedka Anja Pärson. Pierwszy sukces olimpijski osiągnęła na igrzyskach w Turynie w 2006 roku, kiedy zajęła drugie miejsce w kombinacji. Zawody te wygrała Janica Kostelić, a trzecie miejsce zajęła Anja Pärson. Cztery dni później zdobyła brązowy medal w slalomie, ustępując tylko Pärson i Hosp. Takie same wyniki osiągnęła również na mistrzostwach świata w Åre w 2007 roku, zwyciężając ponadto w zawodach drużynowych.
Podczas treningu 9 października 2008 roku na lodowcu Rettenbach złamała nogę. Uraz ten (złamanie kości goleniowej i strzałkowej) uniemożliwił jej starty w sezonie 2008/2009, w tym na mistrzostwach świata w Val d’Isère. Do rywalizacji powróciła w sezonie 2009/2010. Znalazła się w kadrze Austrii na igrzyska olimpijskie w Vancouver w 2010 roku, gdzie zdobyła srebro w slalomie. Wynik ten powtórzyła na rozgrywanych cztery lata później igrzyskach olimpijskich w Soczi. W międzyczasie zdobyła także złoty medal w swojej koronnej konkurencji podczas mistrzostw świata w Garmisch-Partenkirchen w 2011 roku, a wspólnie z kolegami z reprezentacji była druga w zawodach drużynowych. Brała również udział w mistrzostwach świata w Schladming w 2013 roku, gdzie rywalizację w slalomie zakończyła na dziewiątej pozycji. Był to jej jedyny start na tej imprezie.
We wrześniu 2014 roku zakończyła karierę.
Jej partnerem życiowym jest austriacki alpejczyk Benjamin Raich.
Jej młodsza siostra, Bernadette Schild, również uprawia narciarstwo alpejskie.

</doc>
<doc id="734168" url="https://pl.wikipedia.org/wiki?curid=734168" title="Mancypacja">
Mancypacja

Mancypacja (łac. "mancipatio", od "manus" – ręka, "capere" – chwytać, czyli "obrzęd uchwycenia ręką") – w prawie rzymskim uroczysta czynność prawna z grupy czynności dokonywanych przy użyciu spiżu i wagi ("per aes et libram"). Istniała już przed kodyfikacją prawa rzymskiego w Ustawie dwunastu tablic. Pierwotnie, w prawie rzymskim okresu archaicznego i przedklasycznego, była ściśle sformalizowaną transakcją kupna-sprzedaży ("emptio-venditio"), umożliwiającą pochodne nabycie własności kwirytarnej ("dominium ex iure Quiritium" – "własności z prawa Kwirytów", tj. własności przysługującej tylko obywatelom rzymskim) oraz ustanowienie służebności gruntowej wiejskiej. W prawie okresu klasycznego stała się abstrakcyjnym sposobem nabycia własności kwirytarnej na "res mancipi", a także stwierdzenia przejścia władzy nad osobą z jednej osoby na drugą. Stosowano ją w celu osiągania różnych skutków prawnych (np. emancypacja, "coemptio", adopcja, testament i inne). Zanikająca w okresie poklasycznym definitywnie zniknęła w Kodyfikacji Justyniana, który zniósł podział rzeczy na "res mancipi" i "res nec mancipi".
Przebieg mancypacji.
Mancypacji dokonywano w obecności pięciu świadków będących pełnoprawnymi obywatelami rzymskimi oraz trzymającego wagę ("libripens"), który odważał kruszec (przeważnie miedź) będący – do czasu pojawienia się pieniądza bitego – środkiem płatniczym. Nabywca stwierdzał przy tym, że dana rzecz jest jego własnością "z mocy prawa Kwirytów" ("ex iure Quiritium") oraz chwytał rzecz ręką ("manu capere"). Przebieg mancypacji opisał Gaius w swoim podręczniku prawa rzymskiego "Institutiones" (Instytucje):
Wraz z pojawieniem się monet oraz kolejnymi podbojami i rozwojem wymiany handlowej z prowincjami, wymiana towaru za pieniądz odbywała się poza aktem mancypacyjnym. Jeżeli jednak przedmiotem transakcji były "res mancipi", wówczas nabywca nie uzyskiwał na nich własności kwirytarnej, a jedynie posiadanie. Celem nabycia własności kwirytarnej, nabywca przeprowadzał symboliczną mancypację z użyciem jednej monety, co było pozornym kupnem ("imaginaria venditio"). Nabywca kładł na szalkę wagi monetę (tzw. "mancipatio sestertio nummo uno" – przy użyciu jednego sesterca). W ten sposób – w prawie rzymskim okresu klasycznego – mancypacja stała się czynnością abstrakcyjną, gdyż jeżeli tylko jej stronami byli obywatele rzymscy oraz dochowano ściśle opisanej formalistyki obrzędowej i słownej, własność na "res mancipi" przechodziła na nabywcę bez względu na to, z jakiej przyczyny prawnej ("causa") nabycie to nastąpiło.
Za wady prawne rzeczy sprzedanej mancypacyjnie sprzedawca odpowiadał z "actio auctoritatis".
Znaczenie mancypacji.
Mancypacja należała do kategorii czynności prawnych zwanych "actus legitimi", których obwarowanie warunkiem ("condicio") lub terminem ("dies") powodowało nieważność.
Wobec znikomej liczby form czynności prawnych w dawnym prawie rzymskim, mancypacja – w postaci kupna za jednego sesterca – miała szerokie zastosowanie w celu osiągania różnych skutków prawnych i gospodarczych. Służyła m.in.:
Ponadto mancypacja wchodziła w skład innych złożonych czynności formalnych, takich jak:
Mancypacja w prawie rzymskim odpowiadała swoją rangą aktowi notarialnemu w polskim prawie cywilnym.

</doc>
<doc id="734170" url="https://pl.wikipedia.org/wiki?curid=734170" title="Czułość">
Czułość



</doc>
<doc id="734178" url="https://pl.wikipedia.org/wiki?curid=734178" title="Arizona Coyotes">
Arizona Coyotes

Arizona Coyotes – amerykański klub hokejowy z siedzibą w Glendale (Arizona), występujący w lidze NHL.
Historia.
W lidze NHL zespół pod nazwą Phoenix Coyotes występuje od sezonu 1996/97. Jest kontynuacją prawną kanadyjskiego zespołu Winnipeg Jets założonego w 1972. Od początku istnienia do 2002 r. zespół regularnie awansował do fazy play-off NHL. Następny awans "Kojotów" do fazy posezonowej miał jednak miejsce dopiero w 2009 roku. Drużyna po raz pierwszy przeszła I rundę fazy play-off w sezonie NHL (2011/2012), kiedy to w stosunku meczów 4:2 pokonali Chicago Blackhawks. Odpadli, przegrywając dopiero w finale konferencji zachodniej 1:4 z późniejszym zdobywcą Pucharu Stanleya, Los Angeles Kings. Właścicielami klubu byli Jerry Moyes i Wayne Gretzky. W sierpniu 2013 klub został zakupiony przez IceArizona Acquisition Co. LLC., grupę północnoamerykańskich biznesmenów. W styczniu 2014 władze klubu Phoenix Coyotes ogłosiły, że od sezonu NHL (2014/2015) zespół będzie występować pod nazwą Arizona Coyotes.
Zespół posiada afiliacje w postaci klubów farmerskich w niższych ligach. Tę funkcję pełnią Portland Pirates w lidze AHL, Arizona Sundogs w CHL i Gwinnett Gladiators w rozgrywkach ECHL. W przeszłości klubem farmerskim był San Antonio Rampage.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
Występy Wojtka Wolskiego.
2 marca 2010 roku do Phoenix Coyotes został przekazany Polak, Wojtek Wolski z drużyny Colorado Avalanche. Za niego w ramach wymiany do Denver trafili zawodnicy z Phoenix – Peter Mueller oraz Kevin Porter. 11 stycznia 2011 Wolski odszedł do New York Rangers.

</doc>
<doc id="734179" url="https://pl.wikipedia.org/wiki?curid=734179" title="Zeist">
Zeist

Zeist – miasto w Holandii, leżące nieopodal Utrechtu w prowincji Utrecht. Ma 65 396 mieszkańców (2012).
W mieście rozwinął się przemysł metalowy, chemiczny, optyczny oraz spożywczy.

</doc>
<doc id="734180" url="https://pl.wikipedia.org/wiki?curid=734180" title="Zierikzee">
Zierikzee

Zierikzee – miasto w Holandii, w prowincji Zelandia, w gminie Schouwen-Duiveland. Most Zeelandbrug, przez który biegnie droga "N256" oraz ścieżka rowerowa, umożliwia dogodną komunikację z Antwerpią i Gandawą. W samym mieście i jego okolicy znajduje się ponad 500 zabytkowych budowli.
Historia.
Zierikzee prawdopodobnie powstało w końcu IX w. Archeologiczne potwierdzenia zasiedlenia tych terenów wskazują na wiek XI. Pierwsze udokumentowane doniesienie o Zierikzee pochodzi z roku 1134 z czasu powodzi spowodowanej dużą falą przypływową. Prawa miejskie uzyskało w 1248. W wiekach XV – XVI wielokrotnie nawiedzające miasto pożary poczyniły znaczne szkody.
Zierikzee w średniowieczu było bogatym miastem handlowym. Sprzedawano głównie sól, ryby, sukno i poszukiwany czerwony barwnik z marzanny barwierskiej. Posiadało piękny port, rozbudowane mury obronne z zachowanymi do dzisiaj bramami. Posiadało wiele znaczących budowli, takich jak: ratusz, kościoły, bogate domy mieszczan i wiatraki, z których część zachowała się do dzisiaj. Z powodu dużego znaczenia strategicznego Zierikzee było często oblegane przez wrogów.
W 1304 miasto przez wiele mięsięcy było oblężone. Uwolnione zostało przez nadpłynięcie floty okrętów holenderskich i francuskich, która odniosły zwycięstwo nad oblegającymi.
W roku 1575 na początku Wojny osiemdziesięcioletniej po dziewięciomiesięcznym oblężeniu miasto ponownie dostało się w ręce wrogich wojsk, które po krótkim okresie okupacji miasta musiały je opuścić.
W XIX w. wyburzono mury miejskie pozostawiając trzy bramy miejskie. W 1832 spłonął kościół Sint Lievensmonsterkerk, który rozebrano pozostawiając jego wieżę. W jego miejsce wybudowano obok "Nowy Kościół" w stylu modernistycznym. Zmniejszono taże stary port, w którego pozostałej części cumują zabytkowe typy statków. W 1900 powstała wytwórnia składników piekarniczych „Zeelandia” założona przez H. J. Doeleman’a, która stała się koncernem i jest dzisiaj jednym z ważnych gałęzi gospodarki miasta. W budynkach starej fabryki mieści się dzisiaj Muzeum Piekarnictwa „Om den Broode”. W 1920 dokonano elektryfikacji miasta, a do 1930 zakończono podłączanie do systemu kanalizacyjnego. W połowie XX w. zakończono wytwarzanie cygar, które dawało kilkaset miejsc pracy.

</doc>
<doc id="734182" url="https://pl.wikipedia.org/wiki?curid=734182" title="Wężyk">
Wężyk



</doc>
<doc id="734186" url="https://pl.wikipedia.org/wiki?curid=734186" title="Roma Gąsiorowska">
Roma Gąsiorowska

Roma Gąsiorowska-Żurawska (ur. 18 listopada 1981 w Bydgoszczy) – polska aktorka teatralna, filmowa i telewizyjna, reżyser, producent, projektantka mody, menedżer kultury i coach.
Życiorys.
Wykształcenie.
Podczas nauki w I Liceum Ogólnokształcącym w Bydgoszczy zainteresowała się aktorstwem i wraz ze znajomymi założyła amatorskie kółko teatralne. Jest absolwentką PWST w Krakowie (2005), do której dostała się za drugim podejściem. Jej dyplomowym przedstawieniem było "Zimne dziecko" (tekst Marius von Mayenburg, reż. Jan Peszek, 2005). Za rolę w tym spektaklu zdobyła nagrodę dla młodego aktora na XLV Kaliskich Spotkaniach Teatralnych. W czasie studiów rozpoczęła współpracę z teatrem TR Warszawa w ramach projektu „Teren Warszawa” (2003/2004). Z grupy aktorskiej Roma Gąsiorowska była jedną w dwóch aktorek, którym teatr zaproponował stały etat. Z powodu zaangażowania w projekt „Teren Warszawa”, w krakowskiej PWST najpierw miała urlop dziekański, a potem indywidualny tok studiów. Już w trakcie studiów angaż zaproponował jej również Teatr Stary w Krakowie.
W kinie zadebiutowała drugoplanową rolą w filmie Jerzego Stuhra "Pogoda na jutro" (2003). Szybko otrzymała kolejne propozycje filmowe, w tym także ról głównych; wystąpiła m.in. w filmach: Jana Komasy ("Oda do radości, Sala samobójców"), Andrzeja Wajdy ("Tatarak"), Xawerego Żuławskiego ("Wojna polsko-ruska"), Barbary Sass ("W imieniu diabła"), Agnieszki Smoczyńskiej ("Córki dancingu") czy Kingi Dębskiej ("Plan B"). Za główną rolę w filmie Leszka Dawida "Ki" (2011) została nagrodzona Złotymi Lwami na 36. Festiwalu Polskich Filmów Fabularnych w Gdyni oraz Złotą Kaczką przyznaną przez miesięcznik „Film”. W 2012 na Festiwalu Aktorstwa Filmowego im. Tadeusza Szymkowa we Wrocławiu została nagrodzona Złotym Szczeniakiem za drugoplanową rolę w "Sali samobójców". Za obie powyższe role była również nominowana do Polskiej Nagrody Filmowej „Orzeł”. W 2019 została zaproszona na 72. Międzynarodowy Festiwal Filmowy w Cannes.
Na teatralnych deskach współpracowała z reżyserami, takimi jak Grzegorz Jarzyna, Przemysław Wojcieszek, René Pollesch, Kornél Mundruczó, Mikołaj Grabowski czy Michał Borczuch. W zespole teatralnym TR Warszawa przez 12 lat stworzyła ponad 20 ról. Za swoje role była wyróżniania na festiwalach teatralnych. Obecnie współpracuje z Teatrem Rozmaitości w Warszawie oraz z Teatrem Soho. Produkuje również niezależne spektakle teatralne.
Kariera reżyserska.
Była współreżyserką i współproducentką (razem z Pią Partum i Wojtkiem Urbańskim) spektaklu teatralno-muzycznego „Płyń” do tekstu i muzyki Piotra Roguckiego i z udziałem Agaty Kuleszy, Matyldy Damięckiej, Ireny Melcer oraz Tomasza Schuchardta. Współtworzyła również scenografię i kostiumy do tego spektaklu. Premiera spektaklu odbyła się w lutym 2017 roku.
Działalność edukacyjna i promocja kultury.
W 2012 założyła prywatną szkołę aktorską AktoRstudio. Prowadzi w niej wspólnie z innymi aktorami kursy dla dorosłych, młodzieży i dzieci. Roma Gąsiorowska wraz z AktoRstudio przygotowała aktorsko odtwórczynie głównych ról w filmie „Córki dancingu”, w którym sama wystąpiła w drugoplanowej roli.
W ramach studia W-arte! Open Art Space organizuje liczne wydarzenia kulturalne (wystawy, pokazy filmowe, koncerty, targi czy projekty ART-Brandingowe). Przy ul. Łowickiej w Warszawie stworzyła showroom, w którym prezentuje prace i działania różnych artystów.
Pozostałe przedsięwzięcia.
Jest autorką modowych kolekcji: „Amor Amor”, „7 Grzechów”, „Stygmaty”. W 2011 była nominowana do Róży Gali za „debiut w świecie mody i stworzenie sklepu internetowego dla własnej marki ubrań Natinaf”.
Jest współautorką (wspólnie z Sylwią Stano) książki „Całe szczęście jestem kobietą” (wyd. Agora, Warszawa 2019). W książce znalazły się rozmowy z 10 kobietami, które odniosły sukces w różnych dziedzinach życia (sztuce, mediach czy biznesie).
Zajmuje się coachingiem. Promuje przy tym stworzoną przez siebie pod hasłem „Slowfastlife” filozofię życia, która opiera się na „balansie między wielkomiejskim pędem a satysfakcją płynącą z korzystania z życia”. Wspólnie z Sylwią Stano opracowała warsztaty pt. „Jestem kobietą” wspierające rozwój zawodowy kobiet.
Życie prywatne.
10 kwietnia 2010 wzięła ślub z aktorem Michałem Żurawskim. W 2016 roku zajęli wspólnie pierwsze miejsce w 23. edycji plebiscytu Srebrne Jabłko miesięcznika „Pani”, w którym czytelnicy wybierają swoje ulubione pary z show-biznesu. Mają syna Klemensa (ur. 2012) oraz córkę Jadwigę (ur. 2014). Jest wegetarianką.

</doc>
<doc id="734193" url="https://pl.wikipedia.org/wiki?curid=734193" title="La Felguera">
La Felguera

La Felguera – miejscowość w Hiszpanii wchodząca w skład gminy Langreo w Asturii, zamieszkana przez ponad 20 000 osób. Jest to piąta co do wielkości miejscowość w Asturii, po Gijón, Oviedo, Avilés i Mieres.
W przeszłości było ważnym centrum hiszpańskiego przemysłu metalurgicznego.
Najważniejsze zabytki to m.in. kościół San Pedro, Kościół Świętego Lourdes, zabytkowe zabudowania byłej fabryki La Fábrica de La Felguera. W 2006 r. otwarto muzeum hutnictwa (Museo de la Siderurgia de Asturias).
Linki zewnętrzne.
Villa de La Felguera

</doc>
<doc id="734196" url="https://pl.wikipedia.org/wiki?curid=734196" title="Statyw">
Statyw

Statyw – podstawa zapewniająca stabilizację mocowanego na niej przedmiotu lub urządzenia. Statyw może być rozumiany w znaczeniu ogólniejszym lub węższym jako

</doc>
<doc id="734198" url="https://pl.wikipedia.org/wiki?curid=734198" title="Kathrin Zettel">
Kathrin Zettel

Kathrin Zettel (ur. 5 sierpnia 1986 w Scheibbs) – austriacka narciarka alpejska, brązowa medalistka olimpijska oraz kilkukrotna medalistka mistrzostw świata juniorów i seniorów.
Kariera.
Specjalizuje się w slalomie gigancie i Slalomie. Po raz pierwszy na arenie międzynarodowej pojawiła się 5 grudnia 2001 roku w Hochgurgl, gdzie w zawodach FIS Race zajęła 49. miejsce w slalomie. W 2003 roku wystartowała na mistrzostwach świata juniorów w Briançonnais, gdzie jej najlepszym wynikiem było szóste miejsce w slalomie. Na rozgrywanych rok później mistrzostwach świata juniorów w Mariborze w tej samej konkurencji była najlepsza, a w kombinacji zdobyła srebrny medal. Ostatnie sukcesy w tej kategorii wiekowej osiągnęła podczas mistrzostw świata w Bardonecchii w 2005 roku, gdzie zwyciężyła w kombinacji, a w slalomie był druga za Czeszką Šárką Záhrobską.
W zawodach Pucharu Świata zadebiutowała 13 marca 2004 roku w Sestriere, zajmując osiemnaste miejsce w slalomie. Tym samym już w swoim debiucie zdobyła pierwsze pucharowe punkty. Pierwsze podium w zawodach tego cyklu wywalczyła 10 grudnia 2005 roku w Aspen, gdzie była trzecia w gigancie. Blisko rok później, 25 listopada 2006 roku w tej samej miejscowości po raz pierwszy zwyciężyła w zawodach PŚ, wygrywając bieg giganta. Najlepsze wyniki osiągnęła w sezonie 2008/2009, kiedy była czwarta w klasyfikacji generalnej, druga w klasyfikacji giganta i trzecia w klasyfikacji kombinacji. Ponadto w sezonie 2009/2010 była druga w klasyfikacjach giganta i slalomu, przegrywając odpowiednio z Niemkami: Kathrin Hölzl i Marią Riesch.
W 2005 roku wystąpiła na mistrzostwach świata w Bormio, gdzie wspólnie z kolegami z reprezentacji zdobyła srebrny medal w zawodach drużynowych. Na tych samych mistrzostwach była też czwarta w slalomie, przegrywając walkę o podium z Šárką Záhrobską o 0,17 s. Czwarte miejsce zajęła też w kombinacji podczas igrzysk olimpijskich w Turynie w 2006 roku, tym razem walkę o brązowy medal przegrywając ze Szwedką Anją Pärson. Bez medalu wróciła również z mistrzostw świata w Åre w 2007 roku, gdzie jej najlepszym wynikiem było piąte miejsce w slalomie. Pierwszy sukces wśród seniorek osiągnęła na mistrzostwach świata w Val d’Isère w 2009 roku, gdzie zwyciężyła w superkombinacji. W zawodach tych wyprzedziła bezpośrednio Larę Gut ze Szwajcarii oraz swą rodaczkę, Elisabeth Görgl. Rok później wystąpiła na igrzyskach w Vancouver, ponownie zajmując czwarte miejsce w kombinacji. W walce o medal ponownie lepsza okazała się Anja Pärson. Na tych samych igrzyskach była też piąta w gigancie i trzynasta w slalomie. Kolejny medal zdobyła na mistrzostwach świata w Garmisch-Partenkirchen w 2011 roku, gdzie była druga w slalomie. Rozdzieliła tam na podium kolejną Austriaczkę, Marlies Schild i Szwedkę Marię Pietilä-Holmner. Na rozgrywanych dwa lata później mistrzostwach świata w Schladming zajmowała wysokie pozycje, jednak na podium nie stanęła. W gigancie była czwarta, w superkombinacji piąta, a w slalomie dziesiąta. Brała również udział w igrzyskach olimpijskich w Soczi w 2014 roku, gdzie zdobyła brązowy medal w slalomie. Wyprzedziły ją tam jedynie Mikaela Shiffrin z USA oraz Marlies Schild.

</doc>
<doc id="734200" url="https://pl.wikipedia.org/wiki?curid=734200" title="Tigraj">
Tigraj

Tigraj (tigr. ክልል ትግራይ, amh. ትግራይ ክልል) – region administracyjny leżący w północnej Etiopii, z siedzibą władz w mieście Mekelie. Sąsiaduje z regionami: Afar na wschodzie, Amhara na południu oraz z Sudanem na zachodzie i z Erytreą na północy.
Region zajmuje powierzchnię 41 410 km2 i w roku 2017 liczył 5 247 005 mieszkańców.
83% ludności zajmuje się rolnictwem. Uprawia się głównie teff i jęczmień a także: fasolę, ziemniaki i cebulę. W celu zwiększenia plonów stosuje się nawadnianie, na stokach górskich tworzy się tarasy. Z regionu eksportuje się także bawełnę i sezam. Zajęcie mieszkańcom Tigraju daje również rzemiosło (głównie złotnictwo, malarstwo i rzeźbiarstwo w drewnie).
Dawniej Tigraj był porośnięty lasami, z których duża część została wycięta, co naraziło glebę na erozję. Dla krajobrazu regionu charakterystyczne są rozległe wyżyny i równiny. Atrakcyjny turystycznie jest łańcuch górski (3250 do 3500 metrów n.p.m.), zawierający liczne ściany i uskoki. Najwyższym szczytem jest Kisad Gudo (3935 m n.p.m.). Klimat Tigraju bywa zaliczany do trzech typów: "kolla" (półsuchy), obejmujący 39% obszaru, "woina dega" (ciepły umiarkowany), zajmujący 49% terenu, i "dega" (umiarkowany), obejmujący 12% obszaru. Średnia suma opadów wynosi od 450 do 980 mm.
Głównymi rzekami są Tekeze i Mereb.
Tigraj jest jednym z najbogatszych w surowce regionów Etiopii. Znajduje się tu m.in. złoto, rudy miedzi, rudy żelaza oraz cynku i ołowiu.
Region słynie z licznych zabytków kultury przedchrześcijańskiej. Ze sławniejszych miejsc można wymienić: obelisk z Aksum z drugiego stulecia przed naszą erą, świątynię Księżyca (500 rok p.n.e.), pałac i łaźnię królowej Saby czy Arkę Przymierza, która rzekomo miała tu przybyć ze Świątyni Jerozolimskiej. W listopadzie 2020 w Tigraju wybuchł konflikt.

</doc>
<doc id="734201" url="https://pl.wikipedia.org/wiki?curid=734201" title="Henryk Franczak">
Henryk Franczak

Henryk Franczak (ur. 31 marca 1918 w Zagórzycach koło Krakowa, zm. 1 lipca 2006 w Providence) – porucznik pilot Polskich Sił Powietrznych w Wielkiej Brytanii i kapitan Królewskich Sił Powietrznych.
Życiorys.
Urodził się w rodzinie nauczycielskiej Stanisława i Heleny. Ukończył Gimnazjum Polskiej Macierzy w Grodnie, a następnie Państwową Szkołę Techniczną w Wilnie, zdobywając stopień technika drogowo-wodnego.
Od najmłodszych lat interesował się lotnictwem i w roku 1936 na szkoleniu w Ustianowej uzyskał stopień pilota szybowcowego. W roku 1939 został skierowany do Szkoły Podchorążych Rezerwy Lotnictwa w Sadkowie koło Radomia, a następnie do Szkoły Obserwatorów w Dęblinie. Po wybuchu wojny dostał się do niewoli radzieckiej, skąd uciekł wraz z bratem Stanisławem przez Kowno, Rygę, Sztokholm i Oslo do Francji, gdzie czekał w Lyonie na szkolenie.
Po upadku Francji z trudnościami przedostał się drogą morską do Blackpool, gdzie przeszkolono go na radiotelegrafistę. 20 sierpnia 1941 awansowano go na podporucznika i przydzielono do 304 dywizjonu bombowego Ziemi Śląskiej. 24 kwietnia 1942 roku odbył pierwszy lot bojowy w ataku na okręty Kriegsmarine w Rostocku.
Latał nad Niemcami, portami okupowanej Europy, a następnie został przeniesiony do Lotnictwa Obrony Wybrzeża. Po 47 lotach bojowych awansowano go na porucznika i angielskiego kapitana. Został odznaczony Orderem Wojennym Virtuti Militari i trzykrotnie Krzyżem Walecznych.
Latem 1943 skierowano go do szkoły pilotów, o co nieustannie zabiegał. Został pilotem w październiku 1944. Po wojnie został instruktorem w Royal Air Force, a następnie w grudniu, 1948 wraz z grupą 30 polskich wyższych oficerów lotnictwa i techników przybył do Karaczi – do Royal Pakistan Airforce. Dostał przydział do dywizjonu transportowego z bazą Peszawarze. Latał na Dakotach w najwyższych górach: Karakorum, Himalajach, Hindukuszu.
Zwolnił się z lotnictwa wojskowego. Uzyskał stopień lotnika cywilnego i pracował jako pilot w pakistańskiej linii lotniczej. Między innymi latał do Indii, Birmy, Bangladeszu, Mekki. W roku 1952 ożenił się z Amerykanką pochodzenia irlandzkiego i w roku 1953 wyjechał do USA. Pracował jako przedstawiciel Encyklopedii Brytyjskiej, agent ubezpieczeniowy, oraz kierowca autobusu szkolnego.
28 listopada 1992 roku w San Francisco odbyły się uroczystości związane z 200-leciem ustanowienia Orderu Virtuti Militari. Obchody zorganizowała ambasada polska. W uroczystościach uczestniczył sekretarz stanu Kalifornia nadając tytuł Honorowego Obywatela Stanu Kalifornia czterem Kawalerom Virtuti Militari, w tym Henrykowi Franczakowi.
Henryk Franczak był człowiekiem głęboko religijnym, przyjaznym ludziom, kochającym przyrodę, a nade wszystko kochał dwie ojczyzny: Polskę i Stany Zjednoczone. Posiadał obywatelstwo polskie i amerykańskie, a flagi tych państw umieszczone były zawsze przy jego domu w Providence (USA).
Na jego postawę patriotyczną z pewnością wpłynęło wychowanie. Ojciec był legionistą. Brat Stanisław zginął śmiercią lotnika zestrzelony lecąc z pomocą powstańczej Warszawie. Brat Edward Został zamordowany w lipcu 1944 roku jako komendant oddziału partyzanckiego AK na Wileńszczyźnie. Brat Lucjan służył w jednostce pomocniczej RAF-u w czasie II wojny światowej.
Henryk Franczak zmarł 1 lipca 2006 roku w Providece USA. 12 września 2006 odbył się uroczysty pogrzeb na Wojskowych Powązkach w Warszawie. Prochy spoczęły, zgodnie z jego życzeniem w Polsce. Miejsce jego pochówku – Kolumbarium Kwatery Żołnierzy Polskich Sił Zbrojnych w krypcie C30-K3-III-6.

</doc>
<doc id="734204" url="https://pl.wikipedia.org/wiki?curid=734204" title="Diecezja podlaska">
Diecezja podlaska



</doc>
<doc id="734212" url="https://pl.wikipedia.org/wiki?curid=734212" title="Manzanares (Ciudad Real)">
Manzanares (Ciudad Real)

Manzanares – miasto w środkowej Hiszpanii, w regionie Kastylia-La Mancha, w prowincji Ciudad Real.
Węzłowa stacja kolejowa skupiająca linie w kierunku Alcázar de San Juan, Ciudad Real oraz Linares.

</doc>
<doc id="734213" url="https://pl.wikipedia.org/wiki?curid=734213" title="Bilbo">
Bilbo



</doc>
<doc id="734215" url="https://pl.wikipedia.org/wiki?curid=734215" title="Chris Raab">
Chris Raab

Chris Raab, właśc. Christian Joseph Raab, także Raab Himself (ur. 21 maja 1980 w Willow Grove) – amerykańska osobowość telewizyjna. Związany z CKY Crew. Wystąpił w filmach "Jackass: Świry w akcji", "Jackass Number Two", "Jackass 2.5", "" oraz w programach "Jackass" i "Viva la Bam" emitowanych w telewizyjnej stacji MTV. Zwykle bierze udział w popisach skaterskich i kaskaderskich.
Życiorys.
Urodził się i dorastał w Willow Grove w Pensylwanii wraz z bratem Jayem. Uczęszczał do East High School w West Chester, zanim został wydalony po tym jak wysmarował kałem szafkę. Ukończył Shippensburg University w Shippensburgu w Pensylwanii.
Po raz pierwszy zwrócił na siebie uwagę w 1999, występując w "Landspeed presents: CKY". W 2008 wydał DVD zatytułowane "Hotdog Casserole", które składało się ze skeczów, 30-minutowego filmu i dokumentalnego materiału. W obsadzie znaleźli się inni członkowie ekipy CKY, Brandon DiCamillo i Rake Yohn. W 2009 wspólnie z Brandonem DiCamillo nagrywał sceny do komedio-horroru "The Vampires of Zanzibar" (2010).

</doc>
<doc id="734217" url="https://pl.wikipedia.org/wiki?curid=734217" title="Al-Amara">
Al-Amara

Al-Amara (arab. العمارة) – miasto w południowo-wschodnim Iraku, nad Tygrysem, ośrodek administracyjny muhafazy Majsan. Około 500 tys. mieszkańców. Ośrodek przemysłu chemicznego, włókienniczego, odzieżowego, materiałów budowlanych i spożywczego.
Wydarzenia.
12 grudnia 2007 roku w wyniku wybuchu trzech bomb w samochodach-pułapkach zginęło co najmniej 40 osób, a około 100 zostało rannych.

</doc>
<doc id="734222" url="https://pl.wikipedia.org/wiki?curid=734222" title="Maszyna parowa potrójnego rozprężania">
Maszyna parowa potrójnego rozprężania

Maszyna parowa potrójnego rozprężania – rodzaj maszyny parowej zblokowanej, w której wykorzystuje się kilkukrotne rozprężanie pary celem wzrostu sprawności i obniżenia jednostkowego zużycia paliwa. Najczęściej była stosowana do napędu jednostek pływających.
Idea.
Zastosowanie maszyny parowej potrójnego rozprężania miało na celu zwiększenie mocy i sprawności silnika parowego.
Konstrukcja składała się z co najmniej trzech cylindrów o takim samym skoku tłoka, ale o stopniowo zwiększających się średnicach, których tłoki napędzały wspólny wał korbowy.
Zasada działania.
Strumień pary z kotła dopływał do cylindra o najmniejszej średnicy (i największego ciśnienia), gdzie ulegał częściowemu rozprężeniu. Następnie przepływał do większego cylindra średniego ciśnienia, w którym rozprężał się ponownie. W końcowej fazie para przedostawała się do cylindra (czasem dwóch cylindrów) niskiego ciśnienia, który miał największą średnicę i rozprężała się do ciśnienia nieco powyżej stopnia kondensacji. Zwiększająca się średnica cylindrów dawała możliwość efektywnego wykorzystania energii pary, przy jej coraz niższym ciśnieniu.
Konstrukcja.
Początkowo stosowano maszyny parowe potrójnego rozprężania o poziomych cylindrach (ang. "horizontal triple expansion", HTE), lecz ich wadą były problemy z wyważeniem i nierównomierne zużycie tłoków i cylindrów. Zostały one zastąpione przez maszyny parowe potrójnego rozprężania o pionowych cylindrach (ang. "vertical triple expansion", VTE).

</doc>
<doc id="734226" url="https://pl.wikipedia.org/wiki?curid=734226" title="Tigray">
Tigray



</doc>
<doc id="734227" url="https://pl.wikipedia.org/wiki?curid=734227" title="Maria Höfl-Riesch">
Maria Höfl-Riesch

Maria Höfl-Riesch z d. Riesch (ur. 24 listopada 1984 w Garmisch-Partenkirchen) – niemiecka narciarka alpejska, czterokrotna medalistka olimpijska, wielokrotna medalista mistrzostw świata juniorów i seniorów oraz zdobywczyni Pucharu Świata.
Kariera.
Startowała z powodzeniem we wszystkich konkurencjach, najlepsze wyniki osiągając w slalomie specjalnym, zjeździe oraz w kombinacji. Po raz pierwszy na arenie międzynarodowej pojawiła się 29 listopada 1999 roku w Kaunertal, gdzie w zawodach uniwersyteckich była osiemnasta w slalomie. W 2000 roku wystartowała na mistrzostwach świata juniorów w Quebecu, jednak zajmowała odległe pozycje. Na rozgrywanych rok później mistrzostwach świata juniorów w Verbier była trzecia w zjeździe i druga w supergigancie. Dwa medale przywiozła także z mistrzostw świata juniorów w Tarvisio, zwyciężając w supergigancie i zajmując drugie miejsce w slalomie. Kolejne trofea wywalczyła na mistrzostwach świata juniorów w Briançonnais w 2003 roku, gdzie wygrała kombinację, a w gigancie była trzecia. Ostatnie sukcesy w tej kategorii wiekowej osiągnęła podczas MŚJ w Mariborze w 2004 roku, gdzie zwyciężyła w zjeździe i gigancie.
W zawodach Pucharu Świata zadebiutowała 16 lutego 2001 roku w Garmisch-Partenkirchen, zajmując 20. miejsce w supergigancie. Tym samym już w swoim debiucie zdobyła pierwsze pucharowe punkty. Pierwsze podium w zawodach tego cyklu wywalczyła 22 grudnia 2002 roku w Lenzerheide, gdzie była trzecia w kombinacji. Nieco ponad rok później, 30 stycznia 2004 roku w Haus po raz pierwszy zwyciężyła w zawodach PŚ, wygrywając bieg zjazdowy. Łącznie Höfl-Riesch 54. razy stawał na podium, odnosząc przy tym 27. zwycięstw. Najlepsze wyniki osiągnęła w sezonie 2010/2011, kiedy zdobyła Kryształową Kulę za zwycięstwo w klasyfikacji generalnej. W tym samym sezonie była też druga w klasyfikacjach zjazdu i supergiganta oraz trzecia w slalomie i kombinacji. W klasyfikacji generalnej była ponadto druga w sezonach 2008/2009, 2009/2010, 2012/2013 i 2013/2014 oraz trzecia w sezonach 2003/2004, 2007/2008 i 2011/2012. Kilkukrotnie sięgała też po Małą Kryształową Kulę za zwycięstwa w poszczególnych klasyfikacjach: w supergigancie i superkombinacji w sezonie 2007/2008, w slalomie w sezonach 2008/2009 i 2009/2010 oraz w zjeździe w sezonie 2013/2014.
W 2003 roku wystąpiła na mistrzostwach świata w Sankt Moritz, gdzie jej najlepszym wynikiem było piąte miejsce w kombinacji. Z powodu kontuzji nie wystąpiła na mistrzostwach świata w Bormio w 2005 roku oraz rozgrywanych rok później igrzyskach olimpijskich w Turynie. Bez medalu wróciła również z mistrzostw świata w Åre w 2007 roku, jednak na rozgrywanych dwa lata później mistrzostwach świata w Val d’Isère zwyciężyła w slalomie. Na tych samych mistrzostwach była też między innymi czwarta w superkombinacji, przegrywając walkę o medal z Austriaczką Elisabeth Görgl. Pierwszy medal olimpijski zdobyła na igrzyskach w Vancouver w 2010 roku, gdzie wygrała superkombinację. W zawodach tych wyprzedziła bezpośrednio Julię Mancuso z USA oraz Szwedkę Anję Pärson. Osiem dni później powtórzyła ten wynik, zwyciężając w slalomie i pokonując Marlies Schild z Austrii oraz Czeszkę Šárkę Záhrobską. Kolejne dwa medale zdobyła podczas mistrzostw świata w Garmisch-Partenkirchen w 2011 roku. Zarówno w zjeździe jak i supergigancie zajmowała tam trzecie miejsce, plasując się odpowiednio za Görgl i Lindsey Vonn oraz Görgl i Mancuso. Na mistrzostwach świata w Schladming w 2013 roku była najlepsza w superkombinacji, a w zjeździe była trzecia, przegrywając jedynie z Francuzką Marion Rolland i Włoszką Nadią Fanchini. Brała również udział w igrzyskach olimpijskich w Soczi w 2014 roku, gdzie zwyciężyła w superkombinacji. Ponadto była tam druga za Austriaczką Anną Fenninger w supergigancie oraz czwarta w slalomie, w którym w walce o podium lepsza była Kathrin Zettel z Austrii.
W marcu 2014 roku zakończyła karierę.
14 kwietnia 2011 roku wyszła za mąż za swego managera, Marcusa Höfla.
Jej młodsza siostra, Susanne Riesch, również uprawia narciarstwo alpejskie. Jest siostrzenicą byłego niemieckiego bobsleisty, Wolfganga Zimmerera.
Jest oficerem Bundeszollverwaltung (Federalna Służba Celna).

</doc>
<doc id="734231" url="https://pl.wikipedia.org/wiki?curid=734231" title="Ford Shelby GR-1">
Ford Shelby GR-1

Ford Shelby GR-1 – samochód koncepcyjny wyprodukowany przez Ford Motor Company. Został zaprojektowany na amerykański pokaz w 2005 roku, a nazwę otrzymał ku czci znakomitego kierowcy i projektanta aut sportowych Carrolla Shelby'iego.
Historia.
Ścieżki amerykańskiego Forda i Carolla Shelby zbiegły się na początku lat sześćdziesiątych dwudziestego wieku gdy ten drugi rozpoczął montowanie w pojazdach AC Cobra fordowskich silników i innych elementów pochodzących z USA. Słynną Cobrę zakłady Shelby produkują (równolegle do brytyjskiego AC) do dziś a współpraca firmy z Las Vegas z koncernem z Dearborn rozwija się prężnie tak jak za dawnych lat. W marcu 2001 roku Shelby zaproszono do konsultacji nad konceptem GT40, w kwietniu 2003 rozpoczęto wspólne prace nad prototypem Shelby Cobra a w styczniu 2004 roku ruszyły prace nad kolejnym studyjnym pojazdem, który po raz pierwszy pokazano w sierpniu 2004 roku na słynnym Pabble Beach Concours d'Elegance. Pokaz dla szerszej publiczności miał miejsce w styczniu 2005 roku na salonie w Detroit a wspólne dzieło otrzymało imię Shelby GR-1.
Podzespoły pojazdu oparto na koncepcie Shelby Cobra, który z kolei oparty był na zmodyfikowanym podwoziu z Forda GT. GR1 w przeciwieństwie do otwartej Cobry jest szczelnie zamkniętym, "agresywnym" coupé, czerpiącym inspiracje do swego powstania z historycznego modelu Shelby Daytona z 1964 roku. Szefem projektu tak samo jak przy Cobrze był Manfred Rumpel a pracę powierzono zespołowi APC (Advanced Product Creation). Wytworzeniem mniejszych elementów zajęły się firmy z całego świata (między innymi Goodyear i Siemens oponami i systemem ich monitorowania, Aria częściami wnętrza i karoserii a włoskie Sparco fotelami, kierownicą i pedałami). GR1 wyposażono także w ten sam silnik co poprzedni samochód koncepcyjny (V10 o mocy maksymalnej ponad 600 KM). Po doświadczeniach z współczesnym wcieleniem GT i prototypową Cobrą stworzenie nowego supersportowca poszło Fordowi błyskawicznie i bezboleśnie.
Z zewnątrz największą uwagę zwraca całkowicie aluminiowe, lustrzane nadwozie w tylnej części zakończone ostrym cięciem w stylu GT40. Sama stylistyka tyłu nie ma jednak już wiele wspólnego z utytułowanym przodkiem. Straszą tam pionowe światła, ogromne wyloty powietrza oraz cztery rury wydechowe. Masywnej sylwetce nie brakuje dynamiki nawet podczas postoju. Do środka zapraszają unoszone do góry wzorem motylich skrzydeł drzwi. Dwuosobowe, sportowe wnętrze z karbonowymi fotelami nastawione przede wszystkim na komfort podróżujących wypełniają odcienie szarości płynące ze skórzanych obszyć i obić z alkantry, rozjaśnianie metalicznymi akcentami, przyciemnionymi jednak do dyskretnej szarości. Na wyposażeniu znalazł się między innymi system monitorujący ciśnienie i temperaturę opon oraz demontowany, zaawansowany system audio z funkcją tłumienia szumów i innych hałasów oraz możliwością odtwarzania kilku formatów dźwięku (mp3, audio CD). W oświetleniu zewnętrznym wykorzystano technologię HISS (High Intensity Solid State) o zwiększonej sile światła.
Nad silnikiem V10, umieszczonym z przodu pracowano ponad trzy lata a pierwszorzędnym celem były jego naturalne osiągi - nie bez przyczyny bez żadnego turbodoładowania osiąga on moc aż 613 koni mechanicznych. Jednostka napędowa współpracuje z sześciobiegową przekładnią napędzającą tylą oś. Układ przeniesienia napędu umieszczono z tyłu. Tak samo akumulatory oraz dwa zbiorniki paliwa po 38 litrów każdy. Dzięki takim posunięciom uzyskano bardzo korzystny rozkład masy. GT1 ważący ponad 1,7 tony ma rozpędzać się do 100 km/h w niespełna 4 sekundy i bez większego trudu przekraczać 200 mph (322 km/h). Prędkość maksymalna jest jednak zgodnie z polityką konceptów ograniczona elektronicznie do wartości nie wartej wspomnienia.
Shelby GR1 powstał tylko w jednym egzemplarzu, wartym około 2,2 milionów dolarów. Prawdopodobnie gdyby wszedł do produkcji jego cena byłaby o wiele bardziej przystępna. Tak się nie stało i Ford GT nadal ma tytuł najszybszego, seryjnego auta tej marki i najwspanialszego supersamochodu zza oceanu.

</doc>
<doc id="734232" url="https://pl.wikipedia.org/wiki?curid=734232" title="Benishangul-Gumaz">
Benishangul-Gumaz



</doc>
<doc id="734233" url="https://pl.wikipedia.org/wiki?curid=734233" title="Rake Yohn">
Rake Yohn

Rake Yohn, wł. Edward Carl Webb (ur. 20 stycznia 1975 w West Chester) – amerykańsk chemik i osobowość telewizyjna, członek CKY Crew, który wystąpił w serii filmów CKY, a także w programach ""Viva la Bam" i "Jackass"" emitowanych przez kanał MTV.
Życiorys.
Rake uczęszczał do Pennsylvania State University, który ukończył w 1997 i uzyskał Bachelor of Science (tytuł anglosaski zbliżony do polskiego licencjata) z chemii. Z zawodu jest specjalistą od syntetycznych materiałów. Jego młodszy brat, Art Webb, jest okazjonalnym członkiem Ekipy CKY.
Z wszystkich członków ekipy, najlepiej znał Brandona DiCamillo, ponieważ przyjaźnił się z jego bratem, a jego siostra była w jego wieku. Pewnego dnia, Brandon spytał się go czy ma ochotę nakręcić film i tak powstał numer "Army" z filmu "Landspeed".
Twarz Yohna została umieszczona na okładkach "CKY2K" i "cKy Vol. 2" oraz została umieszczona na limitowanej edycji fingerboardów firmy Tech Deck, wydanej specjalnie dla gry Tony Hawk’s Pro Skater 3.
W 2009 roku Rake Yohn, Brandon Dicamillo i Art Webb użyczyli głosów do Trials HD udostępnionej na Xbox Live Arcade.

</doc>
<doc id="734235" url="https://pl.wikipedia.org/wiki?curid=734235" title="Audi 100">
Audi 100

Audi 100 – samochód klasy wyższej produkowany przez Audi w latach 1968–1994.
C1 (Typ F104).
Pierwsza generacja Audi 100 została po raz pierwszy ukazana 26 listopada 1968 roku. Samochód ten, zaprojektowany przez Ludwika Krausa, stał się przebojem dzięki wysokiej jakości użytych materiałów, dobrym właściwościom jezdnym oraz przestronnemu wnętrzu. Pierwsza generacja produkowana była jako 4-drzwiowy sedan oraz eleganckie, 2-drzwiowe coupé. Oferowane były czterocylindrowe silniki o pojemności od 1,6 do 2.8 l. Łącznie wyprodukowano 827 474 egzemplarzy (w tym 30 687 coupé).
C2 (Typ 43).
Druga generacja Audi 100 zadebiutowała w sierpniu 1976 roku, trafiając do produkcji jako dwu- i czterodrzwiowy sedan. Samochody były początkowo napędzane przez czterocylindrowe jednostki, zasilane gaźnikiem. W sierpniu 1977 roku do sedana dołączył "Avant", z dużą tylną klapą, w następnie wprowadzono pięciocylindrowy silnik o pojemności 2.2 l. Nowa jednostka napędowa została wyposażona w mechaniczny wtrysk paliwa Bosch K-Jetronic. Najwięcej zmian zaszło rok później, kiedy czterocylindrowa jednostka 2.0 S została zastąpiona przez silnik 2.2 o tej samej mocy, pojawił się też dwulitrowy silnik wysokoprężny o pięciu cylindrach. W tym samym czasie rozpoczęto sprzedaż bogato wyposażonej odmiany CD, z bardzo szerokim zestawem opcji (metaliczny lakier, felgi aluminiowe, światła przeciwmgielne i spryskiwacze reflektorów, cztery elektrycznie sterowane szyby, wspomaganie układu kierowniczego, zamek centralny, lampki do czytania barwione szkłem, welurowa tapicerka, 4 zagłówki oraz dwie poduszki). W sierpniu 1978 roku Audi 100 przeszło lifting. Samochód otrzymał chromowane zderzaki, lampy przeciwmgielne, nowe reflektory z przezroczystym szkłem kierunkowskazów, przestylizowano również tylne lampy (tylko w przypadku limuzyny). Wewnątrz zmodyfikowano deskę rozdzielczą, panele drzwiowe oraz wprowadzono nowe tapicerki. opcjonalnie występowała także skrzynia biegów o pięciu przełożeniach. Miesiąc później pojawiło się też luksusowo wyposażone Audi 200. Nowy model wyróżniał się przednim spoilerem, podwójnymi reflektorami, przestylizowanymi zderzakami, zawieszenie została nieznacznie obniżone. W standardzie występowały dedykowane felgi ze stopów lekkich. Źródło napędu stanowił zapożyczony z „setki” silnik "5E", od lutego 1980 roku występowała turbodoładowana odmiana tej jednostki, oznaczona jako "5T." Wzmocniony silnik legitymował się mocą 170 KM, czyniąc z Audi 200 najmocniejszy przednionapędowy samochód w swojej klasie. W następnym roku pojawiły się dwa oszczędne warianty". Formel E" napędzany był przez silnik 1.6, który współpracował z przekładnią "4+ E," gdzie piąty bieg posiadał długie przełożenie. Odmianę "Formel E" wyposażono także w system "Start-Stop", który pozwalał zgasić silnik odpowiednim przyciskiem, następnie zaś uruchomić poprzez wrzucenie pierwszego biegu, lub ponowne użycie przycisku. Kolejną nową jednostką był zmniejszony, do pojemności 1.9, pięciocylindrowiec oznaczony po prostu cyfrą "5". Silnik ten zużywał zauważalnie mniej paliwa niż odmiana "5S," pracował znacznie ciszej i wytwarzał mniej wibracji. We wrześniu 1981 roku dodano do oferty usportowioną wersję wyposażenia "CS." Pakiet CS upodabniał Audi 100 do Audi 200. Audi 5000 zostało przystosowane do wymogów rynku północnoamerykańskiego. Stosowano tylko jednostki o pięciu cylindrach, które zostały osłabione, w celu spełnienia amerykańskich norm emisji spalin. Wolnossące silniki występowały z przekładnią ręczną, bądź automatyczną, zaś odmiany turbodoładowane - tylko z automatyczną. Konieczne było zastosowanie wzmocnionych zderzaków, które spełniały tamtejsze przepisy bezpieczeństwa. Model ten wyróżniały dzielone reflektory i lampy obrysowe. Większe modernizacje przeprowadzono w latach 1979 (phase II) i 1981 (phase III). W plebiscycie na Europejski Samochód Roku 1977 samochód zajął 2. pozycję (za Roverem 3500). Do sierpnia 1982 rok z linii produkcyjnych zjechało łącznie 902 408 modeli.
Historia i opis modelu.
Na targach IAA w 1979 roku zaprezentowano prototypowy model car 2000 posiadający sześciocylindrowy silnik o mocy 180 KM. Planowano nazwać go Audi 300, jednak mając na uwadze Mercedesa pozostano przy dotychczasowej nazwie. Nowe Audi 100 pojawiło się w 1982 roku i było większe oraz bardziej aerodynamiczne od swojego poprzednika. Samochód urósł do wymiarów 4,80×1,81x1,42m, jednak rozstaw osi pozostał ten sam. Model C3 cechował się dużym bagażnikiem (570 l) i płaską szybą przednią (kąt nachylenia wynosił 54 stopnie). Ze względu na charakterystyczną sylwetkę (zwężająca się linia nadwozia od środkowego słupka zarówno w kierunku przodu pojazdu jak również ku jego tyłowi) model ten został „ochrzczony” mianem „cygara”. Dzięki odpowiednio zaprojektowanemu przodowi auta, uzyskano niespotykany w tamtych latach w samochodach seryjnych współczynnik oporu powietrza Cx=0,3. Do "cygara" oferowano czterocylindowe silniki o pojemności 1,8 litra i mocy 75 lub 90 KM oraz pięciocylindrowe: o pojemności: od 1,9l (100 KM gaźnikowy), 2,0l (113 KM / 115 KM), 2,14l (136 KM / 141 KM / 182 KM), 2,2l (115 KM / 138 KM / 165 KM / 190 KM / 200 KM / 220 KM), do 2,3l (136 KM). Najmocniejsze turbodoładowane odmiany oferowane były w modelu Audi 200. Doładowane jednostki benzynowe to silniki o pojemnościach 2,14l oraz 2,2l. Z jednostek wysokoprężnych dostępnych było 5 motorów: od 2.0 D (70 KM), 2.4 D(82 KM) oraz turbodoładowane 2.0 (87 KM i 100 KM) i najmocniejszy w gamie diesla 2.5 TDI o mocy 120 KM. Samochód występował zarówno w wersjach z napędem przednim oraz z napędem na cztery koła nazywanym quattro sygnowanym przez Audi..
Trzecia generacja Audi 100 była sprzedawana na rynek amerykański jako Audi 5000, także w tej wersji nadwozia można było zamówić silnik z turbodoładowaniem. W 1988 roku przeprowadzono facelifting modelu.
W plebiscycie na Europejski Samochód Roku 1983 model zajął 1. pozycję.
C4 (Typ 4A).
Pierwsze Audi 100 C4 zostało wyprodukowane w grudniu 1990 roku, samochód wprowadzono do sprzedaży w roku 1991. Nowością było zaoferowanie sześciocylindrowego, widlastego silnika o pojemności 2.8 l.
W 1994 roku Audi 100 zostało przemianowane na Audi A6.
Audi S4.
Sportowa odmiana o nazwie Audi S4 miał swoją premierę w roku 1991. Zastosowano w nim 230 KM silnik z modelu S2. Rzędowa jednostka o pojemności 2,2 l o 5 cylindrach i technologii Multivalve połączono z niemiecką turbosprężarką KKK, 6-biegową skrzynią biegów i napędem 4x4. W 1992 zaprezentowano wersję S4 4,2 l V8. Silnik przejęto wprost z modelu Audi V8, osiągał moc 280 KM i moment obrotowy 400 Nm. Wzrosły osiągi, lecz kosztem zużycia paliwa. Wszystkie wersje S4 / S6 posiadały stały napęd quattro. Stosowano zarówno manualne skrzynię jak i automatyczne, częściej wybierane do silników V8
Samochód nie ma nic wspólnego z nowożytnym Audi S4, które było produkowane od 1997-2001 roku jako sportowa odmiana mniejszego Audi A4. W 1991 początkowa nazwa S4 w modelu 100 wzięła się od "sportliche" i napędu na 4 koła, a w modelu B5 wywodziła się z zaszeregowania auta i nowym oznaczaniu modeli Audi, które wprowadzono w 1994 roku do modeli takich jak A6 i nowym sztandarowym A8. Stąd też S4 należy do typoszeregu A4, Audi S6 do A6 a Audi S8 do Audi A8.
Hongqi.
Chiński motoryzacyjny koncern FAW doszedł do porozumienia z grupą Volkswagen i w 1988 roku rozpoczął produkcję samochodów Hongqi na bazie Audi 100 C3. Pojazd przeszedł też lekką modernizację i zostały nazwany Hongqi Mingshi, a pod jego maską pracował czterocylindrowy silnik o mocy 115 KM. W 2004 roku zakończono produkcję.

</doc>
<doc id="734236" url="https://pl.wikipedia.org/wiki?curid=734236" title="Brandon Novak">
Brandon Novak

Brandon Novak (ur. 10 grudnia 1978 w Baltimore) – amerykański aktor i skateboardzista. Znajomy Bama Margery, członek CKY Crew. Podczas wielu projektów CKY, Novak miał nadane kilka przezwisk, m.in. "Skate ze wsi" i "Dreamseller" (który ma wytatuowane na plecach). Drugie przezwisko zostało mu nadane, ponieważ "sprzedawał marzenia na lewo i prawo" ("selling dreams left and right"), co było odniesieniem do jego reputacji.
Kariera.
Novak pojawił się w serii filmów CKY, programach "Viva la Bam" i "Bam’s Unholy Union" oraz w filmach ' i '. W filmie "Haggard", Novak gra zaprzyjaźnionego dilera o przezwisku "Dooli". Taką ksywę miał prawdziwy diler Novaka, który sprzedawał mu narkotyki w Baltimore.
Pojawia się regularnie w programie Radio Bam na kanale 28 (Faction) radia Sirius Satellite. Podczas wystąpienia 26 grudnia 2005 roku, Novak zaprosił do programu dwie prostytutki z Filadelfii i zamierzał wykonywać z nimi różne czynności seksualne. Program został ucięty w momencie, kiedy akt seksualny się zaczynał.
W 2008 roku, Brandon wystąpił w filmie "", gdzie wraz z innymi członkami obsady, starali się znaleźć Świętego Mikołaja. W tym samym roku, Novak pojawił się w filmie pornograficznym Giny Lynn pt. "The Fantasstic Whores 4". W filmie wziął udział również jego przyjaciel Bam Margera, który miał tam "znaczącą, nie seksualną rolę".
Dreamseller.
Brandon skończył pracę nad książką "Dreamseller", w której opisuje (w zamian za możliwość mieszkania u Margerów) swoją zaprzepaszczoną karierę skateboardzisty i doświadczenia z heroiną. Współautorem książki jest Joseph Frantz. W odcinku Radia Bam z 17 grudnia 2007 ogłoszono, że książka zostanie wydana w ciągu roku. Zapowiedziano również film o tym samym tytule (reż. Bam Margera). Margera miał zagrać Brandona Novaka. Produkcja filmu miała zostać rozpoczęta na początku 2007 roku, jednak została wstrzymana, kiedy Novak wrócił ponownie do nałogu. Produkcja wielokrotnie była przerywana przez powroty do nałogu głównego bohatera.
Walka z uzależnieniem od narkotyków.
Kiedy Novak miał 14 lat, Tony Hawk zaproponował mu kontrakt skateboardingowy, lecz stracił swoją szansę przez, jak to określił, nadużywanie substancji psychoaktywnych. Brandon przyznał, że brał heroinę i był czysty od 2003 do 2007 roku. Novak był nieobecny w programie "Radio Bam" od 23 stycznia 2006, ponieważ leczył się z uzależnienia od tabletek. 26 lutego 2007 roku, przyznał na antenie, że mimo iż przestał brać heroinę, wciąż regularnie nadużywał kokainę i tabletki przeciwbólowe oraz często pił alkohol.
W odcinku programu z dnia 12 marca 2007 roku, Bam Margera twierdził, że Novak powrócił do nałogu, natomiast w odcinku z dnia 3 kwietnia 2007 ogłosił, że udał się na leczenie do kliniki w Scranton w Pensylwanii. W odcinku z 30 lipca, Bam Margera i Chad I. Ginsburg dyskutowali na temat heroiny i oznajmili, że uzależnienie Brandona jest "najgorsze, jakie Bam w życiu widział". Novak został wyrzucony z kliniki, po tym jak znaleziono pigułki z heroiną w jego torbie. Twierdził, że pigułki zostały mu "podrzucone". W listopadowym odcinku "Radia Bam", Novak oświadczył, że próbował popełnić samobójstwo trzy tygodnie wcześniej, ale przeżył.
W odcinku programu z 17 grudnia 2007 roku, Novak został poproszony o opuszczenie domu Margerów, kiedy ponownie na antenie skłamał o byciu czystym i nie posiadaniu pigułek. Został niedawno wypuszczony ze szpitala psychiatrycznego, gdzie przebywał 12 dni z powodu myśli samobójczych i brania leków. Ekipa znalazła przy nim kilkanaście tabletek Xanax, które jak twierdził, zostały mu przepisane. W rezultacie Frantz i Margerowie (Bam i Missy) nakazali mu natychmiastowe opuszczenie domu. 3 marca 2008 roku, Novak na antenie oświadczył, że jest czysty od 33 dni i pojawi się w nowym programie Bama emitowanym na kanale MTV.
W marcu 2009 roku Joe Franz odbył rozmowę telefoniczną z Novakiem na temat jego kolejnej próby samobójczej oraz problemów ze zdrowiem psychicznym. 9 marca Novak pojawił się na antenie i dyskutował na temat wyjścia z zakładu psychiatrycznego, jego problemach z narkotykami i lekami oraz urojeń, które doprowadziły go do problemów.
Życie prywatne.
5 grudnia 2005 roku urodziło się mu jego pierwsze dziecko, syn Jackson Andrew. Novak ma brata i siostrę.

</doc>
<doc id="734240" url="https://pl.wikipedia.org/wiki?curid=734240" title="Czesław Uznański">
Czesław Uznański

Czesław Józef Uznański (ur. 7 grudnia 1930 w Sosnowcu, zm. 19 marca 2014 w Sosnowcu) – polski piłkarz (napastnik), reprezentant Polski, trener piłkarski, hokeista.
Kariera piłkarska.
Swoją karierę piłkarską rozpoczynał w drużynie Czarnych Sosnowiec. Wkrótce zasilił kadrę Stali Sosnowiec, z którą w 1949 r. wywalczył awans do ówczesnej II ligi.
W 1952 r. w ramach odbywania służby wojskowej został zawodnikiem wojskowego klubu OWKS Kraków (późniejszy Wawel). Dzięki temu 31 sierpnia 1952 r. zadebiutował w rozgrywkach I ligi. Był to występ w meczu OWKS Kraków – CWKS Warszawa (wynik 1:1), w którym w 54 minucie meczu zdobył swojego debiutanckiego gola na tym szczeblu rozgrywek.
W 1953 r. wywalczył tytuł wicemistrza Polski.
Po tym sukcesie powrócił do sosnowieckiej Stali, z którą w 1954 r. awansował do I ligi. W barwach Stali w I lidze zadebiutował 20 marca 1955 r. w meczu Stal Sosnowiec – Górnik Radlin (wynik 4:0). Jego występ skutkował zdobyciem historycznego dla Stali - pierwszego gola w I lidze. Był to gol zdobyty w 27 minucie meczu na 1:0.
W 1955 r. zdobył wicemistrzostwo Polski, pierwsze w historii sosnowieckiego klubu. 21 października 1956 r. w meczu Stal Sosnowiec - Gwardia Bydgoszcz (wynik 1:1) był autorem pierwszej bramki na Stadionie Ludowym czyli nowym stadionie sosnowieckiej drużyny. Rok później znów był autorem kolejnej historycznej bramki. 17 marca 1957 r. mecz Pucharu Polski pomiędzy Kolejarzem Warszawa a Stalą Sosnowiec był pierwszym meczem klubu z Sosnowca, jaki był transmitowany w telewizji. Wówczas w 23 minucie Uznański zdobył zwycięskiego gola.
W 1958 r. spadł ze Stalą do II ligi, jednak rok później wraz z drużyną świętował powrót do I ligi.
W 1962 r. pod szyldem GKS Zagłębie (nowa nazwa Stali Sosnowiec) zdobył Puchar Polski. Sukces ten pozwolił na start w europejskich rozgrywkach Pucharu Zdobywców Pucharów (PZP). W 1963 r. ponownie zdobył z Zagłębiem Puchar Polski i zagrał w PZP. W lidze trzykrotnie wywalczył brązowy medal - 1962, 1963, 1965 oraz kolejne wicemistrzostwo Polski w 1964 r.
W sezonie 1964/1965 22 listopada 1964 r. w meczu Polonia Bytom – Zagłębie Sosnowiec (wynik 1:2) zagrał po raz ostatni koncząc karierę.
Europejskie puchary.
Puchar Zdobywców Pucharów.
Dzięki dwukrotnemu zdobyciu przez Zagłębie Uznański miał możliwość występów w rozgrywkach Pucharu Zdobywców Pucharów. Debiut przypadł na mecz z węgierskim Ujpestem Dozsa Budapeszt. Niestety zakończył się wysoką porażką sosnowiczan. W drugiej edycji Uznański z drużyną miał okazję zmierzyć się z greckim Olympiakosem Pireus. Łącznie zagrał w 3 meczach.
Puchar Intertoto.
W letnich rozgrywkach Pucharu Intertoto debiutował 23 czerwca 1963 r. w wyjazdowym meczu ze wschodnioniemieckim Motorem Jena (wynik 0:2). Był zmiennikiem Zbigniewa Mygi.
Statystyki piłkarskie.
W I lidze rozegrał 218 meczów i zdobył 52 bramki jako zawodnik dwóch klubów:
Kariera trenerska.
Po zakończeniu kariery piłkarskiej pozostał w Zagłębiu poświęcając się szkoleniu młodzieży. W sezonie 1972/1973 r. był asystentem trenera Zagłębia Sosnowiec Antoniego Brzeżańczyka. Od 18 kolejki wraz z Janem Liberdą został trenerem pierwszej drużyny. Ten stan utrzymywał się przez 12 meczów. Duet trenerski uchronił Zagłębie przed spadkiem - drużyna zajęła 10. miejsce
Kariera reprezentacyjna.
W reprezentacji wystąpił w 3 meczach towarzyskich. Zadebiutował 15 lipca 1956 w wyjazdowym meczu z Węgrami.
Kariera hokejowa.
W swojej karierze rozegrał również jedno spotkanie w III lidze hokeja na lodzie.
Upamiętnienia.
W 2015 r. rada miejska miasta Sosnowiec nazwała jego imieniem rondo na skrzyżowaniu ulic Piłsudskiego ze Starą i Aleją Mireckiego
Linki zewnętrzne.
https://www.transfermarkt.pl/czeslaw-uznanski/profil/spieler/302069

</doc>
<doc id="734241" url="https://pl.wikipedia.org/wiki?curid=734241" title="Grupa Interwencyjna Żandarmerii Narodowej">
Grupa Interwencyjna Żandarmerii Narodowej

Grupa Interwencyjna Żandarmerii Narodowej (GIGN, "wym. „że-i-żen”" ), oryg. "Groupe d'Intervention de la Gendarmerie Nationale" – oddział antyterrorystyczny Francuskiej Żandarmerii Narodowej, założony w 1973.
Grupa powstała po krwawych wydarzeniach mających miejsce w czasie olimpiady w Monachium w 1972. Francuski rząd planował utworzenie takiej jednostki, na wypadek ewentualnego ataku terrorystycznego we Francji. W 1973 powołano jednostkę złożoną z dobrze wyszkolonych ludzi oraz z dobrego wyposażenia, by zwalczała różnego typu ataki z jak najmniejszymi stratami wśród ludności, zakładników oraz samych komandosów. W marcu 1974 jednostka mogła już prowadzić działania. Pierwszym dowódcą został Christian Prouteau.
Zadania GIGN.
GIGN jest główną jednostką antyterrorystyczną Francji mogącą interweniować we Francji, jej terytoriach zamorskich oraz za granicą. Podstawowe zadania to walka z terroryzmem lotniczym, tłumienie buntów więziennych, zatrzymania najniebezpieczniejszych przestępców oraz wsparcie oddziałów specjalnych Policji (GIPN i RAID).
GIGN składa się z sześciu grup po 15 ludzi, stanowiących 4 grupy szturmowe i 2 pomocniczo-organizacyjne. Każda grupa szturmowa jest podzielona na 2 zespoły taktyczne.
Czas postawienia jednostki do akcji wynosi 30 minut podczas 24 godzinnego dyżuru.
Operacje.
W czasie istnienia jednostka wzięła udział w ok. 1000 operacjach, ratując 500 zakładników, aresztując 1000 oraz zabijając setki terrorystów. W czasie akcji zginęło 2 komandosów, a w czasie ćwiczeń 7.
GIGN zatrzymywało wielu groźnych przestępców i terrorystów we Francji i Europie. GIGN zwalcza ETA we Francji i Hiszpanii.
Słynne operacje
Selekcja do GIGN.
Do selekcji mogą zgłosić się ludzie do 32 lat zdolni wykonać 100 pompek, 300 brzuszków, 25 podciągnięć na drążku i szybkich wejść na linę. Na takich kandydatów czekają testy fizyczne: marsz z obciążeniem 8 km na czas, pływanie ze związanymi kończynami, skoki do wody, strzelanie z kbk na 200 m, strzelanie pistoletu na 50 m oraz testy psychiki i odwagi. Po przejściu tych konkurencji odbywa się rozmowa kwalifikacyjna z dowódcą jednostki. Selekcję przechodzi od 5 do 10% kandydatów.
Potem jest szkolenie obejmujące strzelanie, operowanie ze śmigłowców Equeril, Dauphin, EC-135 i Eurocopter Puma. Następne są kursy kierowania pojazdów, obsługa uzbrojenia, kursy walki wręcz, saperskie. Zaawansowane szkolenie obejmuje skoki spadochronowe HALO/HAHO, szkolenie z zakresu walki w pomieszczeniach - CQB, szturmowanie samolotów i pojazdów naziemnych (pociągi i autobusy).

</doc>
<doc id="734249" url="https://pl.wikipedia.org/wiki?curid=734249" title="Toto Tamuz">
Toto Tamuz

Toto Adaruns Tamuz Temile (hebr. טוטו תמווּז; ur. 4 stycznia 1988 w Warri) – izraelski piłkarz pochodzenia nigeryjskiego, napastnik. Piłkarz Hapoelu Tel Awiw, reprezentant Izraela. grający ostatnio dla Petrolulu Ploeszti. 
Lata dzieciństwa.
Toto Adaruns Tammuz Temile urodził się w Nigerii, lecz w roku 1990 wraz z matką przeprowadził się do Izraela, gdzie jego ojciec (Clement Temile - legenda nigeryjskiej piłki) grał w drużynie Beitaru Netanya. Kiedy klub, w którym Temile zarabiał na życie bankrutował i przestał wypłacać pensji piłkarzom jego rodzice wrócili do ojczyzny, zostawiając „tymczasowo” trzyletnie wtedy dziecko pod opieką kolegów z drużyny jego ojca. Jak się później okazało już po niego nie wrócili. Toto został adoptowany (nieoficjalnie) przez Orit Tamuz, która podjęła się trudu wychowania młodzieńca. Stąd jego hebrajskie nazwisko. Jako młody chłopak postanowił pójść w ślady ojca - trenował z juniorskim zespołem Hapoelu Petach Tikwa. Jego debiut w seniorskiej piłce datowany jest na sezon 2005/06, kiedy to wszedł na boisko w meczu z FC Aszdod i zafascynował izraelska opinię publiczną strzelając 2 bramki.
Obywatelstwo Izraela.
Mimo iż większość swojego życia spędził w Izraelu, miał status nielegalnego imigranta i prawnie nie mógł ubiegać się o obywatelstwo tego kraju. Jego legalny pobyt w kraju był niemożliwy do czasu, gdy minister spraw wewnętrznych Ruhama Avraham zagwarantował Tammuzowi wizę, która zapewniła mu tymczasowy pobyt przez trzy lata.
Po wystosowaniu petycji do FIFY, głoszącej, iż Toto nie posiada innego obywatelstwa, piłkarz otrzymał pozwolenie na grę w reprezentacjach narodowych Izraela, pod warunkiem otrzymania paszportu tego państwa. Po ukończeniu 18 roku życia Tammuz otrzymał pełne obywatelstwo Izraela. Sam piłkarz od dziecka uważał się za Izraelczyka i deklarował, że chce grać tylko w jego reprezentacji.
Kariera klubowa.
Toto podpisał kontrakt z Ronenem Katzavem - jego nowym agentem. Po wielu deklaracjach, że nie interesują go duże pieniądze na kontrakcie, zerwał także z plotkami o transferach do innej drużyny, niż Beitar Jerozolima. Po oficjalnym podpisaniu kontraktu z Beitarem, Toto Tamuz musiał zdobyć wizy do Holandii i Rumunii, aby mógł dołączyć do obozów treningowych Beitaru, jednak gdy otrzymał paszport Izraela, problemy się rozwiązały.
W 2010 Tamuz podpisał kontrakt z Hapoelem Tel Awiw. W sezonach 2010/2011 i 2011/2012 zdobył z nim dwa Puchary Izraela. W lipcu 2013 roku odszedł do Urału Jekaterynburg, gdzie jednak grał tylko do lutego 2014, kiedy to przeszedł do Petrolulu Ploeszti. Z klubem tym występował w Lidze Europy. Wiosną 2016 r. nie grał w piłkę po rozwiązaniu kontraktu z rumuńskim klubem, a od lata występował w Hunan Billows, chińskim klubie z niższej ligi. Spędził w nim pół roku, po czym od stycznia 2017 r. powrócił do Hapoelu Tel Awiw.
W lipcu 2017 r. Hapoel wytransferował piłkarza, m.in. na skutek awantury i bijatyki w szatni, w trakcie której Tamuz uderzył policjanta i został zatrzymany. Toto Tamuz ponownie podpisał kontrakt z Petrolulem Ploeszti, ale po kolejnym pół roku, w sttyczniu 2019 r. kontrakt ten został rozwiązany,
Od stycznia 2019 r. pozostawał bez klubu.
Kariera reprezentacyjna.
Reprezentował Izrael w kategoriach U-18, U-19 i U-21, a następnie w pierwszej reprezentacji. Zdobył bramkę w swoim debiucie w reprezentacji Izraela przeciwko Andorze rozgrywanym 6 września 2006 w ramach eliminacji Mistrzostw Europy 2008. W 10 meczach (dwa towarzyskie, pozostałe w eliminacjach ME) zdobył dwie bramki, obie strzelił reprezentacji Andory. Po 2017 r. przestał być powoływany.

</doc>
<doc id="734252" url="https://pl.wikipedia.org/wiki?curid=734252" title="Stefanit">
Stefanit



</doc>
<doc id="734256" url="https://pl.wikipedia.org/wiki?curid=734256" title="Lindsey Vonn">
Lindsey Vonn

Lindsey Caroline Vonn z d. Kildow (ur. 18 października 1984 w Saint Paul) – amerykańska narciarka alpejska, trzykrotna medalistka olimpijska, dwukrotna mistrzyni (supergigant i zjazd) i trzykrotna wicemistrzyni świata. Czterokrotna zdobywczyni Pucharu Świata (2007/2008, 2008/2009, 2009/2010, 2011/2012) oraz ośmiokrotnie Małej Kryształowej Kuli w zjeździe, pięciokrotnie w supergigancie i trzykrotnie w superkombinacji. Była rekordzistka Pucharu Świata pod względem ogólnej liczby zwycięstw (82). Trzykrotna medalistka mistrzostw świata juniorów: srebro w zjeździe (2003) oraz srebro w zjeździe i brąz w slalomie gigancie (2004). Uważana jest za jedną z najlepszych narciarek alpejskich w historii dyscypliny.
Kariera.
Czterokrotnie startowała w igrzyskach olimpijskich. W Salt Lake City (2002) i Turynie (2006) nie odniosła większych sukcesów, a w trzecim starcie – w Vancouver, w 2010 roku, dwukrotnie zdobyła medal – złoty w zjeździe i brązowy w supergigancie. Bardzo blisko zdobycia medalu była również w superkombinacji, ale nie ukończyła slalomu. W 2018 roku na igrzyskach w Pjongczangu zdobyła brązowy medal olimpijski w zjeździe.
Rekordzistka pod względem liczby zwycięstw w całej historii Pucharu Świata w narciarstwie alpejskim kobiet (82).
Równocześnie zajmuje pierwsze miejsce pod względem liczby zwycięstw (43) w zjeździe w historii Pucharu Świata. Poprzedni rekord należał do Annemarie Moser-Pröll (36). Ponadto wygrała najwięcej supergigantów w Pucharze Świata (28).
Jako trzecia zawodniczka w historii odniosła trzy zwycięstwa w rozgrywanych dzień po dniu zawodach Pucharu Świata w tej samej miejscowości. Dokonała tego w Haus w dniach 8–10 stycznia 2010 roku (dwa zjazdy oraz supergigant). Wcześniej takim wyczynem popisały się tylko Annemarie Moser-Pröll w 1975 roku (cztery wygrane w Grindelwald; w tym osobno zaliczane zjazd i slalom do kombinacji) oraz dwukrotnie Katja Seizinger (Val d’Isère 1996 i Lake Louise 1997). Wyczyn ten powtórzyła trzykrotnie w miejscowości Lake Louise. Jako pierwsza i zarazem jedyna narciarka dokonała tej sztuki cztery razy. Ogólnie na trasach w Lake Louise wygrała 18 zawodów PŚ co stanowi kolejny rekord.
22 października 2011 roku została piątą zawodniczką w historii Pucharu Świata, która odniosła zwycięstwa we wszystkich pięciu konkurencjach alpejskich (dzięki wygranej w gigancie w Sölden). Do tej grupy należą również Petra Kronberger, Pernilla Wiberg, Anja Pärson oraz Janica Kostelić. Później do tego grona dołączyły także Tina Maze oraz Mikaela Shiffrin (która jako jedyna z tego grona wygrała sześć różnych konkurencji alpejskich).
5 lutego 2013 roku wskutek upadku na trasie supergiganta podczas mistrzostwa świata w Schladming doznała zerwania więzadła krzyżowego przedniego i bocznego oraz pęknięcia główki kości piszczelowej. Kontuzja wykluczyła ją ze startów do końca sezonu 2012/2013 i z występu na ZIO w Soczi.
18 stycznia 2015 roku dzięki wygranej w zjeździe w Cortina d’Ampezzo wyrównała rekord liczby zwycięstw (62) w alpejskim Pucharze Świata kobiet, który należał od 1980 roku do Annemarie Moser-Pröll, a dzień później poprawiła ten rekord wygrywając supergigant w tej samej miejscowości.
Życie prywatne.
29 września 2007 roku wyszła za mąż za Thomasa Vonna, byłego narciarza alpejskiego. Od tego momentu startuje pod nazwiskiem Vonn (jako panna startowała pod nazwiskiem Lindsey C. Kildow).
28 listopada 2011 roku ogłoszono złożenie pozwu rozwodowego przez Thomasa Vonna. Mimo tego, Lindsey Vonn będzie używać nazwiska męża nawet po oficjalnym ogłoszeniu rozwodu (co nastąpiło w 2013 roku). 
W latach 2013–2015 spotykała się z golfistą Tigerem Woodsem. 23 sierpnia 2019 zaręczyła się z kanadyjskim hokeistą P.K. Subbanem.

</doc>
<doc id="734257" url="https://pl.wikipedia.org/wiki?curid=734257" title="Wendy &amp; Lisa">
Wendy &amp; Lisa



</doc>
<doc id="734258" url="https://pl.wikipedia.org/wiki?curid=734258" title="Joseph-Antoine Bell">
Joseph-Antoine Bell

Joseph-Antoine Bell (ur. 8 października 1954 w Mouandé), były kameruński piłkarz występujący na pozycji bramkarza. Wzrost: 178 cm, waga: 75 kg.
Życiorys.
Jako junior grał w takich klubach, jak: Èclair Douala, Oryx Douala, Prison`s Buea, czy Africa Douala. Jego pierwszym profesjonalnym klubem był Union Douala, gdzie grał przez trzy sezony i zdobył mistrzostwo Kamerunu w 1976 i 1978 roku, oraz został klubowym mistrzem Afryki. Następnie przeszedł do klubu z Wybrzeża Kości Słoniowej, a konkretniej do Africa Sports Abidżan. Zdobył z tą drużyną afrykański Puchar Zdobywców Pucharów i mistrzostwo Egiptu w 1983 roku. Następnie trafił do egipskiego Al-Mokawloon Al-Arab, a klub ten był odskocznią do Europy.
W sezonie 1985/1986 po Bella zgłosili się działacze Olympique Marsylia. Debiutował w Ligue 1 16 lipca 1985 roku, podczas przegranego 0:1 meczu z Le Havre AC. Grał z takimi tuzami, jak Jean-Pierre Papin, czy Alain Giresse. W 1986 roku zdobył z tym klubem Puchar Francji, a rok później powtórzył ten sukces, a dodatkowo został wicemistrzem Ligue 1, a zasług Bella w zdobyciu tych trofeów nie sposób ocenić. W sezonie 1988/1989 przeniósł się do Sporting Toulon Var i przez jeden sezon rozegrał tam 31 meczów. Kolejnym jego klubem był Girondins Bordeaux, w barwach którego grał przez dwa sezony, a w 1990 roku zdobył po raz trzeci w karierze Puchar Francji. Jego ostatnim klubem było AS Saint-Etienne, gdzie grał trzy sezony i spotkał między innymi swojego rodaka - Jeana-Claude Pagala, oraz Polaka - Piotra Świerczewskiego. Karierę zakończył w 1994 roku.
Brał udział w Pucharach Narodów Afryki w 1984 i 1988 roku. W 1984 zdobył ze swoją reprezentacją złoty medal. Ma na swoim koncie udział w trzech Mundialach, 1982, 1990 i 1994, jednak w 1982 i 1990 roku nie zaliczył na MŚ ani jednego meczu. Był zmiennikiem Thomasa N’Kono.

</doc>
<doc id="734265" url="https://pl.wikipedia.org/wiki?curid=734265" title="Nerses">
Nerses

Nerses (Nerses I Sebastatsi, Ներսէս Ա. Սեբաստացի) – duchowny Apostolskiego Kościoła Ormiańskiego, w latach 1648-1654 jeden z patriarchów tego Kościoła, Patriarcha-Katolikos Wielkiego Domu Cylicyjskiego, wcześniej biskup Sebasty.
Przypisy.
 

</doc>
<doc id="734274" url="https://pl.wikipedia.org/wiki?curid=734274" title="Dănuț Coman">
Dănuț Coman

Dănuț Dumitru Coman (czyt. danuć koman) (ur. 28 marca 1979 roku w Stefăneşti) – rumuński piłkarz, występujący na pozycji bramkarza. Jest wychowankiem klubu Argeş Pitești, w którym - z krótką przerwą w sezonie 1998–1999 - występował przez dziewięć lat, do końca 2004 roku. Wówczas trafił do Rapidu Bukareszt. Dobre występy w Divizii A pozwoliły mu w listopadzie 2005 roku zadebiutować w reprezentacji Rumunii. Wcześniej był zawodnikiem drużyny U-21, w której rozegrał 25 meczów. W 2006 roku występował w kadrze na przemian z dotychczasowym pierwszym bramkarzem Bogdanem Lobonţem. W latach 2008–2010 był zawodnikiem FC Brașov. W 2010 roku wrócił do Rapidu. W 2012 roku przeszedł do FC Vaslui. W 2013 roku został zawodnikiem Astry Giurgiu. W 2015 zakończył karierę. Następnie został prezesem Astry.
Jego ojciec, Narciş Coman, również był bramkarzem.

</doc>
<doc id="734275" url="https://pl.wikipedia.org/wiki?curid=734275" title="Ambystoma plamista">
Ambystoma plamista

Ambystoma plamista ("Ambystoma maculatum") – gatunek płaza ogoniastago z rodziny ambystomowatych.
Wygląd zewnętrzny.
Dorasta do 25 cm. Ciało zwarte, tułów i ogon okrągłe w przekroju. Grzbiet jest czarny z granatowym połyskiem, pokryty rzędami okrągławych małych, jaskrawożółtych lub pomarańczowych plamek.
Tryb życia.
Zamieszkuje głównie obszary zalesione. Ukrywa się w norach, pod kamieniami, w korzeniach drzew itp.
Ambystomy plamiste są jedynymi znanymi kręgowcami, u których stwierdzono endosymbiozę. Osłonki jaj są zasiedlane przez glony "Oophila amblystomatis", które następnie wnikają do komórek zarodków płaza.
Rozród.
Gody odbywa na wiosnę w małych zbiornikach wody stojącej oraz w wolno płynących strumieniach. Zaloty mają burzliwy przebieg. Godujące samce i samice obwąchują i pocierają się o siebie. Są przy tym bardzo ruchliwe. Samce składają spermatofory na dno zbiornika, są one natychmiast podejmowane przez samice. Samica składa około 250 jaj w kulistych galaretowatych pakietach, przyklejanych do roślin wodnych. Ich średnica wynosi około 2,5-3 mm. Po ich złożeniu dorosłe osobniki opuszczają wodę. Larwy wykluwają się po około 6 tygodniach. Mają wtedy 1-1,5 cm. Przeobrażają się po około 6 tygodniach, przy długości 5-7 cm.
Występowanie.
Występuje we wschodniej części Ameryki Północnej od Nowej Szkocji po Teksas.

</doc>
<doc id="734276" url="https://pl.wikipedia.org/wiki?curid=734276" title="Danut Coman">
Danut Coman



</doc>
<doc id="734277" url="https://pl.wikipedia.org/wiki?curid=734277" title="Chrząścica">
Chrząścica



</doc>
<doc id="734279" url="https://pl.wikipedia.org/wiki?curid=734279" title="Henryk Majewski">
Henryk Majewski

 

</doc>
<doc id="734281" url="https://pl.wikipedia.org/wiki?curid=734281" title="Ambystoma maculatum">
Ambystoma maculatum



</doc>
<doc id="734286" url="https://pl.wikipedia.org/wiki?curid=734286" title="Julian Medyceusz (1453–1478)">
Julian Medyceusz (1453–1478)

Julian Medyceusz (wł. Giuliano de' Medici, ur. 25 marca 1453 we Florencji, zm. 26 kwietnia 1478 tamże) – drugi syn Piotra Medyceusza „Podagryka” i Lukrecji Tornabuoni, wnuk Kosmy Medyceusza zwanego „Starszym”. Był bliskim współpracownikiem swego starszego brata Wawrzyńca, niekoronowanego władcy Florencji.
Interesował się sztuką, zamówił także parę własnych obrazów. Był bardzo przystojny i wysportowany. Został zamordowany we florenckiej katedrze Santa Maria del Fiore ("Duomo") przez Franciszka Pazziego i Bernarda Bandiniego w czasie tzw. spisku Pazzich. Ugodzony kilkanaście razy sztyletem przez Bandiniego, zmarł natychmiast.
Jego kochanka urodziła mu nieślubnego syna-pogrobowca, który został później papieżem (Klemensem VII) i na cześć ojca nadała mu imię Julian. Julian starszy spoczywa u boku swego brata Wawrzyńca, w kaplicy Medyceuszów w kościele San Lorenzo. Ich grób jest ozdobiony ornamentem Madonny z Dzieciątkiem Michała Anioła.

</doc>
<doc id="734294" url="https://pl.wikipedia.org/wiki?curid=734294" title="Wid out ya">
Wid out ya



</doc>
<doc id="734295" url="https://pl.wikipedia.org/wiki?curid=734295" title="John Michael Osbourne">
John Michael Osbourne



</doc>
<doc id="734299" url="https://pl.wikipedia.org/wiki?curid=734299" title="Ambystoma tygrysia">
Ambystoma tygrysia

Ambystoma tygrysia ("Ambystoma tigrinum") – gatunek płaza ogoniastego z rodziny ambystomowatych.
Wygląd zewnętrzny.
Samce dorastają do 33 cm. samice są nieco mniejsze. Głowa jest płaska, szeroka i wyraźnie oddzielona od tułowia, który jest wałkowaty i wyposażony w 11-13 bruzd międzyżebrowych, ogon masywny, gruby i niski, wyraźnie bocznie spłaszczony. Kończyny krótkie. Grzbiet jest zmienny, ciemnobrązowy, oliwkowobrązowy lub czarniawy z licznymi, nieregularnymi często poprzecznie wydłużonymi jaskrawożółtymi plamami. Czasem grzbiet jest prawie cały żółty natomiast brzuch szaro-żółtawy bez plam.
Pożywienie.
Jest to gatunek drapieżnika. Poluje nocą na wszystkie mniejsze stworzenia: żaby, owady oraz inne płazy ogoniaste. Zdarza się im polować także na mniejsze ssaki. 
Tryb życia.
Prowadzi lądowy tryb życia. W górach występuje do 3000 m n.p.m. Zamieszkuje różne lądowe środowiska o średnio wilgotnej glebie bogatej roślinności często w pobliżu wody. W dzień chowa się w rozmaitych kryjówkach. W okresie suszy chowa się często w norach borsuków, piesków preriowych itp. Aktywna nocą. Zimuje na lądzie. Często używana jako zwierzę laboratoryjne.
Rozród.
Pora godowa przypada na wczesną wiosnę, a wysoko w górach dopiero na lipiec. Miejscem rozrodu są mniejsze i większe wody płynące i stojące, czasem o charakterze okresowym. Często gromadzą się tam w dużej liczbie. U samców w tym okresie pojawia się na ogonie niski fałd skórny, zachodzący na grzbiet. W okresie godowym samica składa kilka nieforemnych pakietów jaj. Łącznie jest ich około 1000 o średnicy od 1,9 do 2,6 mm. Zapłodnienie jest wewnętrzne. Larwy klują się po 2-3 tygodniach, mają wtedy długość 13-17 mm i są wyposażone w 3 pary dobrze rozwiniętych skrzeli zewnętrznych, oraz wysoką płetwę ogonową. Okres przeobrażenia trwa od 2 do 4 miesięcy, w górach przeciąga się do roku (częste jest również w tym przypadku zjawisko neotenii). Długość ciała przeobrażonych osobników wynosi 80-86 mm. Dojrzałość płciowa w 3 roku życia.
Występowanie.
Występuje na obszarze od Kanady do Meksyku. Tylko w środkowej Kalifornii tworzy kilka izolowanych stanowisk. Wyróżnia się kilka ras geograficznych.

</doc>
<doc id="734300" url="https://pl.wikipedia.org/wiki?curid=734300" title="Dokumenty dowodzenia">
Dokumenty dowodzenia



</doc>
<doc id="734303" url="https://pl.wikipedia.org/wiki?curid=734303" title="Samantha Sang">
Samantha Sang

Samantha Sang, właściwie Cheryl Gray (ur. 5 sierpnia 1953 w Melbourne) - australijska piosenkarka.
Popularność w rodzinnej Australii zdobyła w wieku 15 lat dzięki piosence „You Made Me What I Am”. Po wyjeździe do Wielkiej Brytanii występowała z zespołami Herman’s Hermits, The Hollies oraz the Bee Gees. Barry Gibb, muzyk Bee Gees, napisał specjalnie dla niej piosenkę „The Love Of A Woman”, która zdobyła sporą popularność w Europie.
W połowie lat 70. XX wieku przyjęła pseudonim Samantha Sang i wyjechała do Stanów Zjednoczonych.
W 2007 wydała nowy album "And the World Listened", dostępny m.in. na jej oficjalnej stronie internetowej.

</doc>
<doc id="734304" url="https://pl.wikipedia.org/wiki?curid=734304" title="Synagoga w Opatowie">
Synagoga w Opatowie

Synagoga w Opatowie – synagoga znajdująca się w Opatowie między ulicami Szeroką i Starowałową, niedaleko rynku.
Historia.
Synagoga została zbudowana w XVII wieku. Podczas II wojny światowej hitlerowcy doszczętnie zdewastowali synagogę. Po zakończeniu wojny budynek synagogi przebudowano na magazyn, przez co stracił cechy architektury synagogalnej.
Architektura.
Murowany z kamienia budynek synagogi wzniesiono na planie prostokąta. Od strony zachodniej i południowej otaczają go przybudówki, w których pierwotnie mieścił się babiniec. Wewnątrz znajdowała się jednoprzestrzenna główna sala modlitewna, przykryta sklepieniem kolebkowym z lunetami. Na ścianie wschodniej znajdował się bogato zdobiony Aron ha-kodesz, który ujmowały kolumny oraz wieńczyła uskrzydlona korona. Okna na wysokości piętra posiadały półkoliste zakończenie. 
Synagoga na obrazach Mayera Kirshenblatta.
Mayer Kirshenblatt, malarz pochodzący z Opatowa przedstawił synagogę na kilku swoich obrazach - jeden poświęcił całkowicie synagodze z zewnątrz, dwa poświęcił wnętrzu, a na trzech innych jest ona widoczna z opatowskiego rynku. Dzięki tym dziełom jest możliwe częściowe odtworzenie wyglądu wnętrza.
Na obrazie przedstawiającym nabożeństwo w synagodze widać, że do Aron ha-kodesz prowadziły schodki, a sama szafa była zasłonięta czerwonym parochetem z wyhaftowaną na środku złotą gwiazdą Dawida. Przed arką znajdowały się miejsca dla chóru. Na środku stała drewniana, dwuwejściowa bima. Pomiędzy oknami babińca znajdowała się polichromia przedstawiająca 12 plemion Izraela, a na innych znaki zodiaku, grób Racheli i inne.

</doc>
<doc id="734305" url="https://pl.wikipedia.org/wiki?curid=734305" title="Iluzja grupowania">
Iluzja grupowania

Iluzja grupowania – naturalna tendencja ludzi do zauważania wzorców tam, gdzie w rzeczywistości ich nie ma. Ponieważ elementy każdego układu pozostają ze sobą zawsze w "jakiejś" relacji, jeśli jest ich wystarczająco wiele, to zawsze możemy znaleźć wśród nich coś, co będzie sprawiało wrażenie regularności. Szczególnym przykładem takich znajdowanych sztucznie regularności są gwiazdozbiory na nocnym niebie.
W badaniach psychologicznych iluzję grupowania łatwo zaobserwować, prezentując ludziom ciągi losowe i regularne i prosząc o ocenę ich losowości. Przykładowo większość ludzi określi sekwencję "OXXXOXXXOXXOOOXOOXXOO" (Gilovich, 1993) jako nie-losową, podczas gdy w rzeczywistości ma wszelkie cechy sekwencji wygenerowanej losowo (prawie równa liczba obu symboli i czterech możliwych sąsiadujących par). W losowych sekwencjach ludzie oczekują zwykle większej liczby alternacji, niż wynikałoby to ze statystyki. W rzeczywistości większość losowo wygenerowanych ciągów jest oceniana jako prawdopodobne.
Innym przykładem są odpowiedzi w testach jednokrotnego wyboru. Rozwiązujący testy uznają zwykle, że długi ciąg tych samych liter jest mało prawdopodobny i zdarza się, że wybierają nieprawidłową odpowiedź jedynie po to, żeby złamać serię. Amerykańskie egzaminy SAT biorą ten fakt pod uwagę.

</doc>
<doc id="734313" url="https://pl.wikipedia.org/wiki?curid=734313" title="Dokumenty pomocnicze">
Dokumenty pomocnicze



</doc>
<doc id="734316" url="https://pl.wikipedia.org/wiki?curid=734316" title="Paweł Kwaśniewski">
Paweł Kwaśniewski

Paweł Kwaśniewski (ur. 14 lipca 1963 w Warszawie) – polski artysta współczesny, performer.
Ukończył studia na Wydziale Filozofii Akademii Teologii Katolickiej (obecnie Uniwersytet Kardynała Stefana Wyszyńskiego) w Warszawie. Pracę magisterską obronił w zakresie psychologii wychowawczej i rozwojowej. Debiutował w 1984. Twórca ponad 300 sytuacji performance pokazywanych w galeriach, centrach sztuki i muzeach w ponad 60 państwach świata na 5 kontynentach. W swoich spektaklach łączy ironiczne podejście do świata z brutalnym traktowaniem siebie i swojego ciała. Od lat prowadzi akcję wyprzedaży centymetrów kwadratowych swojego ciała, które wycina ze swojego przedramienia. Autor terminu "sztuka progresywna / progressive art" określającego wyzwolenie się ze złudzeń post-awangardy i sztuki postmodernistycznej.
Okazjonalnie wykładał na uczelniach artystycznych w Polsce, Finlandii, Irlandii, Islandii.
W 1980 roku wraz z czwórką znajomych oraz Markiem Kotańskim i Ewą Dux zakłada Stowarzyszenie Na Rzecz Przeciwdziałania Narkomanii "MONAR". W lipcu 1981 r, tuż po 18 urodzinach, zostaje wiceprzewodniczącym Zarządu Głównego. W 1983 r. odchodzi ze stowarzyszenia po konflikcie z Kotańskim. Podobno spotkali się dopiero po prawie 20 latach, tuż przed śmiercią Marka Kotańskiego, w czasie sesji zdjęciowej dla magazynu "ELLE".
W 1987–1989 (do sprawdzenia) razem z innymi 10-11 rodzinami (m.in. Pacewiczowie, Paweł Malko/ Justyna Dąbrowska, Tomasz i Lidia Burscy, Andrzej i Hanna Samsonowie, Uszy, Rozciszewscy) współtworzy pierwsze w PRL niezależne przedszkole w warszawskim Wilanowie. 
Od 1993 pracował jako dziennikarz śledczy w Dziale Reportażu Gazety Wyborczej. Prowadził nocne audycje radiowe w Radiu Dla Ciebie oraz w Trójce. Autor felietonów w CKM, She, Cosmopolitan, Dziecko. Od 1997 właściciel TOtamTO Media &amp; TV, spółki produkującej programy telewizyjne. Od 2002 właściciel wytwórni muzycznej OFFmusic od 2006 warszawskiej kawiarni Cafe FUTRO. Autor książki "Tańcząca z butami".
Producent ponad 100 teledysków zrealizowanych dla alternatywnych grup muzycznych z Polski, Białorusi, Izraela, Anglii, Rosji. Wiele z nich sam wyreżyserował.
W 2008 roku zakłada nową firmę 2lazy2die Studio, która współpracuje jako producent wykonawczy z tamilskojęzyczną kinematografią Kollywood (Channai/Madras, Indie) oraz – jako koproducent – z kinematografią izraelską.

</doc>
<doc id="734318" url="https://pl.wikipedia.org/wiki?curid=734318" title="Dokumenty sprawozdawcze">
Dokumenty sprawozdawcze



</doc>
<doc id="734319" url="https://pl.wikipedia.org/wiki?curid=734319" title="Hernani José da Rosa">
Hernani José da Rosa



</doc>
<doc id="734320" url="https://pl.wikipedia.org/wiki?curid=734320" title="Donośność broni">
Donośność broni

Donośność broni - odległość, na jaką broń miotająca wyrzuca pociski. Odległość ta zależy od prędkości początkowej, kąta rzutu oraz współczynnika balistycznego pocisku. Pod pojęciem tym rozumie się odległość na jaką można wystrzelić pocisk z danej broni. W niektórych rodzajach broni np. strzeleckiej, artylerii przeciwpancernej używa się pojęcia donośności skutecznej. Jest to odległość przy której pocisk może jeszcze mieć celność i zdolność rażenia celu. W artylerii przeciwlotniczej definiuje się ją jako pułap lub zasięg pionowy, czyli wysokość jaką osiągnie pocisk wystrzelony pod maksymalnym kątem podniesienia. Nazywana jest również zasięgiem strzelania.
Donośność skuteczna.
Donośność skuteczna przy strzelaniu amunicją klasyczną wynosi:

</doc>
<doc id="734321" url="https://pl.wikipedia.org/wiki?curid=734321" title="Gedryt">
Gedryt

Gedryt – minerał z gromady krzemianów zaliczany do grupy amfiboli. Jest minerałem rzadkim.
Jego nazwa pochodzi od miejscowości "Gèdres" we Francji (występuje w dolinie Héas, znajdującej się niedaleko od Gèdres). Odkryty został w 1836 roku.
Charakterystyka.
Właściwości.
Zazwyczaj tworzy kryształy o pokroju długosłupkowym, igiełkowym. Występuje w skupieniach blaszkowych, włóknistych, promienistych.
Jest kruchy, przeświecający.
Występowanie.
Jest typowym minerałem skał metamorficznych zmienionych kontaktowo. Spotyka się go w intruzjach granitoidowych i żyłach rudnych.
Miejsca występowania:

</doc>
<doc id="734323" url="https://pl.wikipedia.org/wiki?curid=734323" title="Wyższe Seminarium Duchowne im. Papieża Jana Pawła II w Łomży">
Wyższe Seminarium Duchowne im. Papieża Jana Pawła II w Łomży



</doc>
<doc id="734325" url="https://pl.wikipedia.org/wiki?curid=734325" title="Dominik Pędzich">
Dominik Pędzich

Dominik Pędzich (ur. 19 stycznia 1971 w Środzie Wielkopolskiej) – polski szachista, mistrz międzynarodowy od 1990 roku.
Kariera szachowa.
Pod koniec lat 80. był jednym z najlepiej zapowiadających się szachistów młodego pokolenia. W roku 1989 zwyciężył w mistrzostwach Polski juniorów do 19 lat, rozegranych w Jędrzejowie. Wystąpił również w Arnhem w mistrzostwach Europy juniorów do 20 lat. W 1990 roku zadebiutował w finale mistrzostw kraju mężczyzn, zajmując w Warszawie IV miejsce oraz reprezentował Polskę na rozegranych w Santiago mistrzostwach świata juniorów do 20 lat. W 1991 roku zwyciężył w otwartym turnieju "Konik Morski Rewala" w Rewalu, zajął II miejsce w turnieju w Berlinie oraz wziął udział w kolejnych mistrzostwach juniorów: świata (w Mamai) i Europy (w Aalborgu). W 1992 roku po raz drugi zajął IV miejsce w finale mistrzostw kraju (w Częstochowie) oraz wystąpił w narodowej drużynie na szachowej olimpiadzie w Manili. W 1997 roku wywalczył wraz z drużyną Polonia Plus GSM Warszawa srebrny medal w rozegranym w Kazaniu klubowym Pucharze Europy oraz po raz siódmy, ostatni jak do tej pory, wystąpił w turnieju o mistrzostwo Polski.
Jest siedmiokrotnym medalistą drużynowych mistrzostw Polski: trzykrotnie złotym (1987, 1996, 2011), dwukrotnie srebrnym (1997, 1998) oraz dwukrotnie brązowym (1987, 1995).
Najwyższy ranking w karierze osiągnął 1 stycznia 1997 r., z wynikiem 2465 punktów dzielił wówczas 10-11. miejsce (wspólnie z Bartłomiejem Macieją) wśród polskich szachistów. Od 2001 r. bardzo rzadko występuje w turniejach szachowych.

</doc>
<doc id="734327" url="https://pl.wikipedia.org/wiki?curid=734327" title="Miasta Ghany">
Miasta Ghany

Według danych oficjalnych pochodzących z 2013 roku Ghana posiadała ponad 80 miast o ludności przekraczającej 5 tys. mieszkańców. Stolica kraju Akra oraz miasto Kumasi liczyli ponad milion mieszkańców; 1 miasto z ludnością 500÷1000 tys.; 11 miast z ludnością 100÷500 tys.; 20 miast z ludnością 50÷100 tys.; 23 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Ghanie.
Największe miasta w Ghanie według liczebności mieszkańców (stan na 01.01.2013):

</doc>
<doc id="734328" url="https://pl.wikipedia.org/wiki?curid=734328" title="Giuliano de' Medici">
Giuliano de' Medici



</doc>
<doc id="734329" url="https://pl.wikipedia.org/wiki?curid=734329" title="Takoradi">
Takoradi



</doc>
<doc id="734330" url="https://pl.wikipedia.org/wiki?curid=734330" title="Sekondi">
Sekondi



</doc>
<doc id="734334" url="https://pl.wikipedia.org/wiki?curid=734334" title="Team Galaxy – kosmiczne przygody galaktycznej drużyny">
Team Galaxy – kosmiczne przygody galaktycznej drużyny

Team Galaxy – kosmiczne przygody galaktycznej drużyny (ang. "The Far Out Adventures of Team Galaxy", 2006-2008) – francusko-kanadyjsko-włoski serial animowany, emitowany w Polsce od 4 grudnia 2006 roku przez stację telewizyjną Jetix. 7 maja 2007 roku rozpoczęła się emisja kolejnych odcinków.
"Team Galaxy" to kolejna produkcja studia Marathon Animation, znanego m.in. z "„Odlotowych agentek”" i "„Martina Tajemniczego”".
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria:
Dialogi:
Dźwięk i montaż: Krzysztof Podolski
Kierownictwo produkcji: Marzena Omen-Wiśniewska
Lektorzy:
Udział wzięli:
i inni
Tekst piosenki: Andrzej Gmitrzuk
Śpiewały: Magdalena Tul, Katarzyna Łaska i Anna Ozner
Kierownictwo muzyczne: Piotr Gogol

</doc>
<doc id="734338" url="https://pl.wikipedia.org/wiki?curid=734338" title="Giuliano II de' Medici">
Giuliano II de' Medici



</doc>
<doc id="734340" url="https://pl.wikipedia.org/wiki?curid=734340" title="Irina Malgina">
Irina Malgina

Irina Anatoljewna Malgina (ros. Ирина Анатольевна Мальгина, ur. 8 czerwca 1973 r. w Murmańsku) – rosyjska biathlonistka, mistrzyni świata.
Kariera.
W Pucharze Świata zadebiutowała 6 grudnia 2001 roku w Hochfilzen, zajmując 43. miejsce w sprincie. Pierwsze punkty wywalczyła 3 dni później w tej samej miejscowości, gdzie zajęła 29. miejsce w biegu pościgowym. Jedyny raz na podium zawodów pucharowych stanęła 29 listopada 2006 roku w Östersund, wygrywając rywalizację w biegu indywidualnym. W zawodach tych wyprzedziła Liv-Kjersti Eikeland z Norwegii i Kanadyjkę Zinę Kocher. Najlepsze wyniki osiągnęła w sezonie 2001/2002, kiedy zajęła 26. miejsce w klasyfikacji generalnej.
Podczas mistrzostw świata w Pokljuce w 2006 roku wspólnie z Anną Bogalij-Titowiec, Siergiejem Czepikowem i Nikołajem Krugłowem zdobyła złoty medal w sztafecie mieszanej. Zajęła też między innymi 28. miejsce w biegu pościgowym na rozgrywanych cztery lata wcześniej mistrzostwach świata w Oslo. Nigdy nie wystąpiła na igrzyskach olimpijskich.

</doc>
<doc id="734341" url="https://pl.wikipedia.org/wiki?curid=734341" title="Świerszcz kubański">
Świerszcz kubański

Świerszcz kubański ("Gryllus assimilis") – gatunek owada prostoskrzydłego z rodziny świerszczowatych (Gryllidae). Został opisany z Jamajki. W obrębie gatunku "G. assimilis" występuje wiele populacji szeroko rozprzestrzenionych w Ameryce Środkowej (głównie Karaiby), Ameryce Południowej (Brazylia) i Ameryce Północnej (Meksyk i południowe stany USA), z których co najmniej 47 opisywano jako odrębne gatunki, przez wielu badaczy uważanych za "G. assimilis". Wiele z tych populacji pomimo braku różnic morfologicznych wykazuje zróżnicowanie pieśni godowych. Dokładniejsze badania sugerują ich podział na co najmniej trzy gatunki: "G. assimilis" (Jamajka, Wielki Kajman, Haiti, Floryda, Teksas, wschodni Meksyk i Ameryka Środkowa), "G. jamaicensis" (Jamajka) i "G. multipulsator" (zachodni Meksyk, wschodnie stany USA).
Świerszcz kubański mierzy od 2,5–3,5 cm długości ciała. Dojrzałość płciową osiąga po 2 miesiącach życia, po ostatniej wylince.
Samce wabią samice swym ćwierkaniem. Robią to za pomocą aparatów strydulacyjnych znajdujących się u dołu skrzydeł. Żeby wydać dźwięk, pocierają skrzydłem o skrzydło.
Samica przez cały rok składa od 100 do 250 jaj.
Samiec jest mniejszy od samicy, nie ma pokładełka i ma pomarszczone skrzydła.
Samica nie ma narządów strydulacyjnych. U obu płci narządy słuchowe znajdują się za drugą parą odnóży.
Świerszcz kubański jest zwierzęciem hodowlanym, stanowiącym pożywienie dla gadów, płazów, pająków i wielu innych zwierząt, które żywią się owadami.

</doc>
<doc id="734342" url="https://pl.wikipedia.org/wiki?curid=734342" title="Amaterasu Omikami">
Amaterasu Omikami



</doc>
<doc id="734344" url="https://pl.wikipedia.org/wiki?curid=734344" title="Neckarsulm">
Neckarsulm

Neckarsulm – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Neckarsulm. Leży nad Neckarem, ok. 5 km na północ od Heilbronn, przy autostradzie A6 i drodze krajowej B27, przy ujściu rzeki Sulm do Neckar.
W Neckarsulm znajduje się fabryka samochodów Audi, a także główna siedziba sieci supermarketów średniej wielkości Lidl oraz hipermarketów Kaufland.
Współpraca.
Miejscowości partnerskie:

</doc>
<doc id="734346" url="https://pl.wikipedia.org/wiki?curid=734346" title="Przejście graniczne Barwinek-Vyšný Komárnik">
Przejście graniczne Barwinek-Vyšný Komárnik

Przejście graniczne Barwinek-Vyšný Komárnik – polsko-słowackie drogowe przejście graniczne położone w województwie podkarpackim, w powiecie krośnieńskim, w gminie Dukla, w miejscowości Barwinek, zlikwidowane w 2007 roku.
Opis.
Przejście graniczne Barwinek-Vyšný Komárnik jedno z największych przejść na południowej granicy Polski, położone było przy drodze krajowej nr 19 i trasie europejskiej E371. Dopuszczony był ruch osobowy, towarowy i mały ruch graniczny. Czynne przez całą dobę z miejscem odprawy granicznej po stronie polskiej w miejscowości Barwinek. Kontrolę graniczną osób, towarów oraz środków transportu kolejno wykonywała: Graniczna Placówka Kontrolna Straży Granicznej w Barwinku, Placówka Straży Granicznej w Barwinku.
11 grudnia 2007 roku w bułgarskim tirze odkryto rekordowy przemyt substancji psychotropowej (wartość ok. 2 mln zł).
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowały w tym miejscu polsko-czechosłowackie przejścia graniczne:
W II RP istniało polsko-czechosłowackie przejście graniczne Barwinek-Krajna Poljana (miejsce przejściowe po drogach ulicznych), na drodze celnej Barwinek (polski urząd celny Barwinek) – V. Komarnik – Krajna Poljana (czechosłowacki urząd celny Krajna Poljana). Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="734347" url="https://pl.wikipedia.org/wiki?curid=734347" title="Julian Medyceusz (1479–1516)">
Julian Medyceusz (1479–1516)

Julian Medyceusz (ur. 12 marca 1479, zm. 17 marca 1516) – jeden z trzech synów Wawrzyńca Medyceusza, książę Nemours, władca Florencji w latach 1512-1513.
22 lutego 1515, na dworze francuskim Julian poślubił Filibertę (1498–1524), księżniczkę sabaudzką, córkę Filipa II. Jeszcze w tym samym roku, król Francji – Franciszek I Walezjusz (siostrzeniec Filiberty), za namową brata Juliana, który właśnie został papieżem jako Leon X, nadał mu tytuł księcia Nemours. Francuzi liczyli również, że zostanie królem Neapolu, z którym to królestwem łączyli wielkie nadzieje, ale Julian zmarł przedwcześnie. Władzę po nim we Florencji przejął jego bratanek – Wawrzyniec (syn Piotra II Medyceusza).
Pozostawił po sobie tylko jednego nieślubnego syna – Hipolita, który został później kardynałem oraz władcą Florencji (w latach 1523-1527).

</doc>
<doc id="734348" url="https://pl.wikipedia.org/wiki?curid=734348" title="Dowiązanie topogeodezyjne">
Dowiązanie topogeodezyjne

Dowiązanie topogeodezyjne – określenie współrzędnych i azymutów kierunków orientacyjnych stanowisk, placówek i punktów. Wykonują je pododdziały topogeodezyjne wojsk rakietowych i artylerii oraz pododdziały rozpoznawcze i ogniowe. Zależnie od sytuacji dowiązanie topogeodezyjne może być wykonane na osnowie geodezyjnej lub na podstawie mapy (zdjęcia lotniczego).

</doc>
<doc id="734349" url="https://pl.wikipedia.org/wiki?curid=734349" title="Neudenau">
Neudenau

Neudenau – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Leży nad rzeką Jagst, ok. 15 km na północ od Heilbronn, przy linii kolejowej Dörzbach–Bad Friedrichshall.

</doc>
<doc id="734350" url="https://pl.wikipedia.org/wiki?curid=734350" title="Dowodzenie tajne">
Dowodzenie tajne

Dowodzenie tajne - dowodzenie wojskami za pomocą kodowanych i szyfrowanych dokumentów oraz rozmów prowadzonych przez wszystkie techniczne środki łączności w celu uniemożliwienia przeciwnikowi wykrycia naszych zamiarów.

</doc>
<doc id="734352" url="https://pl.wikipedia.org/wiki?curid=734352" title="Synagoga w Ożarowie">
Synagoga w Ożarowie

Synagoga w Ożarowie – synagoga znajdująca się w Ożarowie przy ulicy Jana Kochanowskiego 2, na tzw. Tarłowszczyźnie.
Synagoga została zbudowana pod koniec XVIII wieku. Podczas II wojny światowej hitlerowcy zdewastowali synagogę. Po zakończeniu wojny budynek synagogi gruntownie przebudowano na kino, przez co budynek stracił cechy architektury synagogalnej. Wówczas zastąpiono oryginalny dach płaskim, przebudowano, niektóre zamurowano i wykuto nowe okna oraz usunięto portal otaczający drzwi. Wnętrze również gruntownie przebudowano. Obecnie w synagodze znajduje się magazyn i sklep.
W przyszłości gmina Ożarów planuje przekazanie działki wraz z synagogą Gminie Wyznaniowej Żydowskiej w Katowicach, na obszarze której ona się znajduje.
Murowany budynek synagogi wzniesiono na planie prostokąta. Do dnia dzisiejszego z oryginalnych elementów zachowały się jedynie podziały elewacji lizenami oraz kilka półkoliście zakończonych okien w ścianie szczytowej.

</doc>
<doc id="734354" url="https://pl.wikipedia.org/wiki?curid=734354" title="Oliwenit">
Oliwenit

Olivenit – minerał z gromady arsenianów. Należy do grupy minerałów bardzo rzadkich. 
Nazwa pochodzi od oliwkowej barwy minerału (oliwenit ma kolor od oliwkowego po brązowy). Pierwszy raz o tym minerale wspomniał Martin Heinrich Klaproth, niemiecki mineralog i chemik w „Observations relative to the Mineralogical and Chemical History of the Fossils of Cornwall” (London 1787, strony 28–29), jednak nie nadając mu nazwy. Dopiero w 1820 roku Robert Jameson, geolog i mineralog szkocki, opisał i nazwał oliwenit (w „System of Mineralogy”, tom 2).
Charakterystyka.
Właściwości.
Tworzy niewielkie kryształy o pokroju słupa, tabliczkowe, pręcikowe, igiełkowe. Występuje w skupieniach zbitych, ziarnistych, groniastych, promienistych. Jest kruchy, przezroczysty. Teoretycznie zawiera 56,22% CuO, 40,60% As2O5, domieszki P2O5 i ZnO. Rozpuszcza się w kwasach i amoniaku.
Występowanie.
Minerał wtórny w strefach utleniania arsenowych kruszców miedzi. Najczęściej współwystępuje z takimi minerałami jak konichalcyt, malachit, azuryt, kalcyt. 
Miejsca występowania:

</doc>
<doc id="734356" url="https://pl.wikipedia.org/wiki?curid=734356" title="Dowódca działa">
Dowódca działa



</doc>
<doc id="734357" url="https://pl.wikipedia.org/wiki?curid=734357" title="NCD">
NCD



</doc>
<doc id="734362" url="https://pl.wikipedia.org/wiki?curid=734362" title="Nathalie Kelley">
Nathalie Kelley

Nathalie Kelley (ur. 5 marca 1985 w Limie) – australijska aktorka pochodzenia peruwiańskiego.
Życiorys.
Urodziła się jako córka Peruwianki i Argentyńczyka w Limie. W 1987 roku zamieszkała w Sydney. Ukończyła szkołę North Sydney Girls High School. Następnie studiowała politologię i stosunki międzynarodowe na Uniwersytecie Nowej Południowej Walii. Wyjechała do Los Angeles, gdzie zaczęła karierę aktorki. Jej debiut miał miejsce w 2005 roku, gdy zagrała w serialu "Czarodziejki".
Pojawiła się w dwóch teledyskach Bruno Marsa – "Just The Way You Are" i "Locked Out Of Heaven".
29 kwietnia 2018 roku wzięła ślub z Jordanem „Jordy” Burrows.

</doc>
<doc id="734365" url="https://pl.wikipedia.org/wiki?curid=734365" title="Bogdan Lobonț">
Bogdan Lobonț

Bogdan Ionuț Lobonț (ur. 18 stycznia 1978 w Hunedoarze) – rumuński piłkarz, który podczas kariery występował na pozycji bramkarza.
Kariera klubowa.
Jest wychowankiem klubu Corvinul Hunedoara. W pierwszej drużynie tego zespołu w Divizii A występował jeszcze przed ukończeniem dwudziestego roku życia. W 1997 roku młodym zawodnikiem zainteresowali się działacze Rapidu Bukareszt, a ten dwa lata później pomógł zespołowi odzyskać po trzydziestodwuletniej przerwie tytuł mistrza kraju. W ciągu niespełna trzech sezonów, Lobonța zabrakło tylko w czterech meczach ligowych.
Udane występy w lidze rumuńskiej, zaowocowały pod koniec 1999 roku transferem do Ajaksu Amsterdam. Lobonț miał zostać następcą Edwina van der Sara, który przeszedł do Juventusu, jednak nie potrafił wygrać rywalizacji z 35-letnim Fredem Grimem. Przez prawie dwa lata zagrał tylko w jednym spotkaniu Eredivisie. W sezonie 2001–2002 został wypożyczony do Dinama Bukareszt, gdzie odzyskał wysoką formę. Kilka miesięcy później ponownie sięgnęli po niego działacze Ajaksu. Tym razem występował regularnie w pierwszej jedenastce, aż do 2005 roku, kiedy trener Danny Blind postawił na młodego Maartena Stekelenburga. Pod koniec roku Lobonț przeniósł się do ACF Fiorentiny, gdzie zastąpił kontuzjowanego Sébastiena Freya. Po powrocie Freya stracił miejsce w składzie i w styczniu 2007 roku powrócił do Dinama Bukareszt. Od początku sezonu 2008–2009 był kapitanem zespołu. 1 września 2009 roku w ostatnim dniu okienka transferowego Lobont trafił do włoskiego klubu AS Roma. Został on wypożyczony do końca sezonu, po czym Włosi skorzystali z prawa transferu definitywnego i wykupi Lobonța z Dinamo na stałe. Przez kilka sezonów pełnił głównie funkcję rezerwowego bramkarza AS Romy, grając bardzo rzadko. Po sezonie 2017/18 zdecydował się zakończyć piłkarską karierę.
Kariera reprezentacyjna.
W reprezentacji Rumunii zadebiutował w 1998 roku w meczu z Liechtensteinem. Wielu komentatorów uważało go za najlepszego następcę doświadczonego Bogdana Stelei. Lobonț znalazł się w kadrze na Euro 2000, lecz na turnieju nie zagrał ani minuty. Przez kolejne trzy lata kolejni trenerzy kadry wciąż ufali Stelei, a Lobonțowi w walce o miejsce w drużynie narodowej przeszkadzały częste kontuzje i problemy w Ajaksie. Dopiero w 2003 roku selekcjoner Anghel Iordănescu zdecydowanie postawił na niego. Lobonț był pierwszym bramkarzem w eliminacjach do Euro 2004 i Mundialu 2006, zaś w czasie wygranych eliminacji do Euro 2008 bronił przemiennie z młodszym o rok Dănuțem Comanem. W czasie mistrzostw, zakończonych dla Rumunów na fazie grupowej, zagrał we wszystkich trzech meczach. W 2013 roku zakończył karierę reprezentacyjną.

</doc>
<doc id="734367" url="https://pl.wikipedia.org/wiki?curid=734367" title="Neuenstadt am Kocher">
Neuenstadt am Kocher

Neuenstadt am Kocher – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Neuenstadt am Kocher. Leży nad Kocher, ok. 15 km na północny wschód od Heilbronn, przy autostradzie A81.

</doc>
<doc id="734369" url="https://pl.wikipedia.org/wiki?curid=734369" title="Dowódca garnizonu">
Dowódca garnizonu

Dowódca garnizonu – oficer wyznaczony rozkazem personalnym do kierowania życiem wojskowym w obrębie garnizonu (w zakresie ustalonym regulaminami i innymi przepisami) oraz reprezentowania wojska w sprawach garnizonowych wobec terenowych organów administracji państwowej i społecznych. Zazwyczaj zajmujący w danym garnizonie najwyższe stanowisko służbowe; przy równorzędnych stanowiskach – najstarszy stopniem. Obsługę zapewnia właściwy wojskowy oddział gospodarczy, a w Warszawie Dowództwo Garnizonu Warszawa.
Z dniem 1 stycznia 2014 roku Minister Obrony Narodowej upoważnił Dowódcę Generalnego Rodzajów Sił Zbrojnych do powierzania żołnierzom zawodowym funkcji dowódców garnizonów oraz zwalniania z tej funkcji z wyjątkiem powierzania pełnienia funkcji dowódcy garnizonu w Garnizonie Miasta Stołecznego Warszawy (wyłączna kompetencja Ministra Obrony Narodowej) oraz w garnizonie Sieradz (kompetencja Dowódcy Garnizonu Warszawa).
Historia.
W odrodzonej Polsce garnizonem dowodził komendant garnizonu dysponujący komendą garnizonu jako aparatem pomocniczym do realizacji zadań w zakresie organizowania i kierowania służbą garnizonową, zapewnienia porządku i dyscypliny w obrębie garnizonu, nadzoru nad zakładami i urządzeniami garnizonowymi, organizowania życia kulturalno-oświatowego i sportu w garnizonie oraz reprezentowania wojska wobec władz cywilnych. Na czele komendy garnizonu stał komendant garnizonu.
Pierwsze przedsięwzięcia w zakresie organizacji dowództw lokalnych zostały zainicjowane rozkazem z 11 listopada 1919. Przewidywał on istnienie etatowych dowództw garnizonów we wszystkich miejscowościach, w których znajdują się stałe garnizony wojskowe.
Funkcje dowódcy garnizonu pełnili najstarsi rangą miejscowi dowódcy. W sześciu największych miastach utworzono komendy miast, a w garnizonach, w których stacjonowało kilka rodzajów broni i znajdowały się dowództwa od brygady w górę ustanowiono komendy placu. W innych miejscowościach ich odpowiednikami byli oficerowie placu. Zarówno komendy, jak i oficerowie placu stanowili organy pomocnicze dowództw garnizonów lub komend miasta. Zadaniem komend był nadzór nad przestrzeganiem porządku w garnizonach i dbanie o dyscyplinę zewnętrzną żołnierzy. Organizowały one także garnizonową służbę wartowniczej i dbały o właściwe stosunki z władzami cywilnej administracji terenowej.
17 kwietnia 1920 wprowadzono zmiany w ustroju dowództw lokalnych, ustanawiając dowództwa miast we wszystkich siedzibach dowództw okręgów generalnych i w większych garnizonach. W kompetencji dowódców garnizonów leżała lokalno-taktyczna sfera działalności służbowej, a komendantów (oficerów placu) lokalno–admininistracyjna. Dowództwa miast łączyły jednocześnie oba te kierunki .
Kolejną reorganizację komend lokalnych wprowadzono rozkazem MSWojsk. z 30 sierpnia 1921. Przewidywał on powstanie trzech rodzajów etatowych komend. Były to: komendy obozów warownych, komendy miast, oficerowie placu, a lokalnym władzom wojskowym przysługiwał tytuł „komenda”, a nie „dowództwo”. Powyższa struktura wojskowych władz lokalnych z komendami garnizonów i miast, komendami placu i oficerami placu w mniejszych garnizonach przetrwała do września 1939.

</doc>
<doc id="734371" url="https://pl.wikipedia.org/wiki?curid=734371" title="Taiji">
Taiji

Taiji – chińska koncepcja filozoficzna związana z konfucjanizmem oraz taoizmem, tłumaczona jako „najwyższa ostateczność”. Taiji to nazwa stanu wszechświata, w którym doszło do podziału na yin i yang; jest przeciwieństwem wuji, stanu sprzed tego podziału. 
Etymologia.
Znak "ji" (极) w języku chińskim oznacza „belkę kalenicową”. Z kolei słowo "tai" (太) jest używane do stopniowania rzeczowników. 
Taiji to zatem dosłownie „najwyższa belka kalenicowa”. Termin ten ma oznaczać byt, który jednocześnie łączy i rozgranicza świat na dwa pierwiastki yin i yang, tak jak belka kalenicowa jednocześnie łączy i rozgranicza dwie połacie dachowe (zacienioną i oświetloną słońcem). Ten fenomen jednoczesnego łączenia i rozgraniczenia jest wyrażany za pomocą taijitu, czyli „diagramu taiji”.
Przeciwieństwem taiji jest wuji - stan wszechświata, w którym nie doszło jeszcze do podziału na yin i yang.

</doc>
<doc id="734373" url="https://pl.wikipedia.org/wiki?curid=734373" title="Giuliano I de' Medici">
Giuliano I de' Medici



</doc>
<doc id="734378" url="https://pl.wikipedia.org/wiki?curid=734378" title="Schwaigern">
Schwaigern

Schwaigern – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Schwaigern. Leży nad rzeką Lein, ok. 12 km na zachód od Heilbronn, przy drodze krajowej B293 i linii kolejowej Bruchsal-Heilbronn.
Współpraca.
Miejscowości partnerskie:

</doc>
<doc id="734379" url="https://pl.wikipedia.org/wiki?curid=734379" title="Dowódca ogólnowojskowy">
Dowódca ogólnowojskowy



</doc>
<doc id="734383" url="https://pl.wikipedia.org/wiki?curid=734383" title="Piero de’ Medici">
Piero de’ Medici

Dwóch Medyceuszy znanych jako Piero de’ Medici:

</doc>
<doc id="734384" url="https://pl.wikipedia.org/wiki?curid=734384" title="Piero I de' Medici">
Piero I de' Medici



</doc>
<doc id="734387" url="https://pl.wikipedia.org/wiki?curid=734387" title="Bogdan Lobont">
Bogdan Lobont



</doc>
<doc id="734388" url="https://pl.wikipedia.org/wiki?curid=734388" title="Weinsberg">
Weinsberg

Weinsberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba związku gmin Raum Weinsberg. Leży nad rzeką Sulm, ok. 5 km na wschód od Heilbronn, przy autostradach A81, A6, drodze krajowej B39 i linii kolejowej Crailsheim–Bruchsal.
W czasie wojny istniał tutaj obóz jeniecki Oflag VA Weinsberg, później wykorzystywany jako obóz przejściowy dla obcokrajowców.
Współpraca.
Miejscowości:

</doc>
<doc id="734389" url="https://pl.wikipedia.org/wiki?curid=734389" title="Józef Lipski (dyplomata)">
Józef Lipski (dyplomata)

Józef Lipski herbu Grabie (ur. 5 czerwca 1894 we Wrocławiu, zm. 1 listopada 1958 w Waszyngtonie) – polski polityk, dyplomata i oficer.
Życiorys.
Syn Wojciecha Antoniego (1860–1930) i Zofii z domu Lippe. Uczył się w Królewskim Gimnazjum Męskim w Ostrowie. W tym czasie był członkiem konspiracyjnej i niepodległościowej organizacji patriotycznej Towarzystwo Tomasza Zana. Maturę zdał w 1915. W czasie I wojny światowej pracował w sekcji prawnej Komitetu Narodowego Polskiego w Paryżu. W 1919 ukończył prawo na uniwersytecie w Lozannie. Przyjęty do służby dyplomatycznej Rzeczypospolitej w czerwcu 1919. Od czerwca 1919 do 1 stycznia 1922 sekretarz legacyjny poselstwa RP w Londynie, następnie pełnił tę samą funkcję w Paryżu i Berlinie. Od 1925 zastępca naczelnika Wydziału Zachodniego Departamentu Politycznego MSZ, od 1928 naczelnik tego wydziału. Od 3 lipca 1933 poseł, a po podniesieniu w 1934 szczebla przedstawicielstw dyplomatycznych od 29 października 1934 ambasador RP w Berlinie. Wraz z Konstantinem von Neurathem podpisał 26 stycznia 1934 polsko-niemiecką deklarację o niestosowaniu przemocy. W opinii komisarza Ligi Narodów w Wolnym Mieście Gdańsku Carla Jakoba Burckhardta był "człowiekiem odprężenia polsko-niemieckiego, jednym z najlepiej poinformowanych ambasadorów w ówczesnym Berlinie."
Po wybuchu II wojny światowej zaciągnął się jako ochotnik do Wojska Polskiego we Francji. Ukończył Szkołę Podchorążych w Camp de Coëtquidan. W czasie kampanii francuskiej walczył w szeregach 1 Dywizji Grenadierów. Mianowany podporucznikiem rezerwy piechoty. 21 listopada 1940 został przeniesiony, a 26 czerwca 1941 zatwierdzony na stanowisku referenta politycznego w Gabinecie Naczelnego Wodza i Ministra Spraw Wojskowych. Pełnił służbę u boku kolejnych Naczelnych Wodzów: Sikorskiego, Sosnkowskiego i Andersa, z którym łączyła go przyjaźń. W czasie kampanii włoskiej często „uciekał” na linię frontu i jako jeden z pierwszych wkroczył do Ankony. 19 marca 1945, jako major czasu wojny, został przeniesiony z korpusu oficerów piechoty do korpusu oficerów kawalerii.
Po zakończeniu służby wojskowej był prezesem emigracyjnego Klubu Polskich Ziem Zachodnich. W 1947 wyemigrował do Stanów Zjednoczonych. Raporty z jego misji w Berlinie wydał Wacław Jędrzejewicz.
Upamiętnienie.
Jego imię nosi Szkoła Podstawowa w Szczurach.

</doc>
<doc id="734393" url="https://pl.wikipedia.org/wiki?curid=734393" title="Widdern">
Widdern

Widdern – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Möckmühl. Leży nad rzeką Jagst, ok. 25 km na północny wschód od Heilbronn, przy autostradzie A81.
Współpraca.
Miejscowość partnerska:

</doc>
<doc id="734396" url="https://pl.wikipedia.org/wiki?curid=734396" title="Elvis (program)">
Elvis (program)

elvis – edytor tekstu, klon używanego w systemach uniksowych vi, poza funkcjonalnością oryginału oferujący także nowe funkcje, np. podświetlanie składni czy możliwość używania poprzez interfejs graficzny (tylko na niektórych platformach). Dostępne są wersje działające pod systemami uniksowymi (zarówno w trybie tekstowym jak i pod X Window), MS Windows oraz OS/2. Autorem elvisa, będącego wolnym oprogramowaniem, jest Steve Kirkendall.

</doc>
<doc id="734397" url="https://pl.wikipedia.org/wiki?curid=734397" title="Herb Kostrzyna nad Odrą">
Herb Kostrzyna nad Odrą

Herb Kostrzyna nad Odrą – jeden z symboli miasta Kostrzyn nad Odrą w postaci herbu.
Wygląd i symbolika.
Herb przedstawia przedstawia tarczę herbową, nad którą znajduje się korona z blankowanych murów miejskich z czerwonej cegły. Tarcza jest dwudzielna w słup. W polu heraldycznie prawym umieszczona jest połowa czerwonego orła brandenburskiego na białym tle. W polu heraldycznie lewym na błękitnym tle znajduje się srebrna ryba (boleń) w słup (pionowo).
Podobny herb ma dawna dzielnica Kostrzyna nad Odrą, niemiecka miejscowość Küstrin-Kietz.
Historia.
Herb znany jest od początków XIV wieku. Orzeł brandenburski wskazuje na pierwszych brandenburskich osadników i właścicieli Kostrzyna nad Odrą. Barwa błękitna jest nawiązaniem do rzeki Odry, nad którą leży miasto. Ryba symbolizuje ogromne niegdyś znaczenie rybołówstwa dla gospodarki miasta. Korona z murów miejskich podkreślała, iż Kostrzyn jest miastem, gdyż tylko w herbach miast występował ten element.
Od 1945 roku do lat 90. XX wieku używano herbu, w którym zamiast orła brandenburskiego był orzeł polski (tzw. „piastowski” lub wielkopolski z racji przynależności miasta do tej krainy m.in. w średniowieczu), co miało podkreślić przyłączenie Kostrzyna do Polski w 1945 roku, a także przynależność do Polski jeszcze przed czasami kolonizacji niemieckiej w połowie XIII wieku. 

</doc>
<doc id="734402" url="https://pl.wikipedia.org/wiki?curid=734402" title="Bitwa pod Guadalajarą">
Bitwa pod Guadalajarą

Bitwa pod Guadalajarą – starcie zbrojne, w hiszpańskiej wojnie domowej mające miejsce w dniach 8–23 marca 1937 w okolicach miasta Guadalajara w czasie ataku przeprowadzonego przez włoski Corpo Truppe Volontarie oraz wojska generała Francisco Franco na pozycję wojsk republikańskich mającego na celu zdobycie stolicy Hiszpanii od północy.
Brały w niej udział wojska Republiki, Brygady Międzynarodowe, włoski Corpo Truppe Volontarie, złożony z trzech dywizji Czarnych Koszul i jednej dywizji piechoty, wspieranych przez jednostki wojska generała Franco w postaci dywizji "Soria". Przez wielu autorów jest traktowana jako jedna z operacji militarnych składających się na bitwę o Madryt.
Przebieg.
Po trzech nieudanych próbach natarcia wojsk generała Franco na Madryt, próbę zdobycia stolicy podjął włoski Corpo Truppe Volontarie w sile czterech dywizji – około 35 tys. ludzi. Atak w pasie 25 km miała poprowadzić 2. Dywizja Piechoty Czarnych Koszul "Fiamme Nere", a za nią podążać miała 3. Dywizja Piechoty Czarnych Koszul "Penne Nere", zaś 1. Dywizja Piechoty Czarnych Koszul "Dio lo Vuole" i 4. Dywizja Piechoty "Littorio" miały pozostać w odwodzie. Prawe skrzydło miała zabezpieczać hiszpańska Dywizja "Soria". Koncentrację sił przeprowadzano jednak tak chaotycznie i pospiesznie, że oddziały Dywizji "Littorio" nadal były w fazie koncentracji, gdy natarcie się rozpoczęło. Korpus rozpoczął ofensywę 8 marca o godz. 7:30, po półgodzinnym ostrzale artyleryjskim, przełamując obronę 50. Brygady republikańskiej, wzdłuż szosy Sigüenza-Guadalajara-Madryt. Włosi byli zaskoczeni silnym oporem, ale 9 marca ruszyli ponownie, pozostawiając daleko w tyle Dywizję "Soria", która po kilku kilometrach stanęła w miejscu. Na zagrożony odcinek skierowano XI Brygadę Międzynarodową im. Ernsta Thälmanna (około 1000 ludzi) i jedną baterię dział. W trakcie natarcia Dywizji "Penne Nere", wspartej tankietkami z miotaczami ognia całkowicie zniszczono Batalion im. Komuny Paryskiej. XI Brygada opóźniła działania dwóch dywizji korpusu, ale została zmuszona do odwrotu po poniesieniu ciężkich strat. 10 marca wprowadzono do walki XII Brygadę Międzynarodową im. Giuseppe Garibaldiego, w składzie której walczył polski Batalion im. gen. Jarosława Dąbrowskiego. 11 marca siły włoskie zajęły pałac Ibarra. Czwartego dnia ofensywy, z powodu śniegu i deszczu, siły włoskie zostały zatrzymane w miasteczku Brihuega. 
Siły brygad międzynarodowych przeszły do kontrataków na lewe skrzydło nacierającego korpusu, gdzie XII Brygada Międzynarodowa zatrzymała marsz dywizji "Soria". Dowództwo republikańskie wprowadzając do walki dalsze oddziały oraz lotnictwo i czołgi, zdołało zatrzymać 13 marca następne natarcie Włochów, a następnie przejść do kontrataku. 14 marca XI Brygada Międzynarodowa, wsparta sowieckimi czołgami wypchnęła Włochów z Bruhuegi i okrążyła pałac Ibarra, podejmując kilka prób ataku, odpartych jednak przez broniących się w pałacu żołnierzy Czarnych Koszul z batalionu "Indomita" z 2. Dywizji "Fiamme Nere". Wraz z nadejściem zmierzchu większość włoskich żołnierzy wycofała się, pozostawiono jednak ochotników, którzy postanowili walczyć do samego końca. Po dziewięciu godzinach ciężkich walk i wysadzeniu wieży pałacowej przez republikanów, pałac został zdobyty przez republikanów, a jeńców wymordowano. 
Utworzony z walczących oddziałów republikański IV. Korpus 18 marca przeszedł do przeciwnatarcia, przełamując obronę włoską na całej głębokości taktycznej. Kontrofensywa rozwinęła się pomyślnie. Wojska nacjonalistyczne i włoskie atakowane były przez trzy dywizje republikańskie: 12., 14. i 11. dowodzoną przez generała Lístera Forjána, oraz przez XI i XII Brygadę Międzynarodową, wsparte oddziałami pancernymi. Włoskie, słabo opancerzone i uzbrojone tankietki CV 33 nie miały szans w walce z republikańskimi czołgami T-26. Włosi byli nieustannie atakowani przez lotnictwo republikańskie, ostrzeliwujące i bombardujące włoskie kolumny, które ugrzęzły w błotnistych drogach. Włoskie lotnictwo zostało uwięzione na ziemi - rozmoczona ziemia na polowych lotniskach nie pozwalała na start samolotów (republikanie mieli do dyspozycji betonowe lotniska). Dowodzący republikańskim lotnictwem, gen. Ignacio de Cisneros pisał: „"W operacji tej, dzięki stosunkowo małej ilości użytych samolotów nieprzyjacielskich, mieliśmy możliwość skierowania do akcji maszyn wszelkiego typu, nawet samolotów szkolnych, jeśli tylko mogły utrzymać się w powietrzu i udźwignąć na pokładzie bombę lub karabin maszynowy"”. 
19 marca Włosi rozpoczęli odwrót, mimo sprzeciwu większości oficerów Czarnych Koszul, którzy uważali, że powinno się walczyć do końca. Odwrót trwał aż do 23 marca. Korpus włoski poniósł dość wysokie straty – stracił on ok. 3 tys. zabitych i rannych. Wojska republikańskie zdobyły trzy tankietki, 25 dział, 85 karabinów maszynowych, 822 karabiny i pistolety, 10 moździerzy, dwa działka przeciwlotnicze i 90 pojazdów. W trakcie walk, oddziały republikańskie mordowały rannych i chcących się poddać faszystów, m.in. brygada im. Garibaldiego wymordowała obrońców pałacu Ibarra z dywizji "Fiamme Nere"
Pokonanie Korpusu Włoskiego było sukcesem wojsk republikańskich, umiejętnie wykorzystanym przez propagandę. Mimo to, strona republikańska poniosła znacznie wyższe straty od przeciwnika i nie zdołała odbić całego zdobytego przez Włochów terenu, którzy nadal utrzymywali 20-kilometrowy wyłom w liniach republikanów. Było to także ostatnie większe zwycięstwo Republiki w wojnie domowej. Bitwa pod Guadalajarą była ostatnią próbą zdobycia Madrytu przez nacjonalistów, aż do końca wojny. Skierowali oni swoje siły na front północny.

</doc>
<doc id="734403" url="https://pl.wikipedia.org/wiki?curid=734403" title="Kajtkowe przygody">
Kajtkowe przygody

Kajtkowe przygody – zbiór opowiadań autorstwa Marii Kownackiej, wydany w 1948 roku.
Treść.
Traktuje o przygodach bociana Kajtka, który ze względu na złamane skrzydło nie mógł odlecieć do ciepłych krajów i został przygarnięty przez państwa Orczyków, na których domu znajdowało się jego rodzinne bocianie gniazdo. Narracja utworu jest pierwszoosobowa, narratorem jest uosobiony Kajtek; ten zabieg jest zastosowany także w stosunku do innych zwierząt. 
W książce zawarte są też treści edukacyjne: młody czytelnik poznaje życie w wiejskiej zagrodzie i przyrodę polskiej wsi. Podczas powstawania utworu były to typowe realia polskiej wsi. 
Lektura.
"Kajtkowe przygody" są lekturą w szkole podstawowej dla klasy trzeciej.

</doc>
<doc id="734404" url="https://pl.wikipedia.org/wiki?curid=734404" title="Dozorowanie ogniowe">
Dozorowanie ogniowe

Dozorowanie ogniowe – strzelanie artyleryjskie ogniem szybkim (w przerwach między nawałami ogniowymi) lub ogniem ciągłym w celu zapewnienia ciągłości obezwładnienia przeciwnika.

</doc>
<doc id="734410" url="https://pl.wikipedia.org/wiki?curid=734410" title="Dozór (wojsko)">
Dozór (wojsko)

Dozór - charakterystyczny punkt w terenie (nieruchomy), znajdujący się w rejonie celów, służący do określania położenia celów i kierowania ogniem oraz dokładniejszego porozumienia się i współdziałania. Oznacza się je numerami i nazwami np. "D-2 Szopa" oznacza dozór nr 2- budynek określony jako szopa.

</doc>
<doc id="734413" url="https://pl.wikipedia.org/wiki?curid=734413" title="Region Ludów Gambeli">
Region Ludów Gambeli

Region Ludów Gambeli (amh. ጋምቤላ ሕዝቦች ክልል) – jeden z regionów administracyjnych w zachodniej Etiopii, z siedzibą władz w mieście Gambela. Graniczy z Sudanem Południowym na zachodzie, południu i północy oraz z regionem SNNPR na południu i wschodzie, a z regionem Oromia na północy i na wschodzie.
Region liczy ponad 400 tys. mieszkańców (2013 r.) i zajmuje powierzchnię 29 783 km². Według spisu z 2007 roku, 25,2% ludności mieszka w miastach, co jest wartością wyższą niż średnia krajowa. Na dzień 31 lipca 2020 r. w regionie przebywało 321 tys. uchodźców z Sudanu Południowego.
Głównym zajęciem ludności jest pasterstwo. Uprawia się tutaj także: sorgo, fasolę, sezam, mango i banany.
Większość regionu ma równinny krajobraz, przeważa gorący i wilgotny klimat. Średnia roczna opadów zarejestrowana w Gambeli wynosi: 615,9 mm, podczas gdy temperatura sięga od 21 do 35,9 °C. Przez Gambelę przepływa jedyna żeglowna rzeka w Etiopii, jest to Baro, która umożliwia połączenie z Sudanem.
Przypuszcza się, że znajdują się tu złoża ropy naftowej, na poszukiwanie której rząd Etiopii podpisał kontrakt z jedną z firm wydobywczych.
Podział administracyjny.
Region Ludów Gambeli podzielony jest na 3 strefy i wydzielono z niego 1 woredę specjalną. W sumie obejmuje 13 wored.
Strefy
Woredy specjalne

</doc>
<doc id="734416" url="https://pl.wikipedia.org/wiki?curid=734416" title="Dozór okrętowy">
Dozór okrętowy

Dozór okrętowy - rodzaj ochrony; okręt wystawiony na kierunku prawdopodobnego pojawienia się okrętów przeciwnika w celu ich wczesnego wykrycia i powiadomienia o tym własnych sił. Dozór może być stały (okręt na kotwicy lub dryfie) lub ruchomy (okręt porusza się wzdłuż wyznaczonej linii dozoru).

</doc>
<doc id="734417" url="https://pl.wikipedia.org/wiki?curid=734417" title="Chrześcijańscy demokraci">
Chrześcijańscy demokraci



</doc>
<doc id="734418" url="https://pl.wikipedia.org/wiki?curid=734418" title="Joe Simpson">
Joe Simpson

Joe Simpson (ur. 13 sierpnia 1960 w Kuala Lumpur) – brytyjski alpinista i pisarz.
Sławę przyniosła mu książka "Dotknięcie pustki" ("Touching the Void"), w której opisuje historię groźnego wypadku, mającego miejsce w czasie zejścia ze szczytu Siula Grande w Andach peruwiańskich w 1985.
Kariera pisarska.
W 1985 Joe Simpson razem z partnerem Simonem Yatesem podjęli próbę zdobycia szczytu Siula Grande w stylu alpejskim. Podczas zejścia ze szczytu Simpson złamał nogę i po kolejnych komplikacjach został odcięty przez Yatesa i runął w szczelinę lodowca. Upadek przeżył. Samotnie nadludzkim wysiłkiem doczołgał się do obozu. Książka opisująca te zdarzenia stała się światowym bestsellerem i została nagrodzona między innymi nagrodą "Boardmana Taskera" dla najlepszej książki o tematyce górskiej. Na podstawie książki "Dotknięcie pustki" brytyjski reżyser Kevin Macdonald nakręcił będący hitem kinowym film dokumentalny "Czekając na Joe" (2003).

</doc>
<doc id="734422" url="https://pl.wikipedia.org/wiki?curid=734422" title="Jamie Redknapp">
Jamie Redknapp

Jamie Frank Redknapp (ur. 25 czerwca 1973 w Barton on Sea) – były angielski piłkarz występujący na pozycji środkowego pomocnika.
Kariera klubowa.
Jamie karierę rozpoczynał w zespole Bournemouth, gdzie trenerem był jego ojciec. Mając ledwie 17 lat przeszedł do Liverpoolu za sumę 350 tys. funtów.
Początki w zespole z Anfield nie były łatwe dla Redknappa, ale mimo to dziewięć miesięcy po przyjściu do nowego klubu stał się najmłodszym piłkarzem The Reds, który dostał szansę gry na międzynarodowej arenie, grając przeciwko AJ Auxerre w Pucharze UEFA.
W sezonie 1999/00 został mianowany kapitanem drużyny Liverpoolu, jednak kontuzja zmusiła go do oglądania całego sezonu jako kibic. Jego niesamowite bramki wprawiały w zachwyt kibiców gromadzących się na Anfield Road, słynął z bardzo celnych podań. Z powodu kontuzji musiał opuścić wspomniany sezon, ale odebrał jako kapitan trofeum FA Cup, pomimo że nie zagrał w tym turnieju ani minuty.
Powrócił przed sezonem 2001/2002 i prezentował się bardzo dobrze. Kiedy Redknapp wrócił na boisko, po raz kolejny doznał kontuzji i musiał pauzować przez dłuższy okres. W październiku 2001 roku zagrał ostatni mecz z Charltonem i opuścił The Reds. Postanowił przenieść się do Tottenhamu Hotspur, gdzie grał aż do sezonu 2004/2005, kiedy to przeszedł do zespołu Southampton F.C. Był to ostatni sezon w karierze Redknappa, który po jego upływie zakończył piłkarską karierę.
Kariera reprezentacyjna.
Dzięki swojej dobrej dyspozycji Jamie dostał szansę gry w reprezentacji Anglii. Zagrał w jednym meczu na Euro 1996. W grach międzynarodowych zasłynął szczególnie tym, że swoim strzałem z dystansu zmusił kolumbijskiego bramkarza René Higuitę do niezwykłej parady o nazwie „Kopnięcie Skorpiona”.
Życie prywatne.
Urodził się w Barton on Sea, w hrabstwie Hampshire jako syn Sandry Harris i Henry’ego Jamesa „Harry’ego” Redknappa, piłkarza i trenera. Ma starszego brata Marka (ur. 1970). Jest kuzynem piłkarza Franka Lamparda; ich matki są bliźniaczkami.
29 cze 1998 poślubił piosenkarkę Louise Nurding, z którą ma dwóch synów – Charlesa „Charliego” Williama (ur. 27 lipca 2004) ​i Beau Henry’ego (ur. 10 listopada 2008). 29 grudnia 2017 doszło do rozwodu. 18 października 2021 ożenił się ze szwedzką modelką Fridą Andersson-Lourie. Mają syna Raphaela (ur. 24 listopada 2021).

</doc>
<doc id="734423" url="https://pl.wikipedia.org/wiki?curid=734423" title="Hellig Usvart">
Hellig Usvart

Hellig Usvart – jedyny album nieistniejącego już australijskiego jednoosobowego projektu Horde. 
Oryginalnie wydany w roku 1994, przez wytwórnię Nuclear Blast, wznowiony w 1999 przez Rowe Productions i w 2004 przez Soundmass z dodatkowym utworem z okazji dziesięciolecia wydania albumu.

</doc>
<doc id="734424" url="https://pl.wikipedia.org/wiki?curid=734424" title="Dozymetrysta">
Dozymetrysta

Dozymetrysta – fizyk, technik, specjalista z zakresu dozymetrii – jest odpowiedzialny za prawidłowe wykonywanie pomiarów wskaźników zagrożenia promieniowaniem jonizującym. Dokonuje również odczytów dawkomierzy indywidualnych, używanych do kontroli narażenia indywidualnego we własnej lub w innych jednostkach organizacyjnych. Wykonuje wzorcowanie (kalibrację) radiometrów i mierników skażeń. Może również wykonywać pomiary innych wielkości związanych z promieniotwórczością, jak aktywności, aktywności właściwej, energii promieniowania, stężenia substancji promieniotwórczych. 
W wojsku – żołnierz (stanowisko w wojsku) wykonujący pomiary promieniowania jonizującego za pomocą przyrządów dozymetrycznych.
W medycynie dozymetrysta jest członkiem analitycznym zespołu radioterapii onkologicznej, który ściśle współpracuje z radioterapeutami, fizykami medycznymi i onkologami radiologicznymi w ramach oddziału w którym projektuje, generuje i mierzy rozkłady dawki promieniowania i obliczenia dawki, zapewniając jednocześnie nadzór nad procedurami leczenia na wymaganym poziomie zarówno w radioterapii wiązką zewnętrzną, jak i brachyterapii.

</doc>
<doc id="734426" url="https://pl.wikipedia.org/wiki?curid=734426" title="Region Ludu Hareri">
Region Ludu Hareri

Region Ludu Hareri (amh. ሀረሪ ሕዝብ ክልል) – jeden z regionów administracyjnych we wschodniej części Etiopii, otoczony ze wszystkich stron przez region Oromia. Stolicą regionu jest miasto Harar.
Region liczy 196 000 mieszkańców (2005 r.) i zajmuje powierzchnię 340 km².

</doc>
<doc id="734427" url="https://pl.wikipedia.org/wiki?curid=734427" title="Synagoga w Wodzisławiu">
Synagoga w Wodzisławiu

Synagoga w Wodzisławiu – synagoga znajdująca się w Wodzisławiu przy placu między ulicami Ariańską i Okopową.
Historia.
Synagoga została zbudowana w pierwszej połowie XVII wieku. Początkowo przypuszczano, że synagoga została wybudowana w drugiej połowie XVI wieku jako zbór kalwiński i dopiero około 1620 oddana wodzisławskiej gminie żydowskiej, lecz ostatnie badania nie potwierdziły tych przypuszczeń.
W latach 40. XVIII wieku synagoga została przebudowana. W ramach przebudowy m.in. zostało dobudowane sklepienie babińca. Podczas II wojny światowej hitlerowcy zdewastowali synagogę, a następnie urządzili w niej magazyn. Po zakończeniu wojny budynek synagogi przebudowano na spichlerz, zburzono wówczas ścianę dzielącą salę główną i babiniec oraz podzielono wnętrze drewnianymi stropami na trzy kondygnacje. Istniejące okna częściowo zamurowano i wybito dodatkowe okna w przyziemiu i na poddaszu.
W 1967 budynek synagogi został wpisany do rejestru zabytków nieruchomych (nr rej.: A.171 z 23.06.1967).
W 1975 zamierzano w synagodze otworzyć gminny ośrodek kultury i rozpoczęto w tym celu prace remontowe, które po krótkim czasie przerwano. W 1987 podczas wichury zerwał się dach bożnicy i od tego czasu popadała ona w ruinę. W 1996 podjęto próbę pozyskania funduszy na odbudowę synagogi, niestety bez powodzenia. Obecnie budynek pozostaje w stanie ruiny.
W lipcu 2007 Ministerstwo Kultury i Dziedzictwa Narodowego przekazało ponad 200 tysięcy złotych na zabezpieczenie ruin synagogi.
Architektura.
Murowany z cegły i kamienia orientowany budynek synagogi wzniesiono na planie prostokąta, z przyporami wspierającymi ściany. Pierwotnie wewnątrz we wschodniej części mieściła się prostokątna sala główna o wymiarach ok. 12,0 x 15,0 m i wysokości do stropu ok. 10,0 m, z której obecnie zachowały się jedynie mury obwodowe oraz ślady bimy, sala pozbawiona jest sklepienia i jakichkolwiek detali wnętrza. Okna osadzono w połowie grubości muru w głębokich rozglifieniach, rozmieszczone po trzy w ścianie południowej i północnej i dwa w ścianie wschodniej, nad którymi powyżej wnęki aron ha-kodesza znajduje się niewielki oculus. W zachodniej części synagogi mieścił się przedsionek, nad którym znajdował się babiniec i pomieszczenia kahału. Pierwotnie synagoga była kryta wysokim, czterospadowym dwukondygnacyjnym dachem łamanym polskim podbitym gontem, a w okresie międzywojennym blachą.

</doc>
<doc id="734429" url="https://pl.wikipedia.org/wiki?curid=734429" title="Grind (film)">
Grind (film)

Grind – amerykański film fabularny (komedia), którego oficjalna premiera odbyła się 15 sierpnia 2003.
Czterej skateboardziści - Dustin, Eric Rivers, Matt i Sweet Lou - decydują się na rozpoczęcie profesjonalnej kariery i wyruszają w drogę za Jimmym Wilsonem, aby dostać się do jego drużyny. Gdy już im się to nie udaje – postanawiają założyć swoją własną grupę.

</doc>
<doc id="734430" url="https://pl.wikipedia.org/wiki?curid=734430" title="Frankie Muniz">
Frankie Muniz

Frankie Muniz, właśc. Francisco James Muñiz IV (ur. 5 grudnia 1985 w Wood–Ridge w stanie New Jersey) – amerykański aktor. Najbardziej znany z tytułowej roli w rodzinnym sitcomie telewizji Fox "Zwariowany świat Malcolma" (2000–2006), za którą był nominowany do Nagrody Emmy i zdobył dwie nominacje do Złotego Globu. W szczytowym okresie kariery uważany był za jednego z najpopularniejszych aktorów dziecięcych, w 2003 określony mianem „jednego z najbogatszych nastolatków Hollywood”. W 2008 Muniz porzucił aktorstwo na rzecz wyścigów bolidami – startował w Atlantic Championship. Był także perkusistą w zespole You Hang Up (2009) i Kingsfoil (w latach 2012–2014).
Wczesne lata.
Urodził się w Wood–Ridge w stanie New Jersey jako syn Denice, pielęgniarki, i Francisca Jamesa „Franka” Múñiza III, restauratora. Jego matka była pochodzenia irlandzko-włoskiego, a ojciec pochodził z Portoryko i miał korzenie hiszpańskie, dokładnie asturijskie. Wychowywał się ze starszą siostrą Cristiną. Kiedy miał cztery lata, wraz z rodziną przeprowadził się do Knightdale w Karolinie Północnej, gdzie dorastał.
W wieku ośmiu lat w Raleigh zadebiutował w lokalnym przedstawieniu Charlesa Dickensa "Opowieść wigilijna" z udziałem Tiny Tim. Wkrótce potem jego rodzice rozwiedli się, a on wraz z matką przeprowadził się do Burbank w Kalifornii. Od szóstej klasy uczył się z nią w domu.
Kariera.
Aktor.
Wziął udział w kilku reklamach. Mając 12 lat zagrał postać Oscara w telewizyjnym dramacie CBS "Do tańca z Oliwią" ("To Dance with Olivia", 1997) u boku Louisa Gossetta Jr., a także wystąpił w emitowanym od prawie 70 lat do dziś programie CBS "Hallmark Hall of Fame" ("Galeria Sław Hallmarka") w odcinku „What the Deaf Man Heard” („Co usłyszał głuchy”; sezon 49., odc. 1). Został dostrzeżony w niewielkiej roli chłopaka w filmie telewizyjnym w komedii romantycznej "Zagubione znalezione" ("Lost &amp; Found", 1999) z Davidem Spade.
9 stycznia 2000 miał premierę sitcom Linwooda Boomera "Zwariowany świat Malcolma", gdzie Muniz zagrał główną rolę. Produkcja okazała się sukcesem – pilotażowy odcinek obejrzało 23 a kolejny 26 milionów osób. Chwalono grę Frankiego. W 2001 był za nią nominowany do nagrody Emmy i otrzymał nagrodę dla młodej gwiazdy, przyznaną przez magazyn „The Hollywood Reporter”.
Podczas telewizyjnej kariery pojawił się w serialach "Lizzie McGuire" (2002) czy "Sabrina, nastoletnia czarownica" (1999). Pierwszą główną rolę filmową zagrał w dramacie "Mój przyjaciel, Skip" (2000), który ukazał się w tym czasie co pilot "Zwariowanego Świata Malcolma". Tego roku użyczył też głosu postaci Domino w grze "102 dalmatyńczyki: Szczenięta na ratunek" oraz wziął udział w tworzeniu ścieżki do gry "Stargate Worlds" produkowanej na licencji "Gwiezdnych Wojen".
W 2001 zagrał chłopca–niedźwiedzia (Boy Bear Cub) w dubbingu do "Dr Dolittle 2". Dużą rolą okazała się główna postać Jasona w filmie "Duży, gruby kłamczuch" (2002), w którym razem z Kaylee (Amanda Bynes) z próbuje zemścić się na nieuczciwym producencie filmowym (w tej roli Paul Giamatti). Był również członkiem obsady w "Gangu braci." W 2003 zagrał nieletniego chłopaka piosenkarki Cher w filmie "Skazani na siebie". W tym roku był jednym z celebrytów nabranym w programie MTV typu "ukryta kamera" prowadzonym przez Ashtona Kutchera, "Punk'd".
Następnie Muniz zagrał tytułową rolę w produkcji "Agent Cody Banks" oraz jej kontynuacji "". Pierwszy film od premiery w marcu 2003 zarobił 47 mln dol. Drugi, wypuszczony rok później, 28 mln. Na potrzeby tych filmów trenował sztuki walki i, co ciekawe, wykonał w nich większość scen kaskaderskich swojego bohatera. Skomentował, że od teraz powinien przyjmować dorosłe role pozwalające mu zostać szanowanym aktorem.
Podłożył głos zebrze marzącej o karierze na wyścigach konnych do filmu z 2005 "Zebra z klasą". Zagrał także samego siebie w odcinku "Mr. F" sitcomu telewizji Fox pt. "Bogaci bankruci". W kwietniu 2006 rozpoczął produkcję niezależnego filmu "Mój szesnasty rok" ("My Sexiest Year"), gdzie zagrał głównego bohatera, Jacka, a w rolę jego ojca wcielił się Harvey Keitel. Tego samego miesiąca ogłosił, że zrobi sobie przerwę od aktorstwa skupiając się na wyścigach samochodowych. Podpisał pełnoetatowy dwuletni kontrakt z Jensen Motorsport na udział w Formule BMW.
14 maja 2006 wyemitowano ostatni odcinek "Zwariowanego świata Malcolma". Dziesięć dni później, 24 maja, Frankie pojawił się w horrorze "Stay Alive". Tego roku stwierdził, że nie będzie już grał tych typów postaci co dotychczas i dodał " „Nie bałem się dorosłości aż do zeszłego roku. Zacząłem myśleć o dorastaniu, byciu dojrzałym i to mnie przestraszyło. Mam nadzieję, że w mojej karierze dobrze się poukłada. A jeśli nie – widocznie nigdy nie miało być dobrze”"Mimo planów odpoczynku od występów, w maju 2006 wziął udział w zdjęciach do komedii dla dorosłych "Następny krok" ("Extreme Movie") o grupie amerykańskich nastolatków, zdobywających swoje pierwsze miłosno-seksualne doświadczenia. Pierwotnie film miał trafić do kin dystrybucją Dimension Films w 2007, ostatecznie jednak został wydany jedynie na DVD w lutym 2009.
Pod koniec 2007 wystąpił w jednym z odcinków dramatu kryminalnego telewizji CBS "Zabójcze umysły". W grudniu zagrał Buddy’ego Holly w komedii muzycznej "" ("Walk Hard: The Dewey Cox Story", 2007). W 2008 rozpoczął pracę nad filmem z Missy Eliott i Brianną Perry, który mimo zapowiedzi nigdy się nie ukazał.
W 2011 Muniz wcielił się w rolę superbohatera w rodzinnym filmie akcji "Pizza Man". Produkcja nie została zbyt popularną i zgromadziła raczej negatywne oceny.
W 2012 wystąpił jako on sam w drugim sezonie komedii "Nie zadzieraj z zołzą spod 23". Pojawił się na wyścigu jako startujący w drag race w "Tajemnicach Laury" ("The Mysteries of Laura", 2015) z Janiną Gavankar.
6 września 2017 ogłoszono, że wystąpi w parze z zawodową tancerką Witney Carson w 25. sezonie amerykańskiej edycji "Tańca z gwiazdami". Duet zajął w finale trzecie miejsce. Następnie 1 sierpnia 2018 został współprowadzącym "Dancing with the Stars Juniors" na kanale ABC. Drugim gospodarzem mianowano zwycięzcę 25.sezonu, Jordana Fishera.
Scenarzysta i producent.
W 2004 r. napisał scenariusz teleturnieju "Granted". W 2006 r. był kierownikiem produkcji filmu "" (dosł. "Wybierz własną przygodę: Obrzydliwy Bałwan"). Rok później został współproducentem "Choose Connor" (dosł. "Wybierzcie Konnora").
Kierowca wyścigowy.
Muniz od dawna interesuje się wyścigami samochodowymi. 18 lutego 2001 r. gdy jechał na Daytonę 500 by zrealizować dla MTV dokument "True Life" (dosł. "Prawdziwe życie") minął się z Dalem Earnhardtem tuż przed tym jak ten wsiadł do swojej wyścigówki. Widział wypadek przy ostatnim okrążeniu tego wyścigu, w którym Earnhardt zginął.
Z tematem miał telewizyjną styczność ponownie w 2004 r., kiedy wystartował w Toyota Pro/Celebrity Race w Long Beach – pojedynku charytatywnym, w którym zawodowi sportowcy rywalizują z gwiazdami. Zajął 7.miejsce. Kolejnego roku przebył trasę jako trzeci, po tym jak Ingo Rademacher i Aaron Peirsol odpadli na ostatnim zakręcie.
Gdy zastanawiał się nad kupnem udziałów w klubie sportowym Jensen Motorsport zaproponowano mu przejażdżkę bolidem. Po niej zdecydował się dołączyć do zespołu ale jako kierowca, podpisując dwuletnią umowę. W sezonie 2006 Formuły BMW USA wystartował 14 razy lecz zdobył za mało punktów. Wybrano go do grona 36–ciu kierowców startujących w międzynarodowym finale Formuły BMW w Walencji. Zajął 29.miejsce. W kwietniu ponownie jechał w Toyota Pro/Celebrity. Zaczął jako dziewiętnasty, skończył na jedenastej pozycji.
W 2007 r. Frankie przeniósł się do bardziej wymagającej Champ Car Atlantic Series i wziął udział w 12 wyścigach w sezonie. Jego najlepszym zajętym miejscem było dziewiąte. Łącznie zdobył 41 punktów (22.miejsce), wykonał 351 okrążenia i wygrał 17 000 dolarów. W styczniu 2007 ukończył Sebring Winter National race jako drugi. Rok po tym podpisał umowę ze zwycięzcą Atlantic Championship – Pacific Coast Motorsports, którego celem było zakończyć sezon w pierwszej dziesiątce. Ostatecznie zajął jedenaste miejsce. Pod koniec sezonu 2008 Muniz zdobył Jovy Marcelo Award – nagrodę ustanowioną z inicjatywy kierowców dla upamiętnienia zwycięzcy Atlantic Championship w 1991 r. Jovy zginął podczas przygotowań do wyścigu Indianapolis 500 1992. W 2009 r. Frankie dołączył do Team Stargate Worlds i w każdym z rozegranych wyścigów znalazł się w pierwszej dziesiątce. Jego najlepszym wynikiem było 4.miejsce na Miller Motorsports Park. Sezon zakończył jednak przed ostatnimi dwoma wyścigami z powodu operacji nadgarstka.
W 2011 Muniz powrócił do Toyota Pro/Celebrity Race i po starcie z 15. zajął 4.miejsce.
Muzyk.
W latach 2010–2012 był perkusistą w bezpłytowym zespole "You Hang Up" ("Zawiesiłeś się"). Następnie został członkiem bandu "Kingsfoil" z Yorku w Pensylwanii i wyraził swoje uznanie dla członków "SJC Drums" i "Imperial Cymbals". W 2014 opuścił grupę z powodu innych zobowiązań.
W 2017 r. Muniz ogłosił na Facebooku, że został menedżerem yorskiego zespołu "Astro Lasso", w którym grają Jordan Davis i Tristan Martin wcześniej związani z "Kingsfoil". Frankie podróżuje z zespołem jako kierowca a na koncertach zajmuje się systemami obrazu i światła. Wiosną 2017 r. zagrali przed We The Kings, Cute Is What We Aim For i "Plaid Brixx" otwierając trasę koncertową z okazji 10–lecia debiutu płytowego tych pierwszych.
Biznesmen.
W 2018 Muniz wraz z partnerką, Paige Price, kupili "Outrageous Olive Oils &amp; Vinegars" – specjalistyczny sklepik z oliwami na starym mieście w Scottsdale. Frankie stwierdził, że pracują z Paige po równo – ona kontroluje inwentarz i zajmuje się PR–em a on logistyką. W wywiadzie dla magazynu "The Cut" opisał swoje zadania: "Wstaję o 6:00 i idę do restauracji "Depot" po potrzebne składniki. Oboje jesteśmy w sklepie przed otwarciem by rozlewać produkty i upewnić się, że półki są pełne. Nie jest tak, że sprzedajemy gotowce. Sami rozlewamy oliwy. Sami naklejamy etykiety. Zakręcamy butelki. Wszystko robimy w tym magazynie. Dużo z tym pracy ale dużą satysfakcję dają nam później zadowoleni klienci""." 
Życie prywatne.
Frankie jest zdeklarowanym kibicem drużyny futbolowej Arizona Cardinals i koszykarskiej Los Angeles Clippers.
Od lat zmaga się z przemijającymi atakami niedokrwiennymi. W sumie doznał ich dziewięciu, pierwszego w wieku 7 lat. 30 listopada 2012 r., tuż przed 27.urodzinami, trafił do szpitala po jednym z nich (wyw.). Kolejny miał miejsce rok później, 25 listopada 2012. Podczas wywiadu w 2017 r. stwierdził, że nie ma już problemów ze zdrowiem. Jednak na fali popularności "Tańca z gwiazdami" z jego udziałem okazało się, że tak naprawdę doznał znacznej utraty pamięci i nie pamięta pracy przy swoich ważnych rolach.
18 listopada 2018 po długoletnim związku zaręczył się z Paige Price. Wzięli ślub 22 lutego 2020.

</doc>
<doc id="734434" url="https://pl.wikipedia.org/wiki?curid=734434" title="USS Antrim">
USS Antrim

Okręty US Navy o nazwie USS "Antrim", pochodzącej w pierwszym przypadku od hrabstwa, w drugim od admirała Richarda Antrima:

</doc>
<doc id="734436" url="https://pl.wikipedia.org/wiki?curid=734436" title="Droga koleinowa">
Droga koleinowa



</doc>
<doc id="734439" url="https://pl.wikipedia.org/wiki?curid=734439" title="Tai czi">
Tai czi



</doc>
<doc id="734443" url="https://pl.wikipedia.org/wiki?curid=734443" title="Andrzej Przypkowski">
Andrzej Przypkowski

Andrzej Przypkowski (ur. 9 lipca 1930 w Wołominie, zm. 27 listopada 2013 w Piasecznie) – polski pisarz i publicysta. Współzałożyciel Klubu Marynistów Polskich. Członek Rady Krajowej PRON w 1983 roku. Zajmował się głównie gatunkiem fikcji politycznej. W latach 1988–1990 członek Rady Ochrony Pamięci Walk i Męczeństwa.
Według materiałów zgromadzonych w archiwum Instytutu Pamięci Narodowej był w latach 1953–1975 zarejestrowany jako tajny współpracownik Służby Bezpieczeństwa o pseudonimie „Andrzej”.

</doc>
<doc id="734446" url="https://pl.wikipedia.org/wiki?curid=734446" title="Droga na przełaj">
Droga na przełaj



</doc>
<doc id="734450" url="https://pl.wikipedia.org/wiki?curid=734450" title="Wiktor Kozłow">
Wiktor Kozłow

Wiktor Nikołajewicz Kozłow, ros. Виктор Николаевич Козлов (ur. 14 lutego 1975 w Togliatti) – rosyjski hokeista, reprezentant Rosji, dwukrotny olimpijczyk. Trener hokejowy.
Kariera zawodnicza.
Wychowanek Łady Togliatti. Został wybrany w 1993 w pierwszej rundzie draftu z szóstego miejsca przez San Jose Sharks z Dinama Moskwa. Podczas lockoutu wrócił do Rosji do swojego macierzystego klubu Łady Togliatti. Łącznie w lidze NHL rozegrał 14 sezonów. W 2009 powrócił na stałe do Rosji i do 2012 był zawodnikiem klubu Saławat Jułajew Ufa, w tym kapitanem w mistrzowskim dla zespołu sezonie 2010/2011. Od maja 2012 do stycznia 2013 roku zawodnik Łokomotiwu Jarosław. Od stycznia 2013 gracz CSKA Moskwa. W sezonie KHL (2013/2014) nie rozegrał żadnego meczu. W maju 2014 ogłosił zakończenie kariery zawodniczej i zamiar podjęcia pracy trenera. Pomimo tego w czerwcu 2014 podpisał kontrakt z klubem Awtomobilist Jekaterynburg. Odszedł z klubu z końcem kwietnia 2015.
Uczestniczył w turniejach mistrzostw świata 1996, 1998, 2000, 2005, 2010, zimowych igrzysk olimpijskich 2006, 2010 oraz Pucharu Świata 2004.
Kariera trenerska.
Od 19 października 2015 asystent trenera Mietałłurga Magnitogorsk. Od początku listopada 2017 był p.o. głównego trenera Mietałłurga, a pod koniec grudnia tego roku został zatwierdzony na tym stanowisku. W kwietniu 2020 wszedł do sztabu trenerskiego Saławatu Jułajew Ufa. 1 maja 2022 ogłoszono, że został mianowany nowym szkoleniowcem Saławata. 

</doc>
<doc id="734460" url="https://pl.wikipedia.org/wiki?curid=734460" title="Gospoda świąteczna">
Gospoda świąteczna

Gospoda świąteczna (tytuł oryginalny "Holiday Inn") – amerykański film fabularny (musical) z 1942 roku z Bingiem Crosbym, Fredem Astaire'em i Virginią Dale.
W ścieżce muzycznej filmu wykorzystano piosenkę świąteczną "White Christmas" Irvinga Berlina w wykonaniu Binga Crosby'ego,
za którą film zdobył Oscara w kategorii "Najlepsza piosenka".
Opis fabuły.
Jim, Ted i Lila tworzą nowojorski tercet taneczno-wokalny. Obaj mężczyźni kochają Lilę i pragną ją poślubić. Jim oferuje jej sielankę na wsi, natomiast Ted - szybki rozwój kariery. Lila wybiera karierę. Zrozpaczony Jim wycofuje się z zawodu i postanawia, że sam zamieszka na wsi. Szybko się jednak rozczarowuje i w Wigilię Bożego Narodzenia zjawia się w Nowym Jorku, by przedstawić swoim przyjaciołom nowy pomysł - chce przekształcić swoją posiadłość w gospodę, czynną tylko w święta.
I zaczyna się wspaniała przygoda z "Gospodą Świąteczną".

</doc>
<doc id="734463" url="https://pl.wikipedia.org/wiki?curid=734463" title="USS Aquila">
USS Aquila

Okręty US Navy o nazwie USS "Aquila", pochodzącej od angielskiego tłumaczenia nazwy gwiazdozbioru Orła:

</doc>
<doc id="734466" url="https://pl.wikipedia.org/wiki?curid=734466" title="Linda Grubben">
Linda Grubben

Linda Grubben z d. Tjørhom (ur. 13 września 1979 w Stavanger) – norweska biathlonistka, srebrna medalistka olimpijska i wielokrotna medalistka mistrzostw świata.
Kariera.
Pierwszy sukces w karierze osiągnęła w 1997 roku, startując na mistrzostwach świata juniorów w Forni Avoltri. Wraz z koleżankami z reprezentacji zdobyła tam złoty medal w sztafecie. Podczas rozgrywanych rok później mistrzostw świata juniorów w Valcartier była druga w sprincie i sztafecie. Ponadto na mistrzostwach świata juniorów w Pokljuce zdobyła srebrne medale w sprincie i biegu pościgowym oraz brązowy w biegu indywidualnym.
W Pucharze Świata zadebiutowała 12 lutego 2000 roku w Östersund, zajmując 27. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 22 lutego 2000 roku w Oslo, kiedy zajęła 14. miejsce w biegu indywidualnym. Pierwszy raz na podium zawodów pucharowych stanęła 27 stycznia 2002 roku w Anterselvie, kończąc rywalizację w biegu pościgowym na trzeciej pozycji. Wyprzedziły ją tylko rodaczki: Liv Grete Poirée i Gunn Margit Andreassen. W kolejnych startach jeszcze 21 razy stawała na podium, odnosząc przy tym osiem zwycięstw: 13 grudnia 2002 roku w Östersund, 8 stycznia 2005 roku w Oberhofie i 9 marca 2006 roku w Pokljuce była najlepsza w sprincie, 25 stycznia 2004 roku w Anterselvie i 26 marca 2006 roku w Oslo wygrała biegi masowe, 3 grudnia 2006 roku w Östersund i 7 stycznia 2007 roku w Oberhofie wygrała biegi pościgowe, a 7 lutego 2007 roku w Anterselvie triumfowała w biegu indywidualnym. Najlepsze wyniki osiągnęła w sezonie 2002/2003, kiedy była szósta w klasyfikacji generalnej. Ponadto w sezonie 2002/2003 zwyciężyła w klasyfikacji biegu indywidualnego.
Podczas mistrzostw świata w Oberhofie w 2004 roku razem z Gro Marit Istad-Kristiansen, Gunn Margit Andreassen i 
Liv Grete Poirée zdobyła złoty medal w sztafecie. Na rozgrywanych rok później mistrzostwach świata w Hochfilzen wywalczyła brązowy medal w biegu indywidualnym ulegając tylko Niemce Andrei Henkel i Chince Sun Ribo. Następnie razem z Halvardem Hanevoldem, Torą Berger i Ole Einarem Bjørndalenem zdobyła srebrny medal w sztafecie podczas mistrzostw świata w Pokljuce w 2006 roku.
Najwięcej medali zdobyła na mistrzostwach świata w Anterselvie w 2007 roku, gdzie trzykrotnie stawała na podium. Najpierw zajęła drugie miejsce w biegu pościgowym, rozdzielając Niemkę Magdalenę Neuner i Annę Carin Zidek ze Szwecji. Następnie zwyciężyła w biegu indywidualnym, zostając pierwszą od 29 lat norweską mistrzynią świata w tej konkurencji. Pozostałe miejsca na podium zajęły Francuzka Florence Baverel-Robert i Martina Glagow z Niemiec. Cztery dni później wspólnie z Torą Berger, Ann Kristin Flatland i Jori Mørkve zajęła trzecie miejsce w sztafecie.
W 2002 roku wystartowała na igrzyskach olimpijskich w Salt Lake City, zajmując 39. miejsce w biegu indywidualnym. W sztafecie, razem z Ann-Elen Skjelbreid, Gunn Margit Andreassen i Liv Grete Poirée wywalczyła srebrny medal w sztafecie. Brała też udział w igrzyskach w Turynie w 2006 roku, gdzie zajęła między innymi 14. miejsce w biegu masowym, 15. w biegu pościgowym i piąte w sztafecie.
Latem 2006 wyszła za mąż za norweskiego trenera biathlonu Rogera Grubbena.

</doc>
<doc id="734471" url="https://pl.wikipedia.org/wiki?curid=734471" title="Kościół św. Wawrzyńca w Olsztynie">
Kościół św. Wawrzyńca w Olsztynie

Kościół św. Wawrzyńca w Olsztynie – drugi wiekowo kościół w mieście. Wybudowany został pod koniec XIV wieku w ówczesnej wsi Gutkowo, będącej dziś dzielnicą Olsztyna. Konsekracji dokonał w dniu 26 kwietnia 1500 r. sufragan warmiński Jan Wilde. Pierwotnie był kościołem filialnym olsztyńskiej parafii św. Jakuba. 
Kościół wybudowany został w stylu późnogotyckim z cegły o polskim wiązaniu, na granitowym fundamencie. Jego wnętrza zdobi późnobarokowe wyposażenie. Głównym elementem konstrukcji ścian wewnętrznych są ostrołukowe wnęki. Uwagę zwiedzających przykuwa umieszczony na zewnętrznej ścianie północnej terakotowy fryz, bogaty w plastyczne motywy popiersi w arkadach oraz wici roślinnej. Z zachodniej strony wieża, w dolnej części gotycka, murowana z użyciem polnych kamieni. W górnej części drewniana, o konstrukcji słupowej, z 1778 r. Na dachu chorągiewka z postacią św. Wawrzyńca. W nawie strop drewniany. Wyposażenie późnobarokowe, ołtarz główny z ok. 1780 r. z obrazem przedstawiającym św. Wawrzyńca. Ołtarze boczne z początku XVIII w. 
Niektórzy historycy uważają, że świątynia w Gutkowie to najstarszy olsztyński kościół. Z opisu zabytku, który przygotowała Joanna Derewońko-Milewicz, wynika, że powstał w latach 1375-1400. Długi czas służył duszpasterstwu trędowatych, którym nie wolno było wejść w obręb murów miejskich. Z tego czasu zachował się nawet ślad po okienku w murze, przez które podawano chorym komunię. Ozdobą wieży jest fryz z terakotowych płytek przedstawiający kobiece głowy i motywy roślinne. Z kościelnej wieży w Gutkowie Napoleon Bonaparte miał podobno obserwować potyczkę wojsk francuskich i rosyjskich w Jonkowie.
We wrześniu 2007 r. rozpoczęły się badania konserwatorskie prowadzone pod kierunkiem Justyny Dzieciątkowskiej. Okazało się, że pod współczesnym tynkiem kryją się średniowieczne malowidła. Jest to sensacyjne znalezisko przede wszystkim dlatego, że zachował się cały układ dekoracji, nie tylko w okolicy ołtarza, ale i w bocznych częściach kościoła.
Malowidła pochodzą prawdopodobnie z wczesnego gotyku, bo znajdują się na tynku z tego okresu. Wskazuje na to także prostota dekoracji i sposób malowania: czarny kontur, płaskie wypełnienie i charakterystyczne kolory: czerwień, zieleń, oranż. W dwóch blendach, czyli ślepych wnękach w kształcie okna, które znajdują się koło ołtarza, konserwatorzy odkryli zarysy postaci świętego w zielono-czerwonej szacie – można nawet dostrzec aureolę, wyraźnie widać też dłoń trzymającą laskę. W tym okresie często biblijne treści przekazywano w formie malarskiej. Dla gotyku charakterystyczne było przedstawienie po jednej stronie nieba po drugiej piekła, a w środku wizerunku Boga. Prawdopodobnie malowidło jest także na środkowej blendzie, którą zakrywa teraz barokowy ołtarz.
Kolorowe obramowania pochodzące ze średniowiecza znajdują się także dookoła bocznych wnęk. Obrazy zachowały się w niezłym stanie, choć w niektórych miejscach zostały uszkodzone podczas kładzenia instalacji elektrycznej i skuwania tynku.
Według opinii Barbary Zalewskiej, wojewódzkiego konserwatora zabytków w Olsztynie, malowidła odkryte w Gutkowie są niezwykle cenne – nawet olsztyńska katedra nie ma takich. Wyraźnie widać, że są to przedstawienia figuratywne, być może anioły. Na terenie Warmii tylko w kilku kościołach coś takiego się zachowało, a i tak w stanie szczątkowym.
Archeolodzy, by zbadać przyczynę spękań w murze, zrobili wykop przy ścianie świątyni i natknęli się na bardzo dobrze zachowany pochówek. Prawdopodobnie została tam pogrzebana kobieta. Po poszerzeniu wykopu będzie można zobaczyć, w co była ubrana i określić, kiedy zmarła.
Na cmentarzu przykościelnym pochowany jest poeta Alojzy Śliwa, znajduje się tam również pomnik upamiętniający poległych w I wojnie światowej mieszkańców okolicznych wsi.

</doc>
<doc id="734474" url="https://pl.wikipedia.org/wiki?curid=734474" title="Synagoga Ahawat Tora w Bielsku-Białej">
Synagoga Ahawat Tora w Bielsku-Białej

Synagoga Ahawat Tora w Bielsku-Białej (z hebr. „Miłości Tory”) – synagoga, która znajdowała się w Białej Krakowskiej (od 1951 roku dzielnica Bielska-Białej), przy ówczesnej ulicy Szpitalnej 5 (późniejsza ulica Dmowskiego). Zniszczona podczas II wojny światowej, następnie na jej miejscu powstał pawilon handlowy Ratuszowy.
Historia.
Synagoga została zbudowana w 1912 r. z inicjatywy ortodoksyjnego Związku Dobroczynnego Ahawat Tora. Jej wieloletnim prowadzącym był rabin Aron Halberstamm z chasydzkiej dynastii nowosądeckiej.
Podczas II wojny światowej, we wrześniu 1939 roku synagogę spalono, a następnie wyburzono zgliszcza. W latach 70. XX wieku zbudowano w jej miejscu pawilon handlowy "Ratuszowy".
Architektura.
Murowany budynek synagogi wzniesiono na planie prostokąta. W jej wnętrzu w zachodniej części znajdował się przedsionek, z którego wchodziło się do głównej sali modlitewnej o wymiarach 10,30 na 13,40 m. Na jej środku znajdowała się okazała bima, a na ścianie wschodniej aron ha-kodesz. Na piętrze nad przedsionkiem znajdował się babiniec o wymiarach 7,65 na 14,70 m, do którego prowadziły dwa osobne wejścia i klatki schodowe. Fasada budynku zawierała w zwieńczeniach architektonicznych symbole gwiazdy Dawida.

</doc>
<doc id="734476" url="https://pl.wikipedia.org/wiki?curid=734476" title="USS Archerfish">
USS Archerfish

Okręty US Navy o nazwie USS "Archerfish", pochodzącej od ryb z rodziny strzelczykowatych (strzelających wodą do swych ofiar):

</doc>
<doc id="734477" url="https://pl.wikipedia.org/wiki?curid=734477" title="Sophia Bush">
Sophia Bush

Sophia Anna Bush (ur. 8 lipca 1982 w Pasadenie) – amerykańska aktorka, która grała m.in. w serialach "Pogoda na miłość" oraz "Chicago PD".
Życiorys.
Wczesne lata.
Urodziła się w 1982 roku w Pasadenie. Ma korzenia brytyjskie, szkockie i włoskie. Jej ojciec Charles Bush jest fotografem, a matka – Maureen Bush jest właścicielką studia fotograficznego, nie posiada rodzeństwa. Rodzice wybrali jej imię na cześć aktorki Sophii Loren. Dorastała w Los Angeles, gdzie uczęszczała do Westridge School - prywatnej szkoły dla dziewcząt. Bush była jedną z najbardziej popularnych uczennic, dzięki czemu w 2000 roku zdobyła tytuł "Królowej Pasadeny".
W liceum Sophia należała do drużyny siatkarskiej i początkowo właśnie z siatkówką wiązała swoją przyszłość. W szkole wymagany był udział w zajęciach teatralnych i to podczas swojego pierwszego występu, Bush podjęła decyzję o zostaniu aktorką. Po liceum przez 3 lata studiowała dziennikarstwo na Uniwersytecie Południowej Kalifornii, jednak zrezygnowała dla roli Brooke Davis w serialu "Pogoda na miłość".
Kariera.
Jej debiut aktorski nastąpił w 2002 roku, gdy wystąpiła u boku Ryana Reynoldsa w komedii "Wieczny student". W tym samym roku zagrała w filmie "Punkt zapalny", którego gwiazdą, był Ray Liotta. 2003 rok rozpoczął się dla Bush epizodyczną rolą w serialu "Sabrina, nastoletnia czarownica". Wystąpiła również w filmie "Learning Curves". Jesienią pojawiła się w 3 epizodach serialu "Bez skazy". Tego samego roku, premierę miał film "". Sophia wygrała casting na rolę Kate Brewster, jednak po tygodniu pracy na planie, producenci uznali, że jest za młoda i zastąpili ją Claire Danes.
Przełom w karierze nastąpił w momencie dołączenia do obsady serialu "Pogoda na miłość". Rola Brooke Davis przyniosła Bush popularność oraz kilka nominacji do nagród, w tym Teen Choice Award. Początkowo postać Brooke Davis miała być drugoplanowa, jednak po 1 sezonie Bush dołączyła do głównej obsady, której nie opuściła do ostatniego sezonu. Sophia wyreżyserowała także 3 odcinki serialu.
W międzyczasie Bush pojawiała się w innych projektach. Zagrała drugoplanowe role w: "Supercross", "Stay alive", czy "John Tucker musi odejść". W 2007 roku zagrała główną kobiecą rolę w thrillerze "Autostopowicz". Za rolę Grace Andrews otrzymała nagrodę Teen Choice Award dla najlepszej aktorki. 2008 rok, to rola w filmie "Ulica Narrows", gdzie Sophia wcieliła się w postać Kathy Popovich.
W 2011 roku, odbyła się premiera filmu "Na desce". Obok Sophii, w filmie pojawili się m.in. Felicity Jones, Ed Westwick, Tamsin Egerton czy Brooke Shields.
Od 2012 Bush można było oglądać tylko w serialach. Zagrała główną rolę kobiecą w serialu komediowym "Partners", jednak z powodu słabej oglądalności, serial został usunięty z ramówki. Od 2014 roku gra w serialu "Chicago PD", gdzie wciela się w postać Detektyw Erin Lindsay. Jako ta sama postać pojawiła się również gościnnie w serialach: "Chicago Fire", "Chicago Med" oraz "".
Życie prywatne.
W maju 2004 roku przyjęła oświadczyny Chada Michaela Murraya. Para wzięła ślub w kwietniu 2005 roku, jednak po 5 miesiącach ogłosili separację. Aktorka jako przyczynę anulowania małżeństwa podała zdradę, której Murray dopuścił się z Paris Hilton na planie filmu "Dom woskowych ciał". Sąd odmówił anulowania małżeństwa i dopiero w grudniu 2006 roku para oficjalnie się rozwiodła.
Partnerami Bush byli również inni koledzy z planu: James Lafferty oraz Austin Nichols. Od 2014 do 2016 aktorka spotykała się z aktorem występującym w serialu "Chicago PD" - Jesse Lee Sofferem. W 2020 rozpoczęła związek z biznesem Grantem Hughesem, a w 2021 ogłosiła na Instagramie zaręczyny. Para wzięła ślub 11 czerwca 2022 w Philbrook Museum of Art w Tulsie (Oklahoma).
Działalność charytatywna.
Sophia udziela się w fundacjach oraz angażuje się w zbiórki pieniędzy dla potrzebujących. Wspiera m.in. fundacje: Fuck Cancer, Run For the Gulf, czy Global Green Gulf Relief. W 2011 roku otrzymała nagrodę serwisu Twitter "Do Something Twitter", za motywowanie swoich obserwujących do pomocy w sprzątaniu po wycieku ropy z platformy wiertniczej Deepwater Horizon. Popiera również związki homoseksualne.

</doc>
<doc id="734481" url="https://pl.wikipedia.org/wiki?curid=734481" title="Aksel">
Aksel



</doc>
<doc id="734482" url="https://pl.wikipedia.org/wiki?curid=734482" title="Kościół Najświętszego Serca Pana Jezusa w Olsztynie">
Kościół Najświętszego Serca Pana Jezusa w Olsztynie

Kościół Najświętszego Serca Pana Jezusa w Olsztynie – rzymskokatolicki kościół wybudowany na początku XX wieku w stylu neogotyckim.
Historia.
 Prace rozpoczęto w czerwcu 1901 roku. W uroczystości wmurowania kamienia węgielnego uczestniczył biskup Andrzej Thiel. Latem 1902 r. podjęto prace malarskie, które za kwotę 1581,26 marek wykonał Albert Kochanowski. Konsekracja nastąpiła 19 października 1903 r. z udziałem biskupa pomocniczego warmińskiego Edwarda Herrmanna.
Architektura.
Budowla ma trzy wieże, z których najwyższa z nich liczy 82,5 metry wysokości, a kula zdobiąca jej szczyt ma średnicę 1,7 metra. Dwie mniejsze mają wysokość 47 m. Sklepienie nawy głównej spoczywa na 10 ceglanych filarach.
Obiekt znajduje się przy ul. Kopernika w bezpośrednim sąsiedztwie budynków Urzędu Wojewódzkiego oraz Prokuratury Rejonowej Olsztyn-Południe. Budynek parafialny natomiast znajduje się przy ul. Mickiewicza 10.

</doc>
<doc id="734486" url="https://pl.wikipedia.org/wiki?curid=734486" title="Voronwe">
Voronwe



</doc>
<doc id="734488" url="https://pl.wikipedia.org/wiki?curid=734488" title="Henry Fox (4. baron Holland)">
Henry Fox (4. baron Holland)

Henry Edward Fox (7 marca 1802 w Holland House w Londynie - 18 grudnia 1859 w Neapolu) – brytyjski arystokrata, dyplomata i polityk, najstarszy ślubny syn Henry'ego Vassalla-Foksa, 3. barona Holland i Elisaneth Vassall, córki Richarda Vassalla.
Wykształcenie odebrał w Christ Church w Oksfordzie. Przez krótki czas w latach 1826-1827 zasiadał w Izbie Gmin jako reprezentant okręgu Horsham. Później rozpoczął karierę w dyplomacji (1831 r.). W latach 1832-1835 był sekretarzem brytyjskiego poselstwa w Turynie. Przez kilka miesięcy 1835 r. był attaché ambasady w Petersburgu. W latach 1835-1838 był sekretarzem ambasady w Wiedniu. W 1838 r. pełnił funkcję przedstawiciela Wielkiej Brytanii przy Związku Niemieckim. W latach 1839-1846 był posłem we Florencji.
9 maja 1833 r. poślubił lady Mary Augustę Coventry (11 maja 1812 - 23 września 1889), córkę George'a Coventry, 8. hrabiego Coventry i lady Mary Beauclerk, córki 6. księcia St Albans. Małżonkowie nie doczekali się razem potomstwa. Adoptowali córkę, Marie Fox, która poślubiła księcia Alojzego von und zu Liechtenstein.
Po bezdzietnej śmierci lorda Hollanda w 1859 r., tytuł barona wygasł.

</doc>
<doc id="734489" url="https://pl.wikipedia.org/wiki?curid=734489" title="Region Narodów, Narodowości i Ludów Południa">
Region Narodów, Narodowości i Ludów Południa

Region Narodów, Narodowości i Ludów Południa (, często określany skrótem SNNPR) – jeden z regionów administracyjnych w południowej części Etiopii, z siedzibą władz w mieście Auasa. Graniczy z Kenią na południu, Sudanem Południowym na południowym zachodzie, Regionem Ludów Gambeli na północnym zachodzie i regionem Oromia na północy i wschodzie.
Region liczy 18,3 mln mieszkańców (2015 r.) i zajmuje powierzchnię 105 476 km². Według spisu z 2007 roku 90% ludności to mieszkańcy wsi i tylko 10% mieszka w miastach, co sprawia, że SNNPR jest najbardziej wiejskim regionem w Etiopii.
Większość ludności regionu utrzymuje się z rolnictwa i pasterstwa. Najważniejszą rośliną uprawną jest kawa, ponadto uprawia się teff, kukurydzę, ziemniaki i pszenicę.
Rzeka Omo dzieli region na część wschodnią i zachodnią. Położony jest na wysokości od 376 do 4207 metrów nad poziomem morza. 56% obszaru regionu znajduje się w zasięgu klimatu gorącego, nazywanego tutaj "kolla". Część regionu położona wyżej (powyżej 1500 metrów) znajduje się w bardziej umiarkowanej strefie klimatycznej. Opady sięgają od 500 do 2200 mm. Intensywność opadów wzrasta wraz z przesuwaniem się z południa na północ. Przeciętna temperatura sięga od 15 do 30 °C.
Znajdują się tu bogate złoża mineralne, m.in.: złoto, węgiel, żelazo i azbest. Region jest także stosunkowo zasobny w wodę, co w Etiopii ze względu na katastrofalne susze jest bardzo ważne.
Plemiona.
Większe plemiona według spisu z 2007 roku:
Podział administracyjny.
Region SNNPR podzielony jest na 14 stref i 4 woredy specjalne. W sumie obejmuje 131 wored, 22 miasta administracyjne, 3602 wiejskie kebele i 324 miejskie kebele. Kebele jest najmniejszą jednostką administracyjną. 
Strefy
Woredy specjalne

</doc>
<doc id="734490" url="https://pl.wikipedia.org/wiki?curid=734490" title="Henry Edward Fox, 4. baron Holland">
Henry Edward Fox, 4. baron Holland



</doc>
<doc id="734491" url="https://pl.wikipedia.org/wiki?curid=734491" title="Karen Asrian">
Karen Asrian

Karen Asrian, orm. Կարեն Ասրյան (ur. 24 kwietnia 1980, zm. 9 czerwca 2008 w Erywaniu) – ormiański szachista, arcymistrz od 1998 roku.
Kariera szachowa.
Wielokrotnie brał udział w turniejach o mistrzostwo świata oraz Europy juniorów. W roku 1996 na Minorce zdobył tytuł wicemistrza świata do lat 16. W tym samym roku zwyciężył w "Pucharze Kasparowa" w Moskwie. Rok później triumfował (wygrywając wszystkie partie) w kolejnym turnieju juniorów, memoriale Tigrana Petrosjana w Moskwie oraz podzielił II miejsce (za Konstantinem Sakajewem) w memoriale Michaiła Czigorina w Sankt Petersburgu. W roku 1998 podzielił I miejsce (wraz z Władimirem Małachowem) w Mińsku. Rok później w Erywaniu wywalczył tytuł mistrza Armenii. W roku 2000 zdobył brązowy medal na rozegranych w Erywaniu mistrzostwach świata juniorów do lat 20. W roku 2001 podzielił I miejsce w otwartym turnieju w Dubaju. W roku 2004 zwyciężył w turnieju rozegranym w Stepankercie (przed Bartłomiejem Macieją). W roku 2005 wywalczył srebrny, zaś w 2006 - brązowy medal na mistrzostwach swojego kraju (oba turnieje odbyły się w Erywaniu). W 2007 (po dogrywce) zdobył drugi w karierze tytuł mistrza Armenii, a w roku kolejnym (również po dogrywce) – trzeci.
Czterokrotnie wystąpił na mistrzostwach świata FIDE, rozgrywanych systemem pucharowym:
W latach 1996–2006 pięciokrotnie startował na szachowych olimpiadach, zdobywając 3 medale: dwa złote (wraz z drużyną w roku 2006 oraz za indywidualny wynik na V szachownicy w roku 1996) oraz brązowy (wraz z drużyną w roku 2002). Ogółem rozegrał 46 olimpijskich partii, w których zdobył 29½ pkt. Jest również trzykrotnym medalistą drużynowych mistrzostw świata: złotym (2005, za wynik indywidualny na III szachownicy) oraz dwukrotnie brązowym (wraz z drużyną w latach 2001 i 2005).
Najwyższy ranking w karierze osiągnął 1 stycznia 2006 r., z wynikiem 2646 punktów zajmował wówczas 61. miejsce na światowej liście FIDE, jednocześnie zajmując 3. miejsce wśród ormiańskich szachistów.
Zmarł 9 czerwca 2008 r. na atak serca.

</doc>
<doc id="734499" url="https://pl.wikipedia.org/wiki?curid=734499" title="Ciudad Real (prowincja)">
Ciudad Real (prowincja)

Ciudad Real – region administracyjny we wspólnocie autonomicznej Kastylia-La Mancha w Hiszpanii ze stolicą w Ciudad Real. Od północy graniczy z prowincją Toledo, na północnym wschodzie z prowincją Cuenca, na wschodzie z prowincją Albacete, na południowym wschodzie z prowincją Jaén, na południowym zachodzie z prowincją Cordoba oraz na zachodzie z prowincją Badajoz. Liczy 497 691 mieszkańców (2005) i zajmuje 19 813 km².

</doc>
<doc id="734501" url="https://pl.wikipedia.org/wiki?curid=734501" title="Kościół św. Józefa w Olsztynie">
Kościół św. Józefa w Olsztynie

Kościół św. Józefa w Olsztynie – najstarsza świątynia olsztyńskiej dzielnicy Zatorze. Powstał w latach 1912-1913 w stylu neoromańskim.
Budowla posiada trzy nawy oraz transept. Wschodnia fasada jest dwuwieżowa. Projektantem kościoła był Fritz Heitmann.
Na mocy dekretu metropolity warmińskiego, ogłoszonego 5 lipca 2009, kościół św. Józefa został ustanowiony sanktuarium Miłosierdzia Bożego.

</doc>
<doc id="734502" url="https://pl.wikipedia.org/wiki?curid=734502" title="Oedheim">
Oedheim

Oedheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Bad Friedrichshall. Leży nad rzeką Kocher, ok. 15 km na północ od Heilbronn.

</doc>
<doc id="734503" url="https://pl.wikipedia.org/wiki?curid=734503" title="Rozwita">
Rozwita

Rozwita — imię żeńskie pochodzenia germańskiego ("Hroswitha"), oznaczające "sławna i silna". Patronką tego imienia jest św. Hrotsvitha (X wiek), zakonnica i mistyczka. 
Rozwita imieniny obchodzi 5 września.

</doc>
<doc id="734510" url="https://pl.wikipedia.org/wiki?curid=734510" title="Offenau">
Offenau

Offenau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Bad Friedrichshall. Leży nad Neckarem, ok. 12 km na północ od Heilbronn, przy drodze krajowej B27 i linii kolejowej Stuttgart–Mannheim.

</doc>
