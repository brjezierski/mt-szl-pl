<doc id="734511" url="https://pl.wikipedia.org/wiki?curid=734511" title="Andrea Henkel">
Andrea Henkel

Andrea Burke z d. Henkel (ur. 10 grudnia 1977 w Ilmenau) – niemiecka biathlonistka, czterokrotna medalistka olimpijska, wielokrotna medalistka mistrzostw świata, a także zdobywczyni Pucharu Świata.
Kariera.
Na arenie międzynarodowej po raz pierwszy pojawiła się w 1994 roku, startując na mistrzostwach świata juniorów w Osrblie. Zdobyła tam brązowy medal w sprincie. Na rozgrywanych dwa lata później mistrzostwach świata juniorów w Kontiolahti zwyciężyła w biegu indywidualnym i sztafecie. Ponadto podczas mistrzostw świata juniorów w Forni Avoltri w 1997 roku była najlepsza w sprincie, druga w sztafecie i trzecia w biegu indywidualnym.
W Pucharze Świata zadebiutowała 16 marca 1995 roku w Lillehammer, zajmując 30. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła dwa dni później w tej samej miejscowości, kiedy zajęła 21. miejsce w sprincie. Pierwszy raz na podium zawodów pucharowych stanęła 19 grudnia 1996 roku w Pokljuce, wygrywając rywalizację w biegu masowym. Wyprzedziła tam Rosjankę Swietłanę Iszmuratową i Ołenę Petrową z Ukrainy. W kolejnych startach jeszcze 58 razy stawała na podium, odnosząc kolejne 21 zwycięstw: 5 w sprincie, 8 w biegu pościgowym, 7 w biegu masowym i 4 w biegu indywidualnym. Najlepsze wyniki osiągnęła w sezonie 2006/2007, kiedy zwyciężyła w klasyfikacji generalnej. Jednocześnie wygrała klasyfikację biegu indywidualnego, a w sprincie i biegu pościgowym była trzecia. W sezonie 2010/2011 była druga, za Kaisą Mäkäräinen z Finlandii. Ponadto w sezonach 2007/2008 i 2012/2013 zajmowała trzecie miejsce, odpowiednio za swą rodaczką Magdaleną Neuner i Francuzką Sandrine Bailly oraz za Norweżką Torą Berger i Darją Domraczewą z Białorusi.
Podczas mistrzostw świata w Oslo/Lahti w 2000 roku razem z Uschi Disl, Katrin Apel i Martiną Zellner zdobyła srebrny medal w sztafecie. Wynik ten Niemki powtórzyły na mistrzostwach świata w Pokljuce w 2001 roku oraz rozgrywanych cztery lata później mistrzostwach świata w Hochfilzen. Na drugiej z tych imprez Henkel zwyciężyła także w biegu indywidualnym, wyprzedzając Chinkę Sun Ribo i Norweżkę Lindę Tjørhom. Następnie zdobyła złoty medal w biegu masowym podczas mistrzostw świata w Anterselvie w 2007 roku, zostając pierwszą Niemką, która tego dokonała. Dzień później, razem z Martiną Beck, Magdaleną Neuner i Kati Wilhelm zdobyła też złoto w sztafecie.
Kolejne trzy medale zdobyła na mistrzostwach świata w Östersund w 2008 roku. Najpierw zwyciężyła w sprincie i biegu pościgowym, w obu konkurencjach nie chybiając ani razu. Następnie Niemki w składzie sprzed roku obroniły tytuł w sztafecie. Z trzech kolejnych imrpez tego cyklu wracała bez medali indywidualnych. Na mistrzostwach świata w Pjongczangu (2009) była druga w sztafecie kobiet i trzecia w sztafecie mieszanej, na mistrzostwach świata w Chanty-Mansyjsku (2011) była odpowiednio pierwsza i druga, a podczas mistrzostw świata w Ruhpolding (2012) zdobyła złoto w sztafecie kobiet i brąz w sztafecie mieszanej. Swój ostatni medal zdobyła na mistrzostwach świata w Novym Měscie w 2013 roku, zajmując drugie miejsce w biegu indywidualnym. Uplasowała się tam za Torą Berger a przed Ukrainką Wałentyną Semerenko.
W 1994 roku wystartowała na igrzyskach olimpijskich w Salt Lake City, zdobywając złoty medal w biegu indywidualnym. W zawodach tych wyprzedziła Norweżkę Liv Grete Poirée i Magdalenę Forsberg ze Szwecji. Parę dni później sztafeta Niemiec w składzie: Apel, Disl, Henkel i Wilhelm także zdobyła złoty medal. Na rozgrywanych cztery lata później igrzyskach w Turynie wywalczyła srebrny medal w sztafecie. Była też czwarta w biegu indywidualnym, przegrywając walkę o podium z Rosjanką Albiną Achatową. Podczas rozegranych w 2010 roku igrzysk olimpijskich w Vancouver razem z koleżankami zajęła trzecie miejsce w sztafecie. Była też między innymi szósta w biegu indywidualnym oraz dziewiata w biegu masowym. Brała również udział w igrzyskach w Soczi w 2014 roku, gdzie plasowała się poza czołową dziesiątką. Najwyższą lokatę wywalczyła w biegu masowym, który ukończyła na 11. miejscu.
Po zakończeniu sezonu 2013/2014 zakończyła karierę.
W 2011 r. otrzymała medal Holmenkollen, razem ze swoim rodakiem Michaelem Greisem, Finem Janne Ahonenem i Norwegiem Ole Einarem Bjørndalenem.
W październiku 2014 roku jej mężem został amerykański biathlonista Tim Burke. Mieszka z mężem w Lake Placid, gdzie pracuje jako trenerka fitnessu.
Jej siostra, Manuela, była biegaczką narciarską.

</doc>
<doc id="734513" url="https://pl.wikipedia.org/wiki?curid=734513" title="Alcazar de San Juan">
Alcazar de San Juan



</doc>
<doc id="734516" url="https://pl.wikipedia.org/wiki?curid=734516" title="Łojszyno">
Łojszyno

Łojszyno (niem. "Leussin") – wieś w północno-zachodniej Polsce, położona w województwie zachodniopomorskim, w powiecie kamieńskim, w gminie Wolin.
W latach 1946–1998 miejscowość należała administracyjnie do województwa szczecińskiego.

</doc>
<doc id="734518" url="https://pl.wikipedia.org/wiki?curid=734518" title="Alcazar de san juan">
Alcazar de san juan



</doc>
<doc id="734519" url="https://pl.wikipedia.org/wiki?curid=734519" title="Kirchardt">
Kirchardt

Kirchardt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Bad Rappenau. Leży ok. 18 km na zachód od Heilbronn, przy autostradzie A6, drodze krajowej B39.

</doc>
<doc id="734521" url="https://pl.wikipedia.org/wiki?curid=734521" title="Duccio">
Duccio



</doc>
<doc id="734522" url="https://pl.wikipedia.org/wiki?curid=734522" title="Vysny Komarnik">
Vysny Komarnik



</doc>
<doc id="734526" url="https://pl.wikipedia.org/wiki?curid=734526" title="Siegelsbach">
Siegelsbach

Siegelsbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Bad Rappenau. Leży ok. 18 km na północny zachód od Heilbronn.

</doc>
<doc id="734527" url="https://pl.wikipedia.org/wiki?curid=734527" title="Terms of trade">
Terms of trade

Terms of trade (TOT) – relatywne ceny dóbr eksportowanych do importowanych (w danym państwie), określane warunkami wymiany międzynarodowej. TOT może być cenowe (nominalne) lub ilościowe (realne). Wskaźnik ten pokazuje zmiany siły nabywczej eksportu w stosunku do importu poszczególnych państw.
Zmiany tego wskaźnika przedstawiają kształtowanie się korzyści państw prowadzących wymianę. Poprawa TOT następuje gdy ceny dóbr eksportowanych w okresie danego roku rosną szybciej niż ceny dóbr importowanych. Oznacza to, że dane państwo zapłaci mniej za produkty importowane, innymi słowy musi mniej ‘wyeksportować’, aby zrównoważyć bilans handlowy. Jeżeli sytuacja jest odwrotna – relacja jest odwrotna – za eksport można kupić mniej.
Na kształtowanie się wskaźnika "terms of trade" decydujący wpływ mają ceny na rynkach światowych.
W opracowaniach statystycznych Głównego Urzędu Statystycznego wykorzystuje się poniższy wzór:
Tworzenie wskaźnika "terms of trade" w danym państwie łączy się z działaniem określonych determinantów takich jak:
gdzie:
Cenowe "terms of trade".
Jest to innymi słowy stosunek zmian cen dewizowych w eksporcie do zmiany cen dewizowych w imporcie, który może być określany zarówno przy stałej, jak i zmiennej strukturze rzeczowej handlu międzynarodowego.
1. Przy stałej strukturze handlu międzynarodowego:
gdzie:
2. Przy zmiennej strukturze handlu międzynarodowego:
gdzie:
Jeżeli któryś z powyższych wskaźników jest większy od 1 – oznacza to, że zmiany cen dewizowych w handlu międzynarodowym działają pozytywnie na bilans towarów i usług. Tym samym oddziaływają również pozytywnie na dochód narodowy. Cenowe TOT mniejsze od 1 – przynosi odwrotne efekty.
Czynnikowe "terms of trade".
Czynnikowe TOT może być również ustalane przy zmiennej, jak i stałej strukturze rzeczowej handlu międzynarodowego.
1. Przy stałej strukturze handlu międzynarodowego:
gdzie:
2. Przy zmiennej strukturze handlu międzynarodowego:
gdzie:
Podobnie jak przy cenowych TOT – wskaźnik większy od 1 oznacza pozytywne efekty, natomiast mniejszy od 1 – negatywne.
Uwagi do TOT.
"Terms of trade" nie może być używany jako np. wskaźnik dobrobytu danego państwa. Wskaźniki TOT mówią nam jedynie o relatywnych zmianach w eksporcie i imporcie w danych państwach. W rzeczywistości, w której istnieje wiele państw, tysiące produktów oraz wiele innych czynników – obliczenie TOT może stać się bardzo skomplikowane, dlatego też wskaźnik ten może być obarczony znacznym błędem.

</doc>
<doc id="734529" url="https://pl.wikipedia.org/wiki?curid=734529" title="Model ricardiański">
Model ricardiański

Model ricardiański – model handlu międzynarodowego, w którym o kierunkach wymiany decyduje poziom stosowanej techniki. Miernikiem poziomu stosowanej techniki produkcji jest wydajność pracy. Im mniejsze zużycie pracy (mierzonej w godz. na jednostkę produktu), tym wyższy jest poziom techniki.

</doc>
<doc id="734532" url="https://pl.wikipedia.org/wiki?curid=734532" title="Cleebronn">
Cleebronn

Cleebronn – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Brackenheim. Leży w Zabergäu, nad rzeką Zaber, ok. 15 km na południowy zachód od Heilbronn.

</doc>
<doc id="734539" url="https://pl.wikipedia.org/wiki?curid=734539" title="Sułomino">
Sułomino

Sułomino (niem. "Soldemin") – wieś w Polsce położona w województwie zachodniopomorskim, w powiecie kamieńskim, w gminie Wolin.
W latach 1975–1998 miejscowość należała administracyjnie do województwa szczecińskiego.

</doc>
<doc id="734540" url="https://pl.wikipedia.org/wiki?curid=734540" title="Gemmingen">
Gemmingen

Gemmingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Eppingen. Leży w Kraichgau, ok. 18 km na zachód od Heilbronn, przy drodze krajowej B293 i linii kolejowej Heilbronn–Bruchsal.

</doc>
<doc id="734542" url="https://pl.wikipedia.org/wiki?curid=734542" title="USS Argonaut">
USS Argonaut

Okręty US Navy o nazwie USS "Argonaut", pochodzącej od Argonautów:

</doc>
<doc id="734543" url="https://pl.wikipedia.org/wiki?curid=734543" title="Andrzej Pytlakowski">
Andrzej Pytlakowski

Andrzej Pytlakowski (ur. 2 lipca 1919 w Zamościu, zm. 15 listopada 2010 w Warszawie) – czołowy polski szachista okresu powojennego, dziennikarz, taternik, funkcjonariusz Bezpieczeństwa Publicznego, żołnierz ludowego wojska, brat pisarza Jerzego Pytlakowskiego.
Życiorys.
Szkołę powszechną ukończył we Lwowie, w latach 1929-1937 był uczniem Gimnazjum i Liceum im. Stefana Batorego w Warszawie. Od 1937 studiował na Wydziale Mechanicznym Politechniki Warszawskiej, w roku akademickim 1938/1939 należał tam do założyciel Bratniaka o orientacji lewicowej. Po wybuchu II wojny światowej przedostał się do Lwowa, krótko studiował na tamtejszej Politechnice, następnie pracował w wytwórni radioodbiorników. W 1942 powrócił do Warszawy, pracował w Państwowych Zakładach Radio i Teletechnicznych. W 1943 został partyzantem Gwardii Ludowej, używał pseudonimu "Adam". W sierpniu 1944 wydostał się z Warszawy, pracował następnie jako nauczyciel we wsi Polany.
Na początku 1945 został funkcjonariuszem UBP, był kierownikiem sekcji w Miejskim Urzędzie Bezpieczeństwa Publicznego w Radomiu, następnie zastępcą naczelnika Wydziału IV Departamentu I MBP, odszedł ze służby na własną prośbę w październiku 1945 w stopniu kapitana. Kontynuował przerwane przez wojnę studia, tym razem w Łodzi. Po ukończeniu studiów, wstąpił w 1947 do "ludowego" Wojska Polskiego, w kolejnych latach pracował jako dziennikarz szachowy oraz w Instytucie Maszyn Matematycznych.
Kariera sportowa.
Pierwsze starty w turniejach odnotował jeszcze przed II wojną światową, m.in. startując w roku 1938 w mistrzostwach Warszawskiego Towarzystwa Zwolenników Gry Szachowej. Na przełomie 1943/1944 zwyciężył w konspiracyjnych mistrzostwach Warszawy (według niektórych źródeł zajął miejsce I-III). W 1946 został wicemistrzem Łodzi. W latach 1946–1956 sześciokrotnie brał udział w finałowych turniejach o tytuł mistrza Polski. Największy sukces żołnierz Sił Zbrojnych PRL odniósł w roku 1955 we Wrocławiu, gdzie zajął III miejsce i zdobył brązowy medal. W 1950 sięgnął z drużyną Łodzi po drużynowe mistrzostwo Polski, sukces ten powtórzył w 1956 z drużyną SZ PRL, w 1954 zdobył z drużyną SZ PRL drużynowe wicemistrzostwo Polski. 
Po likwidacji przez władze komunistyczne związków sportowych, w tym Polskiego Związku Szachowego, został w 1951 wiceprezesem Sekcji Szachów GKKF ds. szkoleniowych.
Kilkakrotnie startował w międzynarodowych turniejach, osiągając cenne zwycięstwa w pojedynczych partiach, m.in. w latach 1947 w Warszawie (w turnieju tym pokonał m.in. Bogdana Śliwę), 1950 w Szczawnie-Zdroju (zwycięstwa z Paulem Keresem, w turnieju zajął jednak XV-XVI miejsce na dwudziestu uczestników), 1951 w Mariańskich Łaźniach (wygrana z Pálem Benkő) oraz 1952 w Międzyzdrojach. W roku 1952 reprezentował Polskę na szachowej olimpiadzie w Helsinkach. Polityczne uwarunkowania sprawiły, że został wybrany do gry na II szachownicy (znacznie powyżej jego rzeczywistej siły gry, a w konsekwencji występ miał nieudany (uzyskał ½ pkt w 7 partiach). W roku 1955 wystąpił w Łodzi w meczu przeciwko ZSRR, w którym uzyskał 1 pkt w 2 partiach (pokonał Siemiona Furmana). W latach 1951–1957 pięciokrotnie zdobył tytuł mistrza Sił Zbrojnych PRL, w barwach Legionu Warszawa był także drużynowym mistrzem Polski w 1961, 1963, 1964 i 1972, wicemistrzem w 1968, brązowym medalistą w 1966. 
Zajmował się także dziennikarstwem szachowym (był m.in. wieloletnim współpracownikiem miesięcznika "Szachy", prowadził kąciki szachowe w "Żołnierzu Wolności" i tygodniku "Świat").
Andrzej Pytlakowski był również taternikiem i uczestnikiem wielu wypraw w Himalaje i Hindukusz, wspinaczkę uprawiał ponad 50 lat. Za swoje osiągnięcia wyróżniony został Honorowym Członkostwem Stołecznego Klubu Tatrzańskiego przy Oddziale Żoliborskim PTTK w Warszawie.
Został pochowany na cmentarzu Powązkowskim w Warszawie (kwatera 210-1-4).

</doc>
<doc id="734546" url="https://pl.wikipedia.org/wiki?curid=734546" title="Cud w Lake Placid">
Cud w Lake Placid

Cud w Lake Placid (ang. "Miracle") – amerykański dramat filmowy z 2004 roku w reżyserii Gavina O’Connora o drodze do zwycięstwa amerykańskiej drużyny hokejowej podczas Olimpiady w 1980 roku.
Premiera.
Film miał swoją światową premierę 2 lutego 2004 roku. Do kin w Stanach Zjednoczonych trafił 6 lutego 2004 roku. W Polsce premiera DVD miała miejsce 20 lipca 2005 roku. 8 grudnia 2006 roku film został pokazany w TVP1.
Fabuła.
Akcja filmu rozgrywa się w Stanach Zjednoczonych w czasach współczesnych. Jest to historia oparta na faktach. Głównym motywem jest „cud na lodzie”, który wydarzył się w Lake Placid w 1980 roku na Zimowych Igrzyskach Olimpijskich. Reprezentacja USA w hokeju składała się wówczas z zawodników o marnej opinii. Dotarła jednak do finału, gdzie wbrew oczekiwaniom pokonała niezwyciężoną od piętnastu lat reprezentację ZSRR.
Obsada.
W filmie wystąpili m.in.:

</doc>
<doc id="734548" url="https://pl.wikipedia.org/wiki?curid=734548" title="Kazimierz Adolf Czarnecki">
Kazimierz Adolf Czarnecki

Kazimierz Adolf Czarnecki (ur. 15 maja 1939 w Przytułach, zm. 23 sierpnia 2006 w Warszawie) – polski geodeta, profesor Politechniki Warszawskiej, prezes Stowarzyszenia Geodetów Polskich.
Życiorys.
W 1965 roku ukończył studia na Wydziale Geodezji i Kartografii Politechniki Warszawskiej, tytuł doktora nauk technicznych uzyskał w 1974, a habilitację zakończył w 1980 roku. Tytuł naukowy profesora uzyskał w 1991 roku.
W latach 1978–1981 oraz 1985–1993 pełnił funkcję prodziekana Wydziału Geodezji i Kartografii. Od roku 1980 kierował Zespołem Dydaktycznym Geodezji Wyższej w Instytucie Geodezji Wyższej i Astronomii Geodezyjnej. W latach 1994–2002 był zastępcą, a w latach 2002–2005 Dyrektorem Instytutu Geodezji Wyższej i Astronomii Geodezyjnej Politechniki Warszawskiej. Od roku 2005 do śmierci był Dziekanem Wydziału Geodezji i Kartografii PW. Był wykładowcą geodezji wyższej w Wojskowej Akademii Technicznej.
Od 1977 do 1978 roku przebywał w Afganistanie, gdzie z ramienia ONZ ("UNI Development Programme") pracował w Afgańskim Instytucie Kartograficznym i Katastralnym. W 1983 roku został członkiem Komitetu Geodezji Polskiej Akademii Nauk i członkiem i sekretarzem naukowym Komitetu Badań Kosmicznych i Satelitarnych przy Prezydium PAN. W roku 2005 został wybrany sekretarzem naukowym tego Komitetu. W latach 1990–1991 był przewodniczącym Państwowej Rady Geodezyjnej i Kartograficznej. Brał udział w pracach podkomisji EUREF w ramach Komisji X – Sieci Kontynentalne – Międzynarodowej Asocjacji Geodezji.
W latach 1985–1987 był wiceprezydentem, a następnie prezydentem (1988–1991) Komisji 2 Międzynarodowej Federacji Geodetów FIG "Professional Education and Literature". W roku 1990 zorganizował Grupę Roboczą ds. Edukacji w Międzynarodowej Unii Geodezji i Kartografii (IUSM) i przewodniczył jej w latach 1990–1991. Za swoją działalność dwukrotne został wyróżniony "Certificate of Appreciation" przez Prezydenta Międzynarodowej Federacji Geodetów (FIG). Przewodniczył Komitetowi Organizacyjnemu 52. Spotkania Komitetu Permanentnego FIG w Katowicach w roku 1985. Był współinicjatorem i organizatorem dwóch Międzynarodowych Kongresów Katastralnych organizowanych w Polsce (1998 w Warszawie oraz w 2003 roku w Krakowie) pod auspicjami FIG. W październiku 2006 roku na Kongresie w Monachium otrzymał członkostwo honorowe FIG.
Był przewodniczącym Stowarzyszenia Godetów Polskich w dwu kolejnych kadencjach w latach 1983–1986 i 1986–1989; a następnie prezesem SGP w kadencjach 1998–2001, 2001–2004 i 2004–2007. Przewodniczył Radzie Programowej "Przeglądu Geodezyjnego" (1989–1995). Członek honorowy SGP.
Jego biogram ukazał się w 12 edycji wydawanego w Stanach Zjednoczonych "Who's Who in the World". Został pochowany na cmentarzu w Wilanowie.
Działalność naukowa.
Jest autorem ponad 100 publikacji z zakresu geodezji wyższej, geodezji satelitarnej i geodynamiki, a także wielu referatów na sympozjach i kongresach międzynarodowych. Autor podręcznika "Geodezja współczesna w zarysie". Promotor pięciu przewodów doktorskich, recenzent 12 rozpraw doktorskich i 5 habilitacji.

</doc>
<doc id="734549" url="https://pl.wikipedia.org/wiki?curid=734549" title="Ittlingen">
Ittlingen

Ittlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Eppingen. Leży w Kraichgau, nad rzeką Elsenz, ok. 18 km na zachód od Heilbronn, przy linii kolejowej Eppingen-Steinsfurt.

</doc>
<doc id="734555" url="https://pl.wikipedia.org/wiki?curid=734555" title="Gianna Beretta Molla">
Gianna Beretta Molla



</doc>
<doc id="734559" url="https://pl.wikipedia.org/wiki?curid=734559" title="Massenbachhausen">
Massenbachhausen

Massenbachhausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Schwaigern. Leży w Kraichgau, ok. 12 km na zachód od Heilbronn.

</doc>
<doc id="734560" url="https://pl.wikipedia.org/wiki?curid=734560" title="Szewczyk">
Szewczyk

Osoby o nazwisku „Szewczyk”:

</doc>
<doc id="734566" url="https://pl.wikipedia.org/wiki?curid=734566" title="Zwiastowanie (obraz Leonarda da Vinci)">
Zwiastowanie (obraz Leonarda da Vinci)

Zwiastowanie (wł. "Annunciazione") – obraz namalowany w latach 1472–1475 przez włoskiego artystę renesansowego, Leonarda da Vinci. Jest to pierwszy obraz artysty.
Przed przystąpieniem do prac nad dziełem artysta ćwiczył formę, w jakiej ma ono zostać wykonane. Wykonał między innymi studium szaty siedzącej postaci. Odtworzenie szat w owym czasie było niezwykle istotne. Giorgio Vasari wspomina w swojej biografii Leonarda, iż ten prowadził studia szat postaci, nakładając na gliniane figury sukna, które były nasączone surową gliną. Z tamtego okresu zachował się także jeden z rysunków przedstawiający rękaw anioła. 
Przedstawienie.
Wydarzenia na obrazie wydają się rozgrywać tuż obok. Obecność przedmiotów codziennego użytku i sposób konstruowania architektoniki pogłębiają to wrażenie. Spotkanie Maryi i Gabriela Archanioła zostało opowiedziane za pomocą języka niewerbalnego. Anioł w pozycji klęczącej unosi rękę w geście pozdrowienia i przekazuje posłanie. Biała lilia w lewej ręce anioła stanowi symbol Niepokalanego Poczęcia Maryi. Natomiast Maryja, unosząc rękę, wyraża powitanie i radość. Scenerią wydarzeń jest ogród otoczony murem. Maryja jest przedstawiona w pozycji siedzącej przed domem, którego styl architektoniczny odnosi się do epoki renesansu. W prawej części obrazu pojawiają się pewne niedoskonałości. Prawe ramię Maryi jest za długie, a jego usytuowanie przestrzenne w stosunku do pulpitu jest nieprzejrzyste. Te cechy pozwalają przypuszczać, iż jest to jedna z najwcześniejszych prac malarza.
Symbolika.
Ogród, w którym ma miejsce zdarzenie, jest prastarym symbolem dziewictwa Maryi. Przed Matką Boską stoi pulpit z książką, który stanowi symbol jej mądrości. Zaś lilia na obrazie symbolizuje dziewictwo Maryi.

</doc>
<doc id="734573" url="https://pl.wikipedia.org/wiki?curid=734573" title="Thomas Powys">
Thomas Powys

Thomas Littleton Powys (ur. 18 marca 1833, zm. 17 czerwca 1896) – brytyjski arystokrata i ornitolog, syn Thomasa Powysa, 3. baron Lilford i Mary Fox, córki 3. barona Holland.
Był jednym z ośmiu naukowców, którzy w 1858 r. założyli Brytyjską Unię Ornitologistyczną ("British Ornithologists' Union"). Od 1867 r. aż do śmierci był jej przewodniczącym. Był również jednym z członków założycieli oraz pierwszym przewodniczącym Towarzystwa Historii Naturalnej Northamptonshire ("Northamptonshire Natural History Society").
Często podróżował, głównie w rejonie Morza Śródziemnego. Zebrał bogatą kolekcję ptaków, która do 1991 r. była przechowywana w jego rodowej rezydencji, Lilford Hall. Znajdowały się w niej ptaki ze wszystkich zakątków globu, min. nandu, kiwi, kaczki różowogłowe oraz orłosępy brodate. Lilford sprowadził również w latach 80. XIX w. do Wielkiej Brytanii pójdźki.
Napisał również wiele książek o ptakach, min. "Notes on the Birds of Northamptonshire and Neighbourhood" w 1895 r. oraz "Coloured Figures of the Birds of the British Islands", uzupełniona po jego śmierci przez Osberta Salvina.
14 czerwca 1859 r. w Londynie poślubił Emmę Elisabeth Brandling (zm. 9 lipca 1884), córkę Roberta Williama Brandlinga. Thomas i Emma mieli razem trzech synów:
21 lipca 1885 r. w Hawthorne Hill w Berkshire, poślubił Clementine Hamilton (1839 - 7 kwietnia 1929), córkę Kera Baillie-Hamiltona i Emmy Blair, córki Charlesa Blaira. Małżonkowie nie mieli razem dzieci.

</doc>
<doc id="734580" url="https://pl.wikipedia.org/wiki?curid=734580" title="Samson Siasia">
Samson Siasia

Samson Siasia (ur. 14 sierpnia 1967 w Lagos) – nigeryjski piłkarz grający na pozycji napastnika, a czasami ofensywnego pomocnika. Po zakończeniu kariery piłkarza został trenerem.
Kariera klubowa.
Siasia urodził się w byłej stolicy Nigerii, Lagos. W wieku 15 lat został piłkarzem tamtejszego Julius Berger FC i w 1982 rozpoczął grę w 2. lidze nigeryjskiej. W drużynie z Lagos grał do końca sezonu 1984 i sukcesy jakie z nią osiągnął to awans do ekstraklasy Nigerii. W roku 1985 został piłkarzem zespołu Flash Flamingoes, w którym grał przez 2 sezony. W 1987 grał przez rok w innym pierwszoligowym zespole El-Kanemi Warriors, a zimą 1988 w wieku 21 lat wyjechał do Europy.
Jego pierwszym klubem w Europie był belgijski KSC Lokeren. W pierwszym sezonie gry rozegrał 10 meczów i w ostatniej kolejce Lokeren utrzymało się w lidze, zajmując 16. lokatę. W sezonie 1988/1989 był już podstawowym zawodnikiem swojego klubu i Lokeren zajęło wyższe miejsce jak rok wcześniej – 14. Przez kolejne dwa lata Lokeren w składzie z Siasią pięło się w górę. I tak, na koniec sezonu 1989/1990 zajęło 11. miejsce, w 1990/1991 miejsce 9. W sezonie 1991/1992 Siasia ciągle był jednym z podstawowych zawodników zespołu i uważany był już za niekwestionowaną gwiazdę zespołu z Lokeren. Jego 6 goli pomogło w kolejnym utrzymaniu w lidze – Lokeren zajęło 14. miejsce. Sezon 1992/1993 był jak się później okazało ostatnim dla Samsona w barwach belgijskiego klubu. Strzelił 7 goli w 28 meczach, ale KSC spadło z ligi i Samson ze względu na brak sukcesów postanowił zmienić otoczenie.
Przeszedł do FC Nantes i od razu wywalczył miejsce w pierwszej jedenastce klubu. Rozegrał 27 meczów i 4 razy zdobył gola w rozgrywkach Ligue 1, a Nantes zajęło 5. miejsce w końcowej tabeli. W sezonie 1994/1995 nie grał już tak dobrze jak rok wcześniej i był tylko tłem da dobrze grającej drużyny. Zawodnicy tacy jak Reynald Pedros, Christian Karembeu, Patrice Loko, Nicolas Ouedec czy Claude Makélélé stanowili o sile tej drużyny i wywalczyli z „Kanarkami” tytuł mistrza kraju. Siasia miał w tym sukcesie znikomy udział, gdyż rozegrał tylko 13 meczów, z czego tylko 1 rozpoczął w pierwszej jedenastce. Siasia, nie widząc dla siebie miejsca w zespole, odszedł z klubu i trafił do słabego portugalskiego FC Tirsense. W drużynie tej zagrał tylko w 15 meczach i ani razu nie zdołał strzelić bramki, a klub ten opuścił ekstraklasę, zajmując ostatnią 18. pozycję.
W 1996 zakończył się europejski rozdział w karierze Samsona. Latem został graczem saudyjskiego klubu Al-Hilal. Zajął z tym klubem 3. miejsce w lidze w sezonie zasadniczym, a w fazie play-off dotarł z klubem z Rijadu do półfinału, ale tam klubowi koledzy odpadli po rzutach karnych (1-4) z Al-Ittihad Dżidda. Po roku spędzonym w Arabii Saudyjskiej Siasia wyjechał aż do Australii. Podpisując kontrakt z drużyną Perth Glory, stał się pierwszym Nigeryjczykiem w australijskiej lidze. Do zespołu dołączył w tym samym czasie jego rodak, Peter Anosike. W A-League zagrał w 22 meczach, zdobywając 3 gole, ale nie pomógł klubowi w awansie do fazy play-off i zespół z Perth zajął 8. lokatę. Końcowy okres kariery Siasi to pobyt w Izraelu i gra w tamtejszym zespole Hapoel Cafririm Holon. Pomimo dobrej gry Samsona, który odbudował swoją skuteczność, zdobywając 12 goli w 30 meczach, klub nie zdołał się utrzymać w Ligat ha’Al i spadł o klasę niżej. W Liga Leumit, odpowiedniku 2. ligi, rozegrał cały sezon 1999/2000 i pomógł klubowi w powrocie do ekstraklasy, ale pomimo tego sukcesu zdecydował się zakończyć swoją piłkarską karierę w wieku 33 lat.
Kariera reprezentacyjna.
W reprezentacji Nigerii Siasia zadebiutował 20 października 1984 roku w wygranym 3:0 meczu z Liberią, rozegranym w ramach kwalifikacji do MŚ 1986. Miał wówczas 17 lat. W 1985 roku wziął udział w Młodzieżowych Mistrzostwach Świata w kategorii U-20 w Rosji. Miał na nich miejsce w podstawowym składzie i pomógł młodym „Super Orłom” w zdobyciu brązowego medalu. Wystąpił też w meczu o 3. miejsce z gospodarzami, ZSRR i Nigeryjczycy wygrali ten mecz w serii rzutów karnych 3:1. W 1987 roku został pierwszym Nigeryjczykiem od 10 lat, który na szczeblu reprezentacyjnym uzyskał hat-tricka – było to w meczu kwalifikacji olimpijskich z Liberią. Sukcesem był awans na igrzyska olimpijskie w Seulu. Tam jednak Siasia ze swoimi rodakami nie wyszedł z grupy.
W 1992 roku został powołany do kadry na Puchar Narodów Afryki 1992 odbywające się w Senegalu. Już w pierwszym meczu turnieju z gospodarzami, reprezentacją Senegalu, wygranym 2:1, zdobył gola i zyskał duże zaufanie selekcjonera Clemensa Westerhofa. Do końca turnieju był podstawowym zawodnikiem reprezentacji i zdobył z nią brązowy medal tego turnieju.
W 1993 roku był członkiem drużyny walczącej o awans do finałów MŚ w USA. W meczu przeciwko reprezentacji Wybrzeża Kości Słoniowej, przegranym 1:2, zmarnował stuprocentową sytuację na wyrównanie i cała złość fanów oraz selekcjonera za porażkę spadła na Samsona. Stracił wówczas miejsce w ataku Nigerii na rzecz Daniela Amokachiego. W 1994 powrócił jednak do kadry i Westerhof zabrał go na Puchar Narodów Afryki 1994 rozgrywany w Tunezji. Tam zagrał w pomocy, gdyż miejsce w ataku zajęli Rashidi Yekini i Amokachi. W półfinale, w meczu z Wybrzeżem Kości Słoniowej nie wykorzystał rzutu karnego, ale zespół i tak awansował do finału, a tam Nigeryjczycy pokonali Tunezję 2:1 i zostali mistrzami Afryki.
Sukcesem Nigerii był także wywalczony awans na finały Mistrzostw Świata. Do 22-osobowej kadry powołany został także Siasia. Zagrał we wszystkich grupowych meczach swojej drużyny, a w spotkaniu z Argentyną, przegranym 1:2, zdobył jedną z najpiękniejszych bramek mistrzostw, gdy silnym strzałem pokonał Luisa Islasa. Nigeria odpadła w 1/8 finału, przegrywając po dogrywce 1:2 z Włochami. Siasia w tym meczu jednak nie grał.
W eliminacjach do kolejnego Mundialu, MŚ we Francji Siasia nie grał. Selekcjoner Bora Milutinović powołał go jednak na spotkanie towarzyskie przed mistrzostwami, z Jamajką. Padł wówczas remis 2:2, a Samson zdobył jednego z goli. Pomimo dobrego występu do kadry na mistrzostwa się nie załapał i zakończył wtedy reprezentacyjną karierę. W pierwszej reprezentacji Nigerii rozegrał łącznie 46 meczów i zdobył 13 goli.
Kariera trenerska.
Po zakończeniu kariery piłkarskiej Siasia został trenerem. Najpierw pracował w Stanach Zjednoczonych, gdzie szkolił młodzież w Atlancie. Potem objął kadrę Nigerii do lat 20 i wywalczył z nią awans do Młodzieżowych Mistrzostw Świata w 2005 roku w Holandii. Tam osiągnął duży sukces i młodzi podopieczni Siasi dotarli do finału, w którym przegrali z Argentyną 1:2. Po tych mistrzostwach został asystentem selekcjonera pierwszej reprezentacji, Augustine Eguavoena. Jesienią 2006 roku ubiegał się o stanowisko pierwszego trenera w Legii Warszawa. Siasia założył także Akademię Piłkarską w stolicy kraju, Abudży.

</doc>
<doc id="734582" url="https://pl.wikipedia.org/wiki?curid=734582" title="Baron Lilford">
Baron Lilford

Baronowie Lilford 1. kreacji (parostwo Wielkiej Brytanii)

</doc>
<doc id="734583" url="https://pl.wikipedia.org/wiki?curid=734583" title="Thomas Littleton Powys, 4. baron Lilford">
Thomas Littleton Powys, 4. baron Lilford



</doc>
<doc id="734586" url="https://pl.wikipedia.org/wiki?curid=734586" title="Perlik">
Perlik



</doc>
<doc id="734589" url="https://pl.wikipedia.org/wiki?curid=734589" title="Michael Kasprowicz">
Michael Kasprowicz

Michael Scott Kasprowicz (ur. 10 lutego 1972 w Brisbane, Queensland) - były australijski krykiecista, reprezentant kraju, praworęczny rzucający w stylu "fast", skuteczny jako zawodnik z pola oraz dobry "batsman". 
Karierę rozpoczął w sezonie 1989/1990 w barwach Queensland Bulls. W 1996 zadebiutował jako reprezentant Australii w meczu przeciw Indiom Zachodnim. Jednak ani w tym, ani w następnym meczu rangi testowej nie zdobył ani jednego "wicketa", co sprawiło, że na pewien czas wypadł ze składu drużyny narodowej.
Wrócił do łask dzięki udanym występom dla Queensland i drużyn hrabstw angielskich - od 2004 roku wspólnie z Glennem McGrathem i Jasonem Gillespiem tworzył bardzo skuteczne trio "fast bowlerów" australijskiej drużyny narodowej. W roku powrotu do reprezentacji zdobył 47 "wicketów", co jest bardzo dobrym wynikiem.
Po przegranej w The Ashes 2005 Kasprowicz znów wypadł z reprezentacji, a jego kontrakt z Cricket Australia nie został przedłużony, co mogło zakończyć jego karierę międzynarodową, ale dzięki świetnemu sezonowi w barwach Queensland znów wrócił, zajmując miejsce Glenna McGratha, który pozostał w domu, by opiekować się cierpiącą na raka żoną.
Karierę zakończył w 2008.

</doc>
<doc id="734590" url="https://pl.wikipedia.org/wiki?curid=734590" title="Europejska konwencja o ochronie dziedzictwa archeologicznego">
Europejska konwencja o ochronie dziedzictwa archeologicznego

Europejska konwencja o ochronie dziedzictwa archeologicznego, popularnie zwana konwencją maltańską – konwencja otwarta do podpisu pod auspicjami Rady Europy w Valletcie na Malcie 16 stycznia 1992. Konwencja weszła w życie 25 maja 1995, po uzyskaniu ratyfikacji przez cztery państwa. Obecnie stronami Konwencji jest 45 państw.
Tekst Konwencji opracowany został na podstawie wcześniejszego dokumentu – "Karty Ochrony i Zarządzania Dziedzictwem Archeologicznym" (zwanej "Kartą Lozańską"), przyjętej w roku 1990 przez Międzynarodową Radę do spraw Zabytków i Miejsc Zabytkowych (ICOMOS) na konferencji w Lozannie w Szwajcarii.
Konwencja zastąpiła wcześniejszą "Europejską Konwencję o ochronie dziedzictwa archeologicznego", podpisaną w Londynie 6 maja 1969
Potrzeba opracowania tekstu Konwencji wynikła z:
Najważniejszym rezultatem Konwencji Maltańskiej jest zapewnienie, że żadna inwestycja nie będzie niszczyła stanowisk archeologicznych bez przeprowadzenia wcześniejszych wykopalisk ratowniczych. Skutkiem wprowadzenia w życie tej zasady stało się:
Konwencja sporządzona została w językach angielskim i francuskim, depozytariuszem jest sekretarz generalny Rady Europy.
Wcześniej, 3 października 1985, w Grenadzie została podpisana "Konwencja o ochronie dziedzictwa architektonicznego Europy". Polska przystąpiła do niej w 2011.

</doc>
<doc id="734597" url="https://pl.wikipedia.org/wiki?curid=734597" title="Biuro Ochrony Zabytków">
Biuro Ochrony Zabytków

Biuro Ochrony Zabytków (BOZ) - powstałe 1 października 1996 r. w miejsce Biura Ochrony Dóbr Kultury i Muzeów wydzielonego z Ministerstwa Kultury i Sztuki zarządzeniem Ministra Kultury i Sztuki z dnia 22 września 1990 r. (tzn nie było w strukturach Ministerstwa Kultury i Sztuki), na podstawie art. 7a ust. 2 ustawy z dnia 15
lutego 1962 r. o ochronie dóbr kultury i o muzeach (Dz. U. Nr 10, poz. 48, z
1983 r. Nr 38, poz. 173, z 1989 r. Nr 35, poz. 192, z 1989 r. Nr 34, poz. 198,
z 1990 r., Nr 56, poz. 322 z 1990 r.). 
Biuro obsługiwało zadania ustawowe Generalnego konserwatora zabytków. W jego ramach istniał Wydział Prawny (naczelnik - Alberto Soldani), Wydział Orzecznictwa (naczelnik - Maria Smarzyńska), inspekcja podporządkowana zastępcy Generalnego Konserwatora Zabytków ds. zabytków ruchomych (Andrzej Łojszczyk) oraz inspekcja podporządkowana zastępcy Generalnego Konserwatora Zabytków ds. zabytków archeolgicznych - Głównemu Archeologowi Kraju (dr Zbigniew Kobyliński). BOZ zostało zlikwidowane w 1999 i przekształcone w Urząd Generalnego Konserwatora Zabytków.

</doc>
<doc id="734598" url="https://pl.wikipedia.org/wiki?curid=734598" title="Sipadan">
Sipadan

Sipadan – niewielka wyspa (powierzchnia 12 ha) na północno-wschodnim wybrzeżu wyspy Borneo. Znana głównie jako atrakcyjne miejsce do nurkowania i miejsce godów żółwi zielonych.
Jaskinia żółwi.
Pod wyspą Sipadan istnieje jaskinia, której dno zasłane jest kośćmi żółwi. Miejsce to zrodziło legendę o cmentarzu, gdzie przypływają stare żółwie, by w spokoju umrzeć. Naukowcy podejrzewają, że zwierzęta po prostu gubią się w krętych korytarzach jaskini i nie mogąc nabrać powietrza, toną. Niemniej jaskinia ta jest jednym z ulubionych miejsc płetwonurków.

</doc>
<doc id="734599" url="https://pl.wikipedia.org/wiki?curid=734599" title="Święto Trąbek">
Święto Trąbek



</doc>
<doc id="734602" url="https://pl.wikipedia.org/wiki?curid=734602" title="Hans Spemann">
Hans Spemann

Hans Spemann (ur. 27 czerwca 1869 w Stuttgarcie, zm. 9 września 1941 we Fryburgu Bryzgowijskim) – niemiecki biolog, embriolog i zoolog.
Był najstarszym synem wydawcy Wilhelma Spemanna. W latach 1878–1888 uczęszczał do Eberhard-Ludwigs-Gymnasium. Po opuszczeniu szkoły spędził rok pracując ze swoim ojcem, w latach 1889–1890 odbył służbę wojskową. W 1891 przystąpił do edukacji w Uniwersytecie w Heidelbergu, gdzie studiował medycynę. Szczególnie zainteresowała go praca Karla Gegenbaura. W latach 1893–1894 studiował na Uniwersytecie Ludwika i Maksymiliana w Monachium, gdzie poznał Augusta Friedricha Pauly'ego.
Od wiosny 1894 do końca 1908 pracował w Instytucie Zoologii przy Uniwersytecie w Würzburgu. W 1895 ukończył studia z zakresu zoologii, botaniki i fizyki, które posłużyły mu podczas badań nad anatomią; pracował pod okiem Theodora Boveri, Juliusa von Sachsa i Wilhelma Röntgena. Od 1908 profesor zoologii i anatomii porównawczej w Rostocku. W latach 1914–1919 dyrektor Instytutu Biologii w Berlinie. W latach 1919–1935 profesor zoologii na Uniwersytecie we Fryburgu. W 1935 przeszedł na emeryturę, otrzymując tytuł profesor emeritus.
Laureat Nagrody Nobla z dziedziny fizjologii i medycyny w 1935 roku za odkrycie funkcji centrów organizujących wczesny rozwój zarodkowy zwierząt. Swoje odkrycia opisał w "Embryonic Development and Induction" (1938).

</doc>
<doc id="734603" url="https://pl.wikipedia.org/wiki?curid=734603" title="New York World">
New York World

New York World – gazeta ukazująca się w Nowym Jorku od 1860 do 1931. Od 1883 do 1911 jej wydawcą był Joseph Pulitzer.

</doc>
<doc id="734611" url="https://pl.wikipedia.org/wiki?curid=734611" title="Karczemki">
Karczemki



</doc>
<doc id="734614" url="https://pl.wikipedia.org/wiki?curid=734614" title="Rafał Malczewski (malarz)">
Rafał Malczewski (malarz)

Rafał Marceli Ludwik Fortunat Józef Malczewski (ur. 24 października 1892 w Krakowie, zm. 15 lutego 1965 w Montrealu) – polski malarz, rysownik, pisarz i felietonista, taternik, narciarz, popularyzator Tatr i sportu. Syn malarza Jacka Malczewskiego i jego żony, Marii z Gralewskich.
Życiorys.
Ukończył gimnazjum św. Jacka w Krakowie. W latach 1910–1915 studiował w Wiedniu filozofię, architekturę i agronomię. Po powrocie do kraju kształcił się w krakowskiej ASP, uczył się również malarstwa w atelier ojca. W okresie 1915–1939 mieszkał w Zakopanem. Był zamiłowanym taternikiem, doskonałym narciarzem i ratownikiem TOPR (w 1917 podczas wspinaczki na południowej ścianie Zamarłej Turni w Tatrach śmierć poniósł jego towarzysz, Stanisław Bronikowski, a sam Malczewski przez całą noc, przywiązany do haka, oczekiwał na pomoc ratowników).
W październiku 1917 roku wszedł w związek małżeński ze starszą od siebie o cztery lata Bronisławą Dziadosz, reemigrantką z USA, nauczycielką angielskiego. W listopadzie tego roku na świat przyszedł ich syn Krzysztof. Małżeństwo, m.in. w opinii Marii Kasprowicz, nie było udane. Małżonkowie mieli dwoje dzieci. Ojciec artysty, widząc jego trudną sytuację materialną, pomagał mu finansowo, m.in. kupując mu willę "Marysin", do której małżonkowie wprowadzili się w 1923.
Rafał Malczewski był przyjacielem Witkacego, Karola Szymanowskiego, Kornela Makuszyńskiego, Iwaszkiewiczów oraz wielu innych wybitnych artystów i intelektualistów ówczesnych czasów. W 1932 wstąpił do Stowarzyszenia Artystów Polskich „Rytm”. Był projektantem scenografii w Teatrze Formistycznym w Zakopanem.
W 1938 w nowym gmachu Muzeum Narodowego w Warszawie pozostawił część swoich prac (kilka lat wcześniej, ze względu na trudną sytuację materialną, sprzedał do warszawskiego muzeum całą odziedziczoną spuściznę po ojcu). W 1939 po wybuchu II wojny światowej, wraz z towarzyszącą mu Zofią Mikucką, uciekł przez Słowację, Budapeszt, Wenecję do Paryża. Tu uzyskał pomoc materialną z ambasady Polski. W połowie 1940 przez Hiszpanię udał się do Portugalii, gdzie spędził 4 miesiące. Na początku 1941 roku przeniósł się do Brazylii. Przebywał tam prawie dwa lata. Początkowo mieszkał w Rio de Janeiro, gdzie znalazł nabywców na swoje obrazy. Malował techniką akwareli widoki Rio de Janeiro i Kurytyby oraz krajobrazy Parany. W 1942 roku przeniósł się do Kurytyby, do swojej kuzynki Marii Bochdan-Niedenthal. Wkrótce otrzymał wizę kanadyjską dla siebie i towarzyszącej mu Zofii Mikuckiej. Przez Miami i Nowy Jork udał się do Ottawy. W grudniu 1942 roku miał swoją pierwszą kanadyjską wystawę w montrealskim Museum of Art. Podróżował po Kanadzie i USA w poszukiwaniu motywów malarskich. Jego sponsorem była kanadyjska kolej, co dawało mu prawo do bezpłatnych biletów dla niego i Zofii Mikuckiej. Zimę 1943 spędził w Górach Skalistych. Pobyt ten zaowocował cyklem obrazów wystawianych następnie na wielu wystawach w latach 1944–1949. Pobyt w 1950 w Nowym Jorku przyniósł wiele obrazów, których część udało mu się sprzedać na miejscu. Następne lata pomimo kłopotów ze wzrokiem były okresem intensywnej twórczości plastycznej i literackiej. Po śmierci w 1953 w Warszawie żony Bronisławy Dziadosz zawarł związek małżeński z Zofią Mikucką. W 1957 udar mózgu i częściowy paraliż zmusił go do porzucenia malarstwa olejnego, uprawiał nadal akwarelę. Otrzymał też pomoc materialną z Radia Wolna Europa oraz od rządu w Québec. W 1959 na zaproszenie córki Zofii Malczewskiej-Kondrackiej odwiedził Polskę. Pomimo ogromnej tęsknoty za Zakopanem i Tatrami nie zdecydował się powrócić na stałe. Opis podróży i motywy swojej decyzji opisał we "Wspomnieniach z Polski" opublikowanych w londyńskich „Wiadomościach”. Od 1961 był na utrzymaniu swojej córki Zofii, w 1964 odbyła się w Montrealu jego ostatnia wystawa. Zmarł w szpitalu w Montrealu i w tym mieście został pochowany.
W dwudziestoleciu międzywojennym Rafał Malczewski zyskał znaczną sławę jako malarz. Prezentował prace na wielu wystawach zbiorowych i indywidualnych, w kraju i za granicą (Międzynarodowe Biennale w Wenecji w 1932, Berlin, Helsinki, Los Angeles, Moskwa, Nowy Jork). Otrzymał specjalną nagrodę prezydenta Mościckiego, złoty laur Polskiej Akademii Literatury za zasługi na polu plastyki, a także złoty medal za obraz "Wiosna w górach" na Wystawie Światowej Sztuki i Techniki w Paryżu w 1937. Malował krajobrazy, a zwłaszcza senne stacyjki kolejowe, małe miasteczka, tatrzańskie hale, błotniste drogi, pejzaże fabryczne ze Śląska oraz portrety. Upraszczał kształty, celowo prymitywizował, co zbliżało jego styl do charakteru twórczości dziecięcej czy nieprofesjonalnej. Koloryt jego prac sprowadzony jest do kilku podstawowych barw o podobnym natężeniu, a faktura jest zazwyczaj gładka i lśniąca.
Rafał Malczewski był także autorem felietonów, ukazujących specyficzną atmosferę Zakopanego w okresie międzywojennym:

</doc>
<doc id="734615" url="https://pl.wikipedia.org/wiki?curid=734615" title="Mihai Traistariu">
Mihai Traistariu



</doc>
<doc id="734616" url="https://pl.wikipedia.org/wiki?curid=734616" title="Dąbrowa Leśna">
Dąbrowa Leśna

Dąbrowa Leśna − osiedle, przed 1990 w gminie Łomianki, od 1990 część Łomianek jako Łomianki-Dąbrowa, na południu Łomianek, na skraju Kampinoskiego Parku Narodowego.
Według stanu na dzień 3 kwietnia 2013 r. osiedle ma powierzchnię 235,5 ha i 2469 mieszkańców.
Granice osiedla.
Granice osiedla wyznaczają obszar ograniczony:
Historia.
Dąbrowa została założona w latach 20. XX wieku jako osiedle podmiejskie, nawiązujące do idei miasta-ogrodu. Rozwojowi osiedla sprzyjało powstanie i otwarcie w 1929 kolei Warszawa – Młociny – Palmiry. W sierpniu 1930 r. mierniczy przysięgły Eugeniusz Biedrzycki sporządził plan parcelacji osiedla Dąbrowa Leśna, jednak do 1935 roku sprzedano około 25% parceli. Do roku 1938 niemal wszystkie parcele znalazły nabywców, lecz do wojny na 198 parcelach zdołano wybudować jedynie 44 budynki, włączając w to tzw. „letniaki” nieprzystosowane do całorocznego zamieszkania (m.in. 5 budynków projektu inż. Zdzisława Celarskiego, np. dom własny przy ul. Pionierów 34).
19 września 1939 pomiędzy Dąbrową Leśną a Wólką Węglową miała miejsce Bitwa pod Wólką Węglową. 1 sierpnia 1944 w Dąbrowie odbywa się koncentracja oddziałów Zgrupowania AK Kampinos przed wypadami na lotnisko Młociny. Dalszy rozkwit miejscowości po II wojnie światowej – powstają nowe domy, podobnie jak w Łomiankach związane z drobnym rzemiosłem i produkcją ogrodniczą. 9 czerwca 1995 roku ustanowiona została tu rzymskokatolicka parafia pod wezwaniem Świętego Marka Ewangelisty w Łomiankach-Dąbrowie Leśnej z siedzibą przy ul. Żywicznej, po zabiegach trwających od 1992 roku.

</doc>
<doc id="734619" url="https://pl.wikipedia.org/wiki?curid=734619" title="Benedykt Zientara">
Benedykt Zientara

Benedykt Zientara (ur. 15 czerwca 1928 w Ołtarzewie, zm. 11 maja 1983 w Warszawie) – polski profesor nauk historycznych, mediewista, profesor zwyczajny Uniwersytetu Warszawskiego.
Życiorys.
Przed II wojną światową uczył się w Zegrzu. Pod koniec wojny kształcił się na tajnych kompletach w Ożarowie Mazowieckim. W 1947 zdał maturę w Warszawie, w XXI LO im. Hugona Kołłątaja. Następnie rozpoczął studia historyczne na Uniwersytecie Warszawskim. 
W 1949 został asystentem w Muzeum Historycznym miasta stołecznego Warszawy, a rok później na Uniwersytecie Warszawskim. Na tej uczelni pracował do końca życia. W latach 1953–1961 był także pracownikiem Instytutu Historii PAN. W 1954 uzyskał stopień kandydata nauk (doktora) na podstawie pracy "Dzieje małopolskiego hutnictwa żelaznego w XIV–XVII w." napisanej pod kierunkiem Mariana Małowista. W 1961 habilitował się na podstawie pracy "Kryzys agrarny Marchii Wkrzańskiej w XIV w." W 1967 otrzymał stanowisko docenta, w 1971 tytuł profesora nadzwyczajnego, a w 1981 profesora zwyczajnego. 
20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Jego książka "Despotyzm i tradycje demokratyczne w dawnej historii Rosji" została wydana w drugim obiegu w 1983 roku nakładem Biblioteki Obserwatora Wojennego. 
Został pochowany na cmentarzu Bródnowskim (kw. 11B-1-27).
Życie prywatne.
Jego żoną była Maria Płaczkowska. Miał trzech synów: Piotra, Andrzeja i Wawrzyńca.
Uczniowie.
Do grona jego uczniów zaliczają się m.in. Halina Manikowska i Marek Barański.

</doc>
<doc id="734620" url="https://pl.wikipedia.org/wiki?curid=734620" title="Kontrwywiad RMF FM">
Kontrwywiad RMF FM

Kontrwywiad RMF FM – poranna audycja publicystyczna w radiu RMF FM, nadawana od 5 września 2005 do 24 czerwca 2016.
Do czerwca 2006 wywiady w programie prowadził tylko Kamil Durczok. Następnie od września 2006 do czerwca 2007 program prowadzili na zmianę Konrad Piasecki i Kamil Durczok. Od września 2007 do czerwca 2016 gospodarzem audycji był tylko Konrad Piasecki. Audycja polegała na rozmowie z politykami oraz ludźmi z pierwszych stron gazet (np. ze świata sportu). Pierwszym gościem był Wojciech Brochwicz.
"Kontrwywiad RMF FM" nadawany był od poniedziałku do piątku, tuż po godzinie ósmej rano, w porannych "Faktach RMF FM". Od 30 marca 2007 program można było oglądać w internecie. Od września 2016 program został zastąpiony przez nadawaną o tej samej porze "Poranną rozmowę" (prowadzoną przez Roberta Mazurka; oprócz niej na antenę weszła jednocześnie nadawana 10 godzin później "Popołudniowa rozmowa", prowadzona przez Marcina Zaborskiego).

</doc>
<doc id="734621" url="https://pl.wikipedia.org/wiki?curid=734621" title="Braslav Rabar">
Braslav Rabar

Braslav Rabar (ur. 27 września 1919 w Zagrzebiu, zm. 6 grudnia 1973 tamże) – chorwacki szachista, mistrz międzynarodowy od 1950 roku.
Kariera szachowa.
W latach 50. należał do ścisłej czołówki jugosłowiańskich szachistów. Dwukrotnie zdobywał medale mistrzostw Jugosławii: w roku 1951 - złoty, zaś dwa lata później - srebrny. Łącznie w finałowych turniejach o mistrzostwo kraju brał udział 13 razy. Trzykrotnie (w latach 1950–1954) wystąpił na olimpiadach szachowych, zdobywając 5 medali: dwa złote w roku 1950 (drużynowy oraz za wynik indywidualny na IV szachownicy) oraz trzy brązowe (dwa wraz z drużyną w latach 1952 i 1954 oraz za indywidualny rezultat na II szachownicy w roku 1952). Wielokrotnie startował w międzynarodowych turniejach, znaczące rezultaty osiągając w Lucernie (1950, II-III miejsce), São Paulo (1952, I-II), Opatii (1953, III) oraz Monachium (1954, II-III). Rezultat uzyskany w Monachium dał mu awans do turnieju międzystrefowego w Göteborgu w roku 1955, w którym podzielił XIV-XV miejsce.
Według retrospektywnego systemu Chessmetrics, najwyżej sklasyfikowany był w styczniu 1954 r., zajmował wówczas 32. miejsce na świecie.
Przez wiele lat zajmował się dziennikarstwem szachowym, współpracował z "Šahovskim Glasnikiem" oraz "Šahovskim Informatorem". Dla tego drugiego wydawnictwa opracował pierwszy system klasyfikacji debiutów szachowych, który później został zastąpiony przez kod ECO.

</doc>
<doc id="734622" url="https://pl.wikipedia.org/wiki?curid=734622" title="Paweł Bryłowski">
Paweł Bryłowski

Paweł Jan Bryłowski (ur. 29 sierpnia 1949 w Lublinie) – polski polityk, prawnik i samorządowiec, prezydent Lublina w latach 1994–1998, poseł na Sejm III kadencji.
Życiorys.
Wykształcenie i działalność zawodowa.
Ukończył w 1971 studia na Wydziale Prawa i Administracji Uniwersytetu Marii Curie-Skłodowskiej w Lublinie. W 1978 ukończył aplikację sędziowską. Uzyskał następnie uprawnienia radcy prawnego (w 1979) i adwokata (w 1996).
W latach 1971–1972 był aplikantem w Prokuraturze Rejonowej we Włodawie. Następnie do 1976 pracował w Dyrekcji Inwestycji Miejskich Północ-Lublin, zaś w latach 1976–1982 w Wojewódzkiej Dyrekcji Rozbudowy Miast i Osiedli Wiejskich w Chełmie z siedzibą w Lublinie. W latach 1979–1982 zajmował stanowisko radcy prawnego w Przedsiębiorstwie Usług Komunalnych w Lublinie, zaś w latach 1982–1990 wykonywał ten sam zawód w Lubelskich Fabrykach Wag. W latach 1990–1992 piastował stanowisko dyrektora wydziału w lubelskim urzędzie wojewódzkim. W 1990 został przewodniczącym rady nadzorczej Robotniczej Spółdzielni Mieszkaniowej „MOTOR” w Lublinie, funkcję tę sprawował do 1991. W latach 1992–1993 zajmował stanowisko prezesa zarządu Spółdzielni Mieszkaniowej Turka.
W 2002 zaczął prowadzić własną kancelarię adwokacką w Lublinie.
Działalność publiczna.
W marcu 1968 wziął udział w wiecu studenckim na lubelskim miasteczku akademickim. W latach 80. działał w opozycji demokratycznej, od lutego 1981 do maja 1990 należał do „Solidarności”, od 1976 do 1989 współpracował z podziemnym ruchem wydawniczym jako kolporter i organizator kolportażu. W 1985 założył podziemne wydawnictwo Fundusz Inicjatyw Społecznych. W 1989 reprezentował w wyborach regionalny Komitet Obywatelski jako wiceprzewodniczący wojewódzkiej komisji wyborczej.
W 1990 został wybrany do lubelskiej rady miejskiej (mandat odnawiał również w 1994 i 1998). W 1990 został jej delegatem do sejmiku samorządowego województwa lubelskiego. W latach 1993–1994 był wiceprezydentem Lublina, a w latach 1994–1998 prezydentem miasta.
W 1997 z ramienia Unii Wolności został wybrany posłem III kadencji. W 2001 bez powodzenia ubiegał się o reelekcję. W 2002 kandydował bezskutecznie do rady miejskiej oraz na prezydenta Lublina. W 2006 z list Platformy Obywatelskiej ponownie został radnym miejskim. W 2010 bezskutecznie ubiegał się o reelekcję.
Należał do ROAD, później działał w Unii Demokratycznej i Unii Wolności. Od 2005 związany z Platformą Obywatelską.
Odznaczenia.
W 2015 odznaczony Krzyżem Oficerskim Orderu Odrodzenia Polski.

</doc>
<doc id="734623" url="https://pl.wikipedia.org/wiki?curid=734623" title="Julian Hawthorne">
Julian Hawthorne

Julian Hawthorne (ur. 22 czerwca 1846 w Bostonie, zm. 21 lipca 1934) – amerykański pisarz i dziennikarz.
Był synem Nathaniela Hawthorne'a. W 1863 roku rozpoczął studia na Harvardzie, jednak ich nie ukończył.
Napisał biografię ojca "Nathaniel Hawthorne and His Wife" (1884).

</doc>
<doc id="734624" url="https://pl.wikipedia.org/wiki?curid=734624" title="Kevin Berry">
Kevin Berry

Kevin John Berry (ur. 10 kwietnia 1945 w Sydney, zm. 7 grudnia 2006 tamże), pływak australijski, mistrz olimpijski, dziennikarz sportowy.
Był drugim z siedmiorga rodzeństwa, pływać nauczył się dzięki starszej siostrze. Jeden z jego młodszych braci Paul również próbował sił jako pływak, ale ostatecznie wybrał karierę rugbysty. Kevin Berry uczęszczał do szkoły średniej De La Salle College Ashfield i występował w szkolnych reprezentacjach rugby i lekkoatletyki. W 1956 rozpoczął regularne treningi pływackie w Pyrmont Club. Dwa lata później odniósł pierwsze zwycięstwo w zawodach, płynąc stylem motylkowym, który przyniósł mu później największe sukcesy. Nastoletni pływak trafił pod opiekę trenera Dona Talbota i sięgnął po trzy medale mistrzostw Nowej Południowej Walii do lat 14 w 1959. Talbot uznał podopiecznego za kandydata do występu na olimpiadzie w Rzymie w kolejnym roku i Berry potwierdził te oczekiwania, zapewniając sobie miejsce w kadrze srebrnymi medalami na 110 i 220 jardów stylem motylkowym kolejno na dorosłych mistrzostwach Nowej Południowej Walii i mistrzostwach Australii na początku 1960.
W wieku 15 lat przyczynił się do zdobycia przez Australię w Rzymie wicemistrzostwa olimpijskiego w sztafecie 4 × 100 m stylem zmiennym; płynął jednak jedynie w eliminacjach zawodów sztafetowych i zgodnie z ówczesnymi zasadami nie znalazł się na liście medalistów (medale przypadły płynącym w finale Neville Hayesowi, Davidowi Theile, Terry'emu Gathercole i Geoffowi Shiptonowi). Dobrze Berry zaprezentował się również w indywidualnym wyścigu na 200 m stylem motylkowym. Do finału zakwalifikował się z piątym rezultatem, by zająć ostatecznie szóste miejsce (mistrzem został Amerykanin Mike Troy, a inny Australijczyk Neville Hayes sięgnął po srebro).
W 1961 Berry pozostawał nadal w cieniu nieco starszego Hayesa, który pokonał go w stylu motylkowym zarówno na mistrzostwach kraju, jak i mistrzostwach stanowych. Rok później w czasie międzypaństwowych spotkań z pływakami japońskimi Berry'emu udało się pokonać Hayesa, a następnie potwierdził on rosnącą dyspozycję rekordami świata na 110 i 220 jardów motylkiem na mistrzostwach Nowej Południowej Walii. Rekord na dłuższym dystansie Berry poprawił jeszcze na mistrzostwach Australii, pieczętując zarazem swoje miejsce w kadrze narodowej na igrzyska Wspólnoty Brytyjskiej w Perth. Zawody te przyniosły Berry'emu trzy złote medale - na obu dystansach indywidualnych stylem motylkowym oraz w sztafecie 4 × 110 jardów stylem zmiennym.
W 1963 Berry pozostawał niepokonany w kraju w stylu motylkowym, a także odbył podróż na serię zawodów do Europy. W tym samym roku został przyjęty na Indiana University, gdzie trafił pod opiekę słynnego trenera Doca Counsilmana. Na mistrzostwach USA musiał uznać wyższość Carla Robiego, który następnie odebrał mu rekordy świata w stylu motylkowym. W 1964 przystąpił do eliminacji kadry olimpijskiej w Australii. Trudności finansowe zmusiły go do dorabiania sobie na stacji benzynowej i w restauracji przy zmywaniu naczyń, ale ponownie wykazał się dobrą dyspozycją, która pozwoliła mu uzyskać rekordy świata na 100 i 200 m stylem motylkowym. Przed samymi zawodami olimpijskimi w Tokio wydawał się być w gorszej formie, szczególnie wobec wyników Robiego, który w eliminacjach i półfinale dwukrotnie poprawiał rekord olimpijski na 200 m motylkiem. W wyścigu finałowym Berry jednak ponownie pobił rekord świata i zdobył tytuł mistrzowski. Do tego trofeum dołożył jeszcze w Tokio brąz w sztafecie 4 × 100 stylem zmiennym, startując razem z Peterem Reynoldsem, Ianem O’Brienem i Davidem Dicksonem. Rekord Berry’ego na 200 m motylkiem przetrwał trzy lata i dopiero w 1967 został poprawiony przez Marka Spitza.
Po tokijskich igrzyskach Berry wrócił do studiów na Indiana University. Ze zmiennym szczęściem rywalizował z Carlem Robiem na zawodach akademickich, a w 1966 wycofał się z igrzysk Wspólnoty Brytyjskiej w Kingston (Jamajka) na wiadomość o śmierci ojca. W kolejnym roku ogłosił zakończenie kariery sportowej i ożenił się (z małżeństwa urodziło się dwoje dzieci). Kilkakrotnie zmieniał kierunek studiów, z kierunku biznesowego przechodząc na dziennikarstwo radiowo-telewizyjne i wreszcie na fotografię. Przez dwa lata pracował jako fotoreporter w USA, potem powrócił do Australii, gdzie był związany z gazetą „Sydney Morning Herald”. W latach 1985-1987 kierował działem sportowym stacji radiowo-telewizyjnej Australian Broadcasting Corporation (ABC), następnie zajął się prywatnym biznesem sportowym. Zainteresowany historią sportu, opublikował m.in. książkę "2000 Things You Didn’t Know About The Olympic Games".
Kevin Berry ustanowił łącznie 12 rekordów świata, zdobył dwa medale olimpijskie, trzy złote medale igrzysk Wspólnoty Brytyjskiej, sześć tytułów mistrza Australii. W 1980 jego nazwisko wpisano do International Swimming Hall of Fame. Wychowany w rodzinie katolickiej, po występie olimpijskim w Rzymie był przyjęty na prywatnej audiencji przez Jana XXIII. Razem ze swoimi trzema katolickimi kolegami z reprezentacji zapraszał wówczas papieża do Australii, oferując mu zarazem lekcje pływania.

</doc>
<doc id="734625" url="https://pl.wikipedia.org/wiki?curid=734625" title="Ban Houayxay">
Ban Houayxay

Ban Houayxay () – miasto w Laosie, stolica prowincji Bokéo. Znana również pod nazwą Huay Xai.
Miasto mieści się nad rzeką Mekong. Na przeciwległym brzegu rzeki znajduje się miasto Chiang Khong, które należy do Tajlandii. W tym miejscu rzeka jest granicą pomiędzy Laosem a Tajlandią. Miasta łączy ze sobą jedynie komunikacja promowa. Do Ban Houayxay docierają dwie krajowe drogi. Trzecia jest w budowie. Będzie ona łączyć Laos z Chinami przez granicę w Boten (prowincja Junnan) i z Tajlandią w Louang Namtha.
W Ban Houayxay znajduje się krajowe lotnisko, na którym odbywają się regularne loty do stolicy kraju, Wientianu, i w zależności od okresu do Luang Prabang. Najbardziej popularnymi środkami transportu są jednak łodzie, którymi można popłynąć w dół rzeki Mekong do Pakbeng, Luang Prabang i innych miast.

</doc>
<doc id="734626" url="https://pl.wikipedia.org/wiki?curid=734626" title="Rada Zamówień Publicznych">
Rada Zamówień Publicznych

Rada Zamówień Publicznych – organ doradczy i opiniujący przy Prezesie Urzędu Zamówień Publicznych powołany na podstawie nieobowiązującej już ustawy z dnia 29 stycznia 2004 r. Prawo zamówień publicznych.
Rada w zakresie swoich działań w szczególności:
W skład Rady może wchodzić 10–15 członków powoływanych przez ministra właściwego do spraw gospodarki na wniosek klubów parlamentarnych, ogólnokrajowych organizacji samorządu terytorialnego, ogólnokrajowych organizacji przedsiębiorców oraz Rady Dialogu Społecznego.

</doc>
<doc id="734627" url="https://pl.wikipedia.org/wiki?curid=734627" title="Trądzik chlorowy">
Trądzik chlorowy

Trądzik chlorowy (łac. "chloracne") – dermatologiczny zespół chorobowy związany z ekspozycją na dioksyny.
Toksyczne działanie polichlorowanych dibenzo-p-dioksyn na skórę polega na hiperkeratozie i hiperplazji naskórka, hiperkeratozie mieszków włosowych oraz zaburzeniu funkcji i budowy gruczołów łojowych.
Skóra twarzy i małżowin usznych jest nieregularnie wzniesiona, na niej stwierdza się występowanie licznych zaskórników, tworzących stwardniałe skupienia i zgrubienia. Gruczoły łojowe są poszerzone, ich ujścia są zaczopowane przez masy rogowo-łojowe; istnieje tendencja do tworzenia torbieli łojowo-rogowych.
Objawy tego typu ujawniają się po kilku miesiącach ekspozycji na dioksyny.

</doc>
<doc id="734630" url="https://pl.wikipedia.org/wiki?curid=734630" title="Publikacje nautyczne">
Publikacje nautyczne

Publikacje nautyczne – zestaw książek zawierających dane o znakach oraz pomocach nawigacyjnych i informacje ważne dla prowadzących jednostki pływające. Obecnie często publikowane są w postaci w formie cyfrowej na CD). Wydają je administracje państw nadmorskich.
Do podstawowych publikacji nautycznych zalicza się:
Liczba, zasięg i układ zależy od wydającej administracji. Polskie Biuro Hydrograficzne Marynarki Wojennej wydaje publikacje na południowy Bałtyk, podczas gdy Admiralicja Brytyjska wydaje kilkadziesiąt książek, obejmujących wody żeglowne całego świata.
Ponieważ oznakowanie nawigacyjne, głębokości, przepisy i inne czynniki, mające wpływ na żeglugę zmieniają się, publikacje nautyczne muszą być poprawiane. Wydawca publikacji wydaje w tym celu cotygodniowe Wiadomości Żeglarskie, rodzaj biuletynu, w którym podane są poprawki do naniesienia na mapy i do publikacji. Duża liczba poprawek utrudniałaby korzystanie z publikacji, więc co pewien czas wydawane są nowe edycje książek. Czas między edycjami zależy od charakteru książek i liczby zmian. Spisy świateł i radiostacji wydaje się co kilkanaście miesięcy, locje w zależności od obszaru nawet co kilkanaście lat.
Do publikacji nautycznych zalicza się również:

</doc>
<doc id="734631" url="https://pl.wikipedia.org/wiki?curid=734631" title="Słuchowisko">
Słuchowisko

Słuchowisko (rzadziej "radiosłuchowisko" lub "dźwiękowisko") – podstawowa artystyczna, literacka forma, której tworzywem jest wyłącznie dźwięk: głos ludzki, efekty akustyczne i muzyka. Tradycyjnie teksty słuchowisk miały postać zbliżoną do dramatu teatralnego, obecnie, poprzez wprowadzenie narratora, pojawiają się również formy epickie.
Za Witoldem Hulewiczem (1935) słuchowisko nazywane jest też "teatrem wyobraźni".
Do historii przeszło nadane 30 października 1938 roku słuchowisko "Wojna światów" stacji CBS. Wyreżyserowana przez Orsona Wellesa adaptacja opowiadania H.G. Wellsa została potraktowana przez radiosłuchaczy jako faktoid.
Słuchowisko a inne gatunki radiowe.
Słuchowisko (dramat radiowy) bywa mylone z innymi gatunkami radiowymi, m.in. z dziennikarskim – "reportażem radiowym", a także ze scenariuszem słuchowiska tworzonym na podstawie dramatu radiowego.
"Słuchowiskiem oryginalnym" nazywamy utwór dramaturgiczny napisany specjalnie dla radia (na "scenę radiową"). Szczególną kategorią słuchowiska radiowego jest "słuchowisko ciągłe" ("cykliczne"), najczęściej "powieść radiowa" nadawana co kilka dni lub co tydzień w długim okresie. Do słuchowisk należą także "adaptacje" innych utworów literackich – dramatów teatralnych, powieści, opowiadań, a nawet poezji.
Środki wyrazu.
Do głównych środków wyrazu słuchowiska należą: 
Proces powstawania.
Słuchowisko jest nagrywane w studiu dźwiękowym przez zespół, w którego skład wchodzą: reżyser, aktorzy, realizator akustyczny (twórca oprawy dźwiękowej) i nierzadko kompozytor.
Słuchowiska w Polsce.
W Polsce słuchowiska produkowane są głównie przez Polskie Radio, emitowane zwłaszcza w Programie 2, rzadziej w Programie 1 i Programie 3. Od 1988 roku Zespół Artystyczny Teatru Polskiego Radia przyznaje corocznie Wielki Splendor − nagrodę honorującą aktorów-wykonawców słuchowisk radiowych oraz, okazjonalnie, całokształt dorobku twórczego w dziedzinie reżyserii, pisarstwa radiowego lub kompozycji muzycznej. Od 24 listopada 2008 słuchowiska zaczął także nadawać jako pierwszy wśród rozgłośni komercyjnych Teatr Radia TOK FM. Słuchowisko bywa jednak nagrywane również przez firmy fonograficzne lub podobne zakłady na płytach i taśmach niezależnie od radia i do innych celów, choć zwykle z wykorzystaniem radiowej bazy technicznej i przy udziale fachowych pracowników radia (słuchowiska dla dzieci, dla niewidomych, edukacyjne, studyjne – studenckie na uniwersyteckich wydziałach polonistyki, w szkołach filmowych i medialnych itp.). 
Pierwszym polskim słuchowiskiem była nadana na żywo 29 listopada 1925 w Warszawie adaptacja dramatu Stanisława Wyspiańskiego "Warszawianka", przygotowana przez Alojzego Kaszyna dla uczczenia rocznicy Nocy Listopadowej, a pierwszym napisanym specjalnie dla radia i nadanym 17 maja 1928 słuchowiskiem oryginalnym – Witolda Hulewicza "Pogrzeb Kiejstuta".

</doc>
<doc id="734633" url="https://pl.wikipedia.org/wiki?curid=734633" title="Attapu (miasto)">
Attapu (miasto)



</doc>
<doc id="734634" url="https://pl.wikipedia.org/wiki?curid=734634" title="Lidia Bagińska">
Lidia Bagińska

Lidia Iwona Bagińska (ur. 18 listopada 1967 w Ozorkowie) – polska adwokatka, radczyni prawna, nauczycielka akademicka, sędzia Trybunału Konstytucyjnego od 8 grudnia 2006 (ślubowanie złożyła 6 marca 2007) do 12 marca 2007.
Życiorys.
W 1992 została absolwentką Wydziału Prawa i Administracji Uniwersytetu Warszawskiego. W 2004 ukończyła studia podyplomowe z prawa europejskiego na Uniwersytecie Warszawskim. W 1994 ukończyła aplikację sądową (zdała egzamin sędziowski), natomiast rok później radcowską (zdała egzamin radcowski).
W 1995 uzyskała wpis na listę radców prawnych Okręgowej Izby Radców Prawnych w Warszawie. Od 1995 do 2001 wykonywała zawód radcy prawnego. W 2001 została wpisana na listę adwokatów. W tym samym roku wpisano ją również na listę syndyków przy Sądzie Okręgowym w Warszawie. Prowadzi kancelarię prawną Czarnecki &amp; Bagińska, Adwokaci i Radcowie Prawni sp.k. w Warszawie wspólnie z adwokatem Markiem Czarneckim.
8 grudnia 2006, wskazana przez kluby parlamentarne Ligi Polskich Rodzin oraz Samoobrony RP, poparta przez Prawo i Sprawiedliwość, została wybrana przez Sejm RP na stanowisko sędziego Trybunału Konstytucyjnego. W głosowaniu 207 posłów było za, 159 – przeciw a 10 wstrzymało się. Wstrzymanie złożenia ślubowania wobec prezydenta RP zostało wywołane kontrowersjami co do rzetelności w wykonywaniu obowiązków syndyka.
6 marca 2007 została zaprzysiężona na sędziego Trybunału Konstytucyjnego. 12 marca 2007 zrezygnowała ze stanowiska i wróciła do zawodu adwokata.
Sąd odebrał jej uprawnienia syndyka, uznając zarzuty dotyczące nieprawidłowości podczas postępowania upadłościowego, niewykonywania postanowień sądu adresowanych do niej jako syndyka, a nawet wprowadzania sądu upadłościowego w błąd.
Pomimo złożenia rezygnacji z urzędu sędziego Trybunału Konstytucyjnego, w 2008 wniosła do sądu pozew o ustalenie, że nadal jest sędzią Trybunału Konstytucyjnego. Skarga kasacyjna Lidii Bagińskiej została oddalona przez Sąd Najwyższy ze względu na niedopuszczalność drogi sądowej.
W 2008 wykładała prawo wekslowe i czekowe w Europejskiej Wyższej Szkole Prawa i Administracji w Warszawie. Członek Okręgowej Izby Radców Prawnych w Warszawie oraz członek Rady Adwokackiej w Warszawie. Od 2010 wykładowca w Okręgowej Radzie Adwokackiej w Warszawie.
W 2018 w trakcie kryzysu wokół Sądu Najwyższego w Polsce zgłosiła swoją kandydaturę na sędziego Izby Cywilnej Sądu Najwyższego.

</doc>
<doc id="734637" url="https://pl.wikipedia.org/wiki?curid=734637" title="Powstanie Ilindeńskie">
Powstanie Ilindeńskie



</doc>
<doc id="734639" url="https://pl.wikipedia.org/wiki?curid=734639" title="Parafia Ewangelicko-Augsburska w Lędzinach">
Parafia Ewangelicko-Augsburska w Lędzinach

Parafia Ewangelicko-Augsburska w Lędzinach – parafia Kościoła Ewangelicko-Augsburskiego w RP, znajdująca się w Lędzinach, w dzielnicy Hołdunów. Parafia należy do diecezji katowickiej.
Historia.
Kalwinizm do Hołdunowa dotarł w 1770 r., kiedy to osiedlili się tutaj ewangelicko-reformowani niemieccy koloniści z Kóz, które opuścili ze względu na represje religijne ze strony miejscowego dziedzica. Wybudowali oni w Hołdunowie (niem. Anhalt) w 1778 (lub 1779) r. dom parafialny, w którym pomieszczono kaplicę do nabożeństw, szkołę oraz mieszkania dla pastora i nauczyciela.
Parafia została założona w 1770 r., jako jedna z pierwszych po okresie kontrreformacji na Górnym Śląsku, obejmując licznych ewangelików na całym tym terenie, którzy z czasem wyodrębniali własne parafie. W 1817 r. powstał Ewangelicki Kościół Unii Staropruskiej, a hołdunowska parafia kalwińska przyjęła do swego grona 8 rodzin luterańskich. Pod koniec XIX w. parafia z reformowanej pod wpływem luterańskiego otoczenia przekształciła się w parafię luterańską.
W 1902 r. poświęcono kościół Św. Trójcy. W okresie międzywojennym parafia należała do Ewangelickiego Kościoła Unijnego na polskim Górnym Śląsku. W 1933 r. Hołdunów był jedną z jedynie czterech gmin na obszarze działania tegoż Kościoła gdzie ewangelicy stanowili większość mieszkańców (70,6% mieszkańców; więcej, 71,6% miała sąsiednia gmina Gać, założona wcześniej przez mieszkańców Hołdunowa).
Po II wojnie światowej, w 1947 r. kościół został przejęty przez katolików, i odtąd ewangelicy znowu odprawiali nabożeństwa w domu parafialnym. Dopiero w 1981 r., po wieloletnich staraniach, udało się uzyskać zgodę na budowę nowego kościoła. Został on poświęcony w 1986 r., zachowując pierwotne wezwanie.
W 1952 r. pod patronatem proboszcza parafii Ewangelicko-Augsburskiej w Szopienicach powołano, istniejący do dzisiaj, tzw. parafialny ośrodek szopienicki, w skład którego weszła m.in. parafia w Hołdunowie, formalnie jednak zachowując swą autonomiczność.
W 1993 parafia skupiała około 100 wiernych.
Na cmentarzu ewangelickim w Hołdunowie spoczywa Johann Christian Ruberg – światowej sławy mistrz hutniczy, wynalazca metody wytapiania cynku zwanej powszechnie „śląską”.
Kościół.
Pierwotny kościół zbudowany w stylu neogotyckim, został poświęcony w 1902 r. Jednak po II wojnie światowej w wyniku decyzji administracyjnych kościół w 1947 r. musiał zostać przekazany parafii rzymskokatolickiej – wraz z kościołami ewangelickimi w Bytomiu i Siemianowicach Śląskich, co było warunkiem odzyskania przez ewangelików kościoła Zmartwychwstania Pańskiego w Katowicach. Odtąd nabożeństwa odbywały się w salce w budynku naprzeciwko plebanii. W 1955 r. kościół został zamknięty z powodu szkód górniczych, po czym rozebrany. 
W 1981 r., po wieloletnich staraniach, ewangelikom udało się uzyskać zgodę na budowę nowego kościoła. Został on poświęcony w 1986 r., zachowując pierwotne wezwanie. Autorem projektu kościoła był architekt Adam Lisik. Kościół posiada w nawie głównej miejsca siedzące dla 150 osób, oraz 60 miejsc na chórze. Powierzchnia użytkowa kościoła liczy 350 m2, w tym salka katechetyczna i zaplecze gospodarcze.

</doc>
<doc id="734642" url="https://pl.wikipedia.org/wiki?curid=734642" title="Attapu">
Attapu

Attapu (lao. ອັດຕະປື, również Attapeu, Attopu) – miasto w Laosie, stolica prowincji o tej samej nazwie oraz dystryktu Samakkhixay. Położone nad rzeką Xe Kong. Jest to najdalej położona na południe stolica prowincji leżąca na terenie Laosu. 
W mieście znajdują się ważne sklepy żywnościowe oraz z artykułami codziennego użytku zaopatrujące mieszkańców okolicy. Znajduje się tu również największy szpital w prowincji Attapu.
Do miasta często przybywają turyści i inwestorzy.
Transport.
Przez teren miasta biegnie droga krajowa nr 18B.
Transport powietrzny.
W czerwcu 2013 roku w mieście miało zostać otwarte nowe lotnisko, jednak na dzień dzisiejszy nie rozpoczęła się jeszcze jego budowa. Ma zostać wybudowane przez wietnamski koncern Hoang Anh Gia Lai Group i ma znajdować się 26 km od centrum miasta.

</doc>
<doc id="734643" url="https://pl.wikipedia.org/wiki?curid=734643" title="Zbigniew Kobyliński">
Zbigniew Kobyliński

Zbigniew Kobyliński (ur. 14 grudnia 1953 w Gdańsku) – polski archeolog. Syn Lecha Kobylińskiego i Stefanii Kobylińskiej z d. Mierzejewskiej.
Specjalista w dziedzinie archeologii wczesnej epoki żelaza, okresu wpływów rzymskich i wczesnego średniowiecza w Europie, teoretyk i praktyk w dziedzinie ochrony zabytków archeologicznych. Były prezes Stowarzyszenia Naukowego Archeologów Polskich.
Kariera zawodowa.
Profesor doktor habilitowany, profesor zwyczajny Uniwersytetu Kardynała Stefana Wyszyńskiego, gdzie kieruje Instytutem Archeologii oraz Instytutu Archeologii i Etnologii PAN.
W latach 1995–1999 był zastępcą Generalnego Konserwatora Zabytków – Głównym Archeologiem Kraju, w latach 1997–1999 reprezentował Polskę w organizacji Europae Archaeologiae Consilium afiliowanej przy Radzie Europy.
Był członkiem zarządu międzynarodowej organizacji European Association of Archaeologists (Europejskie Stowarzyszenie Archeologów) i reprezentantem Polski w Komitecie ds. Zarządzania Dziedzictwem Archeologicznym Międzynarodowej Rady ds. Zabytków i Miejsc Zabytkowych (ICAHM-ICOMOS). Obecnie jest członkiem rady naukowej Państwowego Muzeum Archeologicznego i członkiem Kolegium Doradczego Dyrektora Muzeum Pałacu Króla Jana III w Wilanowie ds. konserwatorskich.
Od 1991 r. redaktor periodyku „Archaeologia Polona”. Autor licznych prac i publikacji naukowych z dziedziny archeologii oraz ochrony i zarządzania zabytkami archeologicznymi.
Wykładał na uniwersytetach w Lund i Umeå w Szwecji, w Ratyzbonie, Bambergu, Erlangen i Moguncji w Niemczech oraz UCLA w Stanach Zjednoczonych.
W 2021 odznaczony Krzyżem Kawalerskim Orderu Odrodzenia Polski, w 2015 otrzymał Złoty Krzyż Zasługi.
Wykopaliska.
Kierował m.in. następującymi wykopaliskami archeologicznymi:
Publikacje.
Najważniejsze publikacje książkowe:
Redakcja naukowa i współautorstwo książek:

</doc>
<doc id="734645" url="https://pl.wikipedia.org/wiki?curid=734645" title="Privateer">
Privateer

Privateer – zespół metalowy założony w Krakowie w 2005 roku. Jego założycielem jest basista i kompozytor Andrzej "Skorgan" Pichliński.
Historia.
W krótkim czasie, bo zaledwie po dwóch miesiącach od powstania, zespół wydał własnym nakładem swój pierwszy singiel „Monolith”, który spotkał się z dobrym przyjęciem w podziemiu. Zespół zachęcony pierwszym sukcesem postanowił pracować na pełnym wydawnictwem. W tym samym roku (2005) Privateer nawiązał współpracę z agencją koncertową Absinthia Management.
Od początku roku 2006 zespół intensywnie koncertował, m.in. w lutym 2006 wystąpił na kilku koncertach w ramach „Winter Metal Tour 2006” wraz z Sorcerer i Archeon (Made of Hate).
Na wiosnę 2006 nagrana została płyta „The Traitors”. Zdobyła ona przychylne recenzje w mediach w kraju i za granicą, Privateer zyskał nowych fanów i w krótkim czasie wzrosła jego międzynarodowa popularność na portalu Myspace. Zaowocowało to propozycjami wydania płyty od kilku zagranicznych wytwórni. Zespół zdecydował się na jednopłytowy kontrakt z wytwórnią STF Records z Niemiec. Kontrakt obejmował promocję oraz dystrybucję „The Traitors” na Europę Zachodnią i Skandynawię.
Privateer w międzyczasie wygrywał kilka krajowych festiwali (I miejsce na Krakowskim Festiwalu Muzycznym, I miejsce na ogólnopolskim festiwalu Mayday Rock w Głogowie). Zaraz potem odbył się mini tour „Cracow Invasion” wraz z Witchking. Trasa obejmowała Polskę i Słowację.
W starym składzie Privateer zagrał jeszcze koncerty wraz ze szwedzkim zespołem Sabaton w ramach trasy „Metalizing Europe Tour”. 
Latem 2007 Skorgan wraz z Kramerem (Łukasz Kramarski, manager zespołu) zdecydowali się na opuszczenie Krakowa i przeniesienie działalności do Warszawy. Niestety nie cały skład był w stanie podjąć takie wyzwanie. w tym czasie z zespołu odeszli Tomasz Bator (gitara) i Jan “Xen” Gabryś (perkusja). Pojawili się nowi muzycy: Grzegorz „Eliminator” Olejnik na perkusji, znany ze współpracy z zespołem Hellfire) i Adrian Okarski utalentowany gitarzysta zastępujący Tomka Batora. Miejsce poprzedniego wokalisty zajął Marcin „Merot” Maliszewski, znany z zespołu The Black Horsemen i słynnego wykonania „Jaskółki” (aut. Stan Borys) w programie „Szansa na sukces”. 
Na początku 2008 roku wraz z niemieckim zespołem To Resist Fatality miała miejsce trasa Privateer/TRF Tour obejmująca 10 koncertów w Niemczech i w Polsce (m.in. Berlin, Wrocław, Goethingen, Clarholz, Bielsko Biała) na której zespół wystąpił jako headliner.
3 sierpnia 2008 Privateer wystąpił jako support zespołu Cynic na ich jedynym koncercie w Polsce w Warszawie w klubie Progresja, w październiku zaś jako support zespołu Sabaton na dwóch koncertach w Warszawie i Krakowie.

</doc>
<doc id="734647" url="https://pl.wikipedia.org/wiki?curid=734647" title="Liceum Ogólnokształcące Zakonu Pijarów im. Stanisława Konarskiego w Krakowie">
Liceum Ogólnokształcące Zakonu Pijarów im. Stanisława Konarskiego w Krakowie

Liceum Ogólnokształcące Zakonu Pijarów – jedno z liceów ogólnokształcących w Krakowie, prowadzone przez zakon pijarów od 1909 roku. Jest to szkoła prywatna, posiadająca uprawnienia szkoły publicznej. W liceum kontynuowana jest tradycja szkolnictwa pijarskiego w Polsce oraz na świecie, w tym - tradycje pierwszej w Europie nowożytnej szkoły powszechnej założonej przez hiszpańskiego księdza Józefa Kalasancjusza w Rzymie w 1597. 
W 1909 roku przy ul. Pijarskiej 2 w Krakowie powstało Gimnazjum Rozwojowe im. ks. Stanisława Konarskiego. Wtedy to zakon zakupił od zakonu dominikanów ziemię w Rakowicach pod Krakowem, gdzie wzniesiono budynek szkoły i w 1912 oddano do użytkowania. W czasie I wojny światowej budynek został zarekwirowany przez armię austro-węgierską i zmieniony w szpital wojskowy, a następnie - szkołę dla inwalidów wojennych. Po jego odzyskaniu w roku 1919 liceum wznowiło działalność, a w 1920 szkoła otrzymała uprawnienia szkół państwowych, w tym możliwość przeprowadzania egzaminu dojrzałości. Podczas II wojny światowej budynek szkoły został ponownie zarekwirowany, przez jednostki armii niemieckiej. Szkoła, pobliskie koszary lotnicze oraz lotnisko wojskowe w Rakowicach zostały zajęte przez niemiecką Luftwaffe. Wyposażenie dydaktyczne, pomoce szkolne, biblioteka zostały zrabowane lub zniszczone. Budynek został przystosowany do funkcji potrzebnych okupantom. W styczniu 1945 wycofujący się Niemcy wysadzili hangary i budynki na lotnisku oraz podpalili budynek szkoły, który płonął przez całą dobę. 
Zakon pijarów odzyskał szkołę po zakończeniu okupacji, wyremontował ją, przywrócił w nim naukę w 1947. Jednak wkrótce potem - w 1951 - budynek został zarekwirowany przez jednostki wojska radzieckiego, a następnie przez Ludowe Wojsko Polskie. Pijarzy kontynuowali działalność szkolną w budynkach przy ul. Pijarskiej i przy ul. Czapskich w Krakowie. Zakon odzyskał swoją własność po zmianach ustrojowych w Polsce w 1989 r. Po ośmiu miesiącach gruntownego remontu szkoła wznowiła działalność edukacyjną w Rakowicach przy ul. Akacjowej 5 w roku szkolnym 1990/91. Od tego roku szkolnego w szkole, dotychczas męskiej, wprowadzono nauczanie koedukacyjne. 
W szkole wprowadzono nowy program nauczania, który był nowatorski w skali kraju. Nauczanie przez pierwsze dwa lata programu podstawowego, a następnie przez kolejne dwa lata programu kierunkującego pod przyszłe studia dało szkole osiągnięcia w olimpiadach przedmiotowych i czołowe miejsca w rankingach najlepszych szkół w Krakowie i w Polsce. 
Szkołę tę ukończyli m.in. 
Stefan Bałuk, fotografik, fotoreporter wojenny, cichociemny, uczestnik Powstania Warszawskiego, generał brygady Wojska Polskiego.
Mateusz Hołda, kardiomorfolog, profesor nauk medycznych.

</doc>
<doc id="734653" url="https://pl.wikipedia.org/wiki?curid=734653" title="Kościół św. Trójcy w Lędzinach-Hołdunowie">
Kościół św. Trójcy w Lędzinach-Hołdunowie



</doc>
<doc id="734654" url="https://pl.wikipedia.org/wiki?curid=734654" title="Bokeo">
Bokeo



</doc>
<doc id="734657" url="https://pl.wikipedia.org/wiki?curid=734657" title="Caudillo">
Caudillo

Caudillo – hiszpański termin oznaczający przywódcę politycznego (z reguły wojskowego), używany w Hiszpanii i krajach Ameryki Południowej. Posiada także portugalski odpowiednik – caudilho.
Początkowo terminem tym określano dowódców wojskowych w walce z Arabami w Hiszpanii do XV w. Słowo to może mieć w odpowiednim kontekście wydźwięk pejoratywny i najczęściej oznacza dyktatora, kacyka sprawującego autorytarne rządy lub totalitarne rządy po uprzednim obaleniu władzy na drodze zamachu stanu. Fenomen "caudillismo" narodził się w pierwszej połowie XIX w., wkrótce po wyzwoleniu się Ameryki Południowej spod hiszpańskiej dominacji. W wielu krajach regionu władzę zdobyli byli dowódcy zrywów niepodległościowych, charyzmatyczni liderzy posługujący się demagogią.
W XX w. tytułem "Caudillo" obdarzano m.in. gen. Francisco Franco, rządzącego Hiszpanią w latach 1939–1975.

</doc>
<doc id="734660" url="https://pl.wikipedia.org/wiki?curid=734660" title="Houaphan">
Houaphan



</doc>
<doc id="734662" url="https://pl.wikipedia.org/wiki?curid=734662" title="Baltoro Muztagh">
Baltoro Muztagh

Baltoro Muztagh () – najwyższa grupa górska w paśmie Karakorum umiejscowiona pomiędzy przełęczami Old Muztagh Pass na zachodnim krańcu a Abruzzi Saddle na wschodnim. Jest częścią granicy pomiędzy Pakistanem a Chinami (dokładniej między prowincjami Baltistan i Sinciang). Nazwa pochodzi od spływającego na południowy zachód lodowca Baltoro.Ośmiotysięczniki w paśmie Baltoro Muztagh:

</doc>
<doc id="734663" url="https://pl.wikipedia.org/wiki?curid=734663" title="Louang Namtha">
Louang Namtha

Louang Namtha () – miasto w północnej części Laosu, nad rzeką Nam Tha, stolica prowincji Louang Namtha.

</doc>
<doc id="734664" url="https://pl.wikipedia.org/wiki?curid=734664" title="Luang Prabang">
Luang Prabang

Luang Prabang ( //) – miasto leżące w północnej części Laosu nad rzeką Mekong, w prowincji Luang Prabang, której jest stolicą. Do roku 1975 było stolicą Laosu.
Toponimia.
Laotańskie słowo // oznacza, między innymi, wizerunek Buddy. Całą nazwę miasta () można przetłumaczyć jako Królewskie Miasto Delikatnego Obrazu Buddy. Pochodzi ona od posągu Buddy podarowanego w 1359 r. księciu Fa Ngumowi przez władcę Imperium Khmerów. Pod obecną nazwą jest ono znane od ok. 1560 r. Wcześniej miasto nosiło nazwy Muang Seua oraz Xieng Dong-Xieng Thong.
Geografia.
Luang Prabang znajduje się w północnym Laosie, na prawym, wysokim brzegu Mekongu, w miejscu ujścia rzeki Nam Khan. Tuż przed ujściem rzeka Khan skręca ostro w prawo, przez co część miasta znajduje się na powstałym w ten sposób półwyspie. W centrum Luang Prabang znajduje się wzgórze Phu Si (wys. wzgl. ok. 100 m). Miasto otoczone jest zbudowanymi z wapienia wzgórzami sięgającymi wysokością 600 m n.p.m.
Według klasyfikacji Köppena miasto znajduje się w strefie klimatu tropikalnego wilgotnego i suchego ("Aw"). Chociaż generalnie w ciągu całego roku panują w nim wysokie temperatury, w grudniu i styczniu jest wyraźnie chłodniej. Można też wyróżnić porę deszczową (od kwietnia do października) i suchą (w okresie pozostałych pięciu miesięcy). Średni roczny opad wynosi 1249 mm.
Legendy.
Według jednej z legend, podczas swojej podróży po Azji Południowo-Wschodniej Budda odpoczął na brzegu Mekongu. Miał się on przy tym uśmiechnąć i przepowiedzieć, że w przyszłości powstanie w tym miejscu bogata i potężna stolica państwa - przyszłe Luang Prabang. Inna legenda przypisuje lokalizację miasta wyborowi dwóch pustelników, którzy zostali urzeczeni pięknem miejsca i nadali mu nazwę Xieng Dong (lub Xieng Thong) na pamiątkę rosnącego tam drzewa. Początkowo miały tam mieszkać jedynie fantastyczne stwory, które po swojej śmierci stały się duchami opiekuńczymi miasta. Następnie pojawili się ludzie. Wreszcie z północy przybyli Laotańczycy pod wodzą swojego legendarnego króla Khun Lo, który nadał miastu nazwę Muang Java (w wymowie laotańskiej Muang Seua).
Historia.
Dokładna data powstania Luang Prabang nie jest znana. Znalezione podczas wykopalisk archeologicznych w leżącej blisko miasta jaskini Tham Hua Pu kamienne narzędzia wskazują, że w rejonie tym ludzie mieszkali już 8000 lat pne. Z kolei odnalezione przez archeologów różnorodne ozdobne koraliki dowodzą istnienia wymiany handlowej miejscowej ludności z Indiami już ok. 500 r. pne.. Wzrost znaczenia miasta wiąże się z osobą księcia, a później króla Fa Nguma - założyciela królestwa Lan Xang Hom Khao (Królestwo Miliona Słoni i Białego Parasola) w 1353 r. Stolicą królestwa uczynił on Muang Seua. Rozplanowanie stolicy odbiegało od wzorców znanych z Europy: był to przede wszystkim obronny królewski kompleks administracyjno-religijny z położonymi wokół niego wsiami (laot. //) zaspokajającymi jego potrzeby i nie tworzącymi z nim wspólnej jednostki administracyjnej. Rozwojowi miasta sprzyjało jego położenie na trasie handlu jedwabiem. W 1359 r. Fa Ngum sprowadził do królestwa podarowany przez władcę Imperium Khmerów posąg Buddy, którego laotańskie określenie stało się później nazwą miasta. Sprowadzenie posągu było elementem wprowadzania przez króla buddyzmu therawady jako religii królestwa.
W 1563 r. król Setthathirat przeniósł stolicę Lan Xang do Wientianu, którego położenie było korzystniejsze wobec zagrożenia birmańskimi najazdami. Nieco wcześniej zmieniono nazwę miasta na Luang Prabang dla uczczenia znajdującego się w nim świętego wizerunku Buddy. Pomimo przeniesienia ośrodka administracyjnego kraju do Wientianu, Luang Prabang pozostało głównym centrum religijnym Laosu.
W latach 1753 i 1771 miasto padło ofiarą birmańskich najazdów. W roku 1705 wywieziono posąg do Wientianu, a w 1779, po zajęciu Laosu przez wojska syjamskiego króla Taksina, święty posąg Buddy zabrany został wraz z drugim świętym wizerunkiem - Szmaragdowym Buddą ("Phra Kaeo") do Bangkoku (zwrócony został ostatecznie w 1867 r. przez króla Mongkuta). W 1774 r., podczas obchodów Nowego Roku, większość miasta strawił pożar. Kolejny najazd miał miejsce w 1791 r., tym razem ze strony Wientianu, który w międzyczasie, po rozpadzie Laosu na trzy królestwa, stał się stolicą osobnego państwa.
Od połowy XIX w. Lan Xang wraz ze swą stolicą w Luang Prabang stało się wasalem Syjamu. Przez pewien czas jego władcy byli nawet zmuszeni płacić podwójną daninę - Syjamowi i Annamowi. Od drugiej połowy XIX w. coraz większe zainteresowanie tym rejonem Azji wykazywali Francuzi. Podczas misji rekonesansowej w pobliżu Luang Prabang (w roku 1861) umarł na malarię francuski badacz Indochin, odkrywca Angkor Wat - . Od 1885 r. Francja utrzymywała w Luang Prabang swojego wicekonsula, którym został , i wreszcie w 1893 r. całe królestwo zostało inkorporowane do francuskiego Laosu. Wcześniej, bo w 1887 r., miasto zostało jeszcze zdobyte i splądrowane przez sojusznicze wojska Białych Tajów pod wodzą Deo Van Tri oraz bandytów z Junnanu (tzw. Czarne Flagi) - doszło wówczas do zniszczenia Pałacu Królewskiego oraz świątyni Wat Visunarat
Pomimo faktycznego włączenia do francuskich Indochin, dawne królestwo było traktowane w sposób szczególny. W odróżnieniu od pozostałego terytorium dzisiejszego Laosu nie było formalnie kolonią, ale protektoratem. Wszystkie wyższe stanowiska w administracji, która zachowała po części tradycyjny charakter, zajmowała laotańska szlachta. Francuzi finansowali też odbudowę zrujnowanego Luang Prabang, a w latach 1904-1909 francuscy inżynierowie zaprojektowali i zbudowali Pałac Królewski wraz utrzymanymi w stylu europejskim ogrodami nad brzegiem Mekongu. Wsparcie dla dziedzictwa kultury buddyjskiej miało w zamierzeniu władz francuskich służyć wzmocnieniu monarchii. Francuzi wytyczyli nową siatkę ulic królewskiej stolicy, wznieśli w niej budynki administracyjne i handlowe - z tego okresu zachowały się liczne zabytki francuskiej architektury kolonialnej. W 1936 droga połączyła Luang Prabang z Wietnamem, a w 1944 z Wientianem. W okresie tym miasto stanowiło główny ośrodek handlowy i administracyjny północnego Laosu. Jednak nawet wtedy odległe położenie Luang Prabang utrzymywało je na uboczu głównego nurtu życia politycznego, co sprzyjało zachowaniu jego tradycyjnego charakteru.
Chociaż związek między przeprowadzoną przez Francuzów odbudową a pierwotnym planem miasta sporządzonym przez Fa Nguma jest bardzo wątły, aż do utraty przez Luang Prabang rangi stolicy w grudniu 1975 utrzymywała się ciągłość rytuałów religijnych i dworskich oraz trwała pamięć o jego znaczeniu. 600-letnią tradycję Królestwa Lan Xang zniszczyli dopiero komuniści zsyłając do obozu pracy króla z rodziną (wszyscy wkrótce zmarli) i zakazując wielu ceremonii religijnych.
Zabytki.
W szczytowym okresie świetności miasta, w Luang Prabang znajdowało się 66 świątyń buddyjskich. Dziejowe zawieruchy przetrwały tylko 32 z nich. Były one wielokrotnie przebudowywane i odbudowywane, zatraciły więc swoją pierwotną formę. Wokół każdej świątyni budowano dodatkowe budynki, tworząc w ten sposób kompleks świątynny. W jego skład wchodzą: "sim" - właściwa świątynia; "that" - stupa zawierająca relikwie; "sala" - pozbawione ścian pomieszczenie służące za miejsce zebrań, posiłków i niektórych ceremonii; "ho la khang" - dzwonnica; "ho kong" - wieża z bębnem; "ho tai" - biblioteka; "kouti" - sypialnia mnichów. Większość z tych obiektów znajduje się w części miasta pomiędzy wzgórzem Phu Si a brzegiem Mekongu. Cechą charakterystyczną laotańskich świątyń jest ozdobne zwieńczenie środkowej części górnej krawędzi dachu - "dok so fa". Wśród świątyń Luang Prabang wyróżnia się cztery style: 
Cechy stylu budowy świątyń charakterystycznego dla Luang Prabang to:
Posąg Buddy Phrabang (laot. //)
Wat Mai Suwannaphumaham (laot. )
Wat Xieng Thong (laot. //)
Wat Manorom (laot. //)
Kultura, sztuka i rzemiosło artystyczne.
Teatr tańca i lalkarstwo.
Muzyka i taniec klasyczny Luang Prabang mają swój własny styl związany z dworem królewskim. Korzenie tych sztuk sięgają odprawianych w XIV w. przez Fa Nguma ceremonii czczenia zwycięstw. W przeszłości tancerze wybierani byli spośród miejscowej młodzieży i szkoleni przez mistrza tańca w Pałacu Królewskim. Podczas przedstawień (np. adaptacji Ramajany) zakładają oni maski wytwarzane przez miejscowych rzemieślników.
Lalkarstwo narodziło się we wsi Xieng Thong i dlatego tradycyjnie spośród jej mieszkańców rekrutowano lalkarzy. Opanowanie sztuki poruszania lalkami jest trudne i czasochłonne. Lalki traktowane są jako święte, gdyż z godnie z miejscowym wierzeniem w każdej zamieszkuje jej własny duch. Z tego powodu są one przechowywane w Wat Xieng Thong i po każdym pokazie tam zwracane. Po każdych pięciu przedstawieniach odbywa się ceremonia złożenia ofiar duchom zamieszkującym w lalkach.
Rzemiosło.
Ze względu na obecność w Luang Prabang królewskiego dworu, w mieście i okolicznych wsiach istniało wiele zaopatrujących go warsztatów rzemiosła artystycznego. Szkolenie rzemieślników odbywało się między innymi w miejscowych klasztorach, dzięki czemu przebywający w nich czasowo nowicjusze zyskiwali cenne umiejętności, które mogli wykorzystywać po powrocie do domów. Do dziś reprezentowane są takie specjalności rzemieślnicze, jak snycerstwo, kowalstwo żelaza i srebra, papiernictwo, tkactwo i farbiarstwo jedwabiu, hafciarstwo, koszykarstwo, garncarstwo.
Kuchnia.
Tradycja dworu królewskiego spowodowała, że kuchnia Luang Prabang uważana jest za bardziej wyrafinowaną i złożoną od odmian kuchni laotańskiej z innych regionów. Cechuje się oszczędnym stosowaniem przypraw, co pozwala na dominację smakową wykorzystywanych w niej świeżych składników roślinnych i zwierzęcych. Wśród przypraw dominują te o smaku pikantnym i gorzkim. Zrządzeniem losu zachowały się receptury szefów kuchni dworu królewskiego, które zostały opublikowane przez jedno z brytyjskich wydawnictw.
Charakterystycznymi składnikami kuchni Luang Prabang są pasta rybna ("padek"), suszone rzeczne wodorosty ("khai phaen"), pasta z chilli i suszonej skóry bawołu ("jaeo bong"). Najpopularniejszą przyprawą jest świeży korzeń imbiru (przyprawa ta pełni też funkcję rytualną). Potrawy typowe dla miasta, to "koi" (siekane fasola, kolendra, cytryny wymieszane z mielonym mięsem ryby, kurczaka bądź kaczki) i "saa" (wieprzowina wymieszana z siekanym kwiatem bananowca, chili, cytryną i kolendrą).
W kuchni Luang Prabang daje się też zauważyć wieloletni wpływ kultury francuskiej - popularne są m.in. kawa i bagietki.
Transport.
Przez Luang Prabang przebiega najważniejsza dla Laosu droga nr 13 łącząca miasto ze stolicą (czas przejazdu autobusem to ok. 11-13 h) oraz z granicą chińską na północy i kambodżańską na południu. Ze stolicą prowincji Oudômxai - Muang Xay - łączy Luang Prabang droga nr 1. Łączność z resztą kraju oraz z sąsiednimi państwami zapewnia także międzynarodowy port lotniczy. Rola Mekongu, jako drogi wodnej staje się coraz mniejsza w miarę rozwoju sieci dróg. Obecnie odgrywa on rolę tylko w transporcie lokalnym oraz jako trasa turystyczna - podróż statkiem z Houayxay na granicy z Tajlandią do Luang Prabang trwa dwa dni.

</doc>
<doc id="734665" url="https://pl.wikipedia.org/wiki?curid=734665" title="Maria Gripe">
Maria Gripe

Maria Gripe (z d. Maja Stina Walter, ur. 25 lipca 1923 w Vaxholm, zm. 5 kwietnia 2007 w Rönninge) – szwedzka pisarka; autorka książek dla dzieci i młodzieży, często o zabarwieniu mistycznym i magicznym. 
Życiorys.
W 1974 zdobyła Nagrodę imienia Hansa Christiana Andersena. Jej utwory przetłumaczono na około 30 języków. Część z nich została zekranizowana.

</doc>
<doc id="734670" url="https://pl.wikipedia.org/wiki?curid=734670" title="Saravane">
Saravane

Saravane (, również Salavan) – miasto położone w południowym Laosie, w prowincji Saravane, której jest stolicą.

</doc>
<doc id="734671" url="https://pl.wikipedia.org/wiki?curid=734671" title="Savannakhet">
Savannakhet



</doc>
<doc id="734673" url="https://pl.wikipedia.org/wiki?curid=734673" title="Saysomboun">
Saysomboun



</doc>
<doc id="734675" url="https://pl.wikipedia.org/wiki?curid=734675" title="Xekong">
Xekong



</doc>
<doc id="734676" url="https://pl.wikipedia.org/wiki?curid=734676" title="Kodeks madrycki">
Kodeks madrycki

Kodeks madrycki ("Madrid Codex" lub "Codex Tro-Cortesianus") – oryginalny majański dokument dotyczący wróżbiarstwa i obrzędów rytualnych. 
Historia.
Początkowo Kodeks Madrycki był podzielony na dwie części: Kodeks Troano z 70 stronami (22-56, 78-112) i Kodeks Cortesianus z 42 stronami (1-21, 57-77). Podział ten wynikał z prostego faktu, iż te dwie części zostały oddzielnie odkryte – odpowiednio w 1866 i w 1875 r. Pierwsza część została znaleziona u profesora Juan de Tro y Ortolano Charles w 1866 roku przez francuskiego historyka i etnografa Etienne Brasseur de Bourbourg. On to za pozwoleniem właściciela opublikował manuskrypt pod tytułem ""Manuscrit Troano, études sur le système graphique et la langue des Mayas". Kilka lat wcześniej Léon de Rosny odkrył drugą część rękopisu i ogłosił ją jako Codex Cortesianus (od nazwiska konkwistadora - Hernán Cortés). 
Bliższe badania nad drugą częścią, przeprowadzone przez Bourbourg pozwoliły stwierdzić, że jest to część Kodeksu Troano i jako całość liczy sobie 112 stron co stanowi największą księgę Majów dotychczas odkrytą. Od momentu odkrycia ksiąg tj. od 1869 r. pisma były w ograniczonych nakładach publikowane aż do momentu ich połączenia przez Charles Etienne Brasseur de Bourbourg i nadania im wspólnej nazwy "Codex Tro-Cortesianus". Obecnie Kodeks Madrycki znajduje się w Madrycie w Muzeum Amerykanistyki (Muzeum del Americas).
Datowanie.
Określenie wieku Kodeksu Madryckiego przysporzyło wiele kłopotów naukowcom. Początkowo zakładano dwie wersje. Pierwsza, że księga powstała w XV wieku w zachodnim Jukatanie a druga, że w Tayasal, w Gwatemali (Petén), po podboju tego miasta przez Hiszpanów w 1697 r. Wniosek taki wysunął w 1950 r. Eric Thomson, który później przychylił się do koncepcji pierwszej. Z jego zdaniem nie zgadzali się Michael Coe, który na dowód przedstawiał stronę 56, gdzie znaleziono łacińską notkę zawierającą fragment imienia "...riquez". Coe ów fragment odnosił do franciszkanina Fray Juan Enríquez, który zginął w mieście Sacalum w 1624 r. Na tej podstawie stwierdzano, iż rękopis powstał po tej dacie. 
Inny naukowiec James Porter doszedł do tego samego wniosku chociaż jego argument był oparty na dwóch przedmiotach przedstawionych w rękopisie, które interpretowane były jako europejska broń (stronie 39b) i idol reprezentujący konia na (strona 39c). Porter przypisuje te dwie sceny bezpośrednio do wizyty Hernána Cortésa do Tayasal w 1525 r. i dlatego oznacza datę namalowania kodeksu pomiędzy odejściem Cortésa a podbojem Tayasal w 1697 r.
Innego zdania był Ubierz Graff, który zidentyfikował kilka artefaktów, charakterystycznych dla pewnego okresu w zapisie archeologicznym, a mianowicie specjalne kadzielnice, kilka bębnów i grzechotki. Obecność tych przedmiotów wskazuje, że kodeks madrycki został pomalowany po roku 1300. Graff wyciągnął wniosek, iż obecny kodeks madrycki jest w istocie kopią pierwotnej księgi. Dodatkowo na poparcie tego twierdzenia porównano inne kodeksy – drezdeński i paryski by stwierdzić duże podobieństwa zachodzące w przedstawieniu kultury materialnej i astronomii. Na podstawie tych danych, Graff stwierdził, iż kodeks madrycki pochodzi z połowy XV wieku. Znalezione artefakty i pismo na stronach kodeksu uznano za późniejsze wstawki redaktorskie.
Ostatnia analiza dokonana przez Harveya Brickera dostarczyła ostateczną odpowiedź dotyczącą łacińskiego tekstu – europejski papier leży na oryginalnym papierze kodeksu.
Pochodzenie.
Analiza hieroglificznych tekstów z kodeksu madryckiego wskazuje na obecność słownictwa pochodzącego z Jukatanu i zachodnich języków Cholan (a w szczególności Chontal). Dodatkowo, występują w nim morfologiczne cechy sugerujące Jukatan, Wschodni i Zachodni Cholan. Jak większość dokumentów Majów tak i kodeks madrycki składa się z kompilacji almanachów i tekstów, które zostały sporządzone przez różnych skrybów i w dużej mierze skopiowane z wcześniejszych źródeł. Taka praktyka jest znana z np. Księgi Chilam Balam. Przeważający styl i cechy morfologiczne pochodzące z Jukatanu, świadczy, iż cały tekst jest autorstwem kilku skrybów będących zarazem mówcami Jukatanu.

</doc>
<doc id="734677" url="https://pl.wikipedia.org/wiki?curid=734677" title="Xieng Khouang">
Xieng Khouang



</doc>
<doc id="734678" url="https://pl.wikipedia.org/wiki?curid=734678" title="Skiring">
Skiring



</doc>
<doc id="734682" url="https://pl.wikipedia.org/wiki?curid=734682" title="Taraśnica">
Taraśnica

Taraśnica (staropol. od czes. "tarasnice") – rodzaj lekkiego długolufowego działa przeznaczonego do prowadzenia ognia bezpośredniego. 
W XV w. stosowali je czescy husyci, znane było wówczas i w Polsce. Nazwa pochodzi od ruchomej drewnianej zasłony ("taras") umieszczanej jako przegroda w lukach pomiędzy wozami szyku taborowego. W późniejszym czasie używano go (podobnie jak hakownic) w obronie murów i innych umocnień stałych.
Taraśnica charakteryzowała się wyjątkowo długą lufą (stosunek kalibru do długości wynosił od 1:8 do 1:12), której średnica przewodu równa była średnicy komory prochowej. Wyróżniano taraśnice duże (kalibru 50-100 mm) i małe (kal. 25-40 mm). Zwykle kowano żelazne, choć znane są i z brązu. Strzelano z nich kulami kamiennymi, potem także żelaznymi i ołowianymi. Przypuszczalna donośność praktyczna działa wynosiła 250-300 metrów. Umieszczano je na przegrodzie (tarasie) lub innej drewnianej podstawie, także na prostej lawecie drewnianej. Jako broń palna zanikło w drugiej połowie XV wieku.

</doc>
<doc id="734683" url="https://pl.wikipedia.org/wiki?curid=734683" title="Premonstratens">
Premonstratens



</doc>
<doc id="734684" url="https://pl.wikipedia.org/wiki?curid=734684" title="Orczyca">
Orczyca

Orczyca (stelwaga, sztelwaga) – poprzeczna belka w wozie, do której za pomocą haków montuje się orczyki.

</doc>
<doc id="734685" url="https://pl.wikipedia.org/wiki?curid=734685" title="George Luks">
George Luks

George Luks znany też jako George Beniamin Luks (ur. 13 sierpnia 1867, zm. 29 października 1933) - amerykański malarz i rysownik.
Zginął w wyniku barowej bójki.
W czasie II wojny światowej na jego cześć nazwano statek SS George Luks.

</doc>
<doc id="734686" url="https://pl.wikipedia.org/wiki?curid=734686" title="Against Me!">
Against Me!

Against Me! – amerykański zespół punkowy założony w 1997 roku w Gainesville na Florydzie przez Laurę Jane Grace.

</doc>
<doc id="734687" url="https://pl.wikipedia.org/wiki?curid=734687" title="Armiger">
Armiger

Armiger – angielskie określenie osoby uprawnionej do używania herbu, niekiedy używane w Polsce, choć raczej w beletrystyce historycznej niż w literaturze fachowej.
Pierwotnie oznaczało osobę szlachetnie urodzoną, mającą prawo używania herbu, ale nie pasowaną na rycerza. Jako określenie rangi w hierarchii tytułów szlacheckich zbliżone do ang. "Esquire" lub franc. "Ecuyer".
W Niemczech do końca XV w. funkcjonowało zbliżone pojęcie "Wappengenosse" (towarzysz herbowy) oznaczające najniższy rodzaj szlachty, uprawniony do posiadania herbu, ale bez tytułu rycerskiego. 
Najczęściej owe określenia dotyczyły młodych synów bocznych gałęzi rodów feudalnych, nie posiadających prawa do tytułu, a zazwyczaj też majątku.
W powieściach historyczno-fantastycznych Andrzeja Sapkowskiego słowo armiger pojawia się w znaczeniu giermek.

</doc>
<doc id="734706" url="https://pl.wikipedia.org/wiki?curid=734706" title="Demeryt">
Demeryt

Demeryt, także demeryta (ze śr.-fr. "démérite"– przestępstwo) – dawna nazwa określająca księdza skazanego na pokutę w odosobnieniu za wykroczenie przeciw moralności.
Synod w Toledo w 675 nakazywał podawanie demerytom jedynie chleba i wody, biczowanie i obcięcie włosów. Więziono ich w karcerach oraz poddawano karze władzy świeckiej. Sobór trydencki utrzymał karę odosobnienia w zależności od ciężkości przestępstwa. Czasowe pozbawienie wolności następowało za przyzwoleniem władzy świeckiej. W Polsce domy demerytów powstawały przy klasztorach lub, po ich kasacie, w zabudowaniach poklasztornych. Jednym z najbardziej znanych był powstały w 1834 dom księży demerytów w klasztorze w Osiecznej, przeniesiony później do klasztoru w Miejskiej Górce. Sprawy te regulowały np. konkordaty podpisywane z Bawarią w 1817 czy też z Austrią w 1855. Konkordat podpisany z Polską w 1925 ustalał jako miejsce odosobnienia dla duchownych skazanych przez władze świeckie klasztor lub inne pomieszczenia w domach zakonnych. Rozporządzenia ministra sprawiedliwości w 1927 i 1931 wyznaczały takie miejsca w więzieniach w Warszawie na Mokotowie, we Wronkach i Drohobyczu. "Kodeks prawa kanonicznego z 1917" regulował kwestię w kan. 2302. W czasach zaborów w domach demerytów osadzano także duchownych za niesubordynację wobec władzy świeckiej.
Dom dla księży demerytów istniał także w latach 1836–1849 w klasztorze podominikańskim w Liszkowie (założony przez bp. Pawła Starzyńskiego), a w latach 1849–1870 w klasztorze na Świętym Krzyżu.

</doc>
<doc id="734711" url="https://pl.wikipedia.org/wiki?curid=734711" title="Tunika (szata liturgiczna)">
Tunika (szata liturgiczna)

Tunika, tunicella – szata liturgiczna używana przez subdiakona oraz biskupa, nakładana podczas sprawowania uroczystej mszy w nadzwyczajnej formie rytu rzymskiego.
Tunicella występowała jako element stroju liturgicznego w VI w., u schyłku którego wyszła z użycia. Przywrócono ją w IX w. Była podobna do dalmatyki, jednak mniej zdobiona. Ponadto w średniowieczu różniła się od niej węższymi rękawami o odmiennym kroju, ale z czasem ta różnica zanikła. Główną różnicą między tunicellą okresu średniowiecznego a dalmatyką tegoż okresu jest brak rozcięcia po bokach szaty, ponadto ówczesne tuniki były krótsze od dalmatyk.
Użycie tuniki zostało zaniechane w związku ze zniesieniem subdiakonatu w efekcie reform posoborowych po 1963 r.; zachowały ją jednak środowiska przywiązane do dawnej liturgii.
Tunicella jako element stroju biskupa miała charakter symboliczny - symbolizowała, iż biskup łączy w sobie wszystkie stopnie święceń. Ponieważ znajdowała się pod kilkoma innymi szatami to zdobiono ją jeszcze skromniej niż tunikę subdiakońską i szyto ją z materiałów o mniejszym ciężarze właściwym.
Tunika, zarówno subdiakońska, jak i biskupia symbolizowała radość z posługi kapłańskiej i w czasie jej zakładania kapłan odmawiał krótką modlitwę proszącą Boga o dar radości.

</doc>
<doc id="734715" url="https://pl.wikipedia.org/wiki?curid=734715" title="Camp (ujednoznacznienie)">
Camp (ujednoznacznienie)



</doc>
<doc id="734716" url="https://pl.wikipedia.org/wiki?curid=734716" title="Erotica">
Erotica

Erotica – piąty studyjny album Madonny.
Album był częścią większej akcji medialnej. W tym samym czasie, co płyta, wydana została książka zatytułowana "Sex", a na ekrany kin wszedł thriller erotyczny "Body of Evidence" (w Polsce: "Sidła miłości"), w którym Madonna grała główną rolę kobiecą. Wydarzeniem wieńczącym te wszystkie działania było tournée piosenkarki zatytułowane Girlie Show. Motywem łączącym wszystkie elementy kampanii był seks i erotyka.
Płyta ukazała się w dwóch wersjach: oryginalnej, do której przy wznowieniu dodano oznaczenie Parental Advisory – Explicit Lyrics, oraz tak zwanej "czystej", czyli bez ostrzeżenia, ale z usuniętym utworem „Did You Do It?”.
Album jest jednym z najgorzej sprzedających się studyjnych wydawnictw Madonny, został sprzedany w łącznym nakładzie ponad 6 mln egzemplarzy (2 mln w USA). Przyczyną była krytyka Madonny ze strony mediów i opinii publicznej w tamtym okresie.

</doc>
<doc id="734719" url="https://pl.wikipedia.org/wiki?curid=734719" title="Yaodong">
Yaodong

Yaodong – rodzaj wydrążonej, mieszkalnej jamy, często spotykanej na zachodzie Chin, szczególnie na lessowych terenach prowincji Shanxi, Shaanxi i w regionie autonomicznym Ningxia.
Yaodongi są zwykle drążone w stromych, lessowych zboczach. Jeżeli brak wyraźnej stromizny, budowniczowie ścinają zbocze. Na równym terenie kopie się specjalne prostokątne zagłębienia stanowiące później dziedziniec typu siheyuan, a od ich ścian odchodzą poszczególne yaodongi. Typowa jama mieszkalna ma podłużny, prostokątny kształt o szerokości 3-4 m oraz kolebkowe sklepienie o wysokości do 3 m. Przestrzeń wejściową przegradza się murem z oknem i drzwiami. Ściany są bielone wapnem.
Yaodong jest podzielony zwykle na trzy sekcje: kuchenną, sypialną i magazynową. W części sypialnej stawia się kang, choć dzięki izolacji termicznej jaką zapewnia gruba warstwa ziemi, zimą nie potrzeba wiele opału do ogrzewania. Latem yaodong zapewnia chłód.
Historia.
Yaodongi są bardziej, niż inne rodzaje domostw, niebezpieczne w czasie trzęsień ziemi. Tysiące takich grot zawaliło się w 1556 r. podczas trzęsienia ziemi w prow. Shaanxi.
Do historii Chin przeszły yaodongi z Yan’anu, po zakończeniu Długiego Marszu zamieszkiwane w latach 1935-1948 przez Mao Zedonga, i innych członków KPCh. W yaodong mieszkał również Xi Jinping, obecny przywódca Chin.

</doc>
<doc id="734728" url="https://pl.wikipedia.org/wiki?curid=734728" title="Zdzisław Raczyński">
Zdzisław Raczyński

Zdzisław Aleksander Raczyński (ur. 18 października 1959 w Werpolu) – polski pisarz, dyplomata, dziennikarz i analityk specjalizujący się w problematyce rosyjskiej oraz krajów Maghrebu. Ambasador RP w Tunezji (2004–2007) i Armenii (2010–2014).
Życiorys.
Ukończył liceum w Siemiatyczach. Studiował dziennikarstwo i politologię na Wydziale Dziennikarstwa i Nauk Politycznych Uniwersytetu Warszawskiego. Absolwent studiów poświęconych Afryce Północnej w Moskiewskim Państwowym Instytucie Stosunków Międzynarodowych oraz w amerykańsko-niemieckim College of International and Security Studies.
Po studiach pracował w Wydziale Zagranicznym Kwatery Głównej Związku Harcerstwa Polskiego. Od 1988 był dziennikarzem Polskiej Agencji Prasowej, najpierw jako redaktor Redakcji Zagranicznej, a w latach 1990–1997 jako korespondent PAP w Moskwie. Współpracował również z polską prasą, radiem i telewizją.
W latach 1997–2001 pełnił funkcję doradcy szefa Biura Bezpieczeństwa Narodowego (odpowiadał za problematykę stosunków z krajami wschodnimi). Od maja 2001 pracował w Ministerstwie Spraw Zagranicznych: najpierw jako dyrektor Departamentu Europy Wschodniej, a następnie wicedyrektor Departamentu Europy do spraw Europy Wschodniej i Azji Centralnej.
W latach 2004–2007 służył jako Ambasador RP w Tunezji, a po powrocie do Polski pracował w Departamencie Strategii i Planowania Polityki Zagranicznej MSZ. 24 listopada 2009 otrzymał nominację na stanowisko Ambasadora w Armenii, którym był do 2014. W latach 2015–2016 zastępca dyrektora Departamentu Wschodniego MSZ. W latach 2016–2021 przewodniczący Związku Zawodowego Solidarność Pracowników Służby Zagranicznej. W 2022 zakończył pracę w MSZ.
Jest autorem kilkuset publikacji na temat Europy Wschodniej, Rosji, Kaukazu, Azji Środkowej oraz świata arabskiego i polityki międzynarodowej. W kwietniu 2018 wydał powieść „Harib”. Książka spotkała się z przychylnymi recenzjami. W 2021 ukazała się powieść „Mak na powiekach”. W 2022 nakładem wydawnictwa "Czarna Owca" opublikował powieść sensacyjno-szpiegowską „Janczarzy Kremla”.

</doc>
<doc id="734731" url="https://pl.wikipedia.org/wiki?curid=734731" title="Józef Andrzej Szeryński">
Józef Andrzej Szeryński

Józef Andrzej Szeryński, właśc. Szenkman lub Szynkman (ur. 8 listopada 1893, według innych źródeł w 1892, zm. 24 stycznia 1943 w Warszawie) – podinspektor Policji Państwowej, od grudnia 1940 pierwszy nadkomisarz Żydowskiej Służby Porządkowej (ŻSP) getta warszawskiego, uważany za zdrajcę i kolaboranta pod okupacją niemiecką, który ułatwił Niemcom eksterminację ludności getta.
Działalność w okresie II Rzeczypospolitej.
Urodził się w rodzinie wyznającej judaizm, po odzyskaniu przez Polskę niepodległości ochrzcił się i zmienił nazwisko, przyjmując w dwudziestoleciu międzywojennym postawę antysemity (o Żydach mówił jako o „bydle”), przystąpił także do Obozu Zjednoczenia Narodowego. W 1922 r. wszedł w skład delegacji tworzącej Policję Państwową na Śląsku. Od 1920 komisarz Policji Państwowej, wkrótce awansowany na nadkomisarza (1921) i w 1930 r. na podinspektora. Przed wybuchem wojny początkowo pełnił funkcję szefa wydziału organizacyjnego w kwaterze Komendy Głównej Policji Państwowej, następnie od maja 1935 piastował urząd oficera inspekcyjnego i zastępcy komendanta wojewódzkiego w Lublinie, gdzie zastał go wybuch II wojny światowej.
W 1939 w czasopiśmie „Przegląd Policyjny” zostały opublikowane dwa artykuły jego autorstwa.
Działalność w okresie okupacji.
Podczas okupacji początkowo pracował w biurze ekspedycyjnym, aresztowany – został zwolniony i wyjechał wraz z żoną i córką do Warszawy, gdzie w getcie pracował jako urzędnik w biurze transportowym. 9 października 1940 prezes warszawskiej gminy żydowskiej Adam Czerniaków powierzył mu sformowanie Żydowskiej Służby Porządkowej. Jako komisarz SP był odpowiedzialny za pobicia i prześladowania ludności getta, uczestniczył w rewizjach i zatrzymaniach.
Wraz z żoną i córką mieszkał w bloku policyjnym przy ul. Nowolipki 10, gdzie zajmował zaledwie jeden pokój, nie wykorzystując swojej pozycji do zajęcia całego mieszkania. W getcie był osobą uprzywilejowaną, jako jeden z nielicznych był uprawniony do nienoszenia opaski z gwiazdą Dawida. Znany był ze swojej wybuchowości i agresji wobec podkomendnych oraz obsadzania stanowisk swoimi znajomymi, łapówkarstwa i z prowadzenia w getcie nielegalnych interesów. Całkowicie podporządkowany rozkazom niemieckim, co najmniej dwa razy w tygodniu informował władze niemieckie o sytuacji panującej w getcie. W listopadzie 1941 odmówił jednak wykonania wydanego przez Niemców rozkazu rozstrzelania przez SP Żydów przetrzymywanych w Gęsiówce (zostali oni rozstrzelani przez funkcjonariuszy polskiej policji granatowej).
W wyniku złożonego donosu, za ukrycie po stronie aryjskiej futra żony, został 1 maja 1942 aresztowany i osadzony w więzieniu, najpierw w areszcie przy ul. Daniłowiczowskiej, a potem na Pawiaku. Jego obowiązki przejął jego zastępca Jakub Lejkin. Zwolniony 26 lipca 1942 podczas wielkiej akcji deportacyjnej do obozu zagłady w Treblince, powrócił na stanowisko nadkomisarza.
Skazany zaocznie na śmierć za kolaborację przez podziemie w getcie, był obiektem zamachu dokonanego 21 sierpnia 1942 przez Izraela Kanała, który strzelając do Szeryńskiego w jego mieszkaniu na Nowolipkach dwukrotnie go ranił.
24 stycznia 1943 roku, trzy dni po zakończeniu tzw. akcji styczniowej w getcie warszawskim, popełnił samobójstwo w swoim mieszkaniu przy ul. Nowolipki 10.

</doc>
<doc id="734733" url="https://pl.wikipedia.org/wiki?curid=734733" title="Piotr Pawłowski">
Piotr Pawłowski



</doc>
<doc id="734735" url="https://pl.wikipedia.org/wiki?curid=734735" title="Śledziennica skrętolistna">
Śledziennica skrętolistna

Śledziennica skrętolistna ("Chrysosplenium alternifolium" L.) – gatunek rośliny z rodziny skalnicowatych. Jest średnio pospolita w całej Polsce, zarówno na niżu, jak i w górach.
Biologia i ekologia.
Bylina, hemikryptofit, chamefit. Siedlisko: torfowiska, lasy, brzegi górskich potoków, mokre i cieniste miejsca w lesie. W górach występuje po piętro kosówki. W klasyfikacji zbiorowisk roślinnych gatunek charakterystyczny dla All. "Alno-Ulmion".

</doc>
<doc id="734737" url="https://pl.wikipedia.org/wiki?curid=734737" title="Briza maxima">
Briza maxima



</doc>
<doc id="734738" url="https://pl.wikipedia.org/wiki?curid=734738" title="Depresja poporodowa">
Depresja poporodowa

Depresja poporodowa (ang. "PPD, , postnatal depression") – zaburzenie nastroju, które może rozwinąć się u rodzica po narodzinach dziecka. Dawniej uważano, że na depresję poporodową chorują wyłącznie kobiety, jednak obecnie wiadomo, że dotyka ona również mężczyzn. Szacuje się, że na depresję poporodową choruje 13–20% matek oraz ok. 10% ojców.
Symptomy.
Najczęstszymi symptomami są:
Diagnoza.
Kryteria.
Kryteria diagnostyczne w przypadku depresji poporodowej są identyczne, co kryteria dużej depresji. W przypadku depresji poporodowej ważny jest jednak początek wystąpienia choroby. Klasyfikacja ICD-10 podaje, że jej objawy muszą wystąpić w ciągu 6 tygodni po porodzie. Z kolei klasyfikacja DSM-5 mówi, że symptomy rozwijają się w ciągu 4 tygodni po porodzie. Dodatkowo DSM-5 nie różnicuje depresji ciążowej oraz depresji poporodowej, lecz oba te zaburzenia określa jako „zaburzenia depresyjne okołoporodowe” ("depressive disorder with peripartum onset"). Mimo tych wytycznych większość psychiatrów stosuje założenie, że depresja poporodowa może rozwinąć się w ciągu pierwszego roku po porodzie. Podobne kryterium czasowe stosuje się w wielu badaniach naukowych.
Różnicowanie.
Baby blues.
Baby blues to powszechna nazwa przygnębienia poporodowego, które występuje u ok. 50 – 80% kobiet po porodzie. Ze względu na tak częste występowanie baby blues uznaje się za naturalne, fizjologiczne zjawisko, wynikające prawdopodobnie z nagłych zmian hormonalnych, zmęczenia, niedoboru snu i stresu związanego z nową sytuacją. Najczęstszymi symptomami są płaczliwość, zamartwianie się, huśtawka nastroju, poirytowanie, trudności ze spaniem. Symptomy te powinny jednak ustąpić w ciągu 2 tygodni, inaczej należy rozważyć, czy nie mamy do czynienia z depresją poporodową.
Psychoza poporodowa.
Psychoza poporodowa to nagły stan wymagający natychmiastowej hospitalizacji matki. Dotyka on 1 na 1000 matek. Głównymi symptomami są halucynacje, urojenia, zmiana charakteru, utrata zahamowań, obniżony lub podwyższony nastrój, dezorientacja, pobudzenie, bezsenność. Psychoza poporodowa dobrze odpowiada na leczenie, które polega na wprowadzeniu leków przeciwpsychotycznych oraz zapewnieniu wsparcia.
Testy diagnostyczne.
Najpowszechniejszym testem przesiewowym stosowanym przy diagnozie jest Edynburska Skala Depresji Poporodowej (ESDP). Jest to wystandaryzowany kwestionariusz, składający się z 10 pytań. W przypadku uzyskania 13 punktów lub więcej, kobieta powinna zasięgnąć konsultacji lekarskiej celem potwierdzenia lub wykluczenia diagnozy. Test dostępny jest bezpłatnie w internecie. Warto podkreślić, że Amerykańska Akademia Pediatryczna (American Academy of Pediatrics) zaleca wykonywanie matkom testu przesiewowego ESDP w 1-miesiącu, 2-miesiącu oraz 4-miesiącu po porodzie.
Przyczyny.
Nie jest obecnie znany mechanizm powstawania depresji. Istnieją jedynie dowody mówiące, że pewne czynniki zwiększają szansę zachorowania na PPD. Czynniki te dzielimy na biologiczne i psychospołeczne. W przypadku ojców najbardziej narażeni są ci, których partnerki chorują na PPD. Szacuje się, że w takiej sytuacji 24 – 50% z nich również rozwinie symptomy depresyjne.
Leczenie.
Leczenie depresji poporodowej powinno być dostosowane do ciężkości zaburzenia. W przypadku łagodnej i umiarkowanej depresji leczeniem pierwszego wyboru jest wsparcie psychologiczne. Z kolei w przypadku ciężkich symptomów najlepsze efekty obserwuje się przy połączeniu wsparcia psychologicznego oraz leków.
Psychoterapia.
Zarówno terapia indywidualna, jak i grupowa, mogą być z powodzeniem stosowane w przypadku osób z PPD. W przypadku indywidualnej terapii najwięcej badań potwierdzających skuteczność dotyczy terapii poznawczo-behawioralnej. Udział partnera w sesjach terapeutycznych również może przyczynić się do zniwelowania u osoby symptomów.
Leki.
Najczęściej stosowanymi lekami w depresji poporodowej są antydepresanty z grupy SSRIs. Warto pamiętać, że kobiety bezpośrednio po porodzie mogą metabolizować leki szybciej z powodu wpływu hormonów na enzymy wątrobowe. Dlatego część psychiatrów zaleca rozpoczęcie leczenia od mniejszej dawki, a następnie stopniowe jej zwiększanie. Dla porównania, z tego samego powodu kobiety w ciąży mogą wymagać większych dawek leków.
W przypadku matek chorych na PPD ważną kwestią przy wprowadzeniu leków jest to, czy kobieta karmi piersią. Leki psychotropowe przechodzą do mleka matki i potencjalnie mogą wpływać na dziecko. Mimo to, duża część leków psychotropowych uznawana jest obecnie za względnie bezpieczną i z powodzeniem stosowana jest w wielu przypadkach.
Elektrowstrząsy.
Istnieje wiele badań potwierdzających skuteczność terapii elektrowstrząsowej zarówno w leczeniu depresji poporodowej, jak i depresji w czasie ciąży. Z powodu większej ingerencji w ciało (konieczność zastosowania znieczulenia oraz potencjalne skutki uboczne) jest to jednak metoda zarezerwowana do leczenia cięższych przypadków, zazwyczaj, gdy osoba nie zareagowała na wiele spośród standardowo stosowanych leków.

</doc>
<doc id="734739" url="https://pl.wikipedia.org/wiki?curid=734739" title="Kodeks paryski">
Kodeks paryski

Kodeks Paryski ("Paris Codex" lub zwany czasem "Peresianus Kodeks" i "Kodeks Maja-Tzental") – oryginalny majański dokument dotyczący wróżbiarstwa i obrzędów religijnych.
Historia odkrycia.
Kodeks paryski został odkryty w 1859 przez francuskiego uczonego Léona de Rosny. Zawinięte w kawałki papieru, na którym widniały hiszpańskie słowa "Peres" i "Nahuatl tzeltal" zostały znalezione w koszu na śmieci. Jak się okazało owe dokumenty znajdowały się w paryskim muzeum już od roku 1832, kiedy to Francuska Biblioteka Narodowa zakupiła i skatalogowała je jako numer dwa Pisma Mexicain.
Pierwsze publikacje.
Pierwsze wzmianki na temat kodeksu pochodzą z 1835 r., kiedy to rysownik Aglino przyniósł stronę do pana Kingborough, który miał zamiar wydać pracę pt. "Starożytność Meksyku". Dzieło to nigdy nie zostało wydane, lecz owa kartka została skopiowana (oryginał nie zachował się) i znajduje się ona obecnie w Bibliotece Chicago.
Poważna publikacja nastąpiła w 1864 r. – S. E. M. Duruy, Minister Instytucji Publicznej i Prezydent Komisji Starożytnego Meksyku, wykonał czarno-białe fotografie i wydał je w niewielkim nakładzie (10-50 szt). Ta edycja jest obecnie przechowywana w Bibliotece Narodowej w Paryżu. Zdjęcia były ponownie wydawane w 1909 i w 1968.
W 1887 r. Léon de Rosny wydrukował wersję chromolitograficzną w 45 albo 85 kopiach. To wydanie kodeksu paryskiego zostało najbardziej rozpowszechnione. Na podstawie tej wersji kodeksu w 1968 r. Graz oraz F. Anders wydali kodeks paryski w wersji książkowej wraz z opisami i komentarzami oraz z oryginalnymi kolorami kodeksu. Ta wersja posłużyła natomiast do wydania przez Thomasa A. Lee, Jr. pracy pt. "Los Códices Maja" w 1985 r.
Wygląd i treść.
Ostateczny wygląd kodeksu paryskiego przedstawiony jest na 45-centymetrowych pasach papieru o 24 stronach, gdzie 13 z nich jest pomalowanych z obydwu stron. Dwie strony są obecnie zupełnie niewidoczne i mają jedynie hieroglify na marginesie. 
Kodeks paryski zawiera informacje na temat rytuałów. Na początku każdego arkusza zaznaczone są daty (katun) zaczynające się od 1224 roku, a kończące na 1441. Na stronach mowa jest o bogach Majów i uroczystościach z nimi związanych. Przedstawione są również szczegóły rytuałów i proroctwa. Z tyłu strony zapełnione są przepowiedniami almanachów, nowymi uroczystościami w roku i zodiakami podzielonymi na 364 dni.
Datowanie.
Kodeks paryski został prawdopodobnie napisany w XIII wieku i prawdopodobnie starszy jest od Kodeksu Drezdeńskiego.

</doc>
<doc id="734740" url="https://pl.wikipedia.org/wiki?curid=734740" title="Niszczyciele typu Tribal (1936)">
Niszczyciele typu Tribal (1936)

Niszczyciele typu "Tribal – seria niszczycieli państw Brytyjskiej Wspólnoty Narodów z okresu II wojny światowej, składająca się z 27 jednostek – 16 zbudowanych dla brytyjskiej Royal Navy, 8 dla marynarki kanadyjskiej i 3 dla australijskiej. Określane też były od pierwszego okrętu jako typ Afridi". Wchodziły do służby od 1938 roku i były intensywnie używane na wszystkich teatrach działań II wojny światowej, w trakcie której utracono 13 z nich. Były jednymi z najsilniej uzbrojonych okrętów w swojej klasie; klasyfikuje się je także jako wielkie niszczyciele. Nazwę "Tribal" nosił ponadto wcześniejszy typ niszczycieli z okresu I wojny światowej.
Historia powstania.
Przyczyną powstania niszczycieli typu "Tribal" było wejście na świecie do służby dużych niszczycieli, przewyższających brytyjskie standardowe niszczyciele grupy typów A – I (wyporność standardowa 1350-1400 t, uzbrojenie w 4 działa 120 mm i 8-10 wyrzutni torped). Dotychczasowa doktryna brytyjska zakładała posiadanie licznych tańszych niszczycieli średniej wielkości, o przeciętnym uzbrojeniu i prędkości, wychodząc z założenia, że niszczyciele będą działać zespołowo, w razie potrzeby wspierane przez krążowniki, a wysoka prędkość (ponad 32 węzły) rzadko może być wykorzystywana w praktyce z uwagi na stan morza i efektywność użycia uzbrojenia. Obawy brytyjskie wywoływały jednak zwłaszcza silne japońskie niszczyciele typu "Fubuki" (1680 t, 6 dział 127 mm, 9 wyrzutni torped) i dalszych. Dlatego Sztab Morski Admiralicji zlecił w listopadzie 1934 roku Dyrektorowi Konstrukcji Okrętowych (ang. "Director of Naval Construction", DNC) zaprojektowanie serii niszczycieli, przewyższających okręty potencjalnego przeciwnika, określanych początkowo jako lidery typu V ("V leader"). Nacisk położono w nich na siłę artylerii, kosztem zredukowanego uzbrojenia torpedowego i przeciwpodwodnego. Zwiększono też nieco wymaganie dotyczące szybkości, do 36 węzłów. Ich wyporność ograniczono do 1850 t – limitu dla dużych niszczycieli nałożonego przez traktat londyński z 1930 (mimo że traktat ten wygasał z końcem 1936 roku). Początkowo zakładano uzbrojenie ich w aż 10 dział 120 mm, w pięciu podwójnych stanowiskach, z piątym stanowiskiem (Q) między kominami (na etapie założeń planowano umieścić trzy podwójne stanowiska piętrowo na dziobie, co jednak pociągałoby za sobą zbyt wysoką sylwetkę). Zrezygnowano natomiast z wprowadzenia dział większego kalibru z uwagi na ich niższą szybkostrzelność, po testach armat kalibru 130 mm. W marcu 1935 przedstawiono pięć wariantów projektu, w tym trzy z 10 działami i dwa z 8 działami, a w czerwcu projekt poprawiony z 10 działami. Podczas dalszych prac zdecydowano jednak ograniczyć liczbę dział do 8, wzmacniając za to znacząco uzbrojenie przeciwlotnicze przez zastosowanie sprzężonych działek automatycznych 40 mm ("pom-pom"). Pierwszy Lord Morski zaakceptował projekt z dwoma poczwórnymi stanowiskami działek 40 mm, lecz ostatecznie Rada Admiralicji zrezygnowała z zastosowania drugiego stanowiska między kominami z uwagi na ciężar i ograniczone pole ostrzału. Zmodyfikowany projekt zatwierdzono do listopada 1935. Wyporność standardowa miała wynosić 1854 tony, a dla okrętów przewidzianych jako okręty flagowe flotylli – 1857 ton.
10 marca 1936 zamówiono pierwsze 7 okrętów, w ramach programu finansowego z 1935 roku, po czym już w czerwcu zamówiono dalsze 9, w ramach programu z 1936 roku. Budowę zlecano parami, ośmiu stoczniom brytyjskim, wybranym w przetargu. Otrzymały one nazwy od wojowniczych plemion i ludów, głównie zamieszkujących kolonie brytyjskie (Afridi, Gurkhowie, Maorysi, Mohawkowie, Nubijczycy, Zulusi, Aszanti, Beduini, Eskimosi, Mashona, Matabele, Pendżabczycy, Sikhowie, Somalowie), a ponadto Kozaków („Cossack”) i Tatarów („Tartar”), stąd cały typ nazwany został "Tribal" (ang. „plemienny”), po wcześniejszym typie niszczycieli "Tribal" z okresu sprzed I wojny światowej. Część nazw powtarzała nazwy niszczycieli pierwszego typu "Tribal".
Stępkę pod budowę dwóch pierwszych niszczycieli HMS „Afridi” i „Cossack” położono 9 czerwca 1936 w stoczni Vickers-Armstrongs, wodowano je także jako pierwsze 8 czerwca 1937 roku. Jako pierwszy do służby wszedł „Afridi” 3 maja 1938, pozostałe okręty ukończono do marca 1939. Cena okrętów wynosiła ok. 341 000 funtów szt. bez dostarczanego przez Admiralicję uzbrojenia i wyposażenia łączności. Koszt budowy wynosił w całości ok. 545 268 funtów. Czas budowy poszczególnych okrętów zajmował od 23 („Afridi”) do 31,5 miesięcy, z tego 11–16 miesięcy kadłub. Opóźnienia w wyposażaniu spowodował początkowy brak nowych dział 120 mm. Admiralicja zamierzała uczynić „Zulu” okrętem wiodącym typu, lecz opóźnienie spowodowane strajkiem w stoczni spowodowało, że jako okręt wiodący wybrano „Afridi”, który jako pierwszy otrzymał uzbrojenie i przeprowadzono na nim pełne próby.
Niszczyciele typu "Tribal" zamówiły następnie także dominia brytyjskie – Australia i Kanada. Ich nazwy podążały za wzorem brytyjskim, odzwierciedlajac lokalne ludy. Australia zamówiła dwa okręty 24 stycznia 1939 roku, po czym dalsze cztery 20 grudnia 1939 roku. Kadłuby budowane były na miejscu w stoczni w Sydney, niemającej dotąd doświadczenia w budowie tak zaawansowanych jednostek. Budowa ich przeciągała się, między innymi na skutek konieczności dostaw ich maszyn i wyposażenia z Wielkiej Brytanii, i dwa z nich weszły do służby w 1942, a trzeci dopiero w 1945 roku (początkowo nazwany „Kurnai”, w 1944 przemianowany na HMAS „Bataan”, jako jedyny nie nosząc nazwy ludu). Zrezygnowano natomiast z budowy dalszych trzech okrętów. Kanada zamówiła dwa okręty 5 kwietnia 1940, a dalsze dwa w kwietniu 1941 roku, wszystkie w brytyjskiej stoczni Vickers-Armstrong (kanadyjski przemysł stoczniowy również nie miał wystarczającego doświadczenia, natomiast masowo budował w tym czasie dla marynarki brytyjskiej mniejsze okręty eskortowe). W konstrukcji ich wprowadzono pewne ulepszenia, wynikające z dotychczasowej służby, w tym podwyższono stanowisko działek przeciwlotniczych 40 mm, zamieniając je z platformą reflektora. Cztery kanadyjskie okręty, budowane w Wielkiej Brytanii, weszły do służby w latach 1942-1943. Kanada zamówiła poza tym budowę dalszych czterech okrętów – wraz z maszynami, własnej stoczni w Halifaksie, lecz weszły one do służby już po wojnie (przy tym, z uwagi na brak doświadczenia stoczni, budowa okazała się wyjątkowo kosztowna i długotrwała – od 40 do 50 miesięcy).
Okręty.
Daty dotyczące budowy i służby niszczycieli:
Stocznie:
„Afridi”, „Cossack”, „Somali” i „Tartar” były wyposażone w dodatkowe pomieszczenia sztabowe, jako okręty flagowe flotylli. Część okrętów nosiła na początku dwucyfrowe numery taktyczne poprzedzone literą L, zmienioną pod koniec grudnia 1938 roku na F, a w maju 1940 roku na takie same numery z literą G.
Opis konstrukcji, ocena, modernizacje.
Uzbrojenie.
Główną cechą niszczycieli typu "Tribal" było wyjątkowo silne uzbrojenie artyleryjskie, składające się z 8 dział kalibru 120 mm na podwójnych podstawach, osłoniętych maskami (zdecydowana większość okrętów tej klasy na świecie miała nie więcej, niż 6 dział głównego kalibru). Podstawa CP Mk XIX była obracana i działa były podnoszone hydraulicznie, z prędkością do 10°/s (po raz pierwszy wśród brytyjskich niszczycieli). Masa podstawy wynosiła 25,9 t, w tym 2,6 t ważyła maska. Długość lufy wynosiła 5400 mm – 45 kalibrów (L/45). Odstęp między lufami wynosił 965 mm. Donośność maksymalna sięgała 15 520 m, kąt podniesienia wynosił od -10° do +40°, a masa pocisku 22,68 kg. Zakładano pierwotnie możliwość wykorzystywania tych dział jako przeciwlotniczych na większych odległościach, przy maksymalnym kącie podniesienia, lecz nie okazało się to praktyczne – możliwe jedynie przeciw nisko lecącym celom. Zapas amunicji wynosił 200 pocisków półpancernych na działo oraz 50 burzących z zapalnikiem czasowym do strzelania przeciwlotniczego i 50 oświetlających na okręt (pod koniec wojny udział pocisków burzących w jednostce ognia wzrósł do około połowy). Naboje były rozdzielnego ładowania, w celu ułatwienia ręcznego ładowania przez zmniejszenie ciężaru amunicji, a dosyłane były hydraulicznie. Same działa Mk XII były również udanej konstrukcji, cechujące się wysoką szybkostrzelnością praktyczną do 10 strz/min i dobrą żywotnością luf (1400 strzałów). Przy dobrym wyszkoleniu, możliwa była szybkostrzelność do 12 strzałów dla każdego działa. Masa pocisków wystrzeliwanych przez okręt w ciągu minuty (minutowa salwa burtowa) wynosiła pierwotnie aż 1816 kg, przewyższając francuskie wielkie niszczyciele typów 2400-tonowych (1212 kg) i "Le Fantasque" (1616 kg), japońskie "Fubuki" (831 kg) i włoskie "Navigatori" (735 kg).
Konsekwencją skupienia się na artylerii było słabsze uzbrojenie torpedowe, składające się z jednego poczwórnego aparatu torpedowego QR Mk IX kalibru 533 mm, lecz po raz pierwszy w brytyjskiej praktyce zastosowano aparaty obracane mechanicznie, co przyspieszało naprowadzanie na cel (w kolejnych seriach niszczycieli powrócono mimo to do naprowadzania ręcznego, z wyjątkiem typu L/M). Okręty przenosiły w wyrzutni 4 torpedy parogazowe Mk IX (bez torped zapasowych), o masie materiału wybuchowego 340 kg trotylu. Osiągały one zasięg 12 350 m z prędkością 30 w lub 9600 m z prędkością 36 w. Wprowadzone później torpedy Mk IX* miały zasięg ok. 450 m większy.
Słabsze niż na poprzednikach było również uzbrojenie przeciwpodwodne, składające się z jednej zrzutni bomb głębinowych o małej pojemności (3 bomby) i dwóch miotaczy Thornycroft Mk II (nietypowo umieszczonych początkowo na nadbudówce rufowej, zamiast na pokładzie rufowym). Typowe bomby głębinowe typu D Mk VII miały masę 191 kg, w tym 132 kg materiału wybuchowego. Miotacz zapewniał wyrzucenie bomby na odległość do 37 m. Zapas bomb wynosił 20, przy tym w toku wojny zwiększono go do 30, a ostatecznie do 46. Okręty posiadały przy tym dość skuteczny hydrolokator (Asdic typ 144). Antena hydrolokatora była opuszczana pod częścią dziobową okrętu.
Okręty dysponowały silnym – jak na standardy przedwojenne – małokalibrowym uzbrojeniem przeciwlotniczym. Jako pierwsze brytyjskie niszczyciele otrzymały nowe poczwórne działko automatyczne Vickers 40 mm Mk VIII "pom-pom" (na nadbudówce rufowej za śródokręciem), ponadto miały dwa poczwórne wielkokalibrowe karabiny maszynowe Vickersa na burtach, na skrzydłach platformy między kominami. Działko 40 mm Mk VIII na poczwórnej podstawie Mk VII miało długość luf: L/39, donośność maksymalną w poziomie 4572 m, a w pionie 3960 m i strzelało pociskami o masie 0,91 kg z prędkością początkową 585 m/s. Kąt podniesienia wynosił od -10° do +80°. Stanowisko ważyło 10 ton i było naprowadzane mechanicznie. Szybkostrzelność praktyczna wynosiła do 98 strzałów na minutę na lufę. Zapas amunicji 40 mm był wysoki i wynosił 14 400 nabojów. Poczwórne wkm-y Vickersa kalibru 12,7 mm Mk III były standardową bronią tego typu na wcześniejszych typach niszczycieli, lecz były już przestarzałe i mało skuteczne. Maksymalna donośność w poziomie wynosiła 1500 m, w pionie 914 m. Zapas amunicji wynosił 10 000. Ponadto, okręty przenosiły cztery lekkie karabiny maszynowe Lewis 7,69 mm, które mogły być mocowane na podstawach przeciwlotniczych. Krokiem naprzód było dodanie do głównego dalmierza funkcji stanowiska kierowania ogniem przeciwlotniczym (Rangefinder Director Mk II), dzięki czemu przy strzelaniu przeciwlotniczym służył jako dalocelownik.
Po wybuchu wojny parametry uzbrojenia przeciwlotniczego stały się niewystarczające, w szczególności działko 40 mm miało mały zasięg i umiarkowaną skuteczność, więc od połowy 1940 roku zaczęto zastępować trzecią, rufową podstawę „X” z dwoma działami 120 mm przez dwa działa uniwersalne 102 mm Mk XVI na podwójnej podstawie, skuteczne także przeciw celom nawodnym. Szybkostrzelność dział 102 mm wynosiła do 20 strz/min, kąt podniesienia luf od -10° do +85°. Jako ostatni (poza zatopionymi) działa te otrzymał „Nubian”, pod koniec 1941 roku. Ponadto, od połowy 1941 wprowadzano nowe automatyczne działka plot Oerlikon 20 mm: początkowo dwa pojedyncze na skrzydłach mostka. Niektóre okręty 4. Flotylli zamiast nich otrzymały przejściowo dwa pojedyncze działka 40 mm pom-pom. W miarę dostępności działek 20 mm, od połowy 1942 dodawano dwa działka na nadbudówce rufowej, a następnie dwa działka w miejsce mało skutecznych wkm-ów 12,7 mm, zwiększając ich liczbę do 6. Okręty australijskie i kanadyjskie weszły do służby już z tymi ulepszeniami uzbrojenia. Przy tym, kanadyjskie okręty miały lepsze, wyższe umieszczenie działek 40 mm, zamiast platformy reflektora ponad nadbudówką rufową. Na przełomie 1943/44 działka pojedyncze zastąpiono podwójnie sprzężonymi stanowiskami działek 20 mm Mk V. Niektóre okręty różniły się konfiguracją lekkiego uzbrojenia, np. mieszanym zestawem pojedynczych i podwójnych działek, a „Nubian” i australijskie okręty w 1945 otrzymały pojedyncze działka 40 mm Boforsa.
Opis.
Niszczyciele typu "Tribal" miały architekturę typową dla niszczycieli, z podniesionym pokładem dziobowym na ok. 40% długości kadłuba, lekko wznoszącym się ku dziobowi. Stanowiły one pod względem konstrukcji ewolucję wcześniejszych brytyjskich projektów, zwłaszcza typów G/H/I, i etap przejściowy do niszczycieli nowszych typów. Dzięki udanym liniom kadłuba i nowo wprowadzonemu kliprowemu – łukowo wydłużonemu dziobowi, miały bardzo dobre własności morskie, a ich mostek w marszu był mało zabryzgiwany przez wodę. Rufa była zaokrąglona w rzucie z góry, typowo dla brytyjskich niszczycieli. Stanowiska dział były umieszczone na pokładzie dziobowym i rufowym oraz piętrze nadbudówki dziobowej i rufowej, w superpozycji. Niska nadbudówka dziobowa, z zakrytą sterówką i odkrytym mostkiem nad nią, powtarzała formę typową dla wszystkich brytyjskich niszczycieli od typu I, z klinowo zwężającą się przednią ścianą, ściętą u góry. Warto zauważyć, że nadbudówka i działa dziobowe były na niszczycielach typu "Tribal" najbardziej odsunięte w tył względem długości okrętu ze wszystkich typów niszczycieli i brytyjskich okresu II wojny światowej – stanowisko dział A na 17% długości, a mostek na 34% długości. Na dachu nadbudówki była umieszczona wieża standardowego punktu kierowania ogniem artylerii DCT i za nią stanowisko dalmierza głównego. Za nadbudówką był główny maszt trójnożny i uskok pokładu dziobowego. Dalej, na pokładzie górnym znajdowały się dwa pochyłe kominy, o przekroju kroplowym (drugi węższy) – przedzielone małą pokładówką, kryjącą wentylatory kotłowni i niosącą platformę przeciwlotniczych karabinów maszynowych. Były to zarazem ostatnie brytyjskie niszczyciele dwukominowe, jak w poprzednich typach (wszystkie kolejne brytyjskie niszczyciele wojennej budowy były jednokominowe). Dalej na pokładzie umieszczony był aparat torpedowy, a za nim stosunkowo długa nadbudówka rufowa, ze stanowiskiem działek 40 mm w przedniej części i artylerii głównej (potem uniwersalnej) w części rufowej. Pomiędzy stanowiskami dział na nadbudówce rufowej znajdowała się podwyższona platforma reflektora i początkowo za nią maszt rufowy (potem likwidowany).
Długość całkowita okrętów wynosiła 114,9 m, na linii wodnej: 111,19 m, a szerokość: 11,12 m. Zanurzenie przy wyporności standardowej sięgało 2,75 m, a przy pełnej zwiększało się do 3,96 m. Okręty miały projektową wyporność standardową: 1854 ts (ton angielskich), natomiast faktyczną po zbudowaniu – 1959 ts. Wyporność pełna sięgała po wejściu do służby 2519 ts. W tym, ciężar kadłuba wynosił 910 ts, siłowni 585 ts, a uzbrojenia 279 ts.
Pod względem konstrukcji, kadłub wykonany był w tradycyjnym poprzecznym układzie wiązań. Okazało się to ujemną cechą, gdyż z uwagi na zwiększoną długość i oszczędności na masie, miał on mniejszą wytrzymałość i od pływania po wzburzonym morzu pojawiały się pęknięcia. Spowodowało to konieczność wzmocnienia kadłubów przed dodatkowe pasy stali podczas wojny. Według niektórych autorów, być może lżejsza konstrukcja "Tribali" była zainspirowana wcześniejszym projektem dużych niszczycieli typu "Grom" zaprojektowanych dla Polski przez stocznię J.S. White. Odstęp między wręgami wynosił 53,4 cm, a od kotłowni do rufy – 61 cm. Na całej długości kadłuba było podwójne dno, a grubość poszycia wynosiła 13–14 cm. Kadłub dzielił się poprzecznymi grodziami na 16 przedziałów wodoszczelnych. Okręty miały stabilizatory przechyłów. Typowo dla niszczycieli, okręty miały tylko jeden ciągły pokład na całą długość – górny, a ponadto krótsze pokłady poza pomieszczeniami siłowni, zajmującymi całą wysokość kadłuba. Okręty miały na śródokręciu trzy kotłownie i za nimi jedną maszynownię, w układzie liniowym.
Oprócz opisanych modernizacji uzbrojenia, prowadzono inne modernizacje. W latach 1940–41 demontowano rufowy maszt oraz obniżano drugi komin o 1,2 m w celu polepszenia pola ostrzału "pom-pomów". Od połowy 1940 roku montowano na okrętach radary różnych typów. Początkowo były to radary dozoru ogólnego Type 286M z nieruchomą anteną na maszcie, a od początku 1941 roku Type 286P z obrotową anteną, zastępowane do 1942/43 roku na ocalałych okrętach nowszymi Type 291, z anteną w formie litery „X”. Od połowy 1941 montowano też radary kierowania ogniem przeciwlotniczym Type 285, nad zmodyfikowanym stanowiskiem dalmierza Mk II(W). Modernizacja ta przeciągnęła się do 1944 roku (w przypadku ostatniego „Nubiana”). Od połowy 1942 roku pięć niszczycieli otrzymywało też radionamierniki HF/DF HM.3, z anteną na mocowaną na miejscu masztu rufowego. 
Na przełomie 1943/44 roku na ocalałych czterech brytyjskich oraz kanadyjskich "Tribalach" zastosowano kratownicowe maszty i nowsze radary decymetrowe wykrywania celów nawodnych Type 293. Australijskie "Tribale" z kolei otrzymały amerykańskie radary wykrywania nawodnego SG i powietrznego SK. Znaczne modernizacje, głównie uzbrojenia i wyposażenia, przeszły okręty australijskie i kanadyjskie po wojnie.
Napęd.
Okręty napędzane były przez dwa zespoły turbin parowych Parsonsa, składające się z turbin wysokiego i niskiego ciśnienia (w tym stopień biegu wstecznego), z jednostopniowymi reduktorami. Turbiny znajdowały się we wspólnej maszynowni, lecz reduktory były w osobnym przedziale wodoszczelnym. Turbiny poruszały dwie trzyłopatowe śruby o średnicy 3120 mm. Parę dostarczyły trzy standardowe dla marynarki brytyjskiej trójwalczakowe kotły parowe wodnorurkowe typu Admiralicji z przegrzewaczami, o ciśnieniu roboczym 21,2 at. Spaliny z kotłowni były odprowadzane przez dwa kominy (pierwszy szerszy komin – z dwóch kotłów). Moc projektowa siłowni wynosiła 44 000 KM przy 350 obr/min. Prędkość projektowa wynosiła 36 w przy niepełnej wyporności, a 32,5 w przy pełnej. Na wszystkich okrętach brytyjskich przekroczono moc projektową, a pięć z nich przekroczyło na próbach 45 000 KM (najwięcej „Maori”: 46 006 KM). Na próbach najszybsze były „Bedoiun” i „Ashanti” – 37,45 w i 37,38 w (oba produkcji stoczni Denny). Maksymalna prędkość wstecz wynosiła 15 w, lecz wiązała się z zalewaniem pokładu rufowego. Zapas paliwa wynosił 524 t mazutu. Zasięg sięgał 5700 mil morskich przy prędkości 15 w, 3200 mil morskich przy 20 w lub 1200 mil morskich przy prędkości maksymalnej. Okręty australijskie i kanadyjskie miały zmniejszony zapas paliwa 505 ton z uwagi na zwiększenie balastu, dla poprawienia stateczności. Okręty miały generatory elektryczne o łącznej mocy 190 kW.
Ocena.
Niszczyciele typu "Tribal" były ogólnie udanymi okrętami, pomimo tego, że według niektórych autorów, błędne było podstawowe założenie ich projektu – potrzeba silnego uzbrojenia artyleryjskiego do walki z celami nawodnymi. Za główną ich wadę uważano przed wojną wysoki koszt. Kierując się względami ekonomicznymi, Brytyjczycy nie budowali już niszczycieli o takiej silnej artylerii, a kolejne typy dużych niszczycieli J/K/N i L/M były nieco mniejsze i miały bardziej zrównoważone uzbrojenie, z 6 działami 120 mm i 8-10 wyrzutniami torpedowymi. Jednakże miały one też gorsze własności morskie i mniejszy zapas wyporności na modernizacje. Silna artyleria "Tribali" nie spełniła pokładanych nadziei i w jedynej bitwie pod Narvikiem, w której walczyły w pierwotnej postaci, nie wykazały one zdecydowanej przewagi nad innymi niszczycielami. Mimo to, dzięki większym rozmiarom, miały one większy zapas wyporności na modernizacje, zwłaszcza zwiększanie potrzebnego podczas wojny uzbrojenia przeciwlotniczego. W toku wojny połowa wyrzutni torpedowych była na nowych typach dużych niszczycieli demontowana dla instalacji pojedynczego działa przeciwlotniczego 102 mm, i w konsekwencji modernizowane "Tribale" nie ustępowały im uzbrojeniem torpedowym, natomiast przewyższały artylerią uniwersalną z dwóch dział tego kalibru. W dodatku, w praktyce okręty typu J/K/N okazały się nieco droższe, a typu L/M – dużo droższe od "Tribali". Zaletą nowych niszczycieli jednak była bardziej wytrzymała konstrukcja kadłuba, oparta o podłużny układ wiązań w miejsce klasycznego poprzecznego, mniej podatna na przełamania przy uszkodzeniach. Po pewnym okresie służby ujawniły się problemy z wytrzymałością kadłuba, lecz nie były one nadmierne i je usuwano. Ujemną cechą zarówno "Tribali", jak i niszczycieli brytyjskich nowych typów, w stosunku do wielu dużych niszczycieli na świecie, był prostszy liniowy układ siłowni, z jedną maszynownią, zwiększający ich wrażliwość na uszkodzenia bojowe. Z zastosowania układu przemiennego zrezygnowano na etapie projektowania, gdyż pociągnęłoby to za sobą nieakceptowany wzrost długość o ok. 10 m i wyporności, przekraczający limity traktatowe (kontradmirał Charles Forbes stwierdził przy tym, że zwiększenie wyporności przekształci dobry lider niszczycieli w słaby krążownik). Odpowiadało to brytyjskiej doktrynie posiadania większej liczby tańszych i mniejszych okrętów, które miały działać razem. Mimo to, konstrukcja okrętów okazała się wystarczająco odporna i nie zawsze jedno trafienie torpedą lub bombą powodowało utratę okrętu. Bardzo dobre były ich własności morskie. Siłownia nie sprawiała problemów eksploatacyjnych, za to pozwalała na uzyskanie wystarczającej prędkości 35-36 w i dużego zasięgu pływania, przewyższającego większość europejskich niszczycieli i wystarczającego dla wymogów służby na Pacyfiku.
Służba okrętów – II wojna światowa.
Przed wojną.
Przed wojną, brytyjskie "Tribale" tworzyły dwie flotylle niszczycieli w składzie po 8 okrętów: 4. Flotyllę pod dowództwem kmdra George'a Creswella wchodzącą w skład Floty Śródziemnomorskiej na Malcie („Afridi” – flagowy, „Cossack”, „Gurkha”, „Maori”, „Mohawk”, „Nubian”, „Sikh” i „Zulu”) i 6. Flotyllę pod dowództwem kmdra Greshama Nicholsona we Flocie Metropolii ("Home Fleet") w Scapa Flow („Somali” – flagowy, „Ashanti”, „Mashona”, „Matabele”, „Bedouin”, „Punjabi”, „Eskimo” i „Tartar”). Pierwotnie, do kwietnia 1939, 4. i 6. Flotylla nosiły nazwę odpowiednio 1. i 2. Flotylli Niszczycieli Tribal. Przydział okrętów później był zmienny. Podczas wojny domowej w Hiszpanii, okręty Floty Śródziemnomorskiej uczestniczyły w tzw. patrolach neutralności u jej wybrzeży.
Podczas II wojny światowej, niszczyciele typu "Tribal" były intensywnie używane, na wszystkich teatrach działań wojennych. O intensywności ich użycia świadczy, że z 16 brytyjskich niszczycieli ocalały tylko 4. Dwa zatopiono w 1940, trzy w 1941, siedem w 1942, nadto jeden kanadyjski w 1944. Najwięcej – 6 padło ofiarą lotnictwa, 3 torped okrętów podwodnych, 2 torped okrętów nawodnych, 1 artylerii nadbrzeżnej, 1 zatonął w kolizji. Niszczyciel „Nubian” zdobył 13 wyróżnień bitewnych za akcje bojowe (mniej jedynie od pancernika „Warspite”).
Działania na Atlantyku i Morzu Północnym 1939-1942.
Po przystąpieniu Wielkiej Brytanii do II wojny światowej, 4. Flotylla została w październiku 1939 przeniesiona do Floty Metropolii, a od 1 stycznia 1940 jej dowódcą został kmdr Philip Vian. Wszystkie okręty patrolowały następnie na Atlantyku i Morzu Północnym, biorąc udział w blokadzie Niemiec i eskorcie konwojów pomiędzy Wielką Brytanią a Norwegią. 16 października 1939 HMS „Mohawk” został uszkodzony przez niemieckie bombowce w Firth of Forth, ponosząc straty w załodze, w tym dowódcę. Najbardziej znaną akcją tego okresu było uwolnienie przez niszczyciel HMS „Cossack” 303 brytyjskich jeńców z niemieckiego okrętu zaopatrzeniowego „Altmark” na norweskich wodach terytorialnych 16 lutego 1940. 24 lutego 1940 HMS „Gurkha” jako pierwszy z "Tribali" zatopił okręt podwodny: U-53.
Większość niszczycieli wzięła udział w kampanii norweskiej, na początku której 9 kwietnia 1940 utracono na skutek ataku lotnictwa niemieckiego pierwszy z nich, HMS „Gurkha” (15 ofiar). 13 kwietnia 1940 cztery "Tribale" (HMS „Cossack”, „HMS Bedouin”, „Eskimo”, „Punjabi”) wraz z 5 innymi niszczycielami i pancernikiem HMS „Warspite” w drugiej bitwie pod Narwikiem zatopiły lub zmusiły do samozatopienia 7 niszczycieli niemieckich, lecz wszystkie przy tym odniosły uszkodzenia, największe „Eskimo”, w którym torpeda oderwała dziób. "Tribale" brały udział w dalszych działaniach w Norwegii, transportując także wojska na pokładach, a następnie ewakuując je m.in. z Åndalsnes i Namsos, przy tym 3 maja 1940 zatopiony został pod Namsos przez lotnictwo niemieckie HMS „Afridi”. Wspierały też wojska naziemne w toku walk o Narwik, zwłaszcza „Zulu” i „Bedouin”. W tym czasie, "Tribale" brały też niewielki udział w kampanii na zachodzie Europy. Po kampanii norweskiej, niszczyciele typu "Tribal" działały już w mniejszych grupach.
Pod koniec 1940 i na początku 1941, "Tribale" aktywnie działały głównie na północnym Atlantyku i Morzu Północnym, zwalczając niemiecką żeglugę. 13/14 października niszczyciele 4. Flotylli kmdra Philipa Viana (HMS „Cossack”, „Ashanti”, „Maori” i „Sikh”) zaatakowały niemiecki konwój pod Egersund, topiąc stawiacz sieci „Genua” i transportowiec „Netze” oraz uszkadzając pomocniczy trałowiec M 1102. „Ashanti” musiał następnie udać się na 9-miesięczny remont po uszkodzeniu 17 października na skałach. 4 marca 6. Flotylla wzięła udział w rajdzie komandosów na Lofoty, gdzie zatopiono kilka małych statków (operacja "Claymore" – HMS „Somali”, „Eskimo”, „Tartar”, „Bedoiun” oraz HMS „Legion” i 2 transportowce). 7 maja „Somali”, a 28 czerwca „Tartar” z innymi okrętami przechwyciły w okolicy Jan Mayen niemieckie jednostki rozpoznania meteorologicznego WBS-6 „München” i WBS-2 „Lauenburg”, uzyskując materiały dla wywiadu. Pod koniec maja 1941, 4. Flotylla kmdra Viana (HMS „Cossack”, „Zulu”, „Sikh” i „Maori” oraz polski ORP „Piorun”) wzięła udział w akcji poszukiwania pancernika „Bismarck”. W nocy na 27 maja niszczyciele przeprowadziły bezskuteczne ataki torpedowe na „Bismarcka” i utrzymywały z nim kontakt, nie pozwalając na ucieczkę. 28 maja 1941 lotnictwo niemieckie zatopiło na Atlantyku niszczyciel HMS „Mashona” (46 ofiar), też biorący wraz z „Tartarem” i „Somali” udział w poszukiwaniach.
W dalszym ciągu "Tribale" uczestniczyły w służbie konwojowej na Atlantyku, przy czym 27 października 1941 HMS „Cossack” zatonął po storpedowaniu przez okręt podwodny U-563 w nocy 23/24 października, w osłonie konwoju HG-75 z Gibraltaru do Liverpoolu. Po wstąpieniu ZSRR do wojny, pod koniec 1941 flota brytyjska, w tym 6. Flotylla, rozpoczęła aktywne działania także w Arktyce i na północy Norwegii. Między innymi, HMS „Punjabi” i „Tartar” oraz krążowniki HMS „Aurora” i „Nigeria” w dniach 27 lipca – 6 sierpnia 1941 wykonały rajd na Spitsbergen, ewakuując stamtąd robotników i niszcząc zapasy węgla. 26 grudnia 1941 HMS „Somali”, „Ashanti”, „Bedouin”, „Eskimo” wzięły udział w drugim rajdzie na norweskie Lofoty (operacja "Anklet", z krążownikiem HMS „Arethusa” i polskimi niszczycielami eskortowymi OORP „Kujawiak” i „Krakowiak”).
Od początku 1942 "Tribale" osłaniały konwoje arktyczne do ZSRR, przy czym 17 stycznia 1942 niemiecki okręt podwodny U-454 zatopił u wybrzeży ZSRR HMS „Matabele” (konwój PQ-8), 1 maja 1942 HMS „Punjabi” zatonął w kolizji z pancernikiem HMS „King George V” (konwój PQ-15), a 24 września 1942 HMS „Somali” zatonął po storpedowaniu 20 września przez okręt podwodny U-703 (konwój QP-14). Ocalałe niszczyciele tego typu wycofano następnie z konwojów arktycznych, a 6. Flotylla została rozwiązana.
Działania na Morzu Śródziemnym 1940-1943.
Po przystąpieniu Włoch do wojny, niszczyciele HMS „Nubian” i „Mohawk” przeniesiono w maju 1940 na Morze Śródziemne, do 14. Flotylli Niszczycieli w składzie Floty Śródziemnomorskiej w Aleksandrii, dowodzonej przez komandora Macka, w składzie której były aktywnie używane w operacjach przeciwko flocie włoskiej. 9 lipca 1940 brały udział w bitwie koło przylądka Stilo. 22 i 25 września HMS „Nubian” ostrzeliwał pozycje włoskie pod Sidi Barrani. Wraz z trzema krążownikami oba okręty uczestniczyły następnie w akcji zespołu X, zakończonej zatopieniem w nocy 11/12 listopada 1940 włoskiego konwoju 4 statków i uszkodzeniem przez „Mohawk” starego torpedowca „Nicola Fabrizi” w rejonie Cieśniny Otranto.
W styczniu 1941 „Mohawk” i „Nubian” walczyły w osłonie operacji transportowych na Maltę MC-4 i "Excess", a w marcu w osłonie konwoju operacji MC-9. Brały następnie udział w bitwie pod Matapanem, w której „Nubian” dobił torpedą ciężko uszkodzony krążownik „Pola”. 16 kwietnia 1941 w nocy oba "Tribale" z niszczycielami HMS „Jervis” i „Janus” (zespół K) zatopiły u wybrzeża Tunezji konwój 5 statków i 3 włoskie niszczyciele eskorty: „Luca Tarigo”, „Baleno” i „Lampo”, jednakże HMS „Mohawk” sam zatonął, storpedowany przez „Luca Tarigo” (tzw. bitwa z konwojem „Tarigo”). HMS „Nubian” aktywnie uczestniczył w ewakuacji Krety, lecz został poważnie uszkodzony przez niemieckie bombowce nurkujące 26 maja 1941, które oderwały mu rufę (remont trwał do października 1942).
Na Morzu Śródziemnym zaczęły następnie operować niszczyciele 4. Flotylli z Gibraltaru, eskortując konwoje na Maltę. 12 grudnia 1941 w nocy „Sikh” i „Maori” oraz niszczyciele „Isaac Sweers” i HMS „Legion” starły się z włoskimi krążownikami lekkimi koło przylądka Bon i HMS „Sikh” zatopił torpedami krążownik „Alberico da Barbiano” (w starciu zatonął też „Alberto di Giussano”). 12 lutego 1942 HMS „Maori” został zatopiony przez samoloty niemieckie w bazie La Valetta na Malcie. 4. Flotylla została następnie rozwiązana i zastąpiła ją 22. Flotylla.
22 marca 1942 „Sikh” i „Zulu” brały udział w II bitwie pod Syrtą, w osłonie konwoju na Maltę MW-10, nie dopuszczając przeważających włoskich sił do konwoju. 15 czerwca 1942 HMS „Bedouin” został uszkodzony w bitwie pod Pantellerią z włoskimi krążownikami w osłonie konwoju operacji "Harpoon" i unieruchomiony, po czym został zatopiony przez włoski samolot torpedowy SM.79. W sierpniu 1942, 6. Flotylla („Ashanti”, „Eskimo”, „Tartar” i „Somali”) wzięła udział w dużej operacji dowozu zaopatrzenia na Maltę "Pedestal". 4 sierpnia „Sikh” i „Zulu” wzięły udział w zatopieniu okrętu podwodnego U-372 koło Jafy. 14 września 1942 „Sikh” i „Zulu” wzięły udział w nieudanej próbie wysadzenia desantu w Tobruku (operacja "Agreement"), podczas której „Sikh” został zatopiony przez niemieckie nadbrzeżne działa przeciwlotnicze 88 mm, a „Zulu” zatonął po zbombardowaniu przez niemieckie bombowce nurkujące.
Od listopada 1942 z Malty operował „Nubian”, zwalczając skutecznie włoską żeglugę przybrzeżną i konwoje, wiosną 1943 dołączyły do niego także „Tartar” i „Eskimo”. M.in. 4 maja 1943 „Nubian” wraz z HMS „Petard” zatopił statek „Campobasso” (3566 BRT) i torpedowiec „Perseo”. Brały następnie udział w osłonie operacji desantowych na włoskie wyspy. W październiku 1943 trzy "Tribale" opuściły Morze Śródziemne.
Działania na Atlantyku i w kanale La Manche 1943-1945.
W maju 1943 do służby konwojowej i patrolowej na Atlantyku weszły pierwsze dwa kanadyjskie "Tribale": HMCS „Iroquois” i „Athabaskan”. Działając w składzie 1. Grupy Wsparcia w Zatoce Biskajskiej, „Athabaskan” 28 sierpnia 1943 został uszkodzony niemiecką bombą kierowaną Hs 293 na południe od przylądka Finisterre (remont trwał do grudnia). W drugiej połowie roku do służby weszły pozostałe z pierwszej serii kanadyjskich "Tribali": HMCS „Haida” i „Huron”. Po odbyciu od listopada 1943 czterech konwojów do ZSRR, kanadyjskie "Tribale" razem z HMS „Ashanti” zostały w 1944 przebazowane nad kanał La Manche i wraz z „Tartarem” i „Eskimo” weszły w marcu 1944 w skład nowo utworzonej 10. Flotylli Niszczycieli. W jej składzie zwalczały niemiecką żeglugę przybrzeżną i kutry torpedowe w kanale La Manche, głównie w nocnych akcjach. W nocy na 26 kwietnia „Haida”, „Huron”, „Athabaskan”, „Ashanti” z krążownikiem przeciwlotniczym HMS „Black Prince” zatopiły u brzegów Bretanii niemiecki duży torpedowiec T-29 i uszkodziły T-24 i T-27. Podczas kolejnego starcia w nocy na 29 kwietnia z niszczycielami „Haida” i „Athabaskan”, „Haida” zniszczyła T-27, lecz „Athabaskan” został storpedowany przez T-24 i zatonął (prawdopodobne jest, że został omyłkowo dobity przez brytyjski kuter torpedowy MTB 677).
W nocy na 9 czerwca 1944 10. Flotylla w składzie: 19. dywizjon: HMS „Tartar”, „Ashanti”, HMCS „Haida”, „Huron”, 20. dywizjon: HMS „Eskimo” oraz niszczyciele HMS „Javelin” i polskie OORP „Błyskawica” i „Piorun”, starła się w bitwie koło wyspy Ushant (Ouessant) z niemieckimi niszczycielami. Cztery "Tribale" 19. dywizjonu zatopiły w niej niemieckie niszczyciele Z32 i ZH1 oraz uszkodziły Z24, przy czym „Tartar” został uszkodzony.
W nocy na 14 czerwca 1944 HMS „Ashanti” wraz z ORP „Piorun” zaatakował koło Jersey niemiecki konwój ochraniany przez 6 trałowców, topiąc trałowiec M-343 i uszkadzając inne. 24 czerwca „Haida” i „Eskimo” wraz z samolotem patrolowym zatopiły okręt podwodny U-971. W nocy na 28 czerwca „Eskimo” i „Huron” zatopiły uzbrojone trawlery: pomocniczy trałowiec M-4611 i patrolowiec V-213. 2 lipca „Eskimo” został jednak uszkodzony w kolizji i musiał być remontowany do listopada. W nocy z 14 na 15 lipca, „Tartar”, „Haida” i ORP „Błyskawica” zatopiły niemieckie patrolowce Uj-1420 i Uj-1421. 5 sierpnia „Tartar”, „Ashanti”, „Haida”, „Iroquois” z krążownikiem HMS „Bellona” zaatakowały konwój, topiąc trałowce M-263 i M-486, patrolowiec V-414 i mały statek „Otto” (217 BRT); „Haida” odniosła niewielkie uszkodzenia od ognia eskortowca SG-3. W nocy z 14 na 15 sierpnia „Iroquois” wraz z krążownikiem HMS „Mauritius” i niszczycielem „Ursa” zatopił przerywacz zagród minowych Sp-157 i trałowiec M-385 oraz uszkodził torpedowiec T-24, a z 22 na 23 sierpnia ten sam zespół zatopił patrolowce V-702, V-717, V-720, V-729, V-730. W związku z zanikiem aktywności floty niemieckiej i wyzwoleniem Europy Zachodniej, pod koniec 1944 i na początku 1945, "Tribale" używane były głównie do zadań eskortowych, m.in. na Morzu Północnym. 14 listopada 1944 „Nubian”, a w marcu 1945 „Haida” i „Iroquois” osłaniały lotniskowce dokonujące rajdów na Trondheim.
Działania na Pacyfiku 1942-1945.
Pierwszy z australijskich "Tribali" HMAS „Arunta” osiągnął gotowość w lecie 1942 i w końcu sierpnia został użyty do dostarczenia posiłków wojskom walczącym z Japończykami w zatoce Milne na Nowej Gwinei. 29 sierpnia 1942 zatopił japoński okręt podwodny Ro-33 koło Port Moresby. HMAS „Arunta” i „Warramunga” następnie działały na południowo-zachodnim Pacyfiku, w składzie amerykańskiej 7. Floty, zajmując się głównie eskortą transportów, a także samemu transportem wojsk pomiędzy wyspami i wsparciem ogniowym desantów. 9-10 stycznia 1943 „Arunta” ewakuowała żołnierzy z Timoru. W marcu 1943 weszły w skład Task Force 74, zmieniając przy tym numery burtowe na zaczynające się literą D (jak niszczyciele amerykańskie). M.in. w grudniu 1943 wspierały desant na Nowej Brytanii, a 29 lutego 1944 na Wyspach Admiralicji. W nocy na 20 lipca 1944 „Warramunga” z dwoma kutrami torpedowymi PT-144 i PT-149 zniszczyła 3 japońskie barki desantowe koło Nowej Gwinei. 15 września oba niszczyciele wspierały desant na Morotai, gdzie „Warramunga” zniszczyła japoński kuter desantowy. 20 października 1944 oba niszczyciele w składzie Task Group 77.3 wspierały desant na Leyte. „Arunta” wzięła następnie udział w bitwie o Leyte – w starciu w cieśninie Surigao 24/25 października 1944. Następnie w dalszym ciągu niszczyciele wspierały operacje desantowe na Filipinach, a później wyspach Indonezji. 5 stycznia 1945 podczas desantu w zatoce Lingayen, „Arunta” została lekko uszkodzona przez bliski wybuch bomby samolotu kamikaze, przed którym niszczyciel zdołał się uchylić. W maju 1945 niszczyciele ponownie były używane do wsparcia desantu na Wewak i ostrzału celów lądowych, po czym „Warramunga” została skierowana na remont, a „Arunta” w dalszym ciągu używana była do tych celów w czerwcu i lipcu (m.in. w Zatoce Brunei i na Balikpapanie). „Warramunga” i nowo wprowadzony do służby „Bataan” znalazły się wśród okrętów uczestniczących w Zatoce Tokijskiej przy podpisaniu kapitulacji Japonii 2 września 1945.
Na początku 1945 na Daleki Wschód – do Trincomalee przerzucono niszczyciele brytyjskiej 10. Flotylli: HMS „Tartar”, „Eskimo” i „Nubian”. 16 lutego 1945 „Eskimo” wspierał desant na wybrzeżu Birmy. W maju niszczyciele osłaniały lotniskowce atakujace cele na Andamanach i Nikobarach (operacja "Bishop"). 12 czerwca wszystkie trzy niszczyciele przechwyciły mały konwój japoński koło Sabangu i „Nubian” zatopił ścigacz okrętów podwodnych Ch-57, a „Eskimo” transportowiec „Kuroshio Maru No.2”.
Modernizacje powojenne.
Kanadyjskie powojenne "Tribale": „Micmac” i „Nootka” otrzymały takie samo uzbrojenie główne (6 × 120 mm, 2 × 102 mm), lecz jako lekkie uzbrojenie plot zastosowano 6 działek 40 mm Boforsa (2xII, 2xI) i 2 działka 20 mm. Natomiast „Athabaskan” (II) i „Cayuga” otrzymały jako główne uzbrojenie 8 dział 102 mm. Pod koniec lat 40. na kanadyjskich "Tribalach" zdemontowano ostatnie stanowisko 2 dział 120 mm kosztem wzmocnienia uzbrojenia przeciwpodwodnego – otrzymały one po 2 miotacze bomb głębinowych Squid. W połowie lat 50. wszystkie kanadyjskie "Tribale" otrzymały zunifikowane uzbrojenie w postaci 4 dział 102 mm w dwóch stanowiskach na dziobie, podwójnie sprzężonej armaty plot 76 mm na rufie, 4 pojedynczych działek 40 mm Boforsa, 2 miotaczy Squid i 4 wyrzutni torped. Zmodernizowano przy tym wyposażenie elektroniczne i inne elementy wyposażenia.
Australijskie okręty „Arunta” i „Waramunga” po wojnie również otrzymały miotacz bomb głębinowych Squid kosztem zdemontowania ostatniego stanowiska dwóch dział 120 mm. Poczwórne działko 40 mm „pom-pom” zamieniono na podwójnego Boforsa 40 mm, uzyskując zestaw uzbrojenia: 4 × 120 mm, 2 × 102 mm, 8 × 40 mm (1xII, 6x1), Squid i 4 wyrzutnie torped. Na „Bataan” zamieniono jedynie uzbrojenie przeciwlotnicze na Boforsy.
Służba po II wojnie światowej.
W 1948 cztery pozostałe brytyjskie "Tribale" zostały skasowane, z uwagi na spore zużycie od intensywnej służby, wymagające remontów, a nadto brak potrzeb w zakresie utrzymywania dużej floty po wojnie.
Australijskie "Tribale" wkrótce po zakończeniu wojny pełniły zadania okupacyjne, pływając na wody Japonii i między innymi transportując stamtąd byłych jeńców. Kanadyjskie niszczyciele wojennej budowy zostały w 1946 roku wycofane do rezerwy; w tym czasie weszły do służby cztery nowo zbudowane. 16 lipca 1947 HMCS „Micmac” został poważnie uszkodzony w kolizji z transportowcem „Yarmouth County” i remont trwał ponad 4 lata, przez co stał się on jedynym okrętem tego typu, który nie wziął udziału w żadnej wojnie. Australijskie HMAS „Bataan” i „Warramunga” oraz kanadyjskie HMCS „Cayuga” i „Athabaskan” (II) wzięły następnie od lipca-sierpnia 1950 udział w wojnie koreańskiej. M.in. 20 września kanadyjskie "Tribale" wspierały operację dywersyjną – próbę zniszczenia mostu w okolicy Kunsan, a w październiku „Warramunga” i „Athabaskan” wspierały desant w Wonsan. Na początku grudnia wszystkie cztery, z dwoma innymi niszczycielami, ewakuowały Nampo. Następnie okręty uczestniczyły w blokadzie morskiej zachodniego wybrzeża Korei, połączonej z ostrzeliwaniem celów naziemnych, w tym takich, jak pociągi. 17 maja 1951 kanadyjskie "Tribale" wróciły do Kanady, lecz ponownie skierowano je do Korei we wrześniu. 30 października 1951 „Cayuga” odniósł niewielkie uszkodzenia od ognia dział lądowych na wyspie Sokto. Później w wojnie wzięły udział także HMCS „Iroquois” i „Nootka”.
Pod koniec lat 50. australijskie "Tribale" wycofano do rezerwy, następnie w latach 60. skasowano. Kanadyjskie "Tribale" również wycofano w latach 60., HMCS „Haida” jako jedyny z serii pozostawiono jako okręt-muzeum w Hamilton.
Dane techniczne.
Uzbrojenie.
1938-1940:
1941-1948

</doc>
<doc id="734755" url="https://pl.wikipedia.org/wiki?curid=734755" title="Pikieta (miejsce spotkań)">
Pikieta (miejsce spotkań)

Pikieta – określenie wywodzące się z gejowskiego slangu, oznaczające miejsce spotkań osób szukających szybkiego i anonimowego seksu. 
Informacje na temat istnienia danego miejsca spotkań rozchodziły się pocztą pantoflową lub poprzez prasę erotyczną (teraz Internet). Miejscami spotkań "na pikiecie" są parki, podmiejskie lasy, toalety na dworcach kolejowych. Zainteresowani spacerują w danym miejscu lub jeżdżą samochodem, oczekując na odwzajemnione zainteresowanie przygodnego partnera.
Pikiety były popularne w Polsce zwłaszcza w okresie PRL, gdy homoseksualizm był tematem tabu i niewiele osób decydowało się, by otwarcie prowadzić życie zgodne ze swą identyfikacją psychoseksualną. W Warszawie najbardziej znanym (powszechnie) miejscem tego rodzaju była północna pierzeja Placu Trzech Krzyży. Obecnie pikiety są mniej popularne na skutek rozwoju sieci lokali dla mniejszości seksualnych, takich jak bary, dyskoteki czy sauny oraz komunikacji przez Internet.

</doc>
<doc id="734756" url="https://pl.wikipedia.org/wiki?curid=734756" title="Illiniwekowie">
Illiniwekowie



</doc>
<doc id="734757" url="https://pl.wikipedia.org/wiki?curid=734757" title="Kikapowie">
Kikapowie

Kikapowie (agl. "Kik ə Pū", , ) – plemię Indian Ameryki Północnej z rodziny algonkińskiej, zamieszkujące pierwotnie południowo-wschodnie obszary dzisiejszego stanu Michigan, ale w XVII wieku, wyparte przez Irokezów, zasiedliło okolice przenoski między rzekami Fox i Wisconsin w dzisiejszym hrabstwie Columbia w Wisconsin, a być może także w północnej części stanu Illinois. Obecnie zamieszkują północno-wschodnie Kansas, środkową Oklahomę i północny Meksyk.
Nazwa plemienia wywodzi się, przypuszczalnie, z algonkińskiego "kiwegapaw" (przemieszczać się, być raz tu, raz tam).
Rys historyczny.
Kikapowie byli kulturowo bliscy plemionom Sauków i Lisów, a w pewnym okresie połączyli się z Szaunisami. W roku 1712 wraz z Lisami uderzyli i spalili Fort Detroit, ale później (od roku 1729) byli sprzymierzeńcami Francuzów. W początkach XVIII wieku zjednoczyli się z Odżibwejami, Ottawami Saukami i Lisami, by pokonać Konfederację Illinois i zagarnąć jej terytoria. 
Wzięli udział w roku 1812 w powstaniu Tecumseha, a część z nich w wojnie Czarnego Jastrzębia w roku 1832. 
W trudnym okresie (około 1852 roku) część plemienia wyemigrowała do Meksyku i od tego czasu znana jest jako "Mexican Kickapoo". W roku 1870 żołnierze US Army przekroczyli nielegalnie granicę meksykańską i spalili największą wioskę Kikapów, po czym wycofali się, zagnawszy grupę kobiet i dzieci w charakterze zakładników na Terytorium Indiańskie. W tej sytuacji większość mężczyzn wróciła w latach 1873–1974 do rezerwatu w Oklahomie; część, która pozostała w Meksyku, osiedliła się w przygranicznym rezerwacie w stanie Chihuahua.
Religia i obyczaje.
Kikapowie wierzyli, że wszystko, włącznie z przedmiotami, posiada duszę, czyli manitu, z którym można komunikować się za pomocą dymu z palonego tytoniu. Wielki Manitu, stwórca o imieniu Kicitiata, mieszkał w niebie. Największym świętem był wiosenny tydzień odrodzenia i dziękczynienia. Obchodzili też święto Zielonej Kukurydzy i dzień Tańca Bawoła. Nad przebiegiem uroczystości czuwali szamani. W latach trzydziestych XIX wieku prorok Kenakuk zaczął głosić nauki inspirowane chrześcijaństwem, zachęcał do przystosowania się kulturowego do białych, zabraniał używania alkoholu, poligamii i wojowania. Jego nauki przypadły do gustu części Kikapów i Potawatomich.
Plemię składało się z mniejszych szczepów (klanów), w których panowały stosunki patriarchalne. Imiona wywodziły się ze snów i wizji. Pierwsze wykluczenie menstruacyjne było szczególnie długie i rygorystycznie przestrzegane. Dziewczyna była pouczana przez starsze krewniaczki, jak ma zachowywać się, będąc kobietą. Natomiast inicjacją chłopców było pierwsze udane polowanie. Kikapowie grali w kości i w piłkę (gra, z której wywodzi się lacrosse), organizowali zawody łucznicze, tańczyli. Ceremonie ślubne sprowadzały się do wymiany podarków między rodzinami, pogrzeby były uroczyste: zmarłego układano na wysokich rusztowaniach (marach) na przywioskowym cmentarzysku twarzą na wschód, gdzie – jak wierzono – znajdowała się kraina zmarłych.
Domostwa dzieliły się na letnie i zimowe. Letnie były prostokątne, kryte korą wiązów, natomiast zimowe okrągłe lub owalne, kryto plecionką z pałki szerokolistnej lub matami z sitowia. Platformy do spania znajdowały się wzdłuż ścian, w dachu znajdował się otwór kominowy. Dieta Kikapów oparta była na płodach uprawy ziemi. Kobiety uprawiały kukurydzę, fasolę, dynię i zbierały owoce leśne (grzyby, jagody, orzechy). Mężczyźni polowali na jelenie, niedźwiedzie i bizony; łowili ryby. Możliwe, że Kikapowie praktykowali też czasami kanibalizm.
Kikapowie obecnie.
Dzisiejsi potomkowie Kikapów mieszkają w rezerwatach w kilku stanach USA i Meksyku. Ziemie rezerwatów są w większości wynajmowane nie-tubylcom pod uprawę i hodowlę. Aż do końca II wojny światowej meksykańscy Kikapū żyli według tradycyjnych norm, obecnie wielu z nich pracuje w Stanach Zjednoczonych jako sezonowi pracownicy rolni; mając prawo swobodnego przekraczania granicy. Poziom bezrobocia, szczególnie w Oklahomie i Meksyku, jest bardzo wysoki. Kikapowie z Kansas posiadają własną salę gimnastyczną, centrum opieki medycznej i domy opieki dla osób starszych, a także szkołę o zakresie nauczania 0–12. 
Liczebność plemienia była i jest niewielka – na przełomie XVIII i XIX wieku było ich od 2 do 3 tysięcy, w roku 2000 rzeczywistych członków było 3118. Ich imieniem nazwano rzekę w Wisconsin, potoki w Illinois i Teksasie oraz kilka miejscowości w tych stanach i w Kansas.

</doc>
<doc id="734758" url="https://pl.wikipedia.org/wiki?curid=734758" title="Kiowa-Apacze">
Kiowa-Apacze

Kiowa-Apacze, zwani też Apaczami Prerii – odłam plemienia Apaczów, którzy zaprzyjaźnili się, a następnie związali więzami krwi z plemieniem Kiowa. Jest to nazwa zwykle związana z Apaczami żyjącymi na prerii. Oba plemiona, mimo formalnych związków, zachowywały swe własne obyczaje i posługiwały się odrębnym językiem.
Około stu lat temu Kiowa-Apacze zdecydowali, że należą raczej do plemienia Apaczów. Kiowa nazywali ich „koniokradami”, co nie powinno być uznawane za określenie pejoratywne, jako że w XIX wieku określenie „koniokrad” kojarzyło się u Indian Prerii ze słowem „sprytny”.
Obecnie zamieszkują okolice miejscowości Apache w stanie Oklahoma. Są znani ze swej muzyki, śpiewu i tańców i jako tacy są chętnie zapraszani na uroczyste pow-wow wielu plemion.

</doc>
<doc id="734760" url="https://pl.wikipedia.org/wiki?curid=734760" title="Polari">
Polari

Polari (lub inaczej Palare, z włoskiego "parlare", „mówić”) był rodzajem slangowej gwary używanej przez gejowską subkulturę w Wielkiej Brytanii. Został ożywiony na nowo w latach 50. i 60. XX wieku przez kampowych bohaterów popularnego programu radiowego BBC „Round the Horne”: Juliana i Sandy’ego. Historia "polari" sięga jednak dużo dalej, przynajmniej do XIX wieku. Toczy się debata co do początków i pochodzenia polari.
Definicja.
Polari jest mieszanką włoskiego, romskiego, świńskiej łaciny, cockney rhyming slang, slangu marynarzy i gwary złodziejskiej. Później rozszerzył się o słownictwo z języka jidisz żydowskiej społeczności, która osiedlała się we wschodnim Londynie, gwary żołnierzy amerykańskich (przebywających w Wielkiej Brytanii podczas drugiej wojny światowej) oraz slangu użytkowników narkotyków w latach 60. XX wieku. Polari był wciąż rozwijającą się formą języka, z małym niezmiennym jądrem słownictwa (do którego należało ok. 20 słów: bona, ajax, eek, cod, naff, lattie, nanti, omi, palone, riah, zhoosh, TBH, trade, vada), oraz ok. 500 innych mniej znanych terminów.
Użycie.
Polari był używany na londyńskich targach rybnych, w teatrach i w gejowskiej subkulturze. Służył ukryciu homoseksualnej aktywności przed potencjalnie wrogimi osobami z zewnątrz (np. angielską policją po cywilnemu). Ale że polari był też używany w środowiskach teatralnych i performerskich (włącznie z wesołymi miasteczkami i cyrkami), skąd się wywodził, stąd tyle zapożyczeń z języka romskiego.
Prawie identycznym językiem posługiwano się w wesołych miasteczkach od przynajmniej XVII wieku (według Partridge’s Dictionary of Slang). Teatralno-cyrkowe trupy kiedyś były stałym elementem wesołych miasteczek, stąd zapewne obecność polari w tych dziś niezależnych instytucjach. Polari nadal jest używany przez Romów w Anglii i Szkocji.
Polari był też w intensywnym użyciu w marynarce handlowej, gdzie wielu homoseksualnych mężczyzn pracowało jako kelnerzy, stewardzi czy performerzy. Był głównie używany przez gejów pochodzących z klasy robotniczej.
Z jednej strony, był używany, aby ukryć znaczenie rozmów, pozwalając na dyskusje na gejowskie tematy bez bycia zrozumianym przez osoby z zewnątrz, z drugiej strony był także używany przez niektórych, zwłaszcza w najbardziej widoczny sposób kampowych, jako kolejny sposób podchodzenia do swojej tożsamości z pewnością siebie.
Spadające użycie.
Poza wesołymi miasteczkami i cyrkami (gdzie Parlyaree nigdy nie był utożsamiany z kulturą gejowską), polari zaczął wychodzić z użycia w późnych latach 60. Popularność audycji radiowej Juliana i Sandy’ego sprawiła, że ten sekretny język stał się publiczną własnością, a gejowski ruch emancypacyjny lat 70. uznawał polari za degradujący, dzielący i politycznie niepoprawny (używany był w dużej mierze do plotkowania, krytykowania innych ludzi i omawiania seksualnych doświadczeń).
Współczesne użycie.
Od połowy lat 90., gdy ponownie wydano kolekcje nagrań audycji "Round The Horne" oraz przy rosnącym zainteresowaniu akademików, polari nieco się odrodził. Prawdopodobnie nigdy nie wymrze całkowicie, a nowe słowa będą wciąż dodawane oddając zmiany zachodzące w społeczeństwie. Na przykład nowy termin „Madonna claw” (szpon Madonny) oznacza starą wysuszoną dłoń.
W 1990 Morrissey zatytułował swój album "Bona Drag" („fajny ciuch”) – a tytuł jego singla to „Piccadilly Palare”.
Także w 1990 autor komiksów Grant Morrison stworzył bohatera o imieniu Danny the Street, który mówi głównie w polari.
W 1998 powstał film Velvet Goldmine, który opowiada fikcyjną historię powstania i upadku glam rocka. Jest w nim scena z lat 60., pokazująca grupę bohaterów rozmawiających w polari, a ich humorystyczne dialogi są tłumaczone na angielski i wyświetlane na dole ekranu.
W 2002 opublikowano dwie książki na temat polari: "Polari: The Lost Language of Gay Men", i "Fantabulosa: A Dictionary of Polari and Gay Slang" (autorem obu jest Paul Baker). Także w 2002 artysta hip-hopowy Juha wydał album zatytułowany "Polari", z refrenem jednej z piosenek całkowicie wykonanym w polari.
Słowa polari w standardowym angielskim.
Wiele słów z polari weszło do slangu w standardowym angielskim.
Naff.
Słowo spopularyzowane przez sitcom Porridge z lat 70., w którym używano go zamiast wulgaryzmów wówczas uważanych za niemożliwe do wyemitowania w telewizji.
Etymologii doszukiwano się w skrótach (np. Not Available For Fucking). Bardziej prawdopodobne, że pochodzi ono z
Można też doszukiwać się etymologicznych powiązań z romskim "naflo", znaczącym niedobry, zepsuty lub bezużyteczny.
Późniejsze użycie z lat 80., które przetrwało do dzisiaj, odnosi się do osób heteroseksualnych, nosząc ze sobą konotacje z przymiotnikami „nudny”, „paskudny”. "Porridge" także wprowadził zwrot „naff off!”, znany z użycia go przez księżną Annę w 1982 Przeczytaj, co powiedziała:.
Zhoosh.
„Zhoosh” wszedł do powszechnego użycia w języku angielskim stosunkowo niedawno, za sprawą programu telewizyjnego "Porady różowej brygady" ("Queer Eye for the Straight Guy"). Nietypowe dla angielskiego zestawienie początkowych spółgłosek sprawia, że pojawiają się alternatywne sposoby zapisywania: „zoosh”, „soozh” etc.
Cottaging.
Słowo oznacza uczestniczenie w pikiecie w publicznym szalecie. Termin został spopularyzowany dzięki kilku głośnym sprawom z gwiazdami z pierwszych stron gazet w rolach głównych.
Polari w zdaniach.
"„Omies and palones of the jury, vada well at the eek of the poor ome who stands before you, his lallies trembling.”" (Cytat pochodzi z „Bona Law”, skeczu z audycji "Round The Horne", której autorami są Barry Took i Marty Feldman)
"„So bona to vada...oh you! Your lovely eek and your lovely riah.”" (Cytat pochodzi z „Piccadilly Palare”, piosenki autorstwa muzyka Morrisseya)
"„As feely ommes...we would zhoosh our riah, powder our eeks, climb into our bona new drag, don our batts and troll off to some bona bijou bar. In the bar we would stand around with our sisters, vada the bona cartes on the butch omme ajax who, if we fluttered our ogle riahs at him sweetly, might just troll over to offer a light for the unlit vogue clenched between our teeth.”" (Cytat z pamiętników znanego dziennikarza Petera Burtona pt. "Parallel Lives")
(Tłumaczenie na polski: „Jako młodzi kolesie... podrasowywaliśmy nasze fryzury, przypudrowywaliśmy nosy, wskakiwaliśmy w nowe szałowe ciuchy, pastowaliśmy buty i wychodziliśmy do jakiegoś miłego malutkiego baru. W tym barze staliśmy z naszymi kolegami gejami, patrzyliśmy na wspaniałe genitalia stojącego obok macho, który, jeśli posłało się mu powłóczyste spojrzenie w odpowiednio słodki sposób, przeszedłby się do nas oferując ogień do niezapalonego papierosa wetkniętego między zębami”).
Czy polari jest językiem?
Dokładne badania nie odnalazły żadnych gramatycznych struktur polari, które byłyby inne niż te w języku angielskim. Zatem byłoby właściwszym mówić o polari jako o szyfrze, słownictwie zastępczym czy slangu niż języku czy dialekcie. Ponieważ używany jest naprzemiennie ze standardowym angielskim, można polari nazywać także żargonem.
Niemniej, niektórzy użytkownicy polari wypowiadają frazy daleko odbiegające od prostej substytucji wyrazów angielskich, na przykład:
"palone vadas omi-palone very cod",
dosłownie po angielsku "Woman looks man-woman very bad"
po polsku "Kobieta patrzy mężczyzna-kobieta bardzo źle"
gdy w rzeczywistości znaczy to po angielsku „that woman is giving this gay man a dirty look”,
a po polsku „ta kobieta przesyła temu gejowi frywolne spojrzenie”.

</doc>
<doc id="734762" url="https://pl.wikipedia.org/wiki?curid=734762" title="Hymn Austro-Węgier">
Hymn Austro-Węgier



</doc>
<doc id="734765" url="https://pl.wikipedia.org/wiki?curid=734765" title="Adam Gilchrist">
Adam Gilchrist

Adam Craig ("Gilly") Gilchrist (ur. 14 listopada 1971 w Bellingen) – australijski krykiecista grający na pozycji "wicket-keepera", ale także znakomity i bardzo agresywny "batsman" (odbijający), w latach 1996-2008 członek reprezentacji Australii, w 2002 zdobył tytuł "krykiecisty roku".
Gilchrist uważany jest za znakomitego "wicket-keepera", ale stał się sławny dzięki jego umiejętnościom jako odbijający. Jego średnia ("batting average") wynosi ponad 48 co daje mu 45. miejsce na liście najlepszych odbijających wszech czasów, a we wcześniejszym momencie jego kariery jego średnia wynosiła prawie 60, co dawało mu drugie miejsce na liście wszech czasów. Równie ważna jak jego średnia jest szybkość, z jaką Gilchrist zdobywa punkty; jego "strike rate" zarówno w meczach testowych jak i jednodniowych należy do najwyższych na świecie. Już kilkukrotnie w swojej karierze Gilchrist był w stanie całkowicie zmienić przebieg meczu właśnie dzięki swojemu bardzo agresywnemu stylowi gry. Gilchrist zrewolucjonizował koncept "batsmana" odbijającego na siódmej pozycji, jego średnia i szybkość z jaką zdobywał punkty była lepsza od wielu innych graczy, którzy specjalizowali się jako "batsmani".
W anonimowej ankiecie przeprowadzonej pośród czołowych "bowlerów" świata "Gilly" otrzymał tytuł "Najbardziej przerażającego "batsmana" na świecie" ("World's Scariest Batsman"), a w 2007 został uznany za najlepszego australijskiego gracza wszech czasów w meczach jednodniowych. Był pierwszym i jak do tej pory jedynym graczem w historii krykieta, który ma na koncie sto uderzeń za sześć punktów. Jest rekordzistą pod względem "złapanych" "batsmanów".
Jest żonaty i ma dwoje dzieci.
W 2005 Gilchrist został zaproszony przez drużynę baseballową Boston Red Sox do przyłączenia się do niej po zakończeniu kariery w krykiecie.
Statystyki.
Na podstawie.

</doc>
<doc id="734768" url="https://pl.wikipedia.org/wiki?curid=734768" title="Wicket-keeper">
Wicket-keeper

Wicket-keeper – nazwa pozycji gracza drużyny krykieta, która w danym momencie broni ("fielding side") stojącego za "wicketem" odbijającego. Odgrywa rolę podobną do "catchera" w baseballu.
Podstawowym zadaniem wicket-keepera jest łapanie piłek przepuszczonych przez odbijającego batsmana drużyny przeciwnej.
Zadania wicket-keepera.
Zapobieganie bye.
Jeśli batsman drużyny przeciwnej nie trafi w piłkę, a ta nie zbije wicketa, wicket-keeper musi ją złapać. Jeśli nie złapie, batsman może zdecydować się na wykonanie "runa" i wtedy może zdobyć run na podstawie bye (nie dolicza mu się do indywidualnego wyniku, ale dolicza do sumy runów drużyny). Za wicket-keeperem rzadko stoją inni gracze z pola, więc batsman ma czas na wykonanie runa. Jeśli piłka dotoczy się do granicy boiska ("boundary"), drużyna zdobywa automatycznie 4 runy, podobnie jak przy wybiciu piłki do granicy za pomocą kija.
Eliminowanie batsmanów.
Wicket-keeper ma też za zadanie eliminować batsmanów. Najczęstszym sposobem eliminowania jest caught ("wyłapany"), kiedy batsman "muśnie" piłkę kijem (tzw. "edge") a ta nie dotykając ziemi trafi w ręce wicket-keepera, batsman jest wyautowany. Wicket-keeperzy mają największą statystykę "caught" spośród wszystkich graczy z pola. Drugą metodą, rzadszą, jest eliminacja poprzez stumped, która następuje gdy batsman nie trafi w piłkę, a podczas próby odbicia opuści przez przypadek swój "crease" (bezpieczną strefę). Wtedy wicket-keeper (jeśli złapie piłkę) może zbić ręką lub piłką "wicket" batsmana i batsman jest wyautowany poprzez "stumped".
Wicket-keeper jest również zwykłym graczem z pola i dlatego może eliminować batsmanów również poprzez "run out", gdy np. batsman odbije piłkę na leg side, nie ma tam graczy z pola, a wicket-keeper pobiegnie za piłką i rzuci nią w stronę "wicketa", i jeśli go zbije zanim batsman znajdzie się w bezpiecznej strefie, wtedy batsman wylatuje poprzez "run out". Wicket-keeper jest również w najlepszej pozycji (blisko "wicketa") do złapania piłki rzuconej od gracza z pola, wtedy wicket-keeper łapiąc taką piłkę ma możliwość wyeliminowania batsmana poprzez "run out" (jeśli nie jest w bezpiecznej strefie).
Sprzęt.
Wicket-keeper jako jedyny gracz z pola nosi ochraniacze na zewnątrz ubrania (gracze na pozycjach "silly" też mogą je nosić, ale pod ubraniem). Wicket-keeperzy noszą ochraniacze na piszczele i kolana oraz na krocze. Używają jako jedyni pogrubionych rękawic do łapania (gracze na pozycjach "silly" nie mogą). Jeśli chcą, mogą również używać kasku, ale większość graczy profesjonalnych tego nie robi, gdyż hełm ogranicza widoczność, a piłkę lecącą na twarz zawodowi wicket-keeperzy powinni łapać bez problemu (choć przy okazji rzutów "fast bowlerów" miotających piłki z prędkością ponad 130 km/h nieraz zakładają kaski).
Ogólne wymagania.
Od wicket-keepera w nowoczesnym krykiecie zazwyczaj wymaga się również dobrego wyszkolenia na pozycji batsmana (do takiego stopnia, aby przynajmniej odbijał jako "middle-order batsman"). Wicket-keeperzy odbijający na pozycji "opening batsmana" (odbijającego na początku inningsa) są znani jako all-rounderzy ("keeper/batsman").
Wicket-keeperzy mają jednak prawa do zdjęcia ochraniaczy i bowlowania. Dwóch wicket-keeperów w historii pierwszoklasowego krykieta zdobyło hat-tricki (eliminując w trzech kolejnych rzutach, trzech batsmanów przeciwnika).
Kontuzje i zmiany.
Zgodnie z przepisem drugim zasad krykieta, kontuzjowany lub chory wicket-keeper nie może zostać zmieniony w trakcie meczu przez zawodnika rezerwowego (może go zmienić tylko gracz znajdujący się na polu od początku meczu), chociaż za zgodą kapitanów obu ekip można odstąpić od tej zasady. Postąpiono tak np. w przypadku 45-letniego Boba Taylora, którego ściągnięto na boisko z namiotu sponsorów (łapał przez 73 overy).
Najlepsi wicket-keeperzy w meczach testowych.
Poniższa lista przedstawia wicket-keeperów z najlepszymi statystykami w meczach testowych.

</doc>
<doc id="734769" url="https://pl.wikipedia.org/wiki?curid=734769" title="Wicketkeeper">
Wicketkeeper



</doc>
<doc id="734770" url="https://pl.wikipedia.org/wiki?curid=734770" title="Wicket keeper">
Wicket keeper



</doc>
<doc id="734771" url="https://pl.wikipedia.org/wiki?curid=734771" title="Jerozolima (dystrykt)">
Jerozolima (dystrykt)

Jerozolima (hebr.: מחוז ירושלים, "Mechoz Jeruszalajim") – jeden z sześciu administracyjnych dystryktów w Izraelu. Dystrykt ma powierzchnię 652 km², zamieszkany jest przez 851 400 mieszkańców (dane z 2006), a jego stolicą jest Jerozolima.
Demografia.
Zgodnie z danymi Izraelskiego Centrum Danych Statystycznych w 2006 roku:

</doc>
<doc id="734773" url="https://pl.wikipedia.org/wiki?curid=734773" title="Dystrykt Południowy (Izrael)">
Dystrykt Południowy (Izrael)

Dystrykt Południowy (hebr.: מחוז הדרום, "Mehoz ha-Darom") – jeden z sześciu administracyjnych dystryktów w Izraelu. Dystrykt ma powierzchnię 14 185 km², zamieszkany jest przez 1 121 600 mieszkańców (dane z 2011), a jego stolicą jest Beer Szewa.
Demografia.
Zgodnie z danymi Izraelskiego Centrum Danych Statystycznych w 2005 roku:
Samorządy lokalne.
W latach 1978–2005 w ramach Dystryktu Południowego funkcjonował Samorząd Regionalny Chof Aza, który obejmował obszar Strefy Gazy. Podległych mu było 17 osiedli w ramach bloku osadniczego Gusz Katif i 4 osiedla znajdujące się poza blokiem. W 2005 roku, kiedy miało miejsce jednostronne wycofanie ze Strefy Gazy i Północnej Samarii, wszystkie żydowskie osiedla zostały zlikwidowane.

</doc>
<doc id="734775" url="https://pl.wikipedia.org/wiki?curid=734775" title="Ferrari 456">
Ferrari 456

Ferrari 456 – samochód sportowy klasy wyższej produkowany pod włoską marką Ferrari w latach 1992–2003.
Historia i opis modelu.
Ferrari 456 zostało opracowane w ramach wieloletniego partnerstwa Ferrari i studia Pininfarina, pod kierownictwem ówczesnego szefa stylistów tego biura Lorenzo Ramaciottiego. Debiut rynkowy auta miał miejsce w 1992 roku, zastępując wówczas model 412. 
W przeciwieństwie do innych modeli frmy, 456 charakteryzowało się bardziej luksusową specyfikacją nastawioną na komfort podróżowania, posiadając do tego 4 miejsca dla pasażerów w 2 rzędach siedzeń. Dla podkreślenia innej funkcji 456 w gamie Ferrari, samochód otrzymał również łagodniejszą stylizację, z subtelnymi przetłoczeniami, umiarkowanych rozmiarów wlotami powietrza i podłużną, szpiczastą maską.
Ferrari 456 dostępne było w wersjach GT i GTA, różniących się zastosowanymi skrzyniami biegów: sześciostopniowej manualnej i czterostopniowej automatycznej. Jedynym oferowanym silnikiem był widlasty dwunastocylindrowiec o pojemności 5474 cm³ osiągający 436 KM. Nazwa 456 wzięła się od pojemności pojedynczego cylindra, który wynosi 456,16 cm³. Jednostka napędowa montowana w 456 zdobyła duże uznanie w branży, otrzymując dwukrotnie tytuł International Engine of the Year w 2000 i 2001 roku.
Lifting.
W marcu 1998 roku podczas Geneva Motor Show Ferrari przedstawiło zmodernizowany model, który zyskał nową literę w nazwie Ferrari 456M od włoskiego słowa "Modificata". Wprowadzono zmiany stylistyczne oraz zmodernizowano zawieszenie i silnik. Zmieniono układ chłodzący i elektroniczny system wspomagający pracę układu napędowego. Produkcja modelu pod tą postacią trwała przez kolejne 5 lat, kiedy to włoska firma w 2003 zaprezentowała zupełnie nowy, większy i bardziej zaawansowany technicznie model Ferrrari 612 Scaglietti.
Venice/Saloon/Spyder.
Ferrari 456 Venice został zaprezentowany po raz pierwszy w 1996 roku.
4 lata po premierze klasycznego 456 oferowanego wyłącznie jako 2-drzwiowe coupé o układzie foteli 2+2, Ferrari podjęło się realizacji kolejnego i zarazem jednego z ostatniego zleceń złożonych przez sułtana Brunei, Hassanala Bolkiah. Monarcha intensywnie rozbudowujący wówczas swoją kilkutysięczną kolekcję samochodów zwrócił się o opracowanie trzech różnych wariantów nadwoziowych, z czego głównym modelem zostało 5-drzwiowe kombi o członie "Venice" w nazwie.
Samochód wyróżnił się wydłużonym rozstawem osi, obszerniejszym przedziałem transportowym z przeszkleniem, a także nietypowym dla Ferrari 5-drzwiowym nadwoziem. Jednocześnie, bez zmian pozostała deska rozdzielcza, pas przedni oraz podzespoły techniczne na czele z silnikiem V12 współpracującym z automatyczną przekładnią biegów.
Ponadto, poza odmianą kombi rodzina królewska z Brunei zwróciła się o zbudowanie 4-drzwiowego sedana o podobnie jak Venice wydłużonym rozstawie osi i dwóch rzędach drzwi. Trzecim ze specjalnych modeli był z kolei 2-drzwiowy roadster o przydomku "Spyder" o miękkim składanym dachu, najbliższy w kształcie nadwozia do pierwotnego Ferrari 456.
Sprzedaż.
Odmiana Spyder wykonana została w najmniejszej puli egzemplarzy, powstając w 2 sztukach, które trafiły do kolekcji w Brunei. Więcej wyprodukowano wariantów sedan: 2 modele zbudowano dla Nafsasa Al Khaddaji rezydującego w Belgii, a kolejne 7 dla rodziny Sułtana. 
W nieznacznie mniejszej liczbie powstała najpopularniejsza, najszerzej opisywana i najlepiej udokumentowana odmiana 456 GT Venice.Spośród 6 wyprodukowanych sztuk, jedna z nich została przetransportowana i zarejestrowana przez członka rodziny królewskiej Sułtana Brunei żyjącego w Londynie. Samochód po raz pierwszy sfotografowano na ulicach brytyjskiej stolicy w 2010 roku, a kolejny raz samochód obszernie sfotografowano m.in. w 2018 roku udowadniając tym samym, że srebrna sztuka specjalnego modelu Ferrari jest regularnie użytkowana.

</doc>
<doc id="734776" url="https://pl.wikipedia.org/wiki?curid=734776" title="Judea i Samaria">
Judea i Samaria

Judea i Samaria (hebr.: יהודה ושומרון, "Jehuda we-Szomeron") – jednostka administracyjna w Izraelu na obszarze Zachodniego Brzegu pozostająca pod administracją Centralnego Dowództwa Sił Obronnych Izraela. W 2011 roku zamieszkiwało ją 334 564 Izraelczyków, z kolei w 2018 roku było to 435 708 osadników (bez Wschodniej Jerozolimy). Według szacunków organizacji B'Tselem na Zachodnim Brzegu, łącznie ze Wschodnią Jerozolimą, żyje ponad 620 000 Izraelczyków pośród ponad 2 300 000 arabskich mieszkańców tych ziem (estymowana populacja 07.2021 r.).
Tereny te zazwyczaj są nazywane Zachodnim Brzegiem, jednak ich historycznymi i biblijnymi nazwami są Judea i Samaria.
W myśl "izraelsko-palestyńskiego tymczasowego porozumienia o Zachodnim Brzegu i Strefie Gazy" (tzw. II porozumienie z Oslo, 1995) Zachodni Brzeg podzielony jest na 3 strefy: A (palestyńska kontrola nad bezpieczeństwem i administracją, ok. 18% Zachodniego Brzegu), B (izraelski nadzór nad bezpieczeństwem, palestyńska administracja, 21% obszaru) i C (izraelska kontrola nad administracją i bezpieczeństwem, ok. 61%). M.in. osiedla żydowskie, Jerozolima czy kwestie granic zostały wyłączone spod palestyńskiej jurysdykcji, również izraelscy obywatele na Zachodnim Brzegu zostali wyjęci spod tej jurysdykcji. Zarząd Wojskowy w myśl porozumienia, skupiać będzie władzę wykonawczą, prawodawczą i sądową na obszarach niebędących w gestii władz Autonomii Palestyńskiej.
Administracja w dystrykcie.
Dystrykt jest uważany za wydzieloną jednostkę administracyjną przez rząd. Władzę na tym terenie sprawuje specjalnie wydzielona struktura w ramach Sił Obronnych Izraela, czyli Zarząd Wojskowy na Terytoriach. Jest on odpowiedzialny za wdrażanie polityki rządowej we współdziałaniu z administracją rządową i Ministerstwa Obrony na terytoriach Zachodniego Brzegu i Strefy Gazy. Jest to również struktura odpowiedzialna za współpracę i łączność z władzami Autonomii Palestyńskiej oraz społecznością palestyńską w terenie.
Główną aktywnością Zarządu jest:
Wypełnianiem wspomnianych powyżej obowiązków zajmuje się Administracja Cywilna w Judei i Samarii. Znajduje się ona pod zwierzchnictwem wojska, ale wykonuje wszystkie powierzone zadania. W jej strukturach pracują cywile i wojskowi. Administracja współpracuje z palestyńską administracją i społeczeństwem oraz z izraelskimi osadnikami. 
Administracja Cywilna posiada swoje przedstawicielstwa w następujących miastach na Zachodnim Brzegu:
Do obszarów działalności i odpowiedzialności Administracji Cywilnej zalicza się: archeologię, rolnictwo, wycenianie, zatrudnienie, egzekwowanie prawa, ekonomię, elektryczność, ochronę środowiska, budżet, ochronę zdrowia, przemysł i handel, infrastrukturę drogową, nadzorowanie, kontakt z organizacjami międzynarodowymi, rejestrację ziemi, ochronę mienia, komunikację, rezerwaty i parki narodowe, planowanie, rejestr ludności, sprawy religijne, transport publiczny, zaopatrzenie w wodę, ochronę socjalną.

</doc>
<doc id="734781" url="https://pl.wikipedia.org/wiki?curid=734781" title="Międzynarodowa Organizacja Pomocy Rewolucjonistom">
Międzynarodowa Organizacja Pomocy Rewolucjonistom

Międzynarodowa Organizacja Pomocy Rewolucjonistom (MOPR), ros. Международная организация помощи борцам революции (МОПР) – organizacja społeczna założona w 1922 roku w Moskwie w celu niesienia pomocy rewolucjonistom, więźniom politycznym i ich rodzinom, prowadząca także międzynarodowe kampanie protestacyjne. Posiadała 70 sekcji i około 14 milionów członków, do rozwiązania w 1947 r. podporządkowana była Międzynarodówce Komunistycznej.
Przewodniczącymi organizacji byli:
MOPR tworzyła sekcje krajowe (najczęściej nielegalne).
W Polsce była to Czerwona Pomoc w Polsce (formalnie obejmująca trzy osobne organizacje: dla terenów polskich, Zachodniej Ukrainy i Zachodniej Białorusi) – koordynowana i nadzorowana przez Komunistyczną Partię Polski. Rozwiązana z KPP.
Jej amerykańską sekcją była Międzynarodowa Obrona Pracy.
Pierwsza kampania MOPR wspomagała bułgarskie ofiary kontrrewolucji po upadku powstania wrześniowego w 1923 roku. MOPR organizowała również m.in. masowe żądania uwolnienia Antonio Gramsciego we Włoszech i Georgi Dymitrowa w Niemczech czy też Sacco i Vanzettiego w USA.

</doc>
<doc id="734784" url="https://pl.wikipedia.org/wiki?curid=734784" title="Alfa Romeo 156">
Alfa Romeo 156

Alfa Romeo 156 – samochód osobowy klasy średniej produkowany przez włoską markę Alfa Romeo w latach 1997 – 2006.
Historia i opis modelu.
Pojazd został po raz pierwszy zaprezentowany w październiku 1997 roku podczas targów motoryzacyjnych we Frankfurcie jako następca modelu 155. Samochód został zaprojektowany przez centrum projektowe Centro Stile Alfa Romeo kierowane przez Waltera de'Silvę. Prócz silników Twin Spark oferowano dwa widlaste sześciocylindrowce o pojemności 2.5 i 3.2 oraz dwa silniki Diesla, w których zastosowano układ wtrysku bezpośredniego common rail zwany Unijet.
W plebiscycie na Europejski Samochód Roku 1998 model zajął 1. pozycję.
W 1999 roku gama modeli została wzbogacona o wersję z silnikiem 2.0 Twin Spark oraz systemem zmiany biegów przy kierownicy Selespeed (skrzynia mechaniczna ze sterowaniem elektronicznym) oraz o wersję Q-System z silnikiem o pojemności 2.5 i czterostopniową, automatyczną skrzynią biegów japońskiej firmy Aisin (AW 50-40).
W 2000 roku wprowadzono na rynek odmianę kombi zwaną Sportwagon. 
W lutym 2002 roku na rynek wprowadzono usportowioną wersję GTA wyposażoną w widlastą szóstkę o pojemności 3.2 sprzężoną z sześciostopniową, manualną skrzynią biegów lub zautomatyzowaną skrzynią Selespeed. Z zewnątrz wyróżniała się ona obniżonym zawieszeniem, przyciemnionymi wkładami przednich reflektorów oraz dedykowanym bodykitem. We wnętrzu zastosowano fotele z lepszym trzymaniem bocznym.
W marcu 2002 roku zmodyfikowano wnętrze modelu 156. Zmieniono kierownicę, konsolę środkową (dodano elementy z chromu, elektroniczne wyświetlacze), nad konsolą pojawił się wyświetlacz komputera (podawane tam są takie informacje jak temperatura na zewnątrz, liczba przejechanych kilometrów, średnie spalanie, spalanie chwilowe, średnia prędkość). Do oferty dodano również nowy silnik benzynowy 2.0 JTS z wysokociśnieniowym wtryskiem bezpośrednim. 
W 2003 roku Giorgetto Giugiaro zaprojektował wersję po face liftingu w której zmieniono m.in. przód i tył. Po roku usunięto z oferty silnik V6 o pojemności 2.5. 
W 2004 roku wprowadzono wersje z napędem na obie osie, które nazwano Crosswagon Q4 i Sportwagon Q4. Wersję Crosswagon wyróżniają m.in. większym prześwitem podwozia, aluminiowe listwy ochronne na drzwiach oraz wstawki na zderzaku przednim i tylny. Auto wyposażone zostało w system Torsen C.
W październiku 2005 roku zaprzestano produkcji wersji GTA ze względu na słaby popyt i zbliżanie się premiery następcy. Łącznie wyprodukowano 2973 sedanów i 1678 sportwagonów. W Polsce sprzedano 37 egzemplarzy modelu 156 GTA. 
Produkcje większości odmian pojazdu zakończono w 2006 roku, model Crosswagon Q4 wytwarzano do 2007 roku.
Crosswagon Q4.
W 2003 roku przedstawiono uterenowioną odmianę Crosswagon Q4. Wyróżnia się ona napęd na cztery koła z systemem Torsen C i cechuje się większym prześwitem podwozia.
Wersję Crosswagon wyposażono w dodatkowe aluminiowe listwy ochronne na drzwiach, a także aluminiowe wstawki na zderzaku przednim i tylnym.
Silniki.
Benzynowe:
-"Dane techniczne wersji 2.0 TS, 2.0 JTS i GTA ze skrzynią Selespeed są takie same jak w przypadku skrzyni manualnych".
Diesla:

</doc>
<doc id="734788" url="https://pl.wikipedia.org/wiki?curid=734788" title="Heteropterolog">
Heteropterolog



</doc>
<doc id="734790" url="https://pl.wikipedia.org/wiki?curid=734790" title="Ole Kirk Christiansen">
Ole Kirk Christiansen

Ole Kirk Christiansen (ur. 7 kwietnia 1891 we Filskov, zm. 11 marca 1958 w Billund) – duński producent zabawek, twórca fabryki klocków Lego.
Życiorys.
Ole Kirk Christiansen urodził się w 1891 roku we wsi Fliskov jako dziesiąte dziecko biednych farmerów. Od dzieciństwa pracował w gospodarstwie, następnie zaczął uczyć się zawodu cieśli i zamieszkał w pobliskim Billund, gdzie założył zakład stolarski specjalizujący się w produkcji składanych drabin. Założył też rodzinę i doczekał się czterech synów.
W latach 30. Christiansena dotknął wielki kryzys gospodarczy, a także śmierć żony i pożar warsztatu. Christiansen wystrugał wówczas dzieciom małą, drewnianą kaczkę, by zajęły się czymś i nie myślały o pożarze. Zauważywszy, jak dużą radość sprawiła ona dzieciom, Christiansen zdecydował się na produkcję takiej zabawki i szybko zdobył sobie swoim produktem popularność w okolicy. Wkrótce zaczął planować kolejne zabawki, by nie wypaść z rynku. Przypomniał sobie wówczas zwiedzanie angielskiego zamku i postanowił produkować klocki, z których dzieci mogłyby budować m.in. zamki. W 1934 roku Christiansen zmienił nazwę firmy zabawkarskiej na LEGO.
Na początku lat 40. pracę w firmie podjął najstarszy syn – Godtfred Kirk Christiansen. Przedsiębiorstwo szybko się rozwijało, czego wyrazem był zakup pierwszej w Danii maszyny do odlewów z tworzyw sztucznych i uruchomienie sprzedaży prototypowych zabawek plastikowych w 1947 roku. Początek produkcji klocków do dziś kojarzonych z firmą nastąpił w 1949 roku, a ich konstrukcję ulepszono w roku 1958.
W 1958 roku ulepszone klocki zostały opatentowane i rozpoczęły się pierwsze próby wejścia z ich sprzedażą na rynki zagraniczne. W tym samym roku Ole Kirk Christiansen zmarł na zawał serca, a kierownictwo firmy przejął jego syn Godtfred.
Dwa lata po jego śmierci w fabryce wybuchł pożar, co przyśpieszyło decyzję o zaprzestaniu produkcji zabawek drewnianych. Wkrótce potem opracowano kilkadziesiąt zestawów zabawek z instrukcjami, które zaczęto eksportować m.in. do USA. W 1968 roku uruchomiono w rodzinnym Billund pierwszy Legoland. Kolejnym dyrektorem firmy został wnuk założyciela, Kjeld, a w 2004 roku kierownictwo powierzono osobie z zewnątrz. 70% udziałów w LEGO pozostało w rękach rodziny Christiansen.

</doc>
<doc id="734792" url="https://pl.wikipedia.org/wiki?curid=734792" title="Hydropsyche incognita">
Hydropsyche incognita

Hydropsyche incognita – gatunek owada wodnego z rzędu chruścików i rodziny wodosówkowatych (Hydropsychidae). Larwy budują sieci łowne, są wszystkożernymi filtratorami, żyją w średniej wielkości rzekach potamal. Został opisany w 1993 roku. Larwy i imagines bardzo podobne do "Hydropsyche pellucidula". Dobry bioindykator stanu ekologicznego rzek.

</doc>
<doc id="734795" url="https://pl.wikipedia.org/wiki?curid=734795" title="Godtfred Kirk Christiansen">
Godtfred Kirk Christiansen

Godtfred Kirk Christiansen (ur. 8 lipca 1920, zm. 13 lipca 1995) – syn Ole Kirka Christiansena, założyciela przedsiębiorstwa Lego produkującego klocki. Od 1950 wiceprezes przedsiębiorstwa. Po śmierci ojca w 1958 odziedziczył przedsiębiorstwo. W 1986 roku przekazał prowadzenie fabryki synowi Kjeldowi.

</doc>
<doc id="734800" url="https://pl.wikipedia.org/wiki?curid=734800" title="Kościół Wniebowzięcia Najświętszej Marii Panny w Lubecku">
Kościół Wniebowzięcia Najświętszej Marii Panny w Lubecku

Kościół Wniebowzięcia Najświętszej Marii Panny w Lubecku – kościół w Lubecku, od 1994 sanktuarium maryjne z niewielkim obrazem Matki Boskiej o charakterze medalionu. 
Historia.
Kościół wzmiankowany jest po raz pierwszy w 1342, a jako parafialny w 1362, gdzie wówczas istniała parafia, do której należały miejscowości Ciasna i Zborowskie. Wymieniono wtedy Johennesa, plebana "de Lubicko". Parafię wyminiono również w spisie świętopietrza archidiakona opolskiego Mikołaja Wolffa (1447). Kościół, z uwagi na prostotę rozwiązań architektonicznych i brak wyposażenia wyższej klasy artystycznej, nie był szczegółowo opisywany w opracowaniach i rzadko go wzmiankowano. W związku z tym, według pobieżnych badań, twierdzono, że powstał zapewne w końcu XVI lub w początku XVII wieku. Odnowiono go w 1742, a rozbudowano od zachodu w 1776. W 1787 odnowiono go po raz kolejny.
Ze względu na ponad dwustuletnią tradycję pielgrzymowania do tego kościoła mieszkańców Górnego Śląska, w 1994 biskup Jan Wieczorek ustanowił ten kościół sanktuarium. 
Freski.
W latach 2009–2010 w kościele odkryto gotyckie freski z początku XV wieku, obejmujące wszystkie ściany, sklepienie, prezbiterium i wewnętrzną część łuku tęczowego (wpłynęło to na zmianę datowania samej budowli). Tworzą one homogeniczny zespół, nad którym góruje monumentalna kompozycja Sądu Ostatecznego z Chrystusem w mandroli w towarzystwie symboli Ewangelistów, uzupełniona motywem Deesis (Matki Boskiej i św. Jana Chrzciciela wypraszających łaski dla grzeszników). Całość uzupełniają rozbudowane sceny ewangeliczne. Rozwiązania ikonograficzne malowideł mają charakter tradycyjny. Freski powstały zapewne w drugiej ćwierci XV wieku, choć możliwe jest też ich datowanie na początek pierwszej ćwierci tego stulecia lub na lata po roku 1432. Po trzyletniej renowacji malowidła odsłonięto i zakonserwowano.

</doc>
<doc id="734801" url="https://pl.wikipedia.org/wiki?curid=734801" title="Ksenotym">
Ksenotym

Ksenotym – rzadki minerał, z gromady fosforanów, odkryty został w 1832 roku. Nazwa pochodzi od gr. "ksenos" = obcy i "time" = cześć (czcić), co wiąże się z bardzo zmiennym składem chemicznym tego minerału, w którym itr bywa często podstawiany przez tor i uran.
Właściwości.
Zazwyczaj tworzy kryształy o pokroju słupkowym, grubotabliczkowym, często zakończone bipiramidami. Występuje w skupieniach ziarnistych, promienistych, rozetowych. Występuje też jako luźne ziarna w skałach. Jest kruchy, przezroczysty. Często zawiera uran, cyrkon, tor. Jest izostrukturalny = izomorficzny z cyrkonem. Bywa radioaktywny.
Występowanie.
Powstaje w wyniku procesów magmowych. Najczęściej występuje w pegmatytach granitowych, granitach. Często współwystępuje z cyrkonem, monacytem. Bywa spotykany w skałach okruchowych. 
Miejsca występowania: Ksenotym występuje w dużych ilościach w Norwegii, ale też w Algierii, Australii, Austrii, Belgii, Boliwii, Brazylii, Kanadzie, Chinach, Czechach, Niemczech, Indiach, Japonii, Kazachstanie, Mongolii, Namibii, Nigerii, Pakistanie, Rosji, RPA, Hiszpanii, Szwecji, Szwajcarii, na Słowacji, Madagaskarze, Grenlandii, Węgrzech, we Włoszech i we Francji.
W Polsce został stwierdzony w pegmatytach okolic Szklarskiej Poręby (Karkonosze), znany jest z piasków plaż bałtyckich.

</doc>
<doc id="734802" url="https://pl.wikipedia.org/wiki?curid=734802" title="Przejście graniczne Zgorzelec-Görlitz">
Przejście graniczne Zgorzelec-Görlitz

Polskie przejścia graniczne z Niemcami:
Zobacz też:

</doc>
<doc id="734804" url="https://pl.wikipedia.org/wiki?curid=734804" title="Przejście graniczne Zgorzelec-Görlitz (drogowe)">
Przejście graniczne Zgorzelec-Görlitz (drogowe)

Przejście graniczne Zgorzelec-Görlitz – istniejące do 2007 roku polsko-niemieckie drogowe przejście graniczne położone w województwie dolnośląskim, w powiecie zgorzeleckim, w miejscowości Zgorzelec.
Opis.
Przejście graniczne Zgorzelec-Görlitz, z miejscem odprawy granicznej po stronie polskiej w miejscowości Zgorzelec i po stronie niemieckiej w miejscowości Görlitz czynne było całą dobę. Dopuszczone było przekraczanie granicy dla ruchu osobowego z wyłączeniem autobusów rejsowych i okazjonalnych oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Zgorzelcu, Placówka Straży Granicznej w Zgorzelcu.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Zgorzelec, czynne codziennie przez całą dobę. Dopuszczone było przekraczanie granicy dla ruchu osobowego i towarowego. Kontrolę graniczną osób, towarów i środków transportu wykonywała Graniczna Placówka Kontrolna Zgorzelec.
W październiku 1945 roku na granicy polsko-niemieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Zgorzelice – drogowy III kategorii.

</doc>
<doc id="734805" url="https://pl.wikipedia.org/wiki?curid=734805" title="Ksenotransplantacja">
Ksenotransplantacja

Ksenotransplantacja (od gr. ξένος "ksenos", czyli obcy lub gość) – przeszczepienie narządu lub tkanki od osobnika należącego do innego gatunku (na przykład wymiana uszkodzonej zastawki serca u człowieka na zastawkę zwierzęcą). Ksenotransplantacja była dawniej zwana heterotransplantacją.

</doc>
<doc id="734807" url="https://pl.wikipedia.org/wiki?curid=734807" title="Przejście graniczne Zgorzelec-Görlitz (Most Staromiejski)">
Przejście graniczne Zgorzelec-Görlitz (Most Staromiejski)

Przejście graniczne Zgorzelec-Görlitz (Most Staromiejski) – istniejące w latach 2002–2007 polsko-niemieckie przejście graniczne małego ruchu granicznego, położone w województwie dolnośląskim, w powiecie zgorzeleckim, w miejscowości Zgorzelec.
Opis.
Przejście graniczne Zgorzelec-Görlitz (Most Staromiejski) zostało utworzone 13 marca 2002 roku i czynne było całą dobę. Dopuszczone było przekraczanie granicy dla ruchu pieszego i rowerowego (bez silników). Obie miejscowości łączył Most Staromiejski na rzece Nysie Łużyckiej. Odprawę graniczną i celną wykonywały organy Straży Granicznej Doraźnie kontrolę graniczną i ceną osób, towarów oraz środków transportu wykonywała kolejno: Graniczna Placówka Kontrolna Straży Granicznej w Zgorzelcu, Placówka Straży Granicznej w Zgorzelcu. 
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="734808" url="https://pl.wikipedia.org/wiki?curid=734808" title="Cimetiere de Passy">
Cimetiere de Passy



</doc>
<doc id="734810" url="https://pl.wikipedia.org/wiki?curid=734810" title="Mirosław Tomaszewski">
Mirosław Tomaszewski

Mirosław Tomaszewski (ur. 1955 w Gdyni) – pisarz i dramaturg, z wykształcenia inżynier. 
Ukończył Politechnikę Gdańską. Jest współtwórcą trzech patentów z dziedziny budowy maszyn. 

</doc>
<doc id="734811" url="https://pl.wikipedia.org/wiki?curid=734811" title="Plezjon">
Plezjon

Plezjon (gr. "plesion" – bliski, należący do tej samej grupy) – kategoria systematyczna dla okazów kopalnych, która może być wprowadzona dla gatunku kopalnego lub kopalnej grupy monofiletycznej na jakimkolwiek poziomie hierarchii. Autorami byli Patterson i Rosen (1977), a Wiley (1979) zmienił definicję kategorii (dodał wymóg monofiletyzmu). Użycie plezjonu ma pomóc w integrowaniu okazów kopalnych z istniejącą klasyfikacją.

</doc>
<doc id="734812" url="https://pl.wikipedia.org/wiki?curid=734812" title="Waliancin Białkiewicz">
Waliancin Białkiewicz



</doc>
<doc id="734813" url="https://pl.wikipedia.org/wiki?curid=734813" title="Bolesław Krupiński">
Bolesław Krupiński

Bolesław Krupiński (ur. 15 marca 1893 w Woronczynie na Wołyniu, zm. 24 października 1972 w Warszawie) – specjalista w dziedzinie górnictwa, profesor Akademii Górniczo-Hutniczej i Politechniki Śląskiej. Członek korespondent Polskiej Akademii Nauk od 1961 r., członek Polskiego Towarzystwa Geologicznego. 
Życiorys.
Syn Michała i Lucyny z d. Mazurkiewicz. Po ukończeniu gimnazjum w Łucku i zdaniu w roku 1911 matury, kształcił się w Instytucie Górniczym w Petersburgu. Swoją praktykę górniczą rozpoczął w 1914 roku w Zagłębiu Dąbrowskim, gdzie do 11 listopada 1918 roku pracował w kopalni „Niwka-Modrzejów”. W czerwcu 1923 ukończył, z wyróżnieniem, Akademię Górniczą w Krakowie, otrzymując dyplom inżyniera górniczego. W latach 1929–1934 był naczelnym inżynierem grupy południowych kopalń Towarzystwa Kopalń i Zakładów Hutniczych w Sosnowcu. Od 1934 roku aż do wybuchu II wojny światowej był dyrektorem kopalń Rybnickiego Okręgu Węglowego. W 1939 roku aresztowany przez gestapo i więziony w obozie koncentracyjnym w Buchenwaldzie, ostatecznie przetrwał okupację w Warszawie, działając w konspiracji. 
Po wojnie pełnił wiele funkcji w górnictwie. W latach 1945–1949 był naczelnym dyrektorem technicznym Centralnego Zarządu Przemysłu Węglowego. Od 1950 roku był wiceministrem górnictwa, przewodniczącym Rady Naukowej Głównego Instytutu Górnictwa, od 1956 roku do końca życia był przewodniczącym Państwowej Rady Górnictwa. Pełnił funkcje wiceprzewodniczącego Komitetu Węglowego Komisji Gospodarczej ONZ w Genewie i przewodniczył siedmiu Światowym Kongresom Górniczym. 
Swoją działalność zawodową łączył z karierą naukową. Od 1950 roku jako profesor zwyczajny prowadził Katedrę Ekonomiki i Organizacji Górnictwa w krakowskiej AGH. W latach 1960–1969 był przewodniczącym Komitetu Górnictwa Polskiej Akademii Nauk. 
Otrzymał tytuł doktora honoris causa Akademii Górniczo-Hutniczej w Krakowie (1968) oraz Uniwersytetu Politechnicznego w Limie (1972). 
Został pochowany w Alei Zasłużonych Cmentarza Wojskowego na Powązkach (kwatera C2-tuje-1). 
Od 1914 był żonaty z Haliną z d. Koczorowską. 
Upamiętnienie.
29 stycznia 1973 roku Technikum Górnicze w Rybniku otrzymało imię Bolesława Krupińskiego.
Zobacz : Kopalnia Węgla Kamiennego Krupiński.

</doc>
<doc id="734814" url="https://pl.wikipedia.org/wiki?curid=734814" title="Parafia Wszystkich Świętych w Dudyńcach">
Parafia Wszystkich Świętych w Dudyńcach

Parafia Wszystkich Świętych w Dudyńcach – rzymskokatolicka parafia należąca do dekanatu Sanok I w archidiecezji przemyskiej. 
Historia.
Pierwsza wzmianka o Dudyńcach pojawiła się w 1372 roku, gdy Władysław Opolczyk nadał wieś kapelanowi Maciej (Mathias). W 1377 roku był wzmiankowany kościół filialny przynależący do parafii w Niebieszczanach. W latach 1558–1677 pod wpływem ruchów reformatorskich kościół był zamieniony na zbór kalwiński. W 1624 roku kościół zniszczyli Tatarzy. 
W latach 1675–1677 Wojciech i Tomasz Leszczyński odbudowali drewniany kościół, prawdopodobnie w stylu Haczowskim. W 1721 roku bp Krzysztof Jan Szembek erygował parafię w Dudyńcach. 15 sierpnia 1755 roku bp Wacław Hieronim Sierakowski konsekrował kościół "pw. Wszystkich Świętych". W 1865 roku z powodu złego stanu technicznego kościół został rozebrany. 
W latach 1871–1876 zbudowano obecny murowany kościół, z fundacji Leopoldyny Horodyńskiej. W 1877 roku kościół został poświęcony. W 1886 roku bp Ignacy Łobos dokonał konsekracji kościoła. Podczas II wojny światowej kościół został częściowo zniszczony. W 1947 roku przy wsparciu ks. Piotra Adamskiego z Buffalo, kościół został odbudowany. 
Nas terenie parafii jest 1 262 wiernych (w tym: Dudyńce – 192, Jędruszkowce – 205, Markowce – 332, Pobiedno – 527).
Kościół filialny.
W 1990 roku podjęto decyzję budowy kościoła filialnego w Markowcach. 
Na tymczasową kaplicę zaadaptowano zabytkowy dworski spichlerz. 26 maja 1991 roku poświęcono plac pod budowę kościoła. 
6 października 1991 roku abp Ignacy Tokarczuk wmurował kamień węgielny. 30 maja 1993 roku przez bp Stefan Moskwa poświęcił kościół "pw. Najświętszej Maryi Panny Matki Kościoła".
Grupy parafialne.
Żywy Różaniec, Oaza młodzieży, Ministranci

</doc>
<doc id="734817" url="https://pl.wikipedia.org/wiki?curid=734817" title="Chrebtijiw">
Chrebtijiw

Chrebtijiw (ukr. Хребтіїв; pol. hist. "Chreptiów", "Chrepty") – wieś na Ukrainie, w obwodzie chmielnickim, w rejonie nowouszyckim, nad Dniestrem. W 2001 roku liczyła 406 mieszkańców.
Historia.
Wieś królewska Chreptyjow, położona była w pierwszej połowie XVII wieku w województwie podolskim.
W 1606 roku było to miejsce stacjonowania wojsk kwarcianych. Około 2 km na południe od wsi, nad urwistym brzegiem rzeki Dniestr położone są pozostałości stanicy wojskowej Rzeczypospolitej na cyplu nad lewym brzegiem Dniestru, pomiędzy Kamieńcem Podolskim a Mohylowem Podolskim – u ujścia rzeczki Danilówka. W 1671 roku objął tu komendę Jerzy Wołodyjowski. Chreptiów został zdobyty przez Turków w 1672 roku.
Chreptiów miał budowę ziemno-drewnianą, stąd do dnia dzisiejszego zachowały się dwa równoległe jednometrowej wysokości wały nad samym (ponadstumetrowym) brzegiem Dniestru. Jedyna droga prowadzi przez znaną z Trylogii Nową Uszycę.
Chreptiów stał się popularny za sprawą powieści Henryka Sienkiewicza i filmu "Pan Wołodyjowski", jednak filmowy Chreptiów znacznie przerastał pierwowzór, który według pobieżnych pomiarów miał rozmiar około 100x100 metrów.

</doc>
<doc id="734819" url="https://pl.wikipedia.org/wiki?curid=734819" title="Pakxan">
Pakxan

Pakxan () – miasto w środkowej części Laosu, w prowincji Bolikhamxai, której jest stolicą. Miasto zamieszkuje 22 362 mieszkańców (dane z roku 2006). 
Pakxan leży na wysokości 154 m n.p.m.

</doc>
<doc id="734821" url="https://pl.wikipedia.org/wiki?curid=734821" title="Wyższa Szkoła Pedagogiczna im. Tadeusza Kotarbińskiego w Zielonej Górze">
Wyższa Szkoła Pedagogiczna im. Tadeusza Kotarbińskiego w Zielonej Górze

Wyższa Szkoła Pedagogiczna im. Tadeusza Kotarbińskiego w Zielonej Górze powstała jako "Wyższa Szkoła Nauczycielska" w 1971 roku. Istniała do 1 września 2001 r., kiedy w wyniku połączenia Politechniki Zielonogórskiej i Wyższej Szkoły Pedagogicznej im. T. Kotarbińskiego powstał Uniwersytet Zielonogórski.
Historia.
Utworzenie WSN, było uhonorowaniem wieloletnich prób środowiska do kształcenia kadry na potrzeby oświaty i kultury. Już w dwa lata później Wyższą Szkołę Nauczycielską przekształcono w pełną szkołę akademicką – "Wyższą Szkołę Pedagogiczną", której później nadano imię profesora Tadeusza Kotarbińskiego. Uczelnia dość szybko się rozwijała, pozyskując wykwalifikowaną kadrę nauczycieli akademickich z sąsiednich ośrodków oraz nauczycieli ze stopniami doktorskimi z likwidowanych w tym czasie studiów nauczycielskich.
W 1991 r. ówczesny rektor, prof. Jerzy Baksalary rozpoczął w ramach uczelni jako pierwszy w Polsce kształcenie na odpłatnych studiach zaocznych.
WSP kształciła studentów w systemie nauczania dziennym i zaocznym.
Prowadziła studia 5-letnie magisterskie i 3,5-letnie licencjackie.
Posiadała cztery wydziały, na których prowadzono kierunki:

</doc>
<doc id="734823" url="https://pl.wikipedia.org/wiki?curid=734823" title="Ambalaż">
Ambalaż

Ambalaż (fr. "emballage" – opakowanie) – działalność w sztuce współczesnej, która jest związana z opakowywaniem, zasłanianiem, okrywaniem przedmiotów, fragmentów architektury, natury. Największe ambalaże tworzył Christo (opakowania budynków, wybrzeży, wąwozów oraz wysp). W Polsce ambalaże stosował Tadeusz Kantor.

</doc>
<doc id="734826" url="https://pl.wikipedia.org/wiki?curid=734826" title="Olimpia (obraz Édouarda Maneta)">
Olimpia (obraz Édouarda Maneta)

Olimpia – obraz olejny francuskiego malarza Édouarda Maneta z 1863 roku. Dzieło ma wymiary 130,5 × 190 cm i obecnie znajduje się w Musée d’Orsay w Paryżu.
Wystawiony w Salonie Paryskim roku 1865 wywołał wielkie poruszenie, a nawet skandal. Płótno przedstawia bowiem nagą kobietę – prostytutkę, ubraną jedynie w starannie dobraną biżuterię i pantofelki zsuwające się z nóg (co było oznaką zepsucia). Kobieta patrzy wyzywającym wzrokiem na widza, a u jej stóp można zauważyć kota, który symbolizuje kobiecą zmysłowość i seksualność.
Obrazem tym Manet nawiązywał do "Wenus z Urbino" Tycjana. Artysta zmienił w swoim obrazie kilka istotnych symboli, m.in. u stóp nagiej "Wenus" Tycjana leży pies – symbol wierności, u stóp "Olimpii" natomiast łasi się kot.
Po śmierci Maneta wdowa po nim chciała sprzedać obraz amerykańskiemu nabywcy, jednak dzięki zainicjowanej przez Moneta akcji zebrano pieniądze na zakup obrazu i w lutym 1885 roku przekazano go państwu francuskiemu.
Między innymi od tytułu obrazu swoją nazwę wzięła krakowska galeria sztuki współczesnej Olympia.

</doc>
<doc id="734827" url="https://pl.wikipedia.org/wiki?curid=734827" title="DW467">
DW467



</doc>
<doc id="734830" url="https://pl.wikipedia.org/wiki?curid=734830" title="Szczecińskie Przedsiębiorstwo Autobusowe „Klonowica”">
Szczecińskie Przedsiębiorstwo Autobusowe „Klonowica”

Szczecińskie Przedsiębiorstwo Autobusowe „Klonowica” (w skrócie "SPAK" lub "SPA Klonowica") – samodzielna spółka prawa handlowego będąca w całości własnością gminy Miasto Szczecin. Jest jedną z czterech zajezdni autobusowych obsługujących komunikację miejską. Siedziba spółki mieści się w dzielnicy Zachód na osiedlu Zawadzkiego-Klonowica przy ulicy Klonowica 5 i choć adres ten dzieli razem z Zarządem Dróg i Transportu Miejskiego i spółką Tramwaje Szczecińskie – swoją siedzibę ma w osobnym budynku.
Funkcjonuje jako oddzielna spółka od 1 listopada 1999 r., kiedy w życie weszła uchwała Rady Miasta o wydzieleniu jej z MZK – podobnie jak Szczecińskie Przedsiębiorstwo Autobusowe „Dąbie”. Na zlecenie ZDiTM obsługuje następujące linie autobusowe: 51, 53, 57, 60, 63, 68, 69, 70, 75, 78, 80, 82, 86, 87, 89, 90, 92, 99 oraz linię pospieszną B.

</doc>
<doc id="734833" url="https://pl.wikipedia.org/wiki?curid=734833" title="SPAD">
SPAD



</doc>
<doc id="734835" url="https://pl.wikipedia.org/wiki?curid=734835" title="Urządzenie Ochrony Zwierząt UOZ-1">
Urządzenie Ochrony Zwierząt UOZ-1

Urządzenie Ochrony Zwierząt UOZ-1 – odpłaszacz akustyczny, urządzenie dźwiękiem ostrzegające zwierzęta przed przejazdem pociągu, wprowadzane przez Polskie Koleje Państwowe. Przeznaczone jest do instalowania w miejscach przecięcia linii kolejowej ze szlakami migracji dużych ssaków w celu przeciwdziałania kolizji pociągu ze zwierzęciem, a tym samym zmniejszenia strat w populacji tych zwierząt. Urządzenie ma na celu wywołanie u zwierzęcia odruchu ucieczki w wyniku odebrania sygnału ostrzegawczego.
Urządzenie płoszy jelenie, sarny, łosie, dziki, zające oraz małe i duże drapieżniki.
Na około minutę przed przejazdem pociągu odstraszacz wydaje opracowaną przez zoopsychologów "atrapę bodźców kluczowych" – sekwencję naturalnych alarmująco-informacyjnych sygnałów dźwiękowych:
wzbogaconych o dodatkowe bodźce, tzw. "sekwencje śmierci":
Reakcja dzikich zwierząt na te sygnały jest uwarunkowana genetycznie w taki sposób, że nie działa wtedy mechanizm przyzwyczajania się do tego typu bodźców.
Sekwencja ta trwa od 30 do 180 sekund. Jej długość jest automatycznie dopasowywana do zmieniającej się prędkości pociągu. Autorzy opracowania zapewniają, że „przy sporządzaniu atrapy żadne zwierzę nie było celowo szczute, dręczone i nie zostało celowo zabite”.
Pomysłodawcą urządzenia jest Marek Stolarski z Przedsiębiorstwa Wdrożeniowo-Produkcyjnego „Neel” sp. z o.o. z Warszawy, zajmujący się automatyką kolejową. Sekwencję dźwięków określiła, opierając się na swoich badaniach, biolog prof. Simona Kossak z Instytutu Badawczego Leśnictwa w Białowieży. Odstraszacze mają kształt walca o wysokości 110 cm i średnicy 30 cm i są koloru szarego; obudowa wykonana jest z odpornych na warunki atmosferyczne wysokoudarowych kompozytów epoksydowo-szklanych. Koszt zainstalowania jednego to ok. 35 tys. zł. Na jednym kilometrze toru instaluje się 15 odstraszaczy akustycznych. Ich zastosowanie jest rozwiązaniem o innym charakterze niż tzw. „zielone mosty” dla zwierząt, gdyż tu zwierzęta mogą przechodzić na całej długości toru z ograniczeniem na czas przejazdu pociągu. „Zielony most” nie daje gwarancji, że zwierzę go odnajdzie, a ogrodzenie kierujące do niego może stać się pułapką ułatwiającą polowanie drapieżnikom. Odstraszacze są także tańsze od mostów (zbudowanie nad torami bezpiecznego przejścia dla zwierząt kosztuje ok. 20 mln złotych; w tej cenie system UOZ-1 pozwala zapewnić ochronę torów na długości 200–400 km). Cały system został zbudowany w ciągu 6 miesięcy.
W 2005 roku 62 odstraszacze stanęły na linii kolejowej nr 2 między Mińskiem Mazowieckim a Siedlcami (linia E20), były to pierwsze takie urządzenia. Od chwili ich zainstalowania, według relacji kolejarzy i myśliwych, nie zginęło na tej trasie ani jedno zwierzę. Liczba tropów w okolicach odstraszaczy jest znacznie mniejsza niż w innych podobnych miejscach.
Na przełomie 2004 i 2005 roku Instytut Badawczy Leśnictwa wykonał wstępne badania skuteczności działania urządzeń (zastosowano metodę tropień zimowych), które wykazały, że ssaki roślinożerne (jelenie, sarny, dziki i zające), drapieżniki (lisy, jenoty, kuny) oraz ptaki (sójki) prawidłowo odczytują sygnały wysyłane przez UOZ-1, a jednocześnie nie opuszczają terenów przylegających do odcinka linii, na której zainstalowano tego typu urządzenia.
Od czasu instalacji wiosną 2004 roku na chronionym obszarze linii kolejowej zginęły tylko dwa duże ssaki (łania i sarna gonione przez psy), podczas gdy na niedalekich obszarach kontrolnych miało miejsce kilkanaście takich przypadków. Po sześciu latach działania urządzeń zwierzęta nadal chętnie przebywały w pobliżu linii kolejowej, a jednocześnie nadal reagowały na sygnały (ponad 80% zwierząt reagowało na sygnały ściśle wg przewidywań – stawały się czujne, a następnie wycofywały w kierunku ściany lasu, a po przejeździe pociągu wracały do kontynuowania przerwanych czynności).
Kolej zamierza montować odpłaszacze przy kolejnych modernizowanych trasach, czyli na odcinkach Wrocław – Poznań, Warszawa – Gdynia, Warszawa – Łódź, Wrocław – Zgorzelec. Obecnie urządzenia te działają na wielu odcinkach głównych linii kolejowych w Polsce, m.in. na linii E65 Warszawa – Gdańsk (obszar LCS Nasielsk, LCS Działdowo, LCS Iława oraz LCS Malbork) oraz linii E30 (obszar LCS Bolesławiec i LCS Węgliniec), a w 2012 roku zostały zainstalowane na dwóch trzykilometrowych odcinkach linii dużych prędkości Moskwa – Sankt Petersburg – Helsinki.
Odległość pomiędzy kolejnymi urządzeniami na trasie powinna wynosić ok. 70 m, naprzemiennie po obu stronach torowiska, w miejscach stałych tras przemieszczania się zwierząt. Odstraszacze są zasilane z kontenera samoczynnej blokady liniowej SHL-12. Urządzenia są też zabezpieczone przed włamaniem – w takim wypadku emitują sygnał dźwiękowy i informują Centrum Utrzymania i Diagnostyki Lokalnego Centrum Sterowania Ruchem Kolejowym o zdarzeniu.
Każde urządzenie UOZ-1 jest autonomicznie pracującą jednostką, wyposażoną w listwę przyłącza elektrycznego, zespół elektroniki sterującej, a także głowicę z przetwornikami elektroakustycznymi. Mocowane jest do solidnego, betonowego fundamentu posadowionego na podtorzu.
Urządzenia uruchamiane są automatycznie tuż przed przejazdem pociągu na podstawie sygnałów otrzymanych z urządzeń automatyki sterowania ruchem kolejowym. Z urządzeniami współpracują moduły diagnostyczne zainstalowane w kontenerach samoczynnej blokady liniowej lub specjalizowanych kontenerach UOZ.
W 2015 roku działało około 1000 takich urządzeń.
Urządzenia UOZ-1 zostały wyróżnione na Targach TRAKO 2009 Nagrodą im. Ernesta Malinowskiego na najciekawszy wyrób i innowację techniczną stosowaną w kolejnictwie.

</doc>
<doc id="734837" url="https://pl.wikipedia.org/wiki?curid=734837" title="SPAK Szczecin">
SPAK Szczecin



</doc>
<doc id="734841" url="https://pl.wikipedia.org/wiki?curid=734841" title="Najwyżsi przywódcy Iranu">
Najwyżsi przywódcy Iranu

Po obaleniu szacha w 1979 roku, głową Islamskiej Republiki Iranu został "Najwyższy Przywódca", nazywany też "Najwyższym Prawnikiem Muzułmańskim", wybierany dożywotnio przez Zgromadzenie Ekspertów, u boku którego rządzi Prezydent IRI wybierany w wyborach powszechnych.

</doc>
<doc id="734843" url="https://pl.wikipedia.org/wiki?curid=734843" title="UOZ-1">
UOZ-1



</doc>
<doc id="734845" url="https://pl.wikipedia.org/wiki?curid=734845" title="Hvammstangi">
Hvammstangi

Hvammstangi – miejscowość w północno-zachodniej części Islandii, na półwyspie Vatnsnes, na wschodnim brzegu fiordu Miðfjörður. Na początku 2018 roku zamieszkiwało ją 578 osób. Siedziba gminy Húnaþing vestra.
Hvammstangi pozwolenie na handel otrzymało w 1895 r. Od tamtej pory miasteczko powoli pustoszeje, a mieszkańcy, którzy pozostali utrzymują się z połowu krewetek i mięczaków. 

</doc>
<doc id="734850" url="https://pl.wikipedia.org/wiki?curid=734850" title="Droga wojewódzka nr 179">
Droga wojewódzka nr 179

Droga wojewódzka nr 179 (DW179) – droga wojewódzka w zachodniej części Polski w województwie wielkopolskim i zachodniomorskim z Piły przez Gostomię do drogi DK22 w kierunku Gorzowa Wielkopolskiego o długości 34 km. Przebiega przez powiaty: pilski i wałecki.

</doc>
<doc id="734855" url="https://pl.wikipedia.org/wiki?curid=734855" title="Jelcz L11">
Jelcz L11

Jelcz L11 – polski autobus lokalny produkowany przez Jelczańskie Zakłady Samochodowe w Jelczu-Laskowicach w latach 1987–1989. Pojazdy tego typu były przeznaczone do obsługi linii lokalnych, użytkowane były głównie przez PKS oraz większe zakłady MKS.
Historia modelu.
Jelcze L11, podobnie jak bliźniacze autobusy Jelcz M11 (miejskie, produkowane od 1985 do 1990 roku) były budowane na sprowadzanych z Węgier podwoziach firmy Csepel (stosowanych również do produkcji autobusów Ikarus 260). Nadwozie było skróconą do 11 m wersją nadwozia autobusu Jelcz PR110 opartego o licencję firmy Berliet. Od miejskiego typu M11 wersja L11 różniła się głównie aranżacją wnętrza przystosowaną do obsługi linii lokalnych – kosztem zmniejszonej pojemności autobusu zwiększono liczbę foteli, usunięto także miejsca na wózki dziecięce. Wewnątrz zastosowano miękkie podwójne fotele z dermatoidowym obiciem. Autobus wyposażony był w tachograf, zasłony okien bocznych oraz siatkowe półki montowane pod sufitem na bagaż podręczny. Różnice dotyczyły też skrzyni biegów, dzięki wydłużonym przełożeniom III, IV i V zwiększono prędkość maksymalną pojazdu do 97,7 km/h.
Do napędu posłużył ten sam co w modelu M11 silnik "Raba MAN D 2156 HM 6 U" o pojemności 10,35 l i mocy maksymalnej 192 KM (142 kW) przy 2100 obr./min i momencie obrotowym 696 Nm przy 1300 obr./min. Umieszczony był on centralnie, pomiędzy osiami pojazdu. Napęd przenoszony był poprzez suche jednotarczowe sprzęgło i 5-biegową manualną skrzynię "Csepel ASH75.2" na oś tylną.
W roku 1988 na wniosek PKS wprowadzono modyfikację polegającą na zlikwidowaniu środkowych drzwi. Dzięki temu wewnątrz zastosowano dodatkowe dwa podwójne miejsca siedzące. W celu odróżnienia od wersji pierwotnej, dwudrzwiowe autobusy oznaczano niekiedy jako L11/2. Łącznie powstało około 1000 sztuk modelu L11. Następcą L11 został Jelcz L120.

</doc>
<doc id="734857" url="https://pl.wikipedia.org/wiki?curid=734857" title="Jelcz M11">
Jelcz M11

Jelcz M11 – polski wysokopodłogowy autobus miejski produkowany przez Jelczańskie Zakłady Samochodowe w Jelczu (obecnie w Jelczu-Laskowicach) w latach 1985–1990. Od strony konstrukcyjnej był połączeniem zmodyfikowanego nadwozia Jelcza PR110 z podwoziem Ikarusa 260. Przez cały okres produkcji w konstrukcji nie zachodziły istotne zmiany. Model powstał z powodu kryzysu i szukania oszczędności dewiz potrzebnych na zakup autobusów za granicą przez co był traktowany jako rozwiązanie pośrednie.
Historia.
Geneza.
Na początku lat 70. XX wieku władze Polskiej Rzeczypospolitej Ludowej podjęły decyzję o modernizacji taboru komunikacji miejskiej. W tym celu już w latach 1970–1972 na warszawskich ulicach rozpoczęto testy modeli: węgierski Ikarus 242, zachodnioniemiecki Magirus-Deutz M170-S11H, francuski Berliet PR100, włoski FIAT 420A, brytyjsko-duński Leyland Lidrt 12/4 Worldmaster, hiszpański Pegaso 5023, japoński Hino RC620 i czechosłowacka Karosa ŠM11. Zwycięzcą został Berliet PR100. Od początku model ten był uważany za przejściowy, gdyż ze względu na większe potrzeby przewozowe planowano go wydłużyć poprzez dodanie jeszcze jednej pary drzwi. Nowy Jelcz PR110 był autobusem 12-metrowym wyposażonym w trzy pary drzwi. Pojazdy te były wykonywane w 50% z części sprowadzanych z Francji&lt;ref name="TM3/1984"&gt;&lt;/ref&gt;.
Kryzys lat 80. XX w. spowodował, iż władze PRL nie miały walut obcych na zakup części do tych pojazdów. Sprowadzane z zagranicy części do jednego autobusu według cen z początku 1984 kosztowały 2000 dolarów amerykańskich. Nie mogły one zostać zakupione w polskich fabrykach. Dodatkowo fabryka silników WSK Mielec mogła produkować maksymalnie 1000 silników rocznie. Postanowiono więc rozpocząć współpracę z Węgierską Republiką Ludową. Umowa handlowa pomiędzy PRL a WRL, podpisana w Warszawie 24 października 1983, zakładała dostawy do polskich miast autobusów Ikarus 260 oraz podwozi Csepel 260.88 (które były wykorzystywane między innymi w autobusach Ikarus 260)&lt;ref name="TM7/1988"&gt;&lt;/ref&gt;. W zamian strona węgierska otrzymywała Fiaty 125p i 126p oraz ciężarówki Star. Zgodnie z umową WRL miała dostarczyć w latach 1986–1990 około 1500 kompletnych podwozi wraz z układem jezdnym. Już wówczas stwierdzono, że Jelcze M11 (początkowo nazwane Jelczami M110) miały być rozwiązaniem przejściowym, a ich produkcja miała zostać ukończona w momencie pojawienia się produkowanych w całości przez polski przemysł Jelczy M120. Problemy z eksploatacją i awaryjność Jelczy M11 przyspieszyły prace nad tym pojazdem.
Produkcja.
Nowy autobus Jelcz M11 oparto o kratownicę podwoziową firmy Csepel wraz z silnikiem. Nadwozie przejęto po nieznacznych modyfikacjach z Jelcza PR110. Pierwszy prototyp powstał w roku 1983. Podczas testów prototypu w Budapeszcie naukowcy z miejscowej politechniki wykonali komputerowe testy wytrzymałościowe elementów konstrukcji. Produkcja seryjna Jelczy M11 ruszyła w 1984. Nowe autobusy produkowane były równolegle z Jelczami PR110, a do 1986 nawet z Jelczem 043. W 1990 zakończono produkcję Jelcza M11; wyprodukowano w sumie około 2600 sztuk.
Eksploatacja.
Jelcze M11 trafiały do większości przedsiębiorstw przewozowych w kraju z wyjątkiem Warszawy. Poza przewoźnikami miejskimi można je było spotkać w PKSach (np. PKS Kłodzko czy PKS Kamienna Góra). Do Warszawy Jelcze M11 trafiły w latach 90., gdzie były głównie eksploatowane przez prywatnych przewoźników. W latach dziewięćdziesiątych używane egzemplarze trafiły do Rosji.
Modernizacja.
W Jelczach M11 modernizowano głównie detale nadwoziowe takie jak ściana przednia lub tylna. Specjalizowały się w tym zakłady w Solcu Kujawskim i w Kapenie gdzie montowano ściany przednie i tylne od autobusów Jelcz 120M. W przypadku jednostek napędowych modernizacje były rzadsze i zdarzał się montaż silników Raba D10UTS. Rozważano przystosowanie autobusu do przewozu osób niepełnosprawnych poprzez obniżenie podłogi za drugą osią ale pomimo tego, że jest to technicznie wykonalne to nie zrobiono tego (w przeciwieństwie do ikarusów 260/280 gdzie na Węgrzech i w Bułgarii wykonano kilka takich modernizacji).
Konstrukcja.
Przez cały 6 letni okres produkcji w modelu nie zachodziły praktycznie żadne istotne zmiany.
Podwozie.
Jelcze M11 wyposażone były w węgierskie podwozia Csepel 260.88 lub 260.98. Te same kratownice podwoziowe stosowane były również w autobusach Ikarus 260. Pojazdy cechowały się wysoką podłogą.
Układ napędowy.
Autobus napędzany był przez sześciocylindrowy rzędowy silnik wysokoprężny RABA-MAN D2156HM6U o pojemności 10350 cm³ i maksymalnej mocy 192 KM. Jednostka napędowa umożliwiała osiągnięcie maksymalnej prędkości 82 km/h. Silnik był umieszczony na środku pojazdu.
Napęd przenoszony był za pomocą 5-biegowej manualnej skrzyni typu Csepel ASH 75.2. Ze skrzyni biegów moc silnika była przenoszona za pomocą wału napędowego produkcji Gewes z NRD. Wał napędzał tylny most z firmy Raba. W autobusie zastosowano tylny most RABA 118 stosowany w Ikarusach od 1984 roku (wcześniej stosowano most Raba 018 (aczkolwiek pierwsze prototypy M11 miały most 018)).
Układ kierowniczy.
W autobusie Jelcz M11 zastosowano kolumnę kierowniczą Csepel-Bendiberica. Ta modernizacja nastąpiła równolegle z ikarusami 260 i 280 gdzie zastąpiono starsze kolumny firmy Csepel (model 069). Oś przednia LiAZ A4 była produkowana przez radzieckiego LiAZa. Układ kierowniczy, mimo tego samego producenta nie jest taki sam jak w Ikarusach 260 i 280.
Zawieszenie i układ hamulcowy.
Jelcz M11 miał zawieszenie pneumatyczne pochodzące z Ikarusa 260. Przednia oś była zawieszona na dwóch miechach powietrznych, natomiast tylna na czterech miechach powietrznych tego samego typu. Zawieszenie było zasilane w sprężone powietrze za pomocą sprężarki Csonka lub Knorr.
Jelcz M11 był hamowany za pomocą hamulców bębnowych. Średnica bębna wynosiła 420 mm, a szerokość okładzin 140/180 mm. Układ hamulcowy zasilany był sprężonym powietrzem według systemu KNORR. Oprócz hamulca roboczego był hamulec ręczny sprężynowy.
Nadwozie.
Jelcz M11 otrzymał zmodyfikowane nadwozie Jelcza PR110 skrócone o metr. Szkielet przyspawany był do kratownicy płyty podłogowej. Dolna część kratownicy (do linii okien) była kopią konstrukcji Ikarusa 260. Ze względu na ciężar płyty podłogowej i słabszą niż w Ikarusach konstrukcję kratownicy nadwozia ramy były narażone na pękanie, co decydowało o wcześniejszej w porównaniu do Ikarusów kasacji pojazdów. W wyniku modernizacji problem ten został częściowo rozwiązany, jednakże stan dróg oraz przeładowania podróżnymi powodowały, że pęknięcia ram nadal się zdarzały. Polskie nadwozie w porównaniu do węgierskiego dawało znacznie lepsze pole widzenia kierowcy (zastosowanie trójkątnych szyb w narożnikach).
Kratownica i karoseria.
Do budowy Jelczy M11 użyto gotowych kratownic podwoziowych autobusów Ikarus 260. Zmodyfikowano je poprzez likwidację podestu pod kierowcą ze względu na inną konstrukcję ściany przedniej obu autobusów. W Jelczu M11/L11 kierowca siedzi o stopień niżej. Zmianę tą wprowadzono po testach prototypów jeszcze z podestem. Do gotowej kratownicy ikarusa 260 zaadaptowano nadwozie o stylistyce znanej z autobusów Jelcz PR110M. .
Drzwi.
Drzwi Jelcza M11 były w układzie 2-2-2, otwieranie centralnie przez kierowcę za pomocą siłowników pneumatycznych, sterowanymi elektrycznie według systemu WESTINGHOUSE. Skrzydła drzwi były niełamane otwierane do środka.
Siedzenia.
Siedzenia były typu miękkiego. Pokryte były skóropodobnym tworzywem (skaj), a w środku wyściełane gąbką. Siedzenia pochodziły z Jelcza PR110M. Fabrycznie Jelcze M11 były wyposażane w 30 miejsc siedzących. Układ siedzeń był inny niż w przypadku Ikarusa 260, w którym znajdowały się tylko 22 siedzenia. Zmiana układu siedzeń spowodowała zmniejszenie liczby miejsc stojących o 10, przez co liczba miejsc ogółem zmniejszyła się z 102 do 100. Jednakże zmiana układu siedzeń pozwalała na szybszą wymianę podróżnych, mimo zwiększenia liczby miejsc siedzących.
Ogrzewanie i wentylacja.
Jelcz M11 był ogrzewany układem wodnym (w odróżnieniu od ikarusa 260, który miał piec powietrzny). Autobus był wyposażony w piec wodny SIROKKO (analogicznie jak w ikarusie 280). W jednym autobusie znajdowało się pięć nagrzewnic, z czego jedna nagrzewała kabinę kierowcy. Wentylacja była swobodna poprzez otwierane szyby oraz szyberdachy.
Instalacja elektryczna i oświetlenie.
Instalacja elektryczna Jelcza M11 była typowa dla tego typu pojazdów. Całość instalacji działała pod napięciem 24V. Prąd elektryczny wytwarzany jest przez alternator z regulatorem. W przypadku kiedy silnik nie pracuje, instalacja jest zasilana z akumulatorów EN 12 EXM/2x12 o pojemności 180Ah.
Wnętrze było oświetlane za pomocą świetlówek podsufitowych w dwóch pasach wzdłuż przestrzeni pasażerskiej. Z zewnątrz znajdują się tradycyjne żarówki przesłonięte kolorowymi kloszami.
Jelcz M17.
Nigdy nie było planów produkcji Jelcz M17. Całe zamieszanie wynika z jednego niefortunnego rysunku i zdjęcia dwóch Jelczy M11 w pozie mogącej sugerować, że pracuje się nad wersją przegubową autobusu. Jelcz w tych latach pracował nad autobusami przegubowymi własnej konstrukcji.
W latach 1982-1992 sprowadzono do Polski Ikarusy 160P, koprodukcji polsko-jugosłowiańskiej. Pojazdy te mimo znacznego stopnia podobieństwa nie są wersją przegubową Jelcza M11 ani Ikarusem 280 o zmienionym nadwoziu. Autobusy te opierają się na innej płycie podłogowej, która jest nieco dłuższa oraz ma nieco niżej podłogę. Dodatkowo jugosłowiański Ikarus to inna firma niż jego węgierski imiennik.

</doc>
<doc id="734860" url="https://pl.wikipedia.org/wiki?curid=734860" title="Vík í Mýrdal">
Vík í Mýrdal

Vík í Mýrdal (is. "zatoka bagiennej doliny") – miejscowość w południowej Islandii, nad Oceanem Atlantyckim, w gminie Mýrdalshreppur (regionie Suðurland), około 180 km od Reykjavíku. Na początku 2018 roku zamieszkiwało ją nieco ponad 400 osób.
Ważną atrakcją turystyczną tej okolicy jest lodowiec Mýrdalsjökull, a także populacje maskonurów na pobliskich wybrzeżach.

</doc>
<doc id="734868" url="https://pl.wikipedia.org/wiki?curid=734868" title="Volvo B10M">
Volvo B10M

Volvo B10M – wysokopodłogowy autobus miejski klasy MAXI z turbodoładowanym silnikiem podpodłogowym umieszczonym pomiędzy osiami produkowany przez szwedzką firmę Volvo AB w latach 1978–2003. Jest następcą modelu B58 produkowanego w latach 1966–1982.
W Wielkiej Brytanii ten model autobusu uzyskał tytuł najlepiej sprzedającego się podwozia autobusu w latach osiemdziesiątych i dziewięćdziesiątych XX wieku. Produkowany był w dwóch wersjach podwozia: autokar pod zabudowę oraz jako autobus miejski, w siedmiu wariantach rozstawu osi: 4600 mm, 5000 mm, 5500 mm, 6000 mm, 6250 mm, 6500 mm, 7000 mm.
Do napędu zastosowano turbodoładowane silniki THD, a w latach późniejszych DH10A, oraz automatyczne skrzynie biegów (ZF, Allison, Voith) bądź manualne.
W 1981 roku zaprezentowano podwozie pod autobus piętrowy, które nazywa się Volvo B10MD, zaś w 1982 roku zaprezentowano podwozie przegubowego autobusu o nazwie Volvo B10MA. W tym samym roku pojawiły się pierwsze egzemplarze oszczędnościowego modelu Volvo B9M, które wyróżniały się uboższym wyposażeniem, oraz słabszym silnikiem.
We współpracy ze szwajcarskim Ramseier &amp; Jenzer opracowano też autokar integralny Volvo C10M. Pojazdy tego typu wykonano w latach 1984–1987.
Volvo B10M było karosowane przez wiele firm karosujących pojazdy. Są to między innymi firmy takie jak Säffle, Marcopolo, DAB, Wiima, Den Oudsten, Hess, Plaxton, Aabenraa, Neobus, Delta, Ajokki, Carrus, Alexander, Ikarus, Jonckheere, Berkhof, Ramseier &amp; Jenzer i Van Hool.
Produkcja tego typu zakończyła się w 2001 roku, chociaż egzemplarze na rynek brazylijski produkowano aż do 2003 roku. Następcą jest Volvo B12M.

</doc>
<doc id="734870" url="https://pl.wikipedia.org/wiki?curid=734870" title="Volvo B10L">
Volvo B10L

Volvo B10L – seria niskopodłogowych, jednoczłonowych autobusów miejskich, wytwarzanych w latach 1994–2005 w zakładach Volvo AB w Steyr w Austrii i we Wrocławiu.
Konstrukcja.
Volvo B10L to jednoczłonowy, dwuosiowy, niskopodłogowy autobus klasy MAXI. Po prawej stronie nadwozia umieszczono troje dwupłatowych drzwi obrotowych. Napęd stanowi 6-cylindrowy silnik spalinowy typu DH10A o pojemności 9,6 l i mocy 245 KM. Autobusy różnią się głównie typem karoserii: egzemplarze z fabryki w Steyr wyposażono w karoserię Steyr SN12, a egzemplarze wrocławskie w karoserię Carrus K204 City U. Oprócz tego występują różnice w wygrodzeniu kabiny kierowcy i liczbie miejsc siedzących. Przegubowym wariantem autobusu B10L jest Volvo B10LA.

</doc>
<doc id="734872" url="https://pl.wikipedia.org/wiki?curid=734872" title="Chloracne">
Chloracne



</doc>
<doc id="734873" url="https://pl.wikipedia.org/wiki?curid=734873" title="Dmitrij Alejniczew">
Dmitrij Alejniczew



</doc>
<doc id="734875" url="https://pl.wikipedia.org/wiki?curid=734875" title="Efekt wyniku">
Efekt wyniku

Efekt wyniku – błąd poznawczy polegający na nieracjonalnym ocenianiu przeszłych decyzji w momencie, gdy są już znane ich skutki.
Ludzie często oceniają jakość podjętych decyzji na podstawie ich rezultatów, zamiast na podstawie tego, co było wiadome w momencie podejmowania tej decyzji. Jest to błędna ocena, gdyż w sytuacji niepewności nie da się stwierdzić, czy podjęcie ryzyka przyniesie zysk czy stratę. Faktyczna ocena jakości zależy więc potem od przypadkowych zdarzeń. W ten sposób ludzie podatni na efekt wyniku przypisują podejmującym decyzję odpowiedzialność za zdarzenia, na które nie mieli wpływu.
Psychologicznie efekt ten łatwo pokazać w badaniach z użyciem hipotetycznych scenariuszy. Przykładowo (Baron, Hershey, 1988) badanym przedstawiano sytuację, w której chirurg miał podjąć decyzję o operacji, i informowano ich o prawdopodobieństwie jej powodzenia. Scenariusz był prezentowany z dobrym lub złym zakończeniem (powodzeniem operacji lub śmiercią pacjenta) i proszono o ocenę jakości decyzji chirurga. Badani, którym przedstawiono pozytywne zakończenie, oceniali jego decyzję znacznie wyżej niż ci, którym przedstawiono negatywne. W obu przypadkach była to ta sama decyzja.

</doc>
<doc id="734877" url="https://pl.wikipedia.org/wiki?curid=734877" title="Aakirkeby">
Aakirkeby

Aakirkeby lub Åkirkeby – miasto w Danii, trzecie co do wielkości na wyspie Bornholm (2 100 mieszkańców), w centrum wyspy. Dawna stolica Bornholmu (w XVIII w. przeniesiona do Rønne), siedziba sądu bornholmskiego do roku 1776. Do 1970 stolica Aakirkeby Kommune. Nazwę można przetłumaczyć jako „miasto kościoła nad strumieniem” ("Aa" lub "Å" – strumień).
Centralnym punktem miasta (prawa miejskie od 1346, choć dokumenty ze Skanii wspominają o statusie miejskim już w XII wieku) jest kościół Aa Kirke pw. św. Jana z 1150 roku, do dziś największa budowla sakralna na wyspie. Wykonano go częściowo z zielonego piaskowca, widocznego miejscami do dziś. W środku chrzcielnica z początku XII wieku wykonana przez Sigrafa oraz renesansowy ołtarz Jacoba Krembergsa z Lund.
Oprócz Aa Kirke w mieście znajduje się jedyny na Bornholmie kościół katolicki – Rosenkranskirke z 1932.
Znajduje się tu również popularne muzeum Naturbornholm oraz Bornholmskie Muzeum Motoryzacji.
Przez Aakirkeby przebiega droga krajowa nr 38, łącząca Rønne z Nexø. Od początku XX wieku istniało również połączenie kolejowe z tymi miastami w ramach Bornholmskich Kolei Żelaznych. Linia do Nexø została zlikwidowana w 1953, zaś do Rønne w 1968. Miasto posiadało też własny port w dzisiejszej miejscowości Boderne, jednak w XVIII wieku został on zasypany naniesionym przez morze piaskiem.

</doc>
<doc id="734884" url="https://pl.wikipedia.org/wiki?curid=734884" title="Władimir Biescziastnych">
Władimir Biescziastnych



</doc>
<doc id="734886" url="https://pl.wikipedia.org/wiki?curid=734886" title="Milne Bay">
Milne Bay

Prowincja Milne Bay (ang. "Milne Bay Province") – prowincja Papui-Nowej Gwinei, położona w południowo-wschodniej części kraju, nad Morzem Koralowym. Ośrodkiem administracyjnym prowincji jest miasto Alotau (10,0 tys.).
Prowincja obejmuje wschodni skrawek wyspy Nowa Gwinea oraz około 600 przybrzeżnych wysp, z których 160 jest zamieszkanych. W jej skład wchodzą wyspy: d’Entrecasteaux, Trobrianda, Amphlett, Woodlark i Luizjady.
Nazwa prowincji pochodzi od zatoki Milne Bay, położonej na wschodnim krańcu Nowej Gwinei.

</doc>
<doc id="734887" url="https://pl.wikipedia.org/wiki?curid=734887" title="Theo Jorgensmann">
Theo Jorgensmann



</doc>
<doc id="734890" url="https://pl.wikipedia.org/wiki?curid=734890" title="Ada Negri">
Ada Negri

Ada Negri (ur. 3 lutego 1870 w Lodi, zm. 11 stycznia 1945 w Mediolanie) – włoska pisarka i poetka. Jej najbardziej znane zbiory to: ' i '.
Na jej cześć polska aktorka Apolonia Chalupec przyjęła swój pseudonim artystyczny "Pola Negri".
Wiersze Ady Negri były tłumaczone przez Marię Konopnicką i Różę Centnerszwerową.

</doc>
<doc id="734893" url="https://pl.wikipedia.org/wiki?curid=734893" title="Roman Steblecki">
Roman Steblecki

Roman Steblecki (ur. 16 marca 1963 w Skarżysku-Kamiennej) - polski hokeista, reprezentant Polski, olimpijczyk.
Zawodnik występujący na pozycji napastnika. Wychowanek i wieloletni zawodnik Cracovii. W klubie tym grał w latach 1974-1990, 1992-1994, 1996-1998 oraz 2003-2004. W międzyczasie występował również w barwach francuskiej drużyny Reims HC oraz szwedzkich Nittorps IK i Kristianstads IK.
W lidze polskiej rozegrał 398 meczów, w których zdobył 315 goli. Zdobywał tytuł króla strzelców ligi w sezonach 1986/1987 (34 gole) i 1990 (57 goli). W 1990 wygrał plebiscyt „Sportu” na najlepszego hokeistę w Polsce stając się laureatem nagrody Złotego Kija.
W reprezentacji Polski wystąpił 125 razy strzelając 35 bramek. Uczestniczył w turniejach zimowych igrzysk olimpijskich 1988 w Calgary oraz mistrzostw świata 1986, 1987, 1989, 1990, 1991, 1992, 1993, 1994, 1995. Podczas turnieju MŚ 1989 Grupy A, 19 kwietnia 1989 w meczu z ZSRR po indywidualnej akcji zdobył gola pokonując Artura Irbe (Polska przegrała 1:12).
Jego syn Sebastian (ur. 1992) został piłkarzem i zawodnikiem drużyny piłkarskiej Cracovii.

</doc>
<doc id="734894" url="https://pl.wikipedia.org/wiki?curid=734894" title="Złudzenie planowania">
Złudzenie planowania

Złudzenie planowania jest tendencją do niedoceniania czasu potrzebnego na ukończenie zadania. Efekty tego złudzenia są łatwe do zaobserwowania na przykładzie różnych budowli, których ukończenie zajęło znacznie więcej czasu niż planowano.
W przykładowym eksperymencie proszono studentów o określenie, ile czasu zajmie im napisanie pracy magisterskiej. Mediana tych czasów wyniosła 33,9 dnia. Późniejsze obserwacje pokazały, że jedynie 30% studentów napisało pracę w tym czasie. 
Złudzenia planowania tłumaczy się zwykle brakiem umiejętności oceniania ryzyka zewnętrznego. Ludzie zakładający jakiś harmonogram mają tendencję do ignorowania czynników, które nie mają związku z samym projektem. Ponadto często nie biorą pod uwagę możliwości wielu zdarzeń mogących zagrozić projektowi, gdy każde z nich z osobna ma małe prawdopodobieństwo wystąpienia.

</doc>
<doc id="734896" url="https://pl.wikipedia.org/wiki?curid=734896" title="Bimbrownia (akwarystyka)">
Bimbrownia (akwarystyka)

Bimbrownia akwarystyczna – niskociśnieniowe urządzenie służące do produkcji i zaopatrywania akwariów z bogatą obsadą roślin w niezbędny dla ich rozwoju i utrzymania dobrostanu dwutlenek węgla.
Zasada działania i budowa.
Do wytwarzania dwutlenku węgla w bimbrowni akwarystycznej wykorzystywana jest fermentacja alkoholowa. 
Urządzenie składa się z: 
Głównym elementem urządzenia jest szczelny zbiornik fermentacyjny najczęściej o pojemności od 0,5 do 1,0 litra, w którym umieszcza się w odpowiednich proporcjach drożdże, cukier, wodę i substancję spowalniającą reakcję (soda??). W wyniku zachodzącej wewnątrz fermentacji powstaje dwutlenek węgla, który pod własnym ciśnieniem, plastikowym wężykiem jest doprowadzany do dyfuzora umieszczonego pod powierzchnią wody w akwarium, który ułatwia rozpuszczanie CO2 w wodzie. Najczęściej stosowanym dyfuzorem jest kostka akwarystyczna o bardzo drobnej strukturze wytwarzająca mikroskopijne pęcherzyki CO2 (np. z drewna lipowego) lub dzwon dyfuzyjny. Urządzenie pełną wydajność osiąga od 24 do 48 godzin od rozpoczęcia reakcji a jego sprawność utrzymuje się do jednego tygodnia, po tym czasie wymaga ponownego umieszczenia wsadu odpowiedzialnego za fermentację.
Skład wsadu fermentacyjnego (zacier).
woda, cukier, drożdże, substancja spowalniająca fermentację (soda??)

</doc>
<doc id="734897" url="https://pl.wikipedia.org/wiki?curid=734897" title="Puchar Świata w narciarstwie alpejskim 2006/2007">
Puchar Świata w narciarstwie alpejskim 2006/2007

Sezon 2006/2007 Pucharu Świata w narciarstwie alpejskim rozpoczął się 11 listopada 2006 we fińskim Levi, a zakończył 18 marca 2007 w szwajcarskiej miejscowości Lenzerheide. Była to 41. edycja pucharowej rywalizacji. Rozegrano 35 konkurencji dla kobiet (9 zjazdów, 7 slalomów gigantów, 7 supergigantów i 9 slalomów specjalnych i 3 superkombinacje) i 36 konkurencji dla mężczyzn (11 zjazdów, 6 slalomów gigantów, 5 supergigantów, 10 slalomów specjalnych oraz 4 superkombinacje) oraz jedną kombinację (slalom plus supergigant) drużynową mieszaną rozegraną 16 marca 2007 w Lenzerheide, wygraną przez Austrię.
Puchar Narodów (łącznie) zdobyła reprezentacja Austrii, wyprzedzając Szwajcarię i USA.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Nicole Hosp, która zdobyła 1572 punkty, wyprzedzając swoją rodaczkę Marlies Schild i Amerykankę Julię Mancuso.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Norweg Aksel Lund Svindal, który zdobył 1268 punktów, wyprzedzając Austriaka Benjamina Raicha i Szwajcara Didiera Cuche'a.
W poszczególnych klasyfikacjach tryumfowali:

</doc>
<doc id="734899" url="https://pl.wikipedia.org/wiki?curid=734899" title="Omo (rzeka)">
Omo (rzeka)

Omo – jedna z największych rzek w Etiopii. Rozpoczyna bieg na Wyżynie Abisyńskiej w środkowej części kraju a kończy wpadając do jeziora Turkana u zbiegu granic z Kenią i Sudanem. Do jej dopływów należą m.in.: Gibe, Mago i Gojeb. 
Ma 760 km długości, są na niej liczne progi wodne, m.in. wodospady Kokobi. Żeglowna tylko na krótkim odcinku ze względu na wartki nurt.
Stanowiska archeologiczne.
Basen rzeki Omo jest ważny ze względów antropologiczno-archeologicznych i geologicznych. W jej dolinie (wpisanej na Listę Światowego Dziedzictwa Kultury i Przyrody UNESCO) znaleziono skamieniałe szczątki kopalnych hominidów (australopitek, "Homo habilis", "Homo erectus"), a także świadectwa pradawnej kultury materialnej — prymitywne narzędzia kultury olduwajskiej.
Park narodowy.
W dolinie rzeki Omo zlokalizowany jest także Park Narodowy Omo, obejmujący teren o powierzchni 4068 km² na zachodnim brzegu, ok. 870 km na południowy zachód od Addis Abeby. Na terenie parku znajdują się wspomniane wyżej stanowiska archeologiczne.

</doc>
<doc id="734901" url="https://pl.wikipedia.org/wiki?curid=734901" title="KILW">
KILW



</doc>
<doc id="734904" url="https://pl.wikipedia.org/wiki?curid=734904" title="Omo">
Omo



</doc>
<doc id="734908" url="https://pl.wikipedia.org/wiki?curid=734908" title="Efekt posiadania">
Efekt posiadania

Efekt posiadania – hipoteza mówiąca, że ludzie oceniają wyżej towary, które już posiadają.
W eksperymentach psychologicznych pokazano, że ludzie domagali się wyższej zapłaty za kubek, który już posiadali, niż za taki, który dopiero mieli otrzymać. Efekt posiadania opisano jako odstępstwo od standardowych teorii ekonomicznych, według których cena, którą klient jest gotów zapłacić za dany towar, odpowiada cenie, za którą byłby gotów go potem odsprzedać. W szczególności efekt ten jest niezgodny z teorią wyboru konsumenta.
Krytycy tej hipotezy oceniają, że dotyczy ona tylko szczególnych towarów i w tych przypadkach można wyjaśnić to innymi czynnikami. Przykładowo zysk i strata takich towarów jak środowisko naturalne lub zdrowie w oczywisty sposób nie jest równoważna dla badanego.
W Polsce przeprowadzono jednak w 2010 roku obszerne badanie na temat efektów posiadania na przykładzie polskich spółek giełdowych. Badanie udowadnia na podstawie analizy struktury akcjonariatu istnienie bardzo silnej zależności pomiędzy wysokim poczuciem własności właścicieli spółki przed debiutem a zawyżaniem danych finansowych zawartych w nieaudytowanych raportach finansowych. Dodatkowo wskazuje, że ten stan posiadania ma wpływ także na zwiększanie kontroli nad spółką (powiązania rodzinne) oraz nad publikowanymi na jej temat informacjami.
W wyniku badania granica własności ustalona została w okolicy 80% akcji, będących przed debiutem w rękach zarządu i rady nadzorczej. Oznacza to, że 80% własności przedmiotu (np. akcji spółki) wystarcza, by czuć się właścicielem i podlegać efektom własności.
Badanie wskazuje, że nie jest ważna wartość posiadanego przedmiotu, a jedynie ilość procentowa, więc struktura akcjonariatu spółki przed debiutem jest najlepszą wskazówką dla wystąpienia efektu własności.

</doc>
<doc id="734909" url="https://pl.wikipedia.org/wiki?curid=734909" title="Lista Światowego Dziedzictwa Kultury i Przyrody UNESCO">
Lista Światowego Dziedzictwa Kultury i Przyrody UNESCO



</doc>
<doc id="734911" url="https://pl.wikipedia.org/wiki?curid=734911" title="Morderstwo w Boże Narodzenie">
Morderstwo w Boże Narodzenie



</doc>
<doc id="734912" url="https://pl.wikipedia.org/wiki?curid=734912" title="Hominid">
Hominid



</doc>
<doc id="734919" url="https://pl.wikipedia.org/wiki?curid=734919" title="Alfa Romeo 166">
Alfa Romeo 166

Alfa Romeo 166 − samochód osobowy klasy wyższej-średniej produkowany przez włoską markę Alfa Romeo w latach 1998 − 2007.
Historia modelu.
Pojazd został zaprojektowany przez Waltera de'Silvę w centrum projektowym Centro Stile Alfa Romeo w 1998 roku jako następca kanciastej Alfy Romeo 164. Auto zostało zbudowane na bazie płyty podłogowej modelu Lancia Kappa. Początkowo auto oferowano z silnikami benzynowymi 2.0 16V Twin Spark, 2.0 V6 Turbo, 2.5 V6 24V, 3.0 V6 24V oraz z dieslem JTD z wtryskiem common rail o pojemności 2.4 10V.
W 2003 roku auto przeszło face lifting. Wyostrzono m.in. stylistykę nadwozia, zmieniono reflektory przednie, zmodernizowano nieco zawieszenie pojazdu oraz wnętrze i paletę silnikową, którą stanowią silniki benzynowe o pojemności 2.0 16V Twin Spark, 2.5 V6 24V, 3.0 V6 24V (łączony już tylko z automatyczną skrzynią biegów firmy ZF) i topowy 3.2 V6 24V znany z innych modeli z wersji GTA. W ofercie pozostawiono diesla JTD o pojemności 2.4 l z wtryskiem typu common railw wersji 10V a dodatkowo pojawiła się wersja 20V o wyższej mocy.
Dane techniczne.
Następcą modelu 166 miał być Alfa Romeo 169. Prototyp auta zaprezentowany został pod koniec 2009 roku. Produkcja miała rozpocząć się w roku 2015, ale ostatecznie nie doszła ona do skutku.
Samochód miał posiadać przeniesienie napędu na tylną oś.

</doc>
<doc id="734922" url="https://pl.wikipedia.org/wiki?curid=734922" title="Pakxé">
Pakxé

Pakxé (, ) – miasto leżące w południowej części Laosu, w prowincji Champasak, której jest stolicą. Miasto zamieszkuje 100 tys. ludzi. Leży na zlewisku rzek Mekong i Xedone. Drugie co do wielkości miasto kraju.
Pakxé było stolicą Królestwa Champassack, aż do jego obalenia w 1946 roku i utworzenia Laosu. Od momentu zbudowania mostu łączącego miasto z tajską prowincją Ubon Ratchathani (przy pomocy Japończyków) miasto stało się centrum handlowym południowego Laosu.

</doc>
<doc id="734928" url="https://pl.wikipedia.org/wiki?curid=734928" title="Przejście graniczne Zwardoń-Myto-Skalité">
Przejście graniczne Zwardoń-Myto-Skalité

Przejście graniczne Zwardoń-Myto-Skalité – polsko-słowackie przejście graniczne drogowe i małego ruchu granicznego położone w województwie śląskim, w powiecie żywieckim, w gminie Rajcza, w miejscowości Zwardoń, w przysiółku Myto, zlikwidowane w 2007 roku.
Opis.
Przejście graniczne Zwardoń-Myto-Skalité, z miejscem odprawy granicznej po stronie polskiej w miejscowości Zwardoń, zostało uruchomione w 13 listopada 1995 roku. Czynne było przez całą dobę. Dopuszczony był ruch osób, towarów o dopuszczalnej masie całkowitej do 3,5 tony i mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Zwardoniu, Placówka Straży Granicznej w Zwardoniu.
Do przejścia granicznego po stronie słowackiej prowadziła droga nr 12.
21 grudnia 2007 roku na mocy układu z Schengen przejście graniczne zostało zlikwidowane.
W II RP istniało polsko-czechosłowackie przejście graniczne Zwardoń-Skalite (miejsce przejściowe po drogach ulicznych), w rejonie kamieni granicznych nr "60", "61". Mieszkańcy przysiółka Zwardoń (gm. Sól) mogli przekraczać granicę także obok toru kolejowego w celu uprawy swych gruntów leżących poza torem, oraz przewozić sprzęt gospodarczy i płody rolne. Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="734935" url="https://pl.wikipedia.org/wiki?curid=734935" title="Ania Szarmach">
Ania Szarmach

Ania Szarmach, również Sharmi (ur. 12 lutego 1978 w Starogardzie Gdańskim) – polska wokalistka, kompozytorka i autorka tekstów, członkini Akademii Fonograficznej ZPAV.
Życiorys.
Edukacja.
Ukończyła podstawową szkołę muzyczną w Starogardzie Gdańskim w klasie fortepianu, uczyła się także gry na saksofonie. Ukończyła z wyróżnieniem wokalistykę na studiach dziennych na Wydziale Jazzu i Muzyki Rozrywkowej Akademii Muzycznej w Katowicach. Pracuje jako instruktor sztuki wokalnej, m.in. w Akademii Muzycznej im.Grażyny i Kiejstuta Bacewiczów w Łodzi i Ośrodku Kultury Ochoty im. Jerzego Wasowskiego w Warszawie. Prowadzi też warsztaty wokalne oraz szkolenia zespołowe dla muzyków i wokalistów w całej Polsce. 
Kariera.
Rozpoczęła pierwsze profesjonalne nagrania w 1994 roku. W 1996 roku wzięła udział w programie "Szansa na sukces", gdzie wykonywała piosenkę z repertuaru grupy Lady Pank „To, co mam”. W kolejnych latach występowała w chórkach. Współpracowała z artystami, takimi jak Edyta Górniak, Natalia Kukulska, Ewa Bem, Poluzjanci, Sistars, Sokół &amp; Pono, Kayah czy Andrzej Piaseczny. Jej pierwszym samodzielnym sukcesem był utwór „Obejmij mnie”, zamieszczony na składance pt. "Święta, święta". Utwór ten zanotował ponad 500 tys. pobrań jako plik MP3.
W sierpniu 2006 wystąpiła z utworem „Take It Or Leave It” i coverem przeboju „I Believe I Can Fly” R. Kelly’ego na festiwalu "Top Trendy", gdzie została wyróżniona drugim miejscem konkursu "Trendy" w głosowaniu telewidzów oraz statuetką WP (pierwsze miejsce w głosowaniu internautów). Pod koniec października wydała album pt. "Sharmi", będący mieszanką tanecznych rytmów R&amp;B i akustycznych ballad. W tym samym roku nagrała piosenkę „Radość dzielenia”, polską wersję językową utworu Melanie Thornton „Wonderful Dream”, która została wykorzystana w świątecznej kampanii reklamowej marki Coca-Cola. W lutym 2007 wzięła udział z utworem „Open Your Mind” w finale programu "Piosenka dla Europy 2007". 13 czerwca 2008 zajęła drugie miejsce z utworem „Wybieram cię” w konkursie "Premiery" w ramach 45. Krajowego Festiwalu Piosenki Polskiej w Opolu.
5 lutego 2010 wydała album pt. "Inna", który promowała singlami „Dlaczego” oraz „Inna”. W 2011 wzięła udział w nagraniu płyty pt. "Czarodzieje Uśmiechu 2", na której zaśpiewała piosenkę „Rytm i melodia”; dochód ze sprzedaży albumu został przeznaczony na realizację programu „NIE nowotworom u dzieci”. 6 grudnia 2012 wydała trzeci autorski album pt. "POZYTYWka", na którym gościnnie wystąpili Anna Maria Jopek oraz chór Sound’n’Grace. Album promowała singlem „Z tobą”, do którego powstał teledysk w reżyserii Celiny Skiby i Jacka Kościuszko.
W 2013 rozpoczęła współpracę z Frankiem McCombem, z którym zagrała serię jesiennych koncertów. W maju 2014 wyruszyli w duecie w ogólnopolską trasę koncertową, której zwieńczeniem był koncert transmitowany na żywo przez Program III Polskiego Radia.
22 kwietnia 2016 wydała czwarty album studyjny pt. "Shades of Love", który nagrała z producentami Maciejem Golińskim i Grzegorzem Jabłońskim, a gościnnie na płycie pojawili się wykonawcy: Mark Boretti, Frank McComb, Marcin Wasilewski, Adam Bałdych, Piotr Żaczek, Robert Luty, Michał Miśkiewicz, Kasia Dereń, Ryszard Bazarnik, Piotr Zabrodzki, Damian Kurasz, Maciej Mąka, Maciej Kociński, Dariusz Plichta, Jakub Waszczeniuk, Michał Milczarek i Miłosz Pękala. Płytę promowała singlami: „Rolling Stones” i „City of Music”. W sierpniu na Festiwalu Gospel w Gniewie zagrała pierwszy koncert pod szyldem "Ania Szarmach w piosenkach Natalie Cole", podczas którego wykonała zaaranżowane przez siebie i kierownika muzycznego Grzegorza Jabłońskiego utwory Natalie Cole.

</doc>
<doc id="734936" url="https://pl.wikipedia.org/wiki?curid=734936" title="Sam Neua">
Sam Neua

Sam Neua (, również "Xamneua") – miasto położone w północno-wschodniej części Laosu, w prowincji Houaphan, której jest stolicą.

</doc>
<doc id="734937" url="https://pl.wikipedia.org/wiki?curid=734937" title="Tony Hawk’s Project 8">
Tony Hawk’s Project 8

Tony Hawk’s Project 8 – gra wideo stworzona przez firmy Neversoft, Shaba Games, Page 44 Studios i wydana na platformy Microsoft Xbox 360, PSP, PlayStation 2, PlayStation 3 i Xbox przez Activision. Tony Hawk’s Project 8 jest pierwszą grą z serii Tony Hawk’s Pro Skater, w której została wykorzystana technologia "motion capture", która służy urealnieniu wykonywanych przez skaterów trików.
Ścieżka dźwiękowa.
Kompletna ścieżka dźwiękowa do gry została wydana 17 października 2006 :
Uwaga:

</doc>
<doc id="734940" url="https://pl.wikipedia.org/wiki?curid=734940" title="Franciszek Front-Dobija">
Franciszek Front-Dobija

Franciszek Front-Dobija (ur. 8 sierpnia 1867 w Mikuszowicach, zm. 7 grudnia 1932 na Florydzie) – polski lekarz działający w USA, filantrop.
Urodził się w Mikuszowicach, jako syn Jana i Marianny z domu Bojdys. Ukończył gimnazjum w Bielsku. Studiował medycynę na Uniwersytecie Jagiellońskim. W 1907 wyjechał do USA, pracował w Chicago jako lekarz. Zajmował się również transakcjami własnościowymi, na których dorobił się majątku. Nie utrzymywał bliższych kontaktów ze środowiskiem polonijnym, miał opinię skąpca.
Na początku lat 20. ogłosił w prasie polonijnej relację ze swojej podróży do Polski. W testamencie cały majątek (84 tysiące dolarów) zapisał Uniwersytetowi Jagiellońskiemu na fundusz pomocy dla ubogich studentów. Został pochowany na cmentarzu św. Wojciecha w Chicago.

</doc>
<doc id="734943" url="https://pl.wikipedia.org/wiki?curid=734943" title="Prawo upadłościowe (ustawa)">
Prawo upadłościowe (ustawa)

Prawo upadłościowe (do dnia 31 grudnia 2015 Prawo upadłościowe i naprawcze) – ustawa z dnia 28 lutego 2003 r. zawierająca przepisy dotyczące polskiego postępowania upadłościowego i postępowania naprawczego, regulująca zasady wspólnego dochodzenia roszczeń wierzycieli od niewypłacalnych dłużników (przedsiębiorców i osób fizycznych nieprowadzących działalności gospodarczej) oraz skutki ogłoszenia upadłości, a także przed 1 stycznia 2016 zasady postępowania naprawczego wobec przedsiębiorców zagrożonych niewypłacalnością.
Geneza.
Do czasu wejścia w życie ustawy z 2003 roku problematykę prawa upadłościowego i naprawczego w polskim systemie prawnym regulowały między innymi następujące akty prawne:
Po transformacji ustrojowej w Polsce, w związku z unowocześnieniem się obrotu gospodarczego dostrzeżono potrzebę uchwalenia nowej, kompleksowej regulacji tej dziedziny prawa. Oba rozporządzenia z okresu międzywojennego były wielokrotnie nowelizowane i posługiwały się dawną terminologią, niedostosowaną do systemu prawnego w Polsce.
Proces legislacyjny.
Do przygotowania projektu nowej ustawy powołano komisję ds. reformy prawa upadłościowego pod kierownictwem prof. Feliksa Zedlera, który jest uważany za głównego autora ustawy.
Projekt ustawy przedłożony został przez Radę Ministrów Marszałkowi Sejmu dnia 22 sierpnia 2002 r. Sejm uchwalił ustawę dnia 8 stycznia 2003 r., Senat uchwalił ustawę wraz z poprawkami 28 lutego 2003 r. Prezydent podpisał ustawę dnia 18 marca 2003 r. Ustawę ogłoszono w Dzienniku Ustaw dnia 9 kwietnia 2003 r.
Większość przepisów ustawy weszła w życie w dniu 1 października 2003 r. Niektóre przepisy zaczęły obowiązywać z dniem 24 kwietnia 2003 r. oraz 1 maja 2004 r. (data przystąpienia Polski do Unii Europejskiej).
Charakterystyka i główne założenia ustawy.
Ustawa zreformowała procedurę wspólnego dochodzenia roszczeń przez wierzycieli od niewypłacalnych dłużników. Wprowadzone zmiany dotyczyły między innymi:
Systematyka ustawy.
Ustawa z dnia 28 lutego 2003 r. – Prawo upadłościowe składa się z 6 części. Części dzielą się na tytuły, tytuły dzielą się na działy, działy dzielą się na rozdziały. W niektórych rozdziałach dodatkowo wydzielono oddziały.
Nowelizacje.
Od czasu wejścia w życie ustawa była nowelizowana ponad 70 razy. Najważniejszą zmianą była reforma wielu instytucji prawa upadłościowego dokonana po przeprowadzeniu audytu obowiązywania ustawy po trzech latach od jej wejścia w życie. Nowelizacje wynikały również z orzeczeń Trybunału Konstytucyjnego dotyczących niekonstytucyjności przepisów ustawy. Inne ważne zmiany dotyczyły:

</doc>
<doc id="734945" url="https://pl.wikipedia.org/wiki?curid=734945" title="Queens of the stone age">
Queens of the stone age



</doc>
<doc id="734946" url="https://pl.wikipedia.org/wiki?curid=734946" title="Zwardoń-Myto">
Zwardoń-Myto



</doc>
<doc id="734947" url="https://pl.wikipedia.org/wiki?curid=734947" title="Ibrox Stadium">
Ibrox Stadium

Ibrox Stadium (dawniej Ibrox Park) – stadion piłkarski położony w Glasgow w Szkocji mieszczący 50 987 widzów i należący do klubu Rangers F.C. Obecnie trzeci pod względem pojemności obiekt tego typu w kraju i ósmy w Wielkiej Brytanii.
Historia.
W pierwszych siedemnastu latach działalności Rangers użytkowali kilka miejsc w Glasgow do rozgrywania swoich spotkań. Po pobycie w Glasgow Green (1872-1875), Burnbank (1875-1876), Kinning Park (1876-1877) i Cathkin Park (1877) klub przeniósł się do dzielnicy Ibrox, gdzie 20 sierpnia 1887 r. rozegrany został pierwszy mecz na nieistniejącym już obiekcie położonym w pobliżu obecnej Copland Stand – Trybuny Wschodniej, na którym zjawiło się około 15 tysięcy widzów. Mimo korzyści osiąganych z posiadania własnego stadionu – możliwość organizacji finałowych pojedynków Pucharu Szkocji i goszczenia meczów międzypaństwowych, w drugiej połowie lat 90. XIX wieku klub postanowił wybudować nową siedzibę, a oficjalnie na jej konstrukcję zezwolono 27 maja 1899 roku, kiedy to do kontroli nad Rangers powołana została spółka z ograniczoną odpowiedzialnością, a także wybrane zostały nowe władze z Prezesem Jamesem Hendersonem na czele.
Ibrox Park.
Pierwsze spotkanie na zaprojektowanym przez Archibalda Leitcha Ibrox Park, jak do 1997 roku oficjalnie nazywał się stadion Rangers, miało miejsce 30 grudnia 1899 r. i zakończyło się wygraną „The Gers” 3:1 nad Hearts. W momencie otwarcia Ibrox mieściło 40 tysięcy kibiców, ale już trzy lata później prawie dwukrotnie zwiększono jego pojemność – do 75 tysięcy – co było częścią rywalizacji z Hampden Park i Celtic Park o prawo organizacji najważniejszych meczów.
5 kwietnia 1902 r., podczas spotkania rozgrywanego w ramach British Home Championship pomiędzy reprezentacjami Szkocji i Anglii doszło do zawalenia się części Trybuny Zachodniej, w wyniku czego śmierć poniosło 25 osób, a ponad pół tysiąca doznało obrażeń. Jak wykazało dochodzenie, główną przyczyną zdarzenia, które do historii przeszło jako "First Ibrox Disaster" było uszkodzenie drewnianej konstrukcji wskutek obfitych opadów deszczu w noc poprzedzającą mecz.
W kolejnych latach Ibrox stale zmieniało są wygląd i zarazem pojemność. Wkrótce po tragedii z 1902 r. częściowo zlikwidowane zostały drewniane trybuny, co tymczasowo ograniczyło liczbę widzów mogących zasiadać na stadionie do 10 tysięcy, ale już pod koniec pierwszej dekady XX wieku utworzone wały ziemne pozwoliły na pomieszczenie 63 tysięcy kibiców.
Pod koniec lat 20. rozpoczęły się prace nad budową nowej Trybuny Głównej, również będącej autorstwa Archibalda Leitcha. Jej otwarcie nastąpiło 1 stycznia 1929 r. i posiadała ona wówczas 10 tysięcy miejsc siedzących, a także sektory stojące, umiejscowione najbliżej murawy. Ceglana fasada Main Stand zachowała się do dzisiaj, a sama trybuna w 1987 r. umieszczona została na liście brytyjskich zabytków Kategorii B.
Dalsza rozbudowa stadiony sprawiła, że 2 stycznia 1939 r. na meczu derbowym z Celtikiem zjawiło się 118 567 widzów, co pozostaje rekordem pod względem liczby kibiców zgromadzonych na brytyjskim spotkaniu ligowym.
W kolejnych latach na Ibrox wprowadzano mniej radykalne zmiany, montując zadaszenie nad północną i wschodnią częścią trybun, a także sztuczne oświetlenie, które po raz pierwszy wykorzystano w grudniu 1953 roku podczas towarzyskiej potyczki z Arsenalem. Pomimo ograniczenia pojemności do około 80 tysięcy spowodowanego względami bezpieczeństwa. Mimo tego w latach 60. miały miejsce trzy wypadki – najpoważniejszy z nich wydarzył się w 1961 r., gdy zawalenie się barierki doprowadziło do śmierci dwóch kibiców, a czterdziestu czterech raniło – a dwa pozostałe w 1967 i 1969 roku.
2 stycznia 1971 r. miał jednak miejsce kolejny wypadek, najtragiczniejszy wówczas spośród wszystkich zdarzeń na brytyjskich stadionach. Tego dnia na Ibrox rozgrywano tradycyjne, noworoczne Old Firm Derby. Gdy w 90. minucie meczu Celtic za sprawą Jimmy’ego Johnstone’a objął prowadzenie, część fanów „The Gers” zaczęła opuszczać trybuny Ibrox. Wówczas, na sekundy przed końcowym gwizdkiem, Colin Stein doprowadził do wyrównania, ustalając wynik spotkania na 1:1. W tym czasie upadek dziecka pośród tłumu wychodzącego ze stadionu schodami nr 13 ("Staircase 13") spowodował, że ludzie zaczęli się wzajemnie tratować. Naporu nie wytrzymały barierki i ogromny ścisk przyczynił się do zablokowania dróg oddechowych, a w konsekwencji śmierci 66 kibiców. Wydarzenia z tamtego popołudnia, znane pod nazwą "Ibrox Disaster", zapoczątkowały szereg zmian nie tylko na stadionie Rangers (podczas jego gruntownej modernizacji wzorowano się na obiekcie Borussii Dortmund – Westfalenstadion), ale również na obiektach piłkarskich na terenie całych Wysp Brytyjskich i braki w regulacjach prawnych, które naświetlono podczas dochodzenia badającego tragedię z 1971 roku wypełniono opublikowanym wkrótce po tym zdarzeniu aktem dotyczącym organizacji imprez sportowych ("Safety of Sports Grounds Act 1975").
Ibrox Stadium.
Pierwsze zmiany na Ibrox dotyczyły montażu ławek dla 10 tysięcy widzów na Trybunie Północnej, którą przemianowano w 1973 roku na Centenary Stand. Osiem lat później została ona jednak wyburzona, a w jej miejsce powstała nowoczesna, stojąca do dziś Govan Stand mieszcząca 10 300 kibiców. Wcześniej, w 1979 r. wybudowana została, również obecna do dnia dzisiejszego, Copland Stand, zastępując Trybunę Wschodnią, a także stojąca po przeciwległej stronie Broomloan Stand. Łącznie w pierwszych dziesięciu latach po katastrofie na przebudowę stadionu przeznaczono około 10 milionów funtów. 19 września 1981 r., gdy po raz pierwszy oddano do użytku wszystkie trybuny Ibrox mieściło 44 tysiące kibiców.
Przejęcie większościowych udziałów w klubie przez Davida Murraya w 1988 roku zapoczątkowało kolejne zmiany na stadionie, których celem było zwiększenie pojemności obiektu ponownie do poziomu 50 tysięcy. Już w niecałe dwa lata po przybyciu do Glasgow nowego właściciela otwarto przylegający do Govan Stand Argyle House, w którym miejsce znalazły pomieszczenia biurowe, a także luksusowe loże. Rok później natomiast ukończono prace związane z budową Club Deck – trzeciego poziomu Trybuny Głównej, którego w znacznej części sfinansowali kibice dzięki emisji przez klub obligacji. W 1995 roku wymienione zostały krzesełka, a drobne zmiany związane z układem wyjść ze stadionu, a także obniżeniem poziomu murawy pozwoliły na uzyskanie 47 998 miejsc siedzących.
Dwa lata później trzy z czterech wolnostojących trybun zostały połączone poprzez dodanie dodatkowych krzesełek w narożnikach, a także montażu telebimów i wówczas Ibrox mieściło nieco ponad 50 tysięcy widzów, kiedy to oficjalnie zmieniono jego nazwę na Ibrox Stadium.
W 2006 roku na Govan Stand utworzony został Bar 72, który pomieścił dodatkowe kilkaset osób zwiększając pojemność do 50 987. W oficjalnym raporcie opublikowanym przez klub w grudniu 2012 r. liczba ta została skorygowana i ustalona na 50 987.
Po wydarzeniach z lata 2012 r. formalnie obiekt jest we władaniu spółki Rangers International Football Club plc, która 19 grudnia 2012 roku debiutując na Giełdzie Papierów Wartościowych w Londynie przejęła The Rangers Football Club Ltd, kontrolującą dotychczas Rangers.
Trybuny.
Bill Struth Main Stand.
Główna trybuna Ibrox, zlokalizowana w jego południowej części. Wzniesiona została w 1928 roku, a w latach 1990-1991 została powiększona o trzeci poziom, wybudowany kosztem około 20 milionów funtów Club Deck. Cztery lata wcześniej została uwzględniona na liście "Brytyjskich Zabytków Klasy B". Wewnątrz Main Stand zlokalizowane są między innymi szatnie, pomieszczenia dla sędziów, obserwatorów, mediów, recepcja, gabinety klubowe oraz Trophy Room – muzeum Rangers. We wrześniu 2006 roku, w 50. rocznicę śmierci Billa Strutha – najbardziej utytułowanego menadżera „The Gers”, który prowadził drużynę w latach 1920-1954 trybunie nadano jego imię.
Kondygnacje Bill Struth Main Stand:
Dla kibiców w Main Stand przygotowanych jest 20 184 miejsc siedzących. Pojemność tej trybuny faktycznie jest jednak nieco większa, a na tę różnicę składają się pomieszczenia z widokiem na murawę umiejscowione pomiędzy pierwszą a drugą kondygnacją oraz mieszczący kilkadziesiąt osób Directors Box, zlokalizowany w centralnym punkcie Main Stand Front&amp;Rear, w którym zasiadają członkowie zarządu, pracownicy klubu, piłkarze będący poza kadrą meczową, a także zaproszeni goście.
Copland Stand.
Trybuna zlokalizowana we wschodniej części Ibrox. Wybudowana została w 1979 roku.
Kondygnacje Copland Stand:
Dla kibiców w Copland Stand przygotowanych jest 8038 miejsc siedzących.
Broomloan Stand.
Trybuna zlokalizowana w zachodniej części Ibrox. Wybudowana została w 1979 roku. Podczas meczów derbowych zajmowana jest w całości przez kibiców drużyny przyjezdnej.
Kondygnacje Broomloan Stand:
Dla kibiców w Broomloan Stand przygotowanych jest 8023 miejsc siedzących.
Govan Stand.
Trybuna zlokalizowana w północnej części Ibrox. Wybudowana została w 1981 roku.
Kondygnacje Govan Stand:
Pomiędzy dwoma poziomami Govan Stand zlokalizowany jest Bar 72, mieszczący 660 kibiców, do którego bilety sprzedawane są na zasadach podobnych jak w przypadku pozostałych części stadionu. Trybuna Govan jest połączona z dwoma sąsiednimi – Copland i Broomloan dwoma identycznymi narożnikami (odpowiednio Govan East Corner i Govan West Corner), z których każdy mieści po 1364 widzów. Miejsca te formalnie należą do Govan Stand, a niespełna półtora tysiąca umieszczonych po zachodniej stronie przeznaczonych jest dla kibiców drużyn przyjezdnych, z wyjątkiem Celticu. Łącznie dla fanów w Govan Stand przygotowanych jest 14 291 miejsc siedzących.
Licząc wszystkie trybuny kibice mają możliwość zakupienia 50,536 wejściówek, a pozostałe 451 miejsc zlokalizowanych jest w kilku miejscach Ibrox i przeznaczonych m.in. dla mediów i gości – w Directors Box bądź Argyle House Restaurant, umiejscowionej w pobliżu Govan East Corner. Również pomiędzy trybunami Govan i Copland znajduje się klubowy sklep – Rangers Megastore.
Wykorzystanie.
Zgodnie z wytycznymi Europejskiej Unii Piłkarskiej (UEFA) na Ibrox mogą być rozgrywane najważniejsze mecze klubowe i międzynarodowe. Z uwagi na przeprowadzony w latach 90. XX wieku remont Hampden Park w ostatnich latach to Szkocki Stadion Narodowy jest organizatorem wszystkich kluczowych spotkań w kraju, a po raz ostatni w tej części Glasgow pojedynek międzypaństwowy odbył się 5 października 1999 roku (Szkocja vs Bośnia i Hercegowina w ramach eliminacji do Euro 2000). Dwa lata wcześniej na Ibrox rozegrany został ostatni jak dotychczas mecz Pucharu Szkocji – finałowe spotkanie z sezonu 1996/1997.
Pod koniec ubiegłego stulecia na stadionie odbyły się cztery koncerty z udziałem Franka Sinatry, Roda Stewarta, Eltona Johna i Billy’ego Joela.

</doc>
<doc id="734949" url="https://pl.wikipedia.org/wiki?curid=734949" title="Queen of the stone age">
Queen of the stone age



</doc>
<doc id="734951" url="https://pl.wikipedia.org/wiki?curid=734951" title="Alice DeeJay">
Alice DeeJay

Alice DeeJay – holenderski zespół muzyczny założony w 1999 roku, grający muzykę trance. Jego skład tworzyli: producent Pronti (czyli Sebastiaan Molijn), Kalani (właśc. Eelke Kalberg), DJ Jurgen, wokalistka Judith Anna Pronk oraz dwie tancerki, Mila Levesque i Angelique Versnel.
Judy zaczynała jako DJ-ka w klubie Proxy w Amsterdamie, gdzie dostrzegli ją Pronti i Kalmani. Do projektu zaprosili także kolegów – Johana Gielena oraz duet Danski &amp; Delmundo (producentów m.in. hitów grupy Vengaboys). Singiel "Better Off Alone" – największy przebój grupy – ukazał się wkrótce po jej powstaniu i stał się ich wielkim sukcesem (m.in. zdobył platynę w Wielkiej Brytanii i był najczęściej miksowanym utworem na świecie). Inne hity Alice Deejay to "Will I Ever", "The Lonely One", "Celebrate Our Love" oraz "Back In My Life". 11 kwietnia 2000 roku zespół wydał płytę 'Who Needs Guitars Anyway?'.
Po komercyjnym sukcesie Alice Deejay, z zespołu odeszła wokalistka Judith oraz tancerki. Ostatni publiczny występ grupy miał miejsce 9 października 2002 r. na koncercie w Utrechcie. Obecnie Sebastiaan Molijn i Eelke Kalberg współtworzą z Jeffreyem Sutoriusem grupę Dash Berlin. 

</doc>
<doc id="734952" url="https://pl.wikipedia.org/wiki?curid=734952" title="Queens of the stoneage">
Queens of the stoneage



</doc>
<doc id="734953" url="https://pl.wikipedia.org/wiki?curid=734953" title="Jezioro Turkana">
Jezioro Turkana



</doc>
<doc id="734954" url="https://pl.wikipedia.org/wiki?curid=734954" title="Matthias Simmen">
Matthias Simmen

Matthias Simmen (ur. 3 lutego 1972 r. w Realp) – szwajcarski biathlonista i biegacz narciarski, olimpijczyk.
Jest z zawodu celnikiem. W biegach narciarskich nie osiągnął większych sukcesów (kilkakrotnie miejsce w drugiej dziesiątce zawodów Pucharu Kontynentalnego), z większymi sukcesami startuje jako biathlonista (od 2001). W sezonie 2004/2005 po raz pierwszy zmieścił się w dziesiątce zawodów biatlonowego Pucharu Świata (9. miejsce w biegu pościgowym w Oberhofie), a w klasyfikacji generalnej zajął 32. miejsce. W grudniu 2006 zajął 3. miejsce w sprincie w Hochfilzen, co było pierwszym miejscem dla reprezentanta Szwajcarii na podium zawodów biatlonowego Pucharu Świata.
Simmen dwukrotnie uczestniczył w igrzyskach olimpijskich, zajmując odległe miejsca – w Salt Lake City (2002) 78. w biegu długim i 67. w biegu sprinterskim, w Turynie (2006) 52. w biegu długim, 45. w biegu sprinterskim, 24. w biegu pościgowym. Startował także w mistrzostwach świata w 2001, 2003, 2004 i 2005, najwyższe miejsce zajmując w Hochfilzen w 2005 (16. w biegu długim).
Po sezonie 2010/2011 ogłosił zakończenie kariery.

</doc>
<doc id="734959" url="https://pl.wikipedia.org/wiki?curid=734959" title="Gulf (prowincja)">
Gulf (prowincja)

Prowincja Gulf (ang. "Gulf Province") – prowincja Papui-Nowej Gwinei, położona w południowej części kraju, nad Zatoką Papua. Ośrodkiem administracyjnym prowincji jest miasto Kerema (5,1 tys.).

</doc>
<doc id="734961" url="https://pl.wikipedia.org/wiki?curid=734961" title="Papua">
Papua



</doc>
<doc id="734962" url="https://pl.wikipedia.org/wiki?curid=734962" title="Joan Vollmer">
Joan Vollmer

Joan Vollmer, właśc. Joan Vollmer Adams lub Joan Vollmer Burroughs (ur. 4 lutego 1924, zm. 6 września 1951 w Meksyku) – związana z ruchem Beat Generation partnerka Williama S. Burroughsa.
Zmarła wskutek postrzelenia w głowę przez Burroughsa, który miał celować z rewolweru do postawionej na jej głowie szklanki z ginem.

</doc>
<doc id="734964" url="https://pl.wikipedia.org/wiki?curid=734964" title="Charles James Fox">
Charles James Fox

Charles James Fox (ur. 24 stycznia 1749 w Westminster, zm. 13 września 1806 w Chiswick) – brytyjski arystokrata i prominentny polityk partii wigów, zwolennik zniesienia niewolnictwa, niepodległości Stanów Zjednoczonych i rewolucji francuskiej, młodszy syn Henry’ego Foksa, 1. barona Holland of Foxley, i lady Caroline Lennox, córki 2. księcia Richmond i Lennox.
Wczesne lata życia.
Wykształcenie odebrał w Eton College i Hertford College na Uniwersytecie Oksfordzkim. Rozpieszczany przez rodziców, zaczął prowadzić ekstrawagancki i rozrzutny tryb życia. W 1774 r. jego długi wynosiły 140 tysięcy funtów. W tym czasie był również osobą nadającą trendy w modzie. Po podróży po Europie wprowadził w Wielkiej Brytanii modę zapożyczoną z francuskiego dworu – koronki z falbankami, brokat, kosmetyki, czerwone obcasy itd. Taki strój był znakiem rozpoznawczym towarzystwa "Macaronich". W wieku 19 lat Fox został przewodniczącym tej grupy. Znał 5 języków i był uważany za znakomitego oratora.
Początki kariery politycznej.
W 1768 r., w wieku zaledwie 19 lat, został członkiem parlamentu, wygrywając wybory do Izby Gmin w okręgu Midhurst. Poparł księcia Grafton w jego sporach z radykałem Johnem Wilkesem. Był wówczas zagorzałym zwolennikiem posiadania przez Wielką Brytanię kolonii w Ameryce Północnej. Na jego cześć nazwano miasto Foxborough w stanie Massachusetts. W 1770 r. lord North mianował Foksa młodszym lordem Admiralicji. Fox zrezygnował z tego stanowiska w styczniu 1772 r., po sprzeciwie wobec Ustawy o Małżeństwach Królewskich. W grudniu otrzymał stanowisko w Skarbie Jego Królewskiej Mości, ale w lutym 1774 r. został zdymisjonowany na polecenie króla Jerzego III.
Na stanowiskach ministerialnych.
Podczas działalności w opozycji poglądy Foksa stały się bardziej radykalne. Dał się poznać jako zwolennik niezależności 13 amerykańskich kolonii od Korony brytyjskiej. Zaprzyjaźnił się z Edmundem Burke’em i zbliżył do frakcji lorda Rockinghama. W 1780 r. wygrał wybory w okręgu Westminster. Na forum Izby Gmin dał się poznać jako zwolennik reform parlamentarnych. W 1782 r., kiedy Rockingham został premierem Wielkiej Brytanii, powierzył Foksowi stanowiska ministra spraw zagranicznych (Fox był pierwszą osobą piastującą to stanowisko) i przewodniczącego Izby Gmin. Na stanowiskach tych Fox utrzymał się do lipca 1782 r., kiedy Rockingham zmarł, a nowym premierem został lord Shelburne.
Do rządu Fox powrócił w lutym 1783 r., kiedy zawarł koalicję polityczną z lordem Northem. Ponownie otrzymał stanowisko ministra spraw zagranicznych i przewodniczącego Izby Gmin. Razem z Northem sprawowali realną władzę, mimo że oficjalnie premierem był książę Portland. Rząd spotykał się z niechęcią króla Jerzego III, więc obaj politycy zostali zwolennikami księcia Walii. Ostatecznie koalicja Foksa-Northa zakończyła się w grudniu 1783 r., kiedy po upadku projektu ustawy o Indiach Wschodnich autorstwa Foksa naciski stronników króla zmusiły obu polityków do rezygnacji z zajmowanych stanowisk.
W opozycji.
Wybory powszechne 1784 r. były ciężką próbą dla Foksa. Jego pozycja była słaba i tylko rozbudowanej kampanii wyborczej wspieranej przez księżnę Devonshire Fox zawdzięczał minimalne zwycięstwo w okręgu Tain Burghs. Mimo tego wciąż pozostawał wpływową postacią w partii wigów. W 1786 r. powrócił do okręgu Westminster. W 1789 r. poparł rewolucję francuską, co przyczyniło się do rozłamu w parlamencie. Popierający rewolucję, w liczbie 60 deputowanych, pozostali przy Foksie. Pozostali, których była większość, poparli torysa, Williama Pitta Młodszego. Wcześniej, jeszcze w 1788 r., doszło między obydwoma politykami do sporu o to, kto ma sprawować regencję w imieniu chorego króla. Fox popierał regencję swojego przyjaciela, księcia Walii, natomiast Pitt chciał władzę regencyjną zostawić przy Parlamencie.
Fox popierał konstytucję francuską z 3 września 1791 r. i był przerażony egzekucją króla Ludwika XVI. Kiedy w 1793 r. wybuchła wojna angielsko-francuska, Fox krytykował rząd za decyzję o wojnie, postulując prowadzenie negocjacji. Mimo że był w tych działaniach wspierany przez radykałów, ogół społeczeństwa uznawał go za defetystę pozbawionego patriotyzmu. W 1792 r. doprowadził do przyjęcia Ustawy o Zniesławieniu, która przywracała ławie przysięgłych prawo orzekania o winie w sprawach o zniesławienie. Wspomagał również postulaty równouprawnienia katolików i zniesienia niewolnictwa. Popierał plany reformy wyborczej i zniesienia „zgniłych okręgów”, ale sprzeciwiał się powszechnemu prawu wyborczemu, chcąc je ograniczyć do posiadaczy ziemskich. W 1795 r. poślubił swoją długoletnią kochankę, Elisabeth Armistead, aczkolwiek trzymał ten związek w tajemnicy aż do 1802 r.
W 1797 r. większość zwolenników Foksa straciła miejsca w Izbie Gmin. Fox wycofał się wówczas z czynnego życia publicznego i osiadł w wiejskiej rezydencji swojej żony w hrabstwie Surrey. Do czynnego udziału w życiu politycznym wrócił po rezygnacji Pitta w 1801 r. i stał się najzagorzalszym krytykiem europejskiej polityki rządu Addingtona, później drugiego rządu Williama Pitta.
Ponownie w rządzie.
Kiedy w 1806 r. lord Grenville zastąpił Pitta na stanowisku premiera, Fox ponownie został ministrem spraw zagranicznych i przewodniczącym Izby Gmin. Starał się doprowadzić do zawarcia pokoju z Francją, jednakże bezskutecznie. 10 czerwca wygłosił płomienną mowę o przygotowywanej właśnie Ustawie o Zniesieniu Handlu Niewolnikami. Niedługo później poczuł się źle. Jego stan zdrowia szybko się pogorszył. Zmarł 13 września w Cheswick.
Popierana przez Foksa Ustawa o zniesieniu handlu niewolnikami została przyjęta 25 marca 1807 r. Fox w swojej ostatniej woli wyraził życzenie, aby go pochować w Chertsey, gdzie mieszkał przez większość życia. Nie uszanowano jednak jego testamentu i został pochowany w katedrze westminsterskiej, u boku Williama Pitta, który zmarł w tym samym roku. W 2006 r. na stacji kolejowej w Chertsey odsłonięto popiersie polityka.

</doc>
<doc id="734966" url="https://pl.wikipedia.org/wiki?curid=734966" title="Ramon (krater)">
Ramon (krater)

Krater Ramon (hebr. מכתש רמון) - jedna z najbardziej spektakularnych formacji geologicznych na pustyni Negew w Izraelu.
Krater powstał w wyniku erozji ziemi. Jego długość wynosi 40 km, szerokość 9 km, a głębokość 300 m.
Jego znaczną część obejmuje Rezerwat Przyrody Ramon. Jedyną miejscowością w okolicy jest Mitzpe Ramon (hebr. מצפה רמון).
Komunikacja.
Przez krater przebiega droga ekspresowa nr 40 (Kefar Sawa-Ketura).

</doc>
<doc id="734967" url="https://pl.wikipedia.org/wiki?curid=734967" title="V1 (lotn)">
V1 (lotn)



</doc>
<doc id="734968" url="https://pl.wikipedia.org/wiki?curid=734968" title="Mika Salo">
Mika Salo

Mika Juhani Salo (ur. 30 listopada 1966 w Helsinkach) – fiński kierowca wyścigowy. W latach 1994-2002 wystartował w 109 wyścigach Formuły 1.
Kariera.
W 1986 roku zdobył tytuł mistrza Europejskiej Formuły Ford 1600. W Formule 1 zadebiutował jako kierowca testowy Teamu Lotus w 1994 roku. W swojej karierze w Formule 1 występował w barwach siedmiu zespołów. Najlepsze wyniki zanotował, gdy w sezonie 1999 zastępował kontuzjowanego Michaela Schumachera w Ferrari, wspomagając Eddiego Irvine'a w walce o tytuł mistrzowski. Wtedy to dwukrotnie udało mu się stanąć na podium (drugie i trzecie miejsce), a cały sezon zakończył na dziesiątym miejscu, najwyższym w karierze.
Zarówno jego pierwszy, jak i ostatni wyścig miał miejsce na torze Suzuka w Japonii. W 2003 roku wystartował w czterech wyścigach serii Champ Car. W sezonie 2007 zdobył mistrzowski tytuł w American Le Mans Series w klasie GT2. Pod koniec 2008 roku zainteresował się startami w NASCAR i przygotowywał się do pierwszych testów.
Salo mieszka razem z rodziną w Monte Carlo.

</doc>
<doc id="734972" url="https://pl.wikipedia.org/wiki?curid=734972" title="Zatoka Papua">
Zatoka Papua

Zatoka Papua (ang. "Gulf of Papua") – zatoka Morza Koralowego, położona u południowych wybrzeży Papui-Nowej Gwinei. Ma szerokość około 400 km.
Do Zatoki Papua uchodzą główne rzeki Papui-Nowej Gwinei: Fly, Kikori, Purari. Ważniejsze miasta położone nad zatoką to: Port Moresby (stolica kraju), Kerema, Kikori.

</doc>
<doc id="734973" url="https://pl.wikipedia.org/wiki?curid=734973" title="Dwunastokąt foremny">
Dwunastokąt foremny

Dwunastokąt foremny – wielokąt o dwunastu bokach, który ma wszystkie boki równej długości i wszystkie kąty równej miary (150°).
Wzory.
W poniższych równościach formula_1 oznacza długość boku dwunastokąta foremnego:
formula_2
formula_3
formula_4
Konstrukcja.
Dwunastokąt foremny można skonstruować przy użyciu cyrkla i linijki.

</doc>
<doc id="734974" url="https://pl.wikipedia.org/wiki?curid=734974" title="Prędkość decyzji">
Prędkość decyzji

Prędkość decyzji (V1) – maksymalna prędkość umożliwiająca bezpieczne zatrzymanie samolotu na pasie startowym, wyliczana przed startem każdego samolotu wielosilnikowego, powyżej której załoga kontynuuje start samolotu (nie przerywa rozbiegu) nawet w wypadku awarii silnika.
Dla danego samolotu prędkość ta może być różna w zależności od: obciążenia na starcie, położenia lotniska, długości pasa startowego, warunków pogodowych (wiatru, ciśnienia atmosferycznego, temperatury powietrza) i innych czynników.

</doc>
<doc id="734977" url="https://pl.wikipedia.org/wiki?curid=734977" title="Paweł Janik (piłkarz)">
Paweł Janik (piłkarz)

Paweł Janik (ur. 4 kwietnia 1949 w Gdańsku) – piłkarz polski, reprezentant kraju.
W 1980 zdobył mistrzostwo Polski w barwach Szombierek Bytom. Wcześniej grał m.in. w Polonii Bytom. W ekstraklasie rozegrał 389 spotkań.
Reprezentacja Polski.
Jedyny mecz w reprezentacji Polski rozegrał jako piłkarz Polonii 25 października 1970 w Pradze przeciwko Czechosłowacji (2:2).

</doc>
<doc id="734978" url="https://pl.wikipedia.org/wiki?curid=734978" title="Paweł Janik">
Paweł Janik



</doc>
<doc id="734980" url="https://pl.wikipedia.org/wiki?curid=734980" title="Michał Waszyński">
Michał Waszyński

Michał Waszyński, właśc. Mosze Waks (ur. 29 września 1904 w Kowlu na Wołyniu, zm. 20 lutego 1965 w Madrycie) – polski reżyser, producent i scenarzysta filmowy. Najbardziej płodny twórca polskiego kina lat 30.
Życiorys.
Młodość.
Pochodził ze średnio zamożnej rodziny żydowskiej o chasydzkim rodowodzie. Jego ojciec był kowalem, a matka Cecylia (z domu Flesz) handlarką drobiu. Już w chederze zauważono artystyczne skłonności Waksa, choć jednocześnie był dzieckiem niezdyscyplinowanym. W 1918 został wyrzucony z jesziwy w Kowlu, wedle jego własnych relacji – z powodu pytania o istnienie diabłów, za które został spoliczkowany przez nauczyciela. Rok później opuścił Kowel. Brakuje źródeł na temat tego, gdzie przebywał i czym się zajmował w latach 1919–1922.
Początki kariery filmowej.
W 1922 za radą reżysera Wiktora Biegańskiego zmienił nazwisko na polsko brzmiące – Waszyński. Mieszkał wówczas w Warszawie i zagrał nauczyciela w filmie Biegańskiego "Zazdrość" (1922). Był gońcem i osobistym asystentem Biegańskiego, dzięki któremu poznał Aleksandra Hertza, właściciela najważniejszego w międzywojennej Polsce studia filmowego. W drugiej połowie lat 20. Waszyński był asystentem Ryszarda Ordyńskiego, Józefa Lejtesa i Henryka Szaro.
W 1929 zadebiutował jako reżyser. Aż do czasu swojego "Dybuka" (1937) uważany był jednak za miernego twórcę. Stefania Zahorska pisała o nim: „Czemu służy sztuka filmowa, jeśli znajdzie się w rękach takiego nieudacznika? Waszyński przynosi wstyd polskiej kinematografii”. Reżyser był jednak w stanie kręcić filmy szybko i oszczędnie, a jego realizacje cieszyły się popularnością. Współpracował z kilkoma wytwórniami filmowymi: Sfinks, Leo-Film, Blok-Muza-Film, Rex-Film, Feniks.
W 1931 przeniósł się z ubogiego żydowskiego Muranowa, gdzie mieszkał przy ulicy Miłej, do domu na Saskiej Kępie. Zaczął otaczać się produktami luksusowymi i podróżować po świecie. W latach 30. był reżyserem 37 polskich filmów fabularnych (z ogólnej liczby 147 wyprodukowanych w tym czasie), m.in. "Prokurator Alicja Horn" (1933), "Czarna perła" (1934), "Antek policmajster" (1935), "Znachor" (1937).
"Dybuk" i zwrot w karierze filmowej.
W 1937 powstał nakręcony w języku jidysz "Dybuk", który znalazł się w międzynarodowym obiegu i obecnie jest najbardziej znanym na świecie polskim filmem sprzed 1939. Tym filmem na podstawie dramatu Szymona An-skiego Waszyński po raz pierwszy odwołał się do swojego żydowskiego pochodzenia. Czas trwania zdjęć do "Dybuka" był o wiele dłuższy niż w przypadku wcześniejszych realizacji. Odtąd reżyser zerwał ze zwyczajem tworzenia filmów w ekspresowym tempie.
W dniu agresji niemieckiej na Polskę, 1 września 1939 roku Waszyński znajdował się wraz z ekipą filmową we Lwowie. Został zesłany przez władze radzieckie na Syberię. 10 grudnia 1941 zaciągnął się do Armii Andersa i wraz z nią przeszedł do Iranu, a następnie do Iraku (1942) i mandatowej Palestyny (1943). Przemarsz wojsk Andersa na Bliski Wschód utrwalili Waszyński i Konrad Tom w dokumentalnym filmie "Dzieci" (1943), nazwanym przez autora biografii Waszyńskiego, Samuela Blumenfelda, testamentem reżysera. Film przedstawia postać żołnierza, który co tydzień wysyła list do matki pozostałej w Kowlu, relacjonując jej bieżące wydarzenia. Jest to jedyny film, w którym Waszyński wspomina o swoim rodzinnym mieście. Jako żołnierz II Korpusu Waszyński był w Egipcie i Włoszech. Będąc członkiem wojskowego zespołu filmowego, robił zdjęcia w czasie bitwy o Monte Cassino (1944).
Po II wojnie światowej.
W 1946 powstał jeden z ostatnich filmów w reżyserii Waszyńskiego, nakręcona we Włoszech "Wielka droga". W tym samym roku poślubił Marię Dolores Tarantini, wdowę po hrabim, a także zaadoptował na kilka lat córkę aktorki Jadwigi Andrzejewskiej. Hrabina Tarantini zmarła niedługo po ślubie, a Waszyński odziedziczył po niej fortunę, w tym pałac w Rzymie. W 1947 nawiązał znajomość z reżyserem Orsonem Wellesem, będąc jego asystentem przy tworzeniu "Otella" (1952).
W latach 50. był odkrywcą talentu aktorskiego Audrey Hepburn i Sophii Loren oraz współpracownikiem producenta , stopniowo stając się szarą eminencją jego powstałego pod Madrytem imperium filmowego. Brał udział w produkcji kilku amerykańskich superprodukcji kręconych we Włoszech i w Hiszpanii, m.in. "Bosonoga Contessa" (1954), "Spokojny Amerykanin" (1958), "Cyd" (1961) oraz "Upadek Cesarstwa Rzymskiego" (1964).
Życie prywatne, śmierć.
Waszyński kreował własną tożsamość, podając w różnych środowiskach wzajemnie sprzeczne informacje. Podawał, że w 1921 studiował sztukę dramatyczną w Kijowie, a w latach 1922–1925 współpracował z Friedrichem Wilhelmem Murnauem i Jewgienijem Wachtangowem. Kiedy indziej opowiadał, że był więźniem Auschwitz. Wszystkie te informacje najprawdopodobniej są nieprawdziwe.
Waszyński był homoseksualistą, czego nie ukrywał już w latach 30., pojawiając się w towarzystwie ze swoimi kolejnymi partnerami.
Chorował na cukrzycę. Zmarł na atak serca w Madrycie. Został pochowany na cmentarzu Flaminio Prima Porta w Rzymie.
Filmografia.
1948
1944
1939
1938
1937
1936
1935
1934
1933
1932
1931
1930
1929

</doc>
<doc id="734982" url="https://pl.wikipedia.org/wiki?curid=734982" title="Zatoka Hajfy">
Zatoka Hajfy

Zatoka Hajfy (hebr. מפרץ חיפה) – mała zatoka we wschodniej części Morza Śródziemnego, na północnym wybrzeżu Izraela.
Do zatoki wpływa rzeka Kiszon. Znajdują się tutaj dwa miasta: Hajfa i Akka. Nad zatoką wznosi się góra Karmel (546 m n.p.m.).
Zatoka Hajfy jest jedynym naturalnym portem Izraela na Morzu Śródziemnym. Port został założony w latach 30. XX wieku przez Brytyjczyków. Jego rozbudowę kontynuowali Izraelczycy po 1948. Nad zatoką znajdują się liczne zakłady przemysłowe zgromadzone wokół rafinerii ropy naftowej i przemysłu chemicznego.

</doc>
<doc id="734983" url="https://pl.wikipedia.org/wiki?curid=734983" title="Helena Grossówna">
Helena Grossówna

Helena Grossówna (ur. 25 listopada 1904 w Toruniu, zm. 1 lipca 1994 w Warszawie) – polska tancerka, aktorka teatralna i filmowa.
Życiorys.
Była córką Leonarda (rzeźnika) i Walerii z domu Winiawskiej. Ukończyła szkołę baletową w Toruniu. Po debiucie scenicznym w 1926 kształciła się i występowała we Włoszech i Francji. Po powrocie do kraju grała m.in. w poznańskim Teatrze Nowym i warszawskich Qui Pro Quo, Małym, Wielkiej Rewii i Cyruliku Warszawskim. W filmie debiutowała w 1935. Do 1939 uchodziła za "ulubienicę publiczności" w Polsce.
Podczas okupacji była kelnerką. Występowała w teatrzyku Na Antresoli. Występowała od czasu do czasu również w oficjalnych teatrach. Była jednocześnie oficerem AK. W stopniu porucznika dowodziła podczas powstania warszawskiego oddziałem kobiecym w ramach batalionu „Sokół” (pseudonim „Bystra”). Po kapitulacji powstania więziona w obozie jenieckim Gross-Lübars, a następnie w stalagu w Oberlangen, który wyzwoliła 1 Dywizja Pancerna generała Maczka, w której służył jej przyszły mąż Tadeusz Cieśliński. Wróciła do kraju i od 1948 związała się z warszawskim teatrem „Syrena”. W 1964 przeszła na emeryturę).
Zmarła 1 lipca 1994 w Warszawie. Została pochowana na cmentarzu w Zerzniu.
Życie prywatne.
Jej pierwszym mężem był Jan Gierszal, za którego wyszła 14 lipca 1928. Drugim mężem był Tadeusz Cieśliński, z którym miała syna Michała.
Upamiętnienie.
10 grudnia 2016 decyzją Rady Miasta Torunia (z 27 października 2016) na wniosek dr. Krzysztofa Trojanowskiego Helena Grossówna została patronką nowego ronda przy ul. Kościuszki w Toruniu. W tym samym dniu odbyła się uroczystość odsłonięcia tablicy pamiątkowej na Szkole Podstawowej nr 6 przy ul. Łąkowej, do której uczęszczała Helena Grossówna. Tablica, ufundowana przez organizatorów Międzynarodowego Festiwalu Filmowego Toffifest, została przeniesiona ze zlikwidowanego „Naszego Kina” w centrum miasta.
W 2019 ukazał się komiks pt. „Helena Grossówna. Nigdy nie trać nadziei” wg scenariusza Macieja Jasińskiego z rysunkami Jacka Michalskiego i przedmową dra Krzysztofa Trojanowskiego ().

</doc>
<doc id="734990" url="https://pl.wikipedia.org/wiki?curid=734990" title="Los Angeles Kings">
Los Angeles Kings

Los Angeles Kings – amerykański klub hokejowy z siedzibą w Los Angeles (Kalifornia), występujący w lidze NHL.
Zespół posiada afiliacje w postaci klubów farmerskich w niższych ligach. Tę funkcję pełnią Manchester Monarchs w lidze AHL i Ontario Reign w rozgrywkach ECHL.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
W klubie występował przez osiem sezonów, w latach od 1988/1989 do 1995/1996, jeden z najwybitniejszych hokeistów w historii Wayne Gretzky.

</doc>
<doc id="734995" url="https://pl.wikipedia.org/wiki?curid=734995" title="Krzyż Kawalerski">
Krzyż Kawalerski

Krzyż Kawalerski – jedna z klas orderów, zwykle najniższa (V klasa przy klasycznym podziale na pięć klas), wieszana na wstążce na lewej piersi wśród innych medali i odznaczeń.
W Polsce:
W innych krajach (przykładowo):

</doc>
<doc id="734997" url="https://pl.wikipedia.org/wiki?curid=734997" title="Eyrarbakki">
Eyrarbakki

Eyrarbakki – rybacka miejscowość w południowo-zachodniej Islandii, nad Oceanem Atlantyckim, w pobliżu ujścia rzeki Ölfusá, około 10 km na południe od miasta Selfoss. Wchodzi w skład gminy Árborg, położonej w regionie Suðurland. Na początku 2018 roku zamieszkiwało ją 526 osób.
Od XII w. było to jedno z największych miast Islandii. Dziś miejscowość rozwija się znacznie wolniej niż dawniej. W Eyrarbakki urodził się Bjarni Herjólfsson, pierwszy Europejczyk, który zobaczył lądy Ameryki Północnej. 
W Eyrarbakki znajduje się więzienie, kościół (z 1890 roku) oraz najstarsza w Islandii szkoła podstawowa, założona w 1852 roku.
Miasteczko ma również 3 muzea:

</doc>
<doc id="734998" url="https://pl.wikipedia.org/wiki?curid=734998" title="Alfa Romeo GT">
Alfa Romeo GT

Alfa Romeo GT – samochód sportowy klasy kompaktowej produkowany przez włoską markę Alfa Romeo w latach 2004 - 2010.
Historia i opis modelu.
GT wykorzystuje podzespoły Alfy Romeo 156 oraz 147, zaś nadwozie zostało zaprojektowane przez studio Bertone. Samochód ten początkowo oferowany był z silnikami benzynowymi o pojemności 2.0 l (165 KM) oraz 3.2 l (240 KM - stosowanym także w Alfie 166) oraz z dieslem Common rail o pojemności 1.9 l i mocy 150 KM. Alfę GT można nabyć z pięcio- lub sześciostopniową manualną skrzynią biegów oraz z pięciostopniową skrzynią elektrohydrauliczną (Selespeed - tylko wersja 2.0 JTS). Selespeed jest swego rodzaju połączeniem skrzyni automatycznej i sekwencyjnej (z punktu widzenia użytkownika, a nie konstrukcji). Umożliwia zmianę biegów "o jeden" w górę lub w dół, dokonywaną za pomocą przycisków na kierownicy lub joysticka umieszczonego zamiast tradycyjnej dźwigni zmiany biegów. Jeśli chodzi o podobieństwo do skrzyni automatycznej - Selespeed umożliwia przełączenie w tzw. tryb miejski, w którym to zmiana biegów następuje samoistnie. 
W 2006 roku do palety silnikowej dołączył czterocylindrowy silnik o pojemności 1.8 l z dwiema świecami na każdy cylinder (Twin Spark), układem dolotowym o zmiennej długości i układem zmiennych faz rozrządu dla zaworów ssących. Dzięki temu jednostka napędowa osiągnęła moc 140 KM. W tym samym roku wprowadzona została wersja 1.9 JTD Q2 z mechanizmem różnicowym o ograniczonym poślizgu. Dodano również nową wersję wykończenia pojazdu o nazwie Black Line.
Wyprodukowano 80 832 sztuki

</doc>
<doc id="734999" url="https://pl.wikipedia.org/wiki?curid=734999" title="Rcp (Unix)">
Rcp (Unix)

rcp () – program do transferu plików na zdalny host używany w systemach z rodziny UNIX. Program do komunikacji wykorzystuje port 469 protokołu TCP oraz plik .rhosts do uwierzytelniania, choć niektóre implementacje dopuszczają też uwierzytelnianie z wykorzystaniem protokołu Kerberos.
Przykład użycia.
 rcp [-p] file1 file2
 rcp [-p] [-r] file1 [file2 ...] directory
Użycie parametru "-p" powoduje, że program stara się zachować datę modyfikacji i prawa dostępu do kopiowanych plików. Natomiast użycie parametru "-r" w przypadku gdy "file1" jest katalogiem, a "directory" jest nazwą istniejącego katalogu, wtedy rcp tworzy w "directory" podkatalog o nazwie "file1". Jeśli natomiast "directory" nie istnieje, to zostanie utworzony przez rcp.
Możliwe są również operacje tego typu, żeby będąc zalogowanym na komputerze rhost0 kopiować pliki z komputera rhost1 na komputer rhost2:
 rcp ruser1@rhost1:path1 ruser2@rhost2:path2
Program rcp przesyła przez sieć informacje w postaci niezaszyfrowanej, przez co został w większości przypadków zastąpiony przez program SCP z pakietu SSH.

</doc>
<doc id="735000" url="https://pl.wikipedia.org/wiki?curid=735000" title="Oriente Petrolero">
Oriente Petrolero

Club Deportivo Oriente Petrolero jest boliwijskim klubem piłkarskim z siedzibą w mieście Santa Cruz.
Historia.
Oriente Petrolero założony został 5 listopada 1955 i od początku lat 70. XX wieku należy do najsilniejszych klubów boliwijskich. W ostatnio zakończonym sezonie 2006 roku zajął ostatecznie trzecie miejsce.

</doc>
<doc id="735001" url="https://pl.wikipedia.org/wiki?curid=735001" title="Doryforos">
Doryforos

Doryforos, "Włócznik" (gr. "δορυφόρος" 'niosący włócznię') – rzeźba Polikleta okresu klasycznego w starożytnej Grecji powstała w latach 450–440 p.n.e.
Poliklet wprowadził do swojego dzieła zasadę kontrapostu, czyli przeciwwagi: ciężarów, mas, napięć, kierunków. Jest to swobodne ułożenie ciała i zatrzymanie w czasie. Lekkiemu nachyleniu linii bioder odpowiada nachylenie w przeciwnym kierunku linii ramion. Cały ciężar ciała utrzymuje jedna noga mocno przytwierdzona do podłoża, druga delikatnie odsunięta do tyłu pozostaje w spoczynku. Temu układowi nóg odpowiada przeciwne ułożenie rąk: jedna dźwiga włócznię (pracuje), druga jest rozluźniona.
Wszystkie części ciała są wyodrębnione, wyraźnie zaznaczone. Pod warstwą skóry i mięśni wyczuwa się ich konstrukcję – kościec. Rzeźba harmonijna, spokojna, matematyczne proporcje, którymi szczególnie interesował się artysta, posługując się długością głowy, palca czy nosa jako jednostką miary. Doryforos podobnie jak kurosy archaiczne był raczej modelem, ideałem człowieka, niż kimś realnym.
Poliklet opracował system proporcji widoczny w Doryforosie, oparty na średnicy kciuka (średnica kciuka x 100 = wysokość postaci) oraz na okręgu tworzonym przez owal łuków żeber i kości miednicy ze środkiem w miejscu pępka. Sprowadzanie ciężaru na jedną nogę, wynika z zauważenia naturalnego ruchu człowieka, prowadzi do tworzenia rzeźb o większej naturalności.

</doc>
<doc id="735002" url="https://pl.wikipedia.org/wiki?curid=735002" title="Club Deportivo Oriente Petrolero">
Club Deportivo Oriente Petrolero



</doc>
<doc id="735007" url="https://pl.wikipedia.org/wiki?curid=735007" title="Miasta w Luksemburgu">
Miasta w Luksemburgu

Według danych oficjalnych pochodzących z 2012 roku Luksemburg posiadał ponad 40 miast o ludności przekraczającej 3 tys. mieszkańców. Stolica kraju Luksemburg jako jedyne miasto liczyło ponad 100 tys. mieszkańców; 1 miasto z ludnością 25÷50 tys.; 5 miast z ludnością 10÷25 tys. oraz reszta miast poniżej 10 tys. mieszkańców.
Największe miasta w Luksemburgu.
Największe miasta w Luksemburgu według liczebności mieszkańców (stan na 01.01.2013):
Alfabetyczna lista miast w Luksemburgu.
Poniższa tabela przedstawia ważniejsze miasta i miejscowości Luksemburga:

</doc>
<doc id="735009" url="https://pl.wikipedia.org/wiki?curid=735009" title="Middle-earth Role Playing">
Middle-earth Role Playing

Middle-earth Role Playing (pol. "Śródziemie Gra Fabularna") jest jedną z gier fabularnych wydanych przez Iron Crown Enterprises, której akcja rozgrywa się w Śródziemiu, świecie opisanym w książkach J.R.R. Tolkiena.
W Polsce gra ukazała się nakładem wydawnictwa Mag. Wydano następujące podręczniki:
Po rezygnacji ze sprzedaży MERP przez ICE, poszczególne pozycje stały się trudno dostępne.

</doc>
<doc id="735010" url="https://pl.wikipedia.org/wiki?curid=735010" title="Chełm (stacja kolejowa)">
Chełm (stacja kolejowa)

Chełm – główna stacja w Chełmie (województwo lubelskie). Zlokalizowana przy ul. Kolejowej 89 w dzielnicy Nowe Miasto. Stacja powstała podczas budowy Kolei Nadwiślańskiej i uruchomiona została 17 sierpnia 1877. 21 czerwca 1887 wraz z otwarciem linii kolejowej do Brześcia stacja zyskała status węzłowej.
W roku 2021 stacja obsługiwała ok. 700-999 pasażerów na dobę.
Historia.
Dworzec w Chełmie został wybudowany w latach 60. XX, następnie na przełomie XX i XXI wieku został przebudowany. W styczniu 2019 PKP podpisały z pracownią Pas Projekt umowę na wykonanie projektu kolejnej przebudowy dworca.
Na stacji znajdują się dwie nastawnie. Dysponująca (Cm) na wschodniej głowicy i manewrowa (Cm1) na głowicy zachodniej. Obie nastawnie położone między torami stacji. Plac przeładunkowy na zachodniej głowicy. Dwie rampy-przeładunkowa na tory szerokie na zachodniej głowicy i wyładunkowa na wschodniej głowicy z toru normalnego. Ta druga rzadko używana. Na wschodniej głowicy przejazd kolejowy. Park wagonów pasażerskich z myjką. Dwie lokomotywownie, jedna nieużywana i zrujnowana. Niegdyś istniała na terenie stacji dość duża Wagonownia Chełm – obecnie zlikwidowana.

</doc>
<doc id="735011" url="https://pl.wikipedia.org/wiki?curid=735011" title="Miasta Luksemburgu">
Miasta Luksemburgu



</doc>
<doc id="735012" url="https://pl.wikipedia.org/wiki?curid=735012" title="Guziec pustynny">
Guziec pustynny

Guziec pustynny, fakoszer ("Phacochoerus aethiopicus") – gatunek afrykańskiej świni, zwierzę łowne. Zamieszkuje stepy Afryki. Jeden z dwóch gatunków rodzaju "Phacochoerus".
W polskiej literaturze zoologicznej dla oznaczenia gatunku używana była nazwa zwyczajowa „guziec”. Jednak w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie guziec pustynny, rezerwując nazwę guziec dla rodzaju "Phacochoerus".
Długość około 1 m, rogowe wyrostki na głowie, czarna grzywa na karku, dolne i górne kły wielkie, zakrzywione ku górze.

</doc>
<doc id="735016" url="https://pl.wikipedia.org/wiki?curid=735016" title="Venstre (Dania)">
Venstre (Dania)

Lewica (duń. "Venstre") – duńska partia polityczna o profilu liberalnym, działająca od 1870. Ugrupowanie należy do Partii Porozumienia Liberałów i Demokratów na rzecz Europy. Na listach wyborczych ("partibogstav") oznaczana literą V.
Historia.
Pełna nazwa partii brzmi Lewica, Liberalna Partia Danii (duń. "Venstre, Danmarks Liberale Parti"), tradycyjnie i oficjalnie skracana jest jednak do Venstre. Odnosi się ona do tradycyjnego podziału na lewicę i prawicę (duń. "Højre"), na bazie której powstała Konserwatywna Partia Ludowa. Określenie to odnosi się do nurtu liberalnego, nie zaś do lewicy jako takiej (socjalistycznej, etc.), którą nazywa się mianem "venstrefløj".
Partia powstała w 1870 jako "Det Forenede Venstre" (zjednoczona lewica) w wyniku połączenia trzech frakcji parlamentarnych. Od 1895 była znana jako "Venstrereformpartiet" (lewicowa partia reform). W 1910 doszło do reorganizacji i przyjęcia nazwy "Venstre".
Ugrupowanie pierwotnie reprezentowało interesy rolników i handlowców, stopniowo rozszerzała swój potencjalny elektorat. W latach 60. partia przesuwała się w kierunku klasycznego liberalizmu. Począwszy od 1901 wielokrotnie tworzyła samodzielnie gabinety lub wchodziła w skład koalicji rządowych, z reguły z konserwatystami. Od czasu objęcia stanowiska premiera przez Andersa Fogh Rasmussena ugrupowanie ewoluuje w kierunku modernistycznej centroprawicy.
W wyborach do Folketingetu po 1945 liberałowie uzyskiwali do 1964 poparcie na poziomie od 20 do 28%. Później, do 1990 włącznie, pułap 20% przekroczyli tylko jednokrotnie w 1975. Najsłabszy wynik (10,5%) osiągnęli w 1987, kiedy to jedyny raz w powojennej historii reprezentacja w parlamencie spadła poniżej 20 mandatów. Od 1994 ugrupowanie notowało wyniki wyborcze na poziomie nie mniejszym niż 23%. Po zwycięstwie w wyborach w 2001 partia wprowadziła więcej deputowanych niż posiadający od około 80 lat najliczniejszy klub poselski socjaldemokraci. Liberałowie współrządzili jako główne ugrupowanie rządzące do 2011, po kolejnych wyborach mimo zwycięstwa znaleźli się w opozycji. W 2015 Venstre otrzymało poniżej 20% poparcia, tracąc kilkanaście mandatów. Ugrupowanie powróciło jednak do władzy, tworząc monopartyjny mniejszościowy gabinet, zaś w 2016 współtworzyło rząd koalicyjny z konserwatystami i Sojuszem Liberalnym. W 2019 liberałowie ponownie znaleźli się w opozycji. W 2022 ugrupowanie zajęło drugie miejsce z wynikiem 13% głosów. Partia porozumiała się wówczas z Socialdemokraterne i nową formacją Moderaterne, współtworząc w tymże roku nowy gabinet, na czele którego stanęła Mette Frederiksen, dotychczasowa premier i liderka socjaldemokratów.

</doc>
<doc id="735017" url="https://pl.wikipedia.org/wiki?curid=735017" title="L.A.M.B.">
L.A.M.B.



</doc>
<doc id="735018" url="https://pl.wikipedia.org/wiki?curid=735018" title="Zespół WAGR">
Zespół WAGR

Zespół WAGR (asocjacja WAGR, ang. WAGR syndrome, WAGR complex, Wilms tumor-aniridia syndrome, aniridia-Wilms tumor syndrome) – rzadki, genetycznie uwarunkowany zespół wad wrodzonych (niekiedy traktowany jako asocjacja), charakteryzujący się współistnieniem:
Nazwa WAGR jest akronimem angielskich nazw głównych składowych zespołu.
Patofizjologia.
Zespół WAGR spowodowany jest mutacją w regionie 11p13 o charakterze delecji. Delecji ulegają między innymi geny "PAX6", odpowiadający za rozwój oka, i gen "WT1", którego brak wiąże się z wystąpieniem guza Wilmsa i malformacji układu moczowo-płciowego.
Objawy i przebieg.
Ryzyko guza Wilmsa w zespole WAGR wynosi około 30%. U około 30% pacjentów z zespołem WAGR rozwinie się niewydolność nerek w wieku od 11. do 28. roku życia.
Historia.
Zespół WAGR jako pierwszy opisał R. W. Miller i współpracownicy w 1964 roku.

</doc>
<doc id="735019" url="https://pl.wikipedia.org/wiki?curid=735019" title="Phacochoerus aethiopicus">
Phacochoerus aethiopicus



</doc>
<doc id="735020" url="https://pl.wikipedia.org/wiki?curid=735020" title="Helena Lubomirska">
Helena Lubomirska

Helena Lubomirska (ur. 6 stycznia 1783 – zm. 14 sierpnia 1876 we Vranovie nad Dyją) – księżna, malarka, tworzyła głównie miniatury portretowe i portrety. Pięć z nich znajdowało się na wystawie we Lwowie w 1912 roku. 
Była córką Józefa Aleksandra Lubomirskiego oraz Ludwiki Sosnowskiej, siostrą Henryka i Fryderyka Wilhelma. 19 marca 1807 została żoną hrabiego Stanisława Adama Mniszka. Z tego małżeństwa na świat przyszło troje dzieci córki: Felicja (1810-1855), Ludgarda (1823-1911) żona Edwarda Stadnickiego oraz syn Adam (ok 1820-1844). Mieszkała z rodziną na przemian w Krysowicach, Vranovie, Rownie, ale także we Włoszech, Paryżu i swoim wiedeńskim domu.
Księżna wykazywała duże zainteresowanie kulturą - we Vranovie rozbudowała zamkową bibliotekę, przede wszystkim francusko- i niemieckojęzyczną. Założyła własną scenę teatralną, którą wyposażyła w dekoracje i rekwizyty oraz organizowała na niej spektakle teatralne.
Po śmierci męża w 1846 r. wybrała Vranov na swoją wdowią rezydencję, w której pozostała przez kolejne trzydzieści lat. Poświęciła się m.in. rozległym przebudowom parku leśnego, w którym zbudowała rodzinne pomniki, świątynie, kaplice, konserwowała i wspierała kościoły, działała charytatywnie. Nawiązała kontakty z bratankiem Jerzym Lubomirskim, absolwentem Uniwersytetu Praskiego, pansłowianem, który w 1848 roku był zastępcą burmistrza Kongresu Wszechsłowiańskiego w Pradze.
Zmarła w wieku 93 lat na zamku we Vranovie 14 sierpnia 1876, i została pochowana w murowanym sarkofagu grobowca zamkowego pod kaplicą.
Helena była damą Krzyża Gwiaździstego, odznaczono ją także Orderem św. Jana Jerozolimskiego.

</doc>
<doc id="735021" url="https://pl.wikipedia.org/wiki?curid=735021" title="Renate Götschl">
Renate Götschl

Renate Götschl (ur. 6 sierpnia 1975 w Judenburgu) – austriacka narciarka alpejska, dwukrotna medalistka olimpijska, wielokrotna medalistka mistrzostw świata, zdobywczyni Pucharu Świata i wielokrotna zdobywczyni Małej Kryształowej Kuli w trzech konkurencjach. Stawała na podium zawodów Pucharu Świata we wszystkich konkurencjach.
Kariera.
Pierwsze sukcesy na arenie międzynarodowej Renate Götschl osiągnęła w latach 1988-1990, kiedy zwyciężała w zawodach Trofeo Topolino. W 1992 roku zajęła szesnaste miejsce w zjeździe podczas mistrzostw świata juniorów w Mariborze. Na rozgrywanych rok później mistrzostwach świata juniorów w Montecampione wywalczyła srebrny medal w slalomie, rozdzielając na podium Włoszkę Morenę Gallizio i Urškę Hrovat ze Słowenii. Dziesięć dni później w zadebiutowała w zawodach Pucharu Świata, wygrywając slalom w Hafjell. Tym samym już w swoim debiucie nie tylko zdobyła pierwsze punkty, ale odniosła pierwsze zwycięstwo w zawodach tej rangi. Był to jednak jej jedyny start w sezonie 1992/1993, który ukończyła ostatecznie na 57. pozycji.
Kolejne zwycięstwo odniosła 19 grudnia 1993 roku w St. Anton, gdzie okazała się najlepsza w kombinacji. Dzień wcześniej w tej samej miejscowości zajęła drugie miejsce w zjeździe, ulegając tylko swej rodaczce Anji Haas. W sezonie 1993/1994 jeszcze kilkukrotnie plasowała się w czołowej dziesiątce i w efekcie zajęła piętnaste miejsce w klasyfikacji generalnej. Była także trzecia w klasyfikacji kombinacji, ulegając tylko Pernilli Wiberg ze Szwecji i Włoszce Bibianie Perez. Wystartowała także w biegu zjazdowym podczas igrzysk olimpijskich w Lillehammer w lutym 1994 roku, jednak nie ukończyła rywalizacji. Podobne wyniki osiągała w sezonie 1994/1995, w którym trzykrotnie stawała na podium: 10 stycznia we Flachau wygrała supergiganta, 11 marca w Lenzerheide była trzecia w zjeździe, a 19 marca 1995 roku w Bormio zajęła drugie miejsce w supergigancie. Tym razem w klasyfikacji generalnej była czternasta.
Sezon 1995/1996 był pierwszym w jej karierze, w którym nie odniosła żadnego zwycięstwa w Pucharze Świata. Na podium stanęła czterokrotnie: 16 grudnia w St. Anton i 20 stycznia w Cortina d’Ampezzo była trzecia w zjeździe, a w dniach 2 i 4 lutego 1996 roku w Val d’Isère zajmowała kolejno drugie i trzecie miejsce w supergigancie. Dało jej to dziesiąte miejsce w klasyfikacji generalnej, piąte w supergigancie i szóste w zjeździe. W lutym 1996 roku brała udział w mistrzostwach świata w Sierra Nevada, najlepszy wynik osiągając w kombinacji, którą ukończyła na czwartej pozycji. Uzyskała tam szósty czas w zjeździe do kombinacji i ósmy w slalomie, ostatecznie przegrywając walkę o podium z Norweżką Marianne Kjørstad o 0,30 sekundy. W tej samej konkurencji Götschl zwyciężyła podczas rozgrywanych rok później mistrzostw świata w Sestriere. Po zjeździe zajmowała drugie miejsce, tracąc do prowadzącej Francuzki Florence Masnady 0,50 sekundy. W slalomie uzyskała siódmy wynik, co dało jej jednak najlepszy łączny czas. Ostatecznie o 0,04 sekundy wyprzedziła Niemkę Katję Seizinger, a o 0,06 sekundy pokonała jej rodaczkę, Hilde Gerg. Na tej samej imprezie była też między innymi szósta w supergigancie i ósma w zjeździe. W zawodach pucharowych w najlepszej trójca znalazła się cztery razy, za każdym razem w zjazdach: 7 grudnia w Vail była najlepsza, 1 lutego w Laax i 12 marca w Vail była druga, a 2 marca w Happo One zajęła trzecie miejsce. Sezon 1996/1997 ukończyła na ósmej pozycji, a w klasyfikacji zjazdu wywalczyła pierwszą w karierze Małą Kryształową Kulę.
Najważniejszym punktem sezonu 1997/1998 były igrzyska olimpijskie w Nagano. Najlepszym wynikiem Austriaczki było tam piąte miejsce w supergigancie. Wystartowała również w zjeździe i kombinacji, jednak w obu przypadkach nie ukończyła rywalizacji. Po zjeździe do kombinacji zajmowała trzecie miejsce, tracąc do prowadzącej Seizinger 0,82 sekundy. W slalomie jednak wypadła z trasy i ostatecznie nie była klasyfikowana. W Pucharze Świata sześciokrotnie stawała na podium, w tym po raz kolejny wygrała zjazd, 18 stycznia 1998 roku w Altenmarkt. W klasyfikacji generalnej tym razem była siódma, a w klasyfikacjach zjazdu i supergiganta plasowała się na drugiej pozycji za Seizinger. Sezon 1998/1999 zaczęła między innymi od dwukrotnego zwycięstwa w zjeździe w dniach 27-28 listopada w Lake Louise. W kolejnych startach sezonu na podium stanęła jeszcze sześciokrotnie, odnosząc trzy kolejne zwycięstwa w zjeździe: 22 stycznia w Cortina d’Ampezzo, 27 lutego w Åre oraz 5 marca 1999 roku w Sankt Moritz. Wyniki te dały jej trzecie miejsce w klasyfikacji generalnej, za rodaczką Alexandrą Meissnitzer i Hilde Gerg. Zwyciężyła także w klasyfikacji zjazdu i zajęła piąte miejsce w supergigancie. Rozgrywane w 1999 roku mistrzostwa świata w Vail były jedną z najbardziej udanych imprez w jej karierze. W trzech startach wywalczyła tam trzy medale, rozpoczynając od zajęcia drugiego miejsca w supergigancie. W zawodach tych lepsza była tylko Meissnitzer, która okazała się szybsza o 0,03 sekundy. Następnie była druga w kombinacji, rozdzielając Pernillę Wiberg i Florence Masnadę. W konkurencji tej była najlepsza w zjeździe, jednak w slalomie uzyskała szósty wynik, ostatecznie tracąc do zwyciężczyni 0,15 sekundy. W swoim ostatnim starcie wygrała bieg zjazdowy, wyprzedzając Michaelę Dorfmeister i Stefanie Schuster.
Najlepszy wynik w Pucharze Świata osiągnęła w sezonie 1999/2000, zdobywając 1631 punktów i zwyciężając w klasyfikacji generalnej. Na podium stawała jedenaście razy, zwyciężając w supergigancie 16 stycznia w Altenmarkt, 27 lutego w Innsbrucku i 16 marca w Bormio, w zjeździe 19 lutego w Åre i 25 lutego w Innsbrucku oraz w kombinacji 12 lutego 2000 roku w Santa Caterina. Oprócz klasyfikacji generalnej wygrała także w klasyfikacjach supergiganta i kombinacji, a w zjeździe była druga za Niemką Reginą Häusl. Podobne wyniki osiągała w kolejnym sezonie, tym razem trzynaście razy plasując się w najlepszej trójce. Odniosła trzy kolejne zwycięstwa: 2 grudnia w Lake Louise triumfowała w supergigancie, a 17 grudnia w Sankt Moritz i 13 stycznia w Haus była najlepsza w zjeździe. W klasyfikacji generalnej i klasyfikacjach zjazdu oraz supergiganta była druga, a w kombinacji zajęła trzecie miejsce. Na mistrzostwach świata w St. Anton wystartowała w czterech konkurencjach, lecz ukończyła tylko bieg zjazdowy. Zdobyła za to srebrny medal, plasując się 0,14 sekundy za Dorfmeister, a o 0,03 sekundy przed kolejną Austriaczką, Seliną Heregger.
Drugie miejsce w klasyfikacji generalnej zajęła także w sezonie 2001/2002, chociaż na podium nie stawała tak często, jak w dwóch poprzednich latach. Dokonała tego siedmiokrotnie, w tym wygrywając kombinację 13 stycznia w Saalbach-Hinterglemm, zjazd 26 stycznia w Cortina d’Ampezzo oraz zjazd i kombinację w dniach 2 i 3 lutego w Åre. Götschl zwyciężyła w klasyfikacji kombinacji, jednak w pozostałych konkurencjach zajęła miejsca poza podium klasyfikacji końcowych. Z igrzysk olimpijskich w Salt Lake City wróciła z dwoma medalami. Starty rozpoczęła od wywalczenia brązowego medalu w zjeździe, w którym wyprzedziły ją jedynie Francuzka Carole Montillet i Włoszka Isolde Kostner. Dwa dni później zajęła drugie miejsce w kombinacji, rozdzielając Janicę Kostelić z Chorwacji i Niemkę Martinę Ertl. Po slalomie do kombinacji Götschl zajmowała trzecie miejsce, tracąc do Kostelić 1,06 sekundy. W zjeździe uzyskała jednak najlepszy czas i przesunęła się na drugą pozycję. Zajęła ponadto ósme miejsce w supergigancie, a rywalizacji w slalomie nie ukończyła. Austriaczka wystąpiła na odbywających się rok później mistrzostwach świata w Sankt Moritz, jednak nie zdobyła żadnego medalu. W zjeździe zajęła tam piąte miejsce, a supergiganta ukończyła na ósmej pozycji. W zawodach pucharowych siedem razy stawała na podium, odnosząc cztery kolejne zwycięstwa: 17 i 18 stycznia w Cortina d’Ampezzo zwyciężała kolejno w supergigancie i zjeździe, 28 lutego w Innsbrucku w supergigancie oraz 12 marca 2003 roku w Hafjell w zjeździe. Sezon 2002/2003 ukończyła na siódmym miejscu, zajmują także drugie miejsce w klasyfikacjach zjazdu i supergiganta.
Przez dwa kolejne sezony zwyciężała w klasyfikacji zjazdu. W tym czasie 22. razy stawała na podium, odnosząc po pięć zwycięstw w zjeździe (20 grudnia 2003 roku w Sankt Moritz, 10 stycznia 2004 roku w Veysonnaz, 10 marca 2004 roku w Sestriere, 15 stycznia 2005 roku w Cortina d’Ampezzo i 10 marca 2005 roku w Lenzerheide) i supergigancie (7 grudnia 2003 roku w Lake Louise, 16 stycznia 2004 roku w Cortina d’Ampezzo, 21 lutego 2004 roku w Åre, 12 i 14 stycznia w Cortina d’Ampezzo). W sezonie 2003/2004 była druga za Szwedką Anją Pärson, a w klasyfikacji supergiganta zwyciężyła. Rok później w klasyfikacji generalnej była trzecia za Pärson i Kostelić, a w supergigancie zajęła drugie miejsce za Dorfmeister. Podczas mistrzostw świata w Bormio w 2005 roku wywalczyła brązowy medal w zjeździe, przegrywając z Kostelić o 0,39 sekundy i z Włoszką Eleną Fanchini o 0,13 sekundy. Ponadto wspólnie z Benjaminem Raichem, Kathrin Zettel, Michaelem Walchhoferem, Nicole Hosp i Rainerem Schönfelderem zdobyła srebrny medal w zawodach drużynowych.
Sezon 2005/2006 był jednym z najsłabszych w jej karierze. W pierwszej części sezonu tylko raz znalazła się w czołowej dziesiątce, a na podium stanęła dopiero 21 stycznia w Sankt Moritz, gdzie była druga w zjeździe. W pozostałych startach wywalczyła jeszcze zwycięstwo w zjeździe 28 stycznia 2006 roku w Cortina d’Ampezzo, jednak był to jeden z jej ostatnich startów tego sezonu. W klasyfikacji generalnej była dziewiętnasta, a w zjeździe zajęła trzecie miejsce za Dorfmeister i Lindsey Vonn z USA. Wystartowała jeszcze na igrzyskach w Turynie, gdzie zajęła między innymi czwarte miejsce w zbiegu zjazdowym. Walkę o medal przegrała tam z Anją Pärson o 0,07 sekundy. Do wysokiej formy powróciła w sezonie 2006/2007, w którym w czołowej trójce znalazła się trzynaście razy. Odniosła wtedy osiem zwycięstw w zawodach Pucharu Świata, więcej niż jakimkolwiek sezonie: 3 grudnia w Lake Louise, 16 grudnia w Reiteralm, 26 stycznia w San Sicario i 4 marca w Tarvisio wygrywała supergiganty, a 13 stycznia w Altenmarkt, 20 stycznia w Cortina d’Ampezzo, 27 stycznia w San Sicario i 14 marca 2007 roku w Lenzerheide była najlepsza w zjazdach. W klasyfikacji generalnej dało jej to czwarte miejsce, a w klasyfikacjach zjazdu i supergiganta zdobywała Małą Kryształową Kulę. Ostatnie medale zdobyła na mistrzostwach świata w Åre, gdzie w drużynie reprezentacja Austrii była najlepsza, a w supergigancie Götschl zajęła trzecie miejsce. W marcu 2007 roku doznała kontuzji obu kolan.
Startowała jeszcze przez dwa sezony, jednak nie odniosła żadnego zwycięstwa. Na podium stawała siedem razy, w tym po raz ostatni w karierze 11 marca 2009 roku w Åre, gdzie była trzecia w zjeździe. W sezonie 2007/2008 była dziewiąta w klasyfikacji generalnej i druga w klasyfikacji zjazdu. Rok później zajmowała odpowiednio 23. i dziewiąte miejsce. Brała także udział w mistrzostwach świata w Val d’Isère, gdzie w zjeździe zajęła 24. miejsce, a supergiganta nie ukończyła.
Łącznie wygrała 46. zawodów Pucharu Świata, co daje jej czwarte miejsce w klasyfikacji wszech czasów, za Lindsey Vonn, Annemarie Moser-Pröll i Vreni Schneider. Z wynikiem 110. miejsc na podium zawodów tego cyklu jest trzecia w klasyfikacji wszech czasów za Moser-Pröll i Vonn. Kilkukrotnie zdobywała medale mistrzostw Austrii, w tym złote w supergigancie w 1995 roku i zjeździe w 1998 roku. W 2007 roku otrzymała Odznakę Honorową za Zasługi dla Republiki Austrii. Ponadto w latach 1997 i 2005 była wybierana sportsmenką roku w Austrii.
W sierpniu 2009 roku ogłosiła zakończenie kariery. W marcu 2010 roku urodziła córkę, której nadała imię Lara-Sophie.

</doc>
<doc id="735022" url="https://pl.wikipedia.org/wiki?curid=735022" title="Wilhelm Strienz">
Wilhelm Strienz

Wilhelm Strienz (ur. 2 września 1900, zm. 10 maja 1987) – niemiecki piosenkarz, jego kariera rozpoczęła się jeszcze przed II wojną światową, ale w jej czasie nagrał kilka płyt. Do najsławniejszych piosenek w jego wykonaniu należą m.in. piosenka Erwina Lehnowa "Gute Nacht, Mutter" oraz "Abends in der Taverne" z 1940 roku.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).

</doc>
<doc id="735025" url="https://pl.wikipedia.org/wiki?curid=735025" title="L.A.M.B">
L.A.M.B



</doc>
<doc id="735029" url="https://pl.wikipedia.org/wiki?curid=735029" title="Socjalistyczna Partia Ludowa (Dania)">
Socjalistyczna Partia Ludowa (Dania)

Socjalistyczna Partia Ludowa (duń. "Socialistisk Folkeparti", SF) – duńska zielono-socjalistyczna partia polityczna.
Została założona w 1959 w Hvidovre przez Aksela Larsena, który wystąpił z Duńskiej Partii Komunistycznej, motywując to protestem przeciwko inwazji wojsk ZSRR podczas powstania węgierskiego w 1956.
Socjalistyczna Partia Ludowa jest członkiem Sojuszu Nordyckiej Zielonej Lewicy i obserwatorem Europejskiej Partii Zielonych.

</doc>
<doc id="735030" url="https://pl.wikipedia.org/wiki?curid=735030" title="I liga argentyńska w piłce nożnej (1977)">
I liga argentyńska w piłce nożnej (1977)

W sezonie 1977 rozegrano dwa turnieje mistrzowskie - stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1977 został River Plate, a wicemistrzem Argentyny Metropolitano został klub Independiente.
Mistrzem Argentyny Nacional w sezonie 1977 został klub Independiente, natomiast wicemistrzem Argentyny Nacional - Talleres Córdoba.
Do Copa Libertadores 1978 zakwalifikowały się dwa kluby:
Campeonato Metropolitano 1977.
Mistrzem Argentyny Metropolitano w sezonie 1977 został klub River Plate, natomiast wicemistrzem Argentyny Metropolitano - Independiente. Do drugiej ligi spadły dwa ostatnie w tabeli kluby - CA Temperley i Ferro Carril Oeste. Po barażach jako trzeci spadł do drugiej ligi klub Club Atlético Lanús. Na ich miejsce awansował tylko jeden klub - CA Estudiantes. W ten sposób pierwsza liga została zmniejszona z 23 do 21 klubów.
Końcowa tabela Metropolitano 1977.
Mistrz Campeonato Metropolitano 1977 River Plate zapewnił sobie udział w Copa Libertadores 1978. Z ligi spadły dwa ostatnie w tabeli kluby CA Temperley i Ferro Carril Oeste, a po przegranym barażu jako trzeci spadł z ligi Club Atlético Lanús.
Campeonato Nacional 1977.
W Campeonato Nacional wzięły udział 32 kluby - 21 klubów biorących udział w mistrzostwach Metropolitano oraz 11 klubów z prowincji. Prowincjonalna jedenastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1976. W sezonie 1977 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Atlanta Buenos Aires, CA Banfield, Boca Juniors, Chacarita Juniors, CA Colón, CA Estudiantes, Estudiantes La Plata, Gimnasia y Esgrima La Plata, CA Huracán, Independiente, Newell’s Old Boys, CA Platense, CA Argentino de Quilmes, Racing Club de Avellaneda, 
River Plate, Rosario Central, San Lorenzo de Almagro, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1977 zakwalifikowały się następujące kluby z prowincji: Atlético Ledesma Pueblo Ledesma, Belgrano Córdoba, Central Norte Salta, Cipolletti, Círculo Deportivo Comandante Nicanor Otamendi, Gimnasia y Esgrima Jujuy, Independiente Rivadavia Mendoza, Los Andes San Juan, Talleres Córdoba, San Martín Tucumán, Sarmiento Resistencia
Kolejka 1.
Grupa A
Grupa B
Grupa C
Grupa D
Kolejka 2.
Grupa A
Grupa B
Grupa C
Grupa D
Kolejka 3.
Grupa A
Grupa B
Grupa C
Grupa D
Kolejka 4.
Grupa A
Grupa B
Grupa C
Grupa D
Kolejka 5.
Grupa A
Grupa B
Grupa C
Grupa D
Kolejka 6.
Grupa A
Grupa B
Grupa C
Grupa D
Kolejka 7.
Grupa A
Grupa B
Grupa C
Grupa D
Kolejka 8.
Grupa A
Grupa B
Grupa C
Grupa D
Kolejka 9.
Grupa A
Grupa B
Grupa C
Grupa D
Kolejka 10.
Grupa A
Grupa B
Grupa C
Grupa D
Kolejka 11.
Grupa A
Grupa B
Grupa C
Grupa D
Kolejka 12.
Grupa A
Grupa B
Grupa C
Grupa D
Kolejka 13.
Grupa A
Grupa B
Grupa C
Grupa D
Kolejka 14.
Grupa A
Grupa B
Grupa C
Grupa D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1977 został klub Independiente, natomiast wicemistrzem Argentyny turnieju Nacional został Talleres Córdoba. Jako mistrz Argentyny turnieju Nacional klub Independiente zapewnił sobie udział w Copa Libertadores 1978.

</doc>
<doc id="735031" url="https://pl.wikipedia.org/wiki?curid=735031" title="Karczemki Nynkowskie">
Karczemki Nynkowskie

Karczemki Nynkowskie (kaszb. "Karczemczi", niem. "Kartschemken") – osiedle w Gdańsku, położone na obszarze dzielnicy Jasień.
Karczemki Nynkowskie są częścią Karczemek należącą niegdyś do wsi Jasień, która została włączona w granice administracyjne miasta w 1973. Karczemki Nynkowskie należą do okręgu historycznego Wyżyny.

</doc>
<doc id="735033" url="https://pl.wikipedia.org/wiki?curid=735033" title="Grand Prix Niemiec na Żużlu 1995">
Grand Prix Niemiec na Żużlu 1995

Wyniki Grand Prix Niemiec, trzeciej eliminacji Mistrzostw Świata Grand Prix w sezonie 1995.
To pierwsze zawody o Wielką Nagrodę Niemiec.
Lista startowa.
Stawkę 17 stałych uczestników Grand Prix uzupełnił z dziką kartą Gerd Riss. Ponownie kontuzjowanego Josha Larsena zastąpił Mikael Karlsson. W nawiasach podano numery stałe.
Opis.
Po słabym początku Tommy Knudsen (dwa razy 17 miejsce) wygrał Wielką Nagrodę Niemiec i awansował o 5 lokat. Liderem klasyfikacji pozostał Hans Nielsen, pomimo że nie wygrał dotąd żadnej z trzech rund. Polak Tomasz Gollob zajął odlęgłą 14 lokatę i spadł z 4. na 7. pozycję.

</doc>
<doc id="735035" url="https://pl.wikipedia.org/wiki?curid=735035" title="Socialistisk Folkeparti">
Socialistisk Folkeparti



</doc>
<doc id="735036" url="https://pl.wikipedia.org/wiki?curid=735036" title="Dwunastokąt">
Dwunastokąt



</doc>
<doc id="735037" url="https://pl.wikipedia.org/wiki?curid=735037" title="Transfer budżetowy">
Transfer budżetowy

Transfer budżetowy – jednorazowe lub cykliczne, nieekwiwalentne (tj. bez zobowiązania wykonania świadczenia na rzecz przekazującego) przekazanie środków pieniężnych pomiędzy podmiotem sektora publicznego a podmiotem niepublicznym. Przykładem transferów budżetowych są wypłaty świadczeń socjalnych (zasiłek dla bezrobotnych, emerytura, renta itp.), dotacje i subwencje, ale również wpłaty do budżetu (rządowego czy samorządowego) podatków i różnych opłat.

</doc>
<doc id="735039" url="https://pl.wikipedia.org/wiki?curid=735039" title="Take It as It Comes">
Take It as It Comes

Take It as It Comes – piosenka amerykańskiego zespołu The Doors wydana na debiutanckiej płycie zespołu "The Doors" w 1967 roku. 
Tekst, autorstwa Jima Morrisona, opowiada o konieczności akceptowania tego co przynosi nam życie. Jest to odniesienie do nauk Maharisziego, nauczyciela transcendentalnej medytacji, któremu ten utwór został zadedykowany.

</doc>
<doc id="735040" url="https://pl.wikipedia.org/wiki?curid=735040" title="Wstęga">
Wstęga



</doc>
<doc id="735042" url="https://pl.wikipedia.org/wiki?curid=735042" title="Czerwcowy wąż">
Czerwcowy wąż

 – film w reżyserii Shin’ya Tsukamoto z 2002 roku. Tsukamoto był reżyserem, aktorem, scenarzystą, producentem filmu. Odpowiadał również za zdjęcia i montaż.

</doc>
<doc id="735044" url="https://pl.wikipedia.org/wiki?curid=735044" title="Eryk I Zawsze Dobry">
Eryk I Zawsze Dobry

Eryk I Zawsze Dobry, duń. "Erik Ejegod", (zm. 10 lipca 1103 w Pafos) – król Danii 1095-1103, pochodzący z dynastii Estridsenów.
Był synem króla Danii Swena II Estridsena.
Eryk objął rządy w 1095 roku po śmierci swojego brata Olafa I.
Z małżeństwa z Bodil miał syna Kanuta Lawarda. Oprócz niego miał nieślubnych synów Haralda Włócznię ("Harald Kesja") i Eryka II ("Erik Emune"). Zmarł na Cyprze w 1103 roku w drodze do Ziemi Świętej.

</doc>
<doc id="735045" url="https://pl.wikipedia.org/wiki?curid=735045" title="Sam Walton">
Sam Walton

Samuel Moore Walton (ur. 29 marca 1918 w Kingfisher, zm. 5 kwietnia 1992 w Little Rock) – założyciel dwóch amerykańskich sieci sprzedaży detalicznej, Walmart i Sam’s Club. Był głową rodziny Waltonów i źródłem ich potęgi (najbogatszej rodziny na świecie).
Życiorys.
Był pierwszym synem bankiera Thomasa Waltona i jego żony Nancy Lee. W młodości jego rodzina przeprowadziła się do Missouri, gdzie dorastał. W szkole był wyróżniającym się uczniem i dobrym sportowcem. Podczas ceremonii zakończenia Hickman High School w Columbii jego koledzy określili go mianem ,najbardziej wszechstronnego" ('the most versatile boy'). Następnie został studentem Uniwersytetu Missouri w Columbii, który ukończył z tytułem bakałarza ekonomii. 
Zaraz po studiach zatrudnił się w firmie 'J.C.Penney Company'. Podczas II wojny światowej służył w wywiadzie armii USA. Po zakończeniu konfliktu wziął pożyczkę w wysokości 25000 dolarów od swojego teścia na założenie swojego pierwszego sklepu, będącego franczyzą sklepu 'Ben Franklin'; sklep znajdował się w Newport (Arkansas). W mniej niż 20 lat, pracując wespół ze swoim bratem, został właścicielem 15 sklepów 'Ben Franklin', jednak ignorowanie przez centralę pomysłów Waltona dotyczących ekspansji na tereny wiejskie sprawiło, że Sam postanowił otworzyć własną sieć. W 1962 w Rogers (Arkansas) Walton otworzył pierwszy sklep sieci Walmart. Szybko zyskała ona popularność, w 1991 roku została największą siecią sklepów detalicznych w kraju, a w 2010 roku na świecie. 
Walton był często krytykowany za surowość wobec podwładnych, gdy prowadzone przez nich sklepy nie osiągały zadowalających dochodów, oraz za nadmierną ekspansywność jego sieci, z którą przegrywały lokalne przedsiębiorstwa. Sam żył jednak niezbyt wystawnie, od 1959 roku mieszkając w tym samym domu w Bentonville wraz ze swoją żoną Helen, z którą ożenił się w 1943, i z którą miał czwórkę dzieci: S. Robsona, Johna, Jamesa i Alice. Z wyboru jeździł czerwonym Fordem pick-upem, model 1985. Kiedy w 1985 roku magazyn "Forbes" nazwał go najbogatszym człowiekiem w USA, Walton był bardzo zirytowany mówiąc: "“Całe to zamieszanie z czyjąś wartością netto jest po prostu głupie i uczyniło moje życie o wiele bardziej trudnym i złożonym” (“All that hullabaloo about somebody’s net worth is just stupid, and it’s made my life a lot more complex and difficult,”)".
W ostatnich latach życia Walton zmagał się jednocześnie z białaczką i szpiczakiem mnogim. Zmarł na to drugie schorzenie w szpitalu uniwersyteckim University of Arkansas for Medical Sciences w Little Rock. Miesiąc przed śmiercią został odznaczony przez prezydenta George'a H.W. Busha Prezydenckim Medalem Wolności. 
Przedsiębiorstwa założone przez Waltona obecnie są częścią koncernu Wal-Mart Stores, Inc., największej korporacji na świecie osiągającej roczne przychody na poziomie ponad 300 mld USD.

</doc>
<doc id="735048" url="https://pl.wikipedia.org/wiki?curid=735048" title="Synagoga Herszla Zagajskiego w Kielcach">
Synagoga Herszla Zagajskiego w Kielcach

Dom Modlitewny Herszla Zagajskiego w Kielcach – prywatny dom modlitwy znajdujący się w Kielcach w podwórzu posesji przy ulicy Juliusza Słowackiego 3, dawniej Hipotecznej 12.
Dom Modlitewny został zbudowany w 1922 z inicjatywy i fundacji Herszla Zagajskiego. Całość posiadała 80 miejsc siedzących. Podczas II wojny światowej hitlerowcy zdewastowali synagogę. Po zakończeniu wojny w budynku urządzono magazyn, który znajduje się w nim do dnia dzisiejszego.
Murowany budynek domu modlitewnego wzniesiono na planie prostokąta o powierzchni 54 m². Wewnątrz znajdowała się obszerna główna sala modlitewna, z pomalowanymi na zielono ścianami i sufitem na błękitno, co miało symbolizować niebo. Na wschodniej ścianie, w niewielkiej apsydzie umieszczony był Aron ha-kodesz. W zachodniej części, na piętrze synagogi znajdował się otwarty na salę główną babiniec.
W budynku zachowały się fragmenty polichromii ściennych, głównie inskrypcji w języku hebrajskim.
W 2016 roku synagoga została przeniesiona na Pakosz (dzielnica Kielc) i odrestaurowana. Synagoga znajduje się w pobliżu cmentarza żydowskiego, dojście od Hali Sportowej.

</doc>
<doc id="735050" url="https://pl.wikipedia.org/wiki?curid=735050" title="Drobnoustroje oportunistyczne">
Drobnoustroje oportunistyczne

Drobnoustroje (patogeny) oportunistyczne – mikroorganizmy wywołujące zakażenia jedynie u osób z obniżoną odpornością.

</doc>
<doc id="735051" url="https://pl.wikipedia.org/wiki?curid=735051" title="Intel i860">
Intel i860

Procesor Intel i860, inaczej 80860, nazwa kodowa N10 – procesor o architekturze RISC produkowany przez firmę Intel od 1989. Procesor ten, wraz z modelem Intel i960 był jednym z pierwszych podejść Intela do przemodelowania architektury zestawu rozkazów od czasów nieudanego modelu i432, produkowanego w latach 80. Procesor został wprowadzony na rynek przy dość intensywnych działaniach promocyjnych, przyćmiewając pojawienie się na rynku modelu i960, uważanego za konstrukcję bardziej udaną. Model i860 nigdy nie odniósł sukcesu komercyjnego, a jego produkcja została zaprzestana w połowie lat 90. Sam układ był wykorzystywany w wysokiej klasy podsystemach graficznych, takich, jak karta rozszerzająca "NeXT Dimension" komputera NeXT.
Cechy techniczne.
i860 zawierał kilka cech, które w owych czasach były unikalne. Jedną z nich była architektura VLIW ("Very Long Instruction Word", bardzo długie słowo rozkazu) i obsługa szybkich operacji zmiennoprzecinkowych. Procesor składał się z 32-bitowej jednostki ALU (arytmetyczno-logicznej) i 64-bitowej jednostki FPU (zmiennoprzecinkowej), która z kolei składała się z trzech części: sumatora, mnożnika i procesora graficznego. Procesor korzystał z oddzielnych potoków dla jednostki ALU, zmiennoprzecinkowego sumatora i mnożnika, potrafił też wykonać do trzech instrukcji w jednym cyklu zegara (dokładnie były to dwie instrukcje – jedna całkowita plus jedna instrukcja zmiennoprzecinkowa "mnóż i zbierz" – w jednym cyklu).
Jedną z niecodziennych cech układu było to, że możliwy był dostęp programowy do potoków prowadzących do jednostek funkcjonalnych. Wymagało to ze strony kompilatorów dokładnego porządkowania instrukcji w kodzie obiektowym, by potoki były cały czas zapełnione. To podejście umożliwiło osiągnięcie częściowo takich samych efektów, jakie były wyznacznikiem architektury mikroprocesorów RISC, gdzie skomplikowany mikrokod, pewnego rodzaju zagnieżdżony interpreter, został usunięty z rdzenia procesora i umieszczony w kompilatorze. Pozwalało to na zmniejszenie rdzenia procesora i odpowiednie zagospodarowanie zwolnionej przestrzeni. Wadą tego rozwiązania była większa objętość kodu, przekładająca się na większą liczbę żądań dostępu do pamięci podręcznej, negatywny wpływ na przepustowość pamięci i całkowity koszt systemu. Konsekwencją takiej architektury było to, że układ i860 był w stanie wykonywać niektóre algorytmy graficzne i zmiennoprzecinkowe z wyjątkowo dużą szybkością, ale odbijało się to na mniejszej wydajności w zastosowaniach ogólnych. Układ był też uciążliwy w efektywnym programowaniu (patrz niżej).
Wszystkie szyny procesora miały szerokość co najmniej 64 bitów. Wewnętrzna szyna prowadząca do pamięci podręcznej miała szerokość 128 bitów. Obydwie jednostki procesora posiadały trzydzieści dwa 32-bitowe rejestry, ale jednostka zmiennoprzecinkowa traktowała je jako szesnaście rejestrów 64-bitowych. Instrukcje przeznaczone dla jednostki ALU pobierane były parami, by wykorzystać całą szerokość szyny zewnętrznej. Intel zawsze określał swój produkt jako "64-bitowy procesor i860".
Jednostka graficzna była jak na swoje czasy unikatem. Była to zasadniczo 64-bitowa jednostka obliczeń całkowitych, wykorzystująca rejestry jednostki FPU. Zezwalała na stosowanie pewnej liczby instrukcji podobnych do SIMD oraz prowadzenie 64-bitowych obliczeń matematycznych na liczbach całkowitych. Doświadczenie zebrane przez firmę Intel wpłynęło na rozwój funkcji MMX zastosowanych w układach serii Pentium.
Osiągi i problemy.
Specyfikacje techniczne były zachwycające jak na układ zamknięty w jednej obudowie. Jednak rzeczywiste osiągi i860 pozostawiały sporo do życzenia. Jednym z problemów, który być może w czasach, kiedy procesor był rozwijany, nie był dyskutowany, była nieprzewidywalność ścieżek, którymi mógł podążać kod w trakcie wykonywania. Oznaczało to wzrastające trudności w prawidłowym ułożeniu instrukcji na etapie kompilacji. Dla przykładu, polecenie dodania dwóch liczb zajmowało więcej czasu, gdy wartości wejściowe nie znajdowały się w pamięci podręcznej, ale programista nie był w stanie sprawdzić, czy taka sytuacja miała rzeczywiście miejsce. Jeśli programista zgadywał, mogło dojść do zatkania całego potoku do czasu otrzymania przez proces żądanych danych. Całość projektu układu i860 bazowała na tym, że efektywnym zarządzaniem danych powinien zająć się kompilator, ale w praktyce okazało się to niemal niemożliwe. Teoretycznie układ był w stanie osiągnąć wydajność nawet do 60 MFLOPS w wersji XP, lecz asemblery kodowane ręcznie zatrzymywały się na wyniku rzędu 40 MFLOPS, a większość kompilatorów ogólnego stosowania nie przekraczała wyniku 10.
Kolejnym ważnym problemem był brak rozwiązań umożliwiających szybkie przełączanie kontekstu. Procesor był wyposażony w kilka potoków (dla jednostek ALU i FPU), zaś zastosowanie przerwania mogło doprowadzić do ich opróżnienia i konieczności ponownego wypełnienia. W najbardziej optymistycznym scenariuszu zabierało to 62 cykle pracy procesora, w najmniej – 2000. Pesymistyczny wariant przekładał się na czas jednej dwudziestotysięcznej sekundy – dla procesora jest to cała wieczność. Te problemy praktycznie wyeliminowały układ i860 z rynku procesorów do zastosowań ogólnych.
Wersje i zastosowania układu.
Układ udostępniono w dwóch wersjach – podstawowej XR i XP (nazwa kodowa N11). Wersja XP wyposażona była w pamięć podręczną o większej pojemności, pamięć podręczną drugiego poziomu, szybsze szyny systemowe i obsługę podglądu szyny, co pozwalało na uzyskanie jednolitości pamięci podręcznej w zastosowaniach równoległych. Wersja XR działała z prędkością 25 lub 40 MHz, a zmniejszenie technologii produkcji układów XP (z 1 do 0,8 mikrometra) pozwoliło na produkcję układów działających z prędkością 40 i 50 MHz. Obydwa układy wyposażone był w identyczne zestawy instrukcji.
Na początku układy i860 wykorzystywane były tylko w ograniczonej liczbie wielkich rozwiązań typu iPSC/860 w Laboratoriach Narodowych w Los Alamos. Wraz z poprawą jakości stosowanych kompilatorów, poprawiała się wydajność procesorów, ale w tym czasie większą wydajność oferowały inne rozwiązania RISC.
Intel przez jakiś czas testował możliwość zastosowania i860 w rozwiązaniach biurkowych konkurujących między innymi z układami opartymi na architekturze MIPS. Microsoft stworzył nawet wstępną wersję systemu, który miał stać się wersją Windows NT dla opracowanych wtedy stacji roboczych opartych na układach i860 (nazwa kodowa "Dazzle"), lecz potem przeniósł system na procesory i386 i późniejsze. Istnieją pogłoski, że pierwotne znaczenie liter "NT" w nazwie systemu miało pochodzić od "N-Ten", czyli "N-10" (nazwa kodowa układu).
Procesory i860 znalazły jednak zastosowanie w stacjach roboczych, dokładniej w roli akceleratorów grafiki. Przykładem może tu być rozwiązanie graficzne NeXTDimension, gdzie układ działał pod kontrolą zubożonej wersji jądra Mach, udostępniając operatorowi kompletny stos języka PostScript. W takich zastosowaniach procesor i860 sprawował się zdecydowanie lepiej, gdyż program główny dało się załadować w całości do pamięci podręcznej i bezbłędnie przewidzieć jego zachowanie, co pozwoliło kompilatorom na efektywne ułożenie rozkazów. Innym zastosowaniem procesora był Onyx Reality Engine 2 firmy SGI, który w zastosowaniach geometrycznych posługiwał się pewną ilością układów i860. Niestety, takie zastosowania dla specjalizowanych układów również odeszły w niepamięć po pojawieniu się procesorów do zastosowań ogólnych, które swoją mocą dorównywały chipowi i860. Intel w tym czasie skupił swoje wysiłki na opracowywaniu procesorów linii Pentium.
W późnych latach 90., Intel zarzucił produkcję układów RISC na rzecz rozwiązań ARM, nazwanych XScale. Mylącym faktem jest to, że symbol i860 został przez firmę wykorzystany jeszcze raz, jako symbol chipsetu stosowanego w płytach głównych dla procesorów Xeon.

</doc>
<doc id="735052" url="https://pl.wikipedia.org/wiki?curid=735052" title="Thakhek">
Thakhek

Thakhet () – miasto położone w centralnej części Laosu nad rzeką Mekong, w prowincji Khammouan, której jest stolicą. Na przeciwległym brzegu rzeki znajduje się tajlandzie miasto Nakhon Phanom. Liczy 26 tys. mieszkańców (2005).
W mieście można znaleźć wiele budynków we francuskim stylu kolonialnym. Funkcjonuje tu również port lotniczy.

</doc>
<doc id="735055" url="https://pl.wikipedia.org/wiki?curid=735055" title="Język angielski amerykański">
Język angielski amerykański



</doc>
<doc id="735057" url="https://pl.wikipedia.org/wiki?curid=735057" title="Język amerykański">
Język amerykański



</doc>
<doc id="735060" url="https://pl.wikipedia.org/wiki?curid=735060" title="Kikori (rzeka)">
Kikori (rzeka)

Kikori – rzeka w południowej Papui-Nowej Gwinei, uchodzi do Zatoki Papua. Najważniejszą miejscowością nad rzeką jest położone u ujścia Kikori.
Dorzecze rzeki Kikori porastają bogate w unikatową faunę i florę lasy równikowe. Obszar ten został w 2006 zaproponowany do wpisania na listę światowego dziedzictwa UNESCO.

</doc>
<doc id="735061" url="https://pl.wikipedia.org/wiki?curid=735061" title="Kikori">
Kikori

Kikori – osada w Papui-Nowej Gwinei, w prowincji Gulf.

</doc>
<doc id="735067" url="https://pl.wikipedia.org/wiki?curid=735067" title="Henryk Ostrowski (harcmistrz)">
Henryk Ostrowski (harcmistrz)

Henryk Ostrowski ps. „Henryk”, „Heniek”, „Kos”, „Burłaj” (ur. 11 lipca 1919 w Warszawie, zm. 28 czerwca 1995 w Enoggera w Brisbane) – harcmistrz, komendant Grup Szturmowych Szarych Szeregów hufca „Praga”, aresztowany przez gestapo w nocy z 18 na 19 marca 1943, uwolniony w akcji pod Arsenałem. Po wojnie działacz polonijny na emigracji w Australii.
Życiorys.
Wczesne lata.
Urodzony w Warszawie, jako drugi (po Zygmuncie Bolesławie) syn Eugeniusza i Kazimiery. Pochodził z domu, w którym pielęgnowano tradycje patriotyczne.
Jego ojciec, Eugeniusz Ostrowski, w 1914 powołany do armii rosyjskiej, zbiegł z niej, a następnie przeszedł do POW w Kijowie. Brał udział w wojnie 1920 roku. W latach 1930–1933 był przewodniczącym Koła Przyjaciół Harcerstwa przy 22 WDH, do której należeli obaj jego synowie.
Henryk Ostrowski od 1926 uczęszczał do Szkoły Powszechnej nr 60 w Warszawie przy ul. Świdrzańskiej 10 i ul. Krypskiej, a od września 1933 do Gimnazjum i Liceum im. Króla Władysława IV przy ul. Zygmuntowskiej na Pradze. Małą maturę zdał w maju 1938. Naukę na poziomie licealnym kontynuował na tajnych kompletach w tym samym liceum (wraz z harcerzami Szarych Szeregów: Jerzym Trzopkiem, Zbigniewem Klimasem i Zygmuntem Wieczorkiem), a egzamin dojrzałości złożył konspiracyjnie w czerwcu 1940. Przed 1 września 1939 ukończył także gimnazjalny kurs przysposobienia wojskowego I stopnia (wyszkolenie rekruckie).
Harcerstwo.
W 1929 wstąpił do zastępu „Węży” 22 Warszawskiej Drużyny Harcerzy im. Króla Władysława Łokietka. Z drużyną tą związał się na wiele lat, pełniąc w niej wszystkie funkcje do drużynowego włącznie. Jesienią 1932, po lekturze artykułów Aleksandra Kamińskiego o zuchach w piśmie „Na Tropie”, wspólnie z kolegą z ławy szkolnej, harcerzem Stanisławem Ciszewskim, zorganizował 22 Warszawską Gromadę Zuchów.
Uczestniczył we wszystkich obozach letnich drużyny w latach 1930–1939. Był komendantem obozów w Pulemcu k. Włodawy w 1938 i w Partęczynach k. Brodnicy w 1939. Brał też udział w obozach narciarskich w Krynicy i Zakopanem. Podczas Jubileuszowego Zlotu ZHP w Spale zaprzyjaźnił się z phm. Ryszardem Białousem.
Wiosną 1939, wraz ze wszystkimi instruktorami 22 WDH, podpisał protest przeciwko decyzjom personalnym Naczelnika Harcerzy Zbigniewa Trylskiego, skutkiem czego we wrześniu 1939 miał zostać usunięty z ZHP. Mimo to poprowadził jeszcze ostatni obóz harcerski drużyny nad jez. Partęczyny przy granicy niemieckiej. Po powrocie do Warszawy kierował służbami harcerskimi 22 WDH w ramach Pogotowia Harcerzy Hufca ZHP Warszawa-Praga.
Czas wojny.
Na rozkaz mobilizacji warszawskich starszych harcerzy i skautów 6 września 1939 stanął na czele blisko 20-osobowej grupy harcerzy 22 WDH w składzie praskiej kompanii Warszawskiego Batalionu Harcerskiego. W pierwszych dniach października zorganizował wraz z phm. Jerzym Przyjemskim i HR Franciszkiem Kuczewskim konspiracyjne środowisko na Grochowie, wywodzące się z 22 Szczepu Harcerzy, a z hm. Kazimierzem Skorupką tworzył zalążki harcerskiej konspiracji na Pradze i Bródnie. Kontaktował się też z hm. Lechosławem Domańskim, ówcześnie p.o. Naczelnika Harcerzy, oraz hm. Władysławem Dehnelem, komendantem chorągwi. Od jesieni 1939 był członkiem komendy Okręgu Praga (PR), od przełomu 1940/1941 hufcowym Grochowa (GR), od 1 marca 1942 komendantem Okręgu PR (po Jerzym Jaczewskim).
Jesienią 1939 podjął pracę w Stołecznym Komitecie Samopomocy Społecznej (będącym oficjalną formą opiekuńczej i wychowawczej działalności tajnego harcerstwa, a także oparciem dla jego struktur organizacyjnych) i kierował zespołami młodzieżowymi na Pradze i Grochowie. Ponadto zaangażował się w działalność harcerskiej spółdzielni pod nazwą „Samopomoc Koleżeńska” („SK”), utworzonej przez harcerzy 22 WDH, zajmującej się zarobkowaniem, m.in. handlem i usługami (szklarskimi, budowlanymi, rozbiórkowymi). Wiosną 1941 kierował akcją wywiadowczą podczas niemieckiej koncentracji wojsk przed wojną z ZSRR.
3 listopada 1942 objął dowodzenie Hufcem „Praga”, jednym z czterech hufców (plutonów) Grup Szturmowych Chorągwi Warszawskiej, skupiającym pełnoletnich, najstarszych harcerzy z prawobrzeżnej części miasta. Współpracował ze swym przyjacielem phm. por. Ryszardem Białousem „Jerzym”, wojskowym dowódcą Grup Szturmowych, składających się na Oddział Specjalny „Jerzy” Kedywu Komendy Głównej AK.
W nocy z 31 grudnia 1942 na 1 stycznia 1943, wraz z phm. kpr. pchor. Janem Kopałką „Tadkiem” (w obecności por. Jana Kajusa Andrzejewskiego), dokonał udanego wysadzenia przepustu kolejowego pod Radomiem. Akcja ta była jego chrztem bojowym, kończącym kurs „Wielkiej Dywersji”. Następnie z harcerzami Drużyny GS-PR-200 (starszej 51 WDH) dokonał rozpoznania mostu kolejowego na Kanale Żerańskim oraz na rzece Wolbórce pod Czarnocinem w celu przygotowania ich wysadzenia, a także mostów na linii kolejowej Przemyśl–Przeworsk.
14 lutego 1943 wstąpił w związek małżeński z Walentyną Hornówną, drużynową konspiracyjnej 54 WZDH. Wraz z żoną zamieszkał na zapleczu sklepu kontyngentowego spółdzielni „SK” przy ul. Osieckiej 31, który to lokal był wygodną przykrywką pracy konspiracyjnej.
Aresztowanie.
W nocy z 18 na 19 marca 1943 został aresztowany przez gestapo wraz z żoną Walentyną oraz Stanisławem Ciszewskim „Cichym” i poddany brutalnemu śledztwu. W drodze do siedziby gestapo przy al. Szucha 25 udało mu się uzgodnić zeznania z żoną i „Cichym”, co spowodowało odsunięcie ich od śledztwa. Po upływie pięciu dni od aresztowania, 23 marca 1943, gestapo aresztowało kolejnego komendanta Hufca Południe („SAD”), phm. kpr. pchor. Jana Bytnara „Rudego”. Obaj zostali uwolnieni 26 marca 1943 podczas akcji pod Arsenałem (o kryptonimie „Meksyk II”).
Gestapowcy z alei Szucha doprowadzili do konfrontacji, podczas której przedstawili go jako zdrajcę, aby wymusić na „Rudym” zeznania. Ta nieprawdziwa wersja wydarzeń została przekazana przez „Rudego” Tadeuszowi Zawadzkiemu „Zośce”, a następnie opisana przez Aleksandra Kamińskiego w książce "Kamienie na szaniec".
Po uwolnieniu był przesłuchiwany przez Naczelnika Szarych Szeregów hm. Floriana Marciniaka, komendanta chorągwi i dowódcę GS Ula „Wisła” hm. Stanisława Broniewskiego, a także dowódcę OS „Jerzy” phm. Ryszarda Białousa. W jego postawie w śledztwie nie dopatrzono się zdrady ani uchybień jako dowódcy. Jeśli były uchybienia, to jedynie po stronie jego przełożonych, którzy nie podjęli nakazanych w takich przypadkach działań zabezpieczających. Uznano, że nie ma podstaw do przekazania jego sprawy do Wojskowego Sądu Specjalnego, nie odsunięto go także od pracy konspiracyjnej.
Przez kilka miesięcy, do czasu zagojenia ran i odrośnięcia włosów, ukrywał się w Warszawie, a następnie od maja 1943 zamieszkał w Prawiednikach k. Lublina. Po wyrobieniu nowych dokumentów na nazwisko Henryka Nowackiego powierzono mu pracę na terenie Lubelskiej Chorągwi Harcerzy (kryptonim Ul „Zboże”). Od 29 sierpnia do 6 grudnia 1943, do czasu ponownego, przypadkowego aresztowania, był dowódcą GS Lubelskiej Chorągwi Harcerzy (pod pseudonimami „Burłaj” i „Wielisz”) i zastępczo pełnił obowiązki komendanta Chorągwi, reprezentując ją wobec dowództwa Lubelskiego Okręgu AK. Po aresztowaniu był badany w siedzibie gestapo na Zamku w Lublinie, a następnie osadzony w obozie koncentracyjnym na Majdanku. Potem przebywał w obozach Oświęcimiu (nr 182987), Mittelbau-Dora i Bergen-Belsen. Uwolniony przez wojska kanadyjskie w maju 1945 w stanie skrajnego wyczerpania, po kilku kolejnych „marszach śmierci”.
Okres powojenny.
Po wojnie rozpoczął studia rolnicze na Uniwersytecie w Monachium, specjalizując się w zakresie upraw łąkowych. Ukończył je w 1949 z tytułem inżyniera rolnika. W latach 1945–1949 działał w ZHP na terenie okupowanych Niemiec, przewodniczył Akademickiemu Kręgowi Starszoharcerskiemu w Monachium. Był jednocześnie kierownikiem Wydziału Wędrowników Chorągwi „Wisła” (w amerykańskiej strefie okupacyjnej). Naczelnik Harcerzy rozkazem L.5. z 26 maja 1949 mianował go harcmistrzem. W tym czasie zapoznał się z oceną swej osoby zawartą w książce "Kamienie na szaniec", co skłoniło go do pozostania na emigracji. W rozmowach z hm. Ryszardem Białousem (który wydał mu pisemną opinię „Pasieki” o jego postawie w śledztwie) i hm. Stanisławem Broniewskim uzyskał zapewnienie, że podejmą oni starania o zmianę przedstawienia jego osoby w książce Kamińskiego. W 1949 wyjechał do Australii. Ponieważ nie uznano jego dyplomu inżyniera rolnika, początkowo pracował jako robotnik niewykwalifikowany. Ostatecznie zamieszkał w Brisbane, gdzie zdobył sobie uznanie jako fitosocjolog – wybitny specjalista od upraw łąkowych i pastwisk. Przez wiele lat był członkiem władz stanowych i wybierano go do ich ciał przedstawicielskich.
W latach 1952–1965 i ponownie w latach 1970–1979 pełnił obowiązki komendanta Chorągwi Harcerzy w Australii. W latach 1976–1979 był delegatem Związku Harcerstwa Polskiego poza granicami Kraju na Australię. Aż do śmierci pracował w Zarządzie Okręgu Australijskiego tej organizacji. Należał do towarzystw polonijnych, m.in. Stowarzyszenia Polskich Kombatantów oraz Oddziału Australijskiego Światowego Związku Żołnierzy Armii Krajowej. W latach 1981–1990 zorganizował i kierował grupą charytatywną „Let Poland Live” ("Pozwólcie Polsce żyć!"), zbierającą fundusze na pomoc żywnościową i medyczną kierowaną do Polski za pośrednictwem Kościoła. Prowadził też działalność publicystyczną na rzecz odzyskania przez Polskę niepodległości i suwerenności.
W 1949, po daremnych poszukiwaniach i otrzymaniu z Polski informacji o śmierci w Oświęcimiu pierwszej żony – Walentyny, wstąpił w związek małżeński z wdową Ludwiką Żmudzką i adoptował jej syna Jerzego, urodzonego w pierwszej połowie lat czterdziestych i od połowy lat pięćdziesiątych chorego na polio. Z małżeństwa tego urodziło się troje dzieci: Krzysztof Eugeniusz (ur. ok. 1951, nauczyciel, żonaty z Margaret, mający syna i córkę), Barbara (ur. ok. 1956, architekt wnętrz, zamężna, mająca dwóch synów Davida i Wade’a), oraz Marek Antoni (ur. ok. 1962).
Henryk Ostrowski zmarł 28 czerwca 1995 w Enoggera (przedmieście Brisbane) po długiej chorobie serca (pierwszy zawał przeszedł w 1992). Pochowany został na cmentarzu w Brisbane. W ostatniej drodze na „Wieczną Wartę” jego trumnę okrywał sztandar Australijskiego Okręgu Stowarzyszenia Polskich Kombatantów. Odprowadzali go, oprócz najbliższej rodziny, przyjaciel i podkomendny z zastępu „Orłów” 22 WDH i Drużyny GS-PR-100 Stanisław Grochala pseudonim „Pstrąg” z rodziną, przedstawiciele władz SPK oraz harcerki i harcerze Okręgu Australijskiego ZHP poza granicami Kraju.
Za pracę, konspiracyjną i społeczną działalność w środowiskach polonijnych odznaczony był Medalem Wojska (1963), Srebrnym Krzyżem Zasługi (1964) oraz Krzyżem Armii Krajowej.

</doc>
<doc id="735070" url="https://pl.wikipedia.org/wiki?curid=735070" title="Louang Namtha (miasto)">
Louang Namtha (miasto)



</doc>
<doc id="735072" url="https://pl.wikipedia.org/wiki?curid=735072" title="Moskwa – Pietuszki">
Moskwa – Pietuszki

Moskwa – Pietuszki (ros. «Москва – Петушки») – utwór napisany prozą poetycką autorstwa rosyjskiego pisarza Wieniedikta Jerofiejewa.
Powstał w latach 1969–1970. Początkowo pojawiło się wydanie podziemne. W roku 1973 pojawił się po raz pierwszy w Izraelu, a w 1977 we Francji. Ze względów politycznych pierwsze rosyjskie wydanie (niepełne) ukazało się dopiero w czasie pieriestrojki w 1989 roku w magazynie literackim „Wiesti” oraz „Trezwost i Kultura”.
Pseudoautobiograficzny poemat (jak nazwał go sam autor) "Moskwa-Pietuszki" przetłumaczony został na wiele języków, a na jego podstawie powstały spektakle teatralne.
Treść.
Historia opisuje alkoholika-intelektualistę Wieniczkę jadącego pociągiem na 125-kilometrowej trasie z Dworca Kurskiego w Moskwie do Pietuszek, do ukochanej i dziecka. Pietuszki – cel podróży – opisywane są w utworze jako miejsce idealne, utopijne.
Na początku powieści czytelnik dowiaduje się, że Wieniczka przed tygodniem został zwolniony z posady brygadzisty z powodu swego alkoholizmu oraz za opublikowanie "indywidualnych harmonogramów" przedstawiających ilość spożywanego alkoholu przez poszczególnych pracowników przed i w godzinach pracy. Ostatnie swoje pieniądze przed odjazdem pociągu Wieniczka wydał na alkohol.
W pociągu bohater poematu wygłasza monologi dotyczące alkoholu, filozofii, historii, kultury i polityki, a także rozmawia z innymi towarzyszami podróży, śpiewa z nimi, pijąc wódkę.
Tytuły rozdziałów są jednocześnie nazwami kolejnych odcinków trasy pokonywanych przez pociąg, którym jedzie Wieniczka ("Moskwa – Sierp i Młot, Sierp i Młot – Karaczawo, Karaczawo – Czuchlinka" itd.).
Spektakle.
Adaptacja i reżyseria: Stanisław Michno. Spektakl wystawiany jako monodram Teatru MIST. W roli głównej Wojciech Michno. Głosy z offu: Elena Korpusenko i Anna Dzierża.

</doc>
<doc id="735073" url="https://pl.wikipedia.org/wiki?curid=735073" title="Synagoga w Starachowicach">
Synagoga w Starachowicach

Synagoga w Starachowicach – zbudowana w 1905 roku przy dzisiejszej ulicy Niskiej 5 w ówczesnym Wierzbniku. Podczas II wojny światowej Niemcy doszczętnie zniszczyli synagogę. Po wojnie gmina sprzedała działkę prywatnemu właścicielowi.

</doc>
<doc id="735074" url="https://pl.wikipedia.org/wiki?curid=735074" title="Wyższe Seminarium Duchowne Diecezji Zamojsko-Lubaczowskiej w Lublinie">
Wyższe Seminarium Duchowne Diecezji Zamojsko-Lubaczowskiej w Lublinie

Wyższe Seminarium Duchowne Diecezji Zamojsko-Lubaczowskiej w Lublinie – seminarium duchowne diecezji zamojsko-lubaczowskiej Kościoła rzymskokatolickiego.
Klerycy WSD są studentami Wydziału Teologii Katolickiego Uniwersytetu Lubelskiego. Do roku 2000 w seminarium uczyli się alumni archidiecezji lwowskiej i diecezji łuckiej. W ramach uczelni działa Ruch Światło-Życie, Rycerstwo Niepokalanej, Stowarzyszenie Obrony Życia, grupa Odnowy w Duchu Świętym i Koło misyjne.

</doc>
<doc id="735075" url="https://pl.wikipedia.org/wiki?curid=735075" title="Akademia czarownic">
Akademia czarownic

Akademia czarownic (ang. "Witch Academy") – amerykański horror komediowy z 1993 roku w reżyserii Freda Olena Raya.
Fabuła.
"Ambitna studentka pragnie dostać się do ekskluzywnego klubu Sigma Tau i aby to osiągnąć... zaprzedaje duszę diabłu. W krótkim czasie dziewczyna zostaje uznana prawdziwą królową seksu, lecz pod piękną powłoką kryją się pazury i rogi."

</doc>
<doc id="735076" url="https://pl.wikipedia.org/wiki?curid=735076" title="Peter Hurtaj">
Peter Hurtaj

Peter Hurtaj (ur. 11 września 1979 w Topolczanach) – słowacki hokeista.
Jego brat Ľubomír (ur. 1975) także został hokeistą.

</doc>
<doc id="735078" url="https://pl.wikipedia.org/wiki?curid=735078" title="Ross Brawn">
Ross Brawn

Ross Brawn (ur. 23 listopada 1954 w Manchesterze) – brytyjski inżynier, w latach 1996–2006 dyrektor techniczny zespołu Ferrari startującego w Formule 1.
Ross Brawn został ściągnięty do teamu Ferrari przez Michaela Schumachera. W 2006 wycofał się z Formuły 1. 26 listopada 2007 został szefem zespołu Honda Racing F1. Od 6 marca 2009 po tym, jak przejął zespół Hondy, pełnił funkcję szefa teamu Brawn GP. Po wykupieniu większości udziałów w zespole przez spółkę Daimler AG w listopadzie 2009 i przemianowaniu go w Mercedes Grand Prix, Ross Brawn pozostał na obejmowanym wcześniej stanowisku. 1 lutego 2014 postanowił definitywnie odejść z Formuły 1.
Życiorys.
Dzieciństwo i początki kariery.
Brawn urodził się w Anglii, w Manchesterze i uczęszczał do szkoły Reading School w Reading. We wczesnych latach 70. został zatrudniony jako praktykant przez Urząd Energii Atomowej Zjednoczonego Królestwa, w podlegającym mu instytucie badawczym w Harwell, w hrabstwie Oxfordshire, gdzie Brawn studiował także oprzyrządowanie.
Jego kariera w sportach motorowych rozpoczęła się w 1976 roku, kiedy to Ross Brawn znalazł pracę w March Engineering, w Bicester, jako operator frezarki. Wkrótce potem dołączył on do zespołu March startującego w Formule 3 jako mechanik. Później, w 1978 roku, Brawn został zatrudniony przez Sir Franka Williamsa jako operator w jego nowo powstałym zespole Williams Engineering. Szybko awansował na kolejne, wyższe pozycje w zespole, pracując w dziale prac badawczo-rozwojowych oraz jako aerodynamik w tunelu aerodynamicznym należącym do zespołu.
Po krótkich epizodach w zespołach Haas Lola i Arrows, Brawn zwrócił na siebie uwagę firmy Jaguar, w której znalazł zatrudnienie w 1989 roku. Rozpoczął on pracę w oddziale zajmującym się samochodami wyścigowymi, wnosząc tak dużo doświadczenia z F1, jak tylko mógł. Zaowocowało to zaprojektowaniem Jaguara XJR-14 – samochodu, który wygrał sezon 1991 organizowanych przez FIA Mistrzostwa Świata Samochodów Sportscar.
Formuła 1.
Benetton.
W 1991 roku Brawn powrócił do Formuły 1 jako dyrektor techniczny zespołu Benetton Formula, pomagając mu zdobyć dwa z rzędu tytuły Mistrza Świata Kierowców z Michaelem Schumacherem w 1994 i 1995 roku, oraz dodatkowo tytuł Mistrza Świata Konstruktorów w sezonie 1995. Wówczas Ross Brawn został oceniony przez prasę jako osoba odgrywająca ważną część w zdobyciu tych trzech tytułów, szczególnie jeśli chodzi o ustalanie strategii wyścigowej.
Ferrari.
W trakcie sezonu 1996 Ross Brawn zdecydował się przenieść się do zespołu Scuderia Ferrari, zarazem idąc w ślady Michaela Schumachera, dla którego był to pierwszy sezon z włoskim zespołem. Ponownie Brawn dał się poznać jako doskonały strateg, kiedy to zespół rozpoczął walkę o mistrzostwa od sezonu 1997, pomimo widocznej wyższości samochodów Williams w 1997 roku oraz bolidów McLaren-Mercedes podczas sezonu 1998. Po latach „odbudowywania” zespołu, Ross Brawn (jako dyrektor techniczny) pomógł Ferrari odzyskać dobrą sławę, kiedy zespół zdobył pierwsze z sześciu kolejnych Mistrzostw Świata Konstruktorów, w sezonie 1999. Prowadzona przez Brawna Scuderia zgarnęła z Michaelem Schumacherem także pięć z rzędu Mistrzostw Świata Kierowców w latach 2000–2004. Wkład Rossa Brawna w ten bezprecedensowy ciąg tytułów, doprowadził do określania go przez wielu jako niezbędnego członka „dream teamu” Ferrari, obok Schumachera, szefa zespołu Jeana Todta oraz głównego projektanta Rory’ego Byrna.
W sezonie 2005 Ferrari nie do końca błyszczało formą i nie zdołało obronić obu tytułów mistrzowskich. Mistrzostwo Świata Konstruktorów padło łupem Renault, zaś Michael Schumacher oddał swój tytuł w ręce Fernando Alonso. Sezon później Ferrari miało bardzo kiepski start sezonu, jednak w drugiej części sezonu bolid Scuderii był już zdecydowanie najlepszy. Mimo tego zespół, którym dowodził Brawn nie odzyskał utraconych tytułów.
26 października 2006 Ferrari ogłosiło, że Ross Brawn opuści zespół z Maranello. Uważano wówczas, że jego rozbrat z Formułą 1 potrwa rok, tak aby pozwolić innym członkom działów technicznych awansować wewnątrz teamu.
Honda.
Pod koniec 2007 roku pojawiły się pogłoski, jakoby Ross Brawn miał dołączyć do prywatnego zespołu Red Bull Racing. Rzekomo miała to być część pewnego zestawu, który miałby zachęcić podwójnego mistrza świata Fernando Alonso, do podpisania kontraktu z zespołem. W listopadzie pojawiła się jednak informacja o przejściu Brawna do zespołu Hondy. Ostatecznie, 12 listopada Ross Brawn został oficjalnie ogłoszony nowym szefem zespołu Honda Racing F1 Team. Rozpoczął on pracę z zespołem od 26 listopada.
Życie prywatne.
Ross Brawn mieszka we wsi Stoke Row, koło Henley-on-Thames. W swoim wolnym czasie zajmuje się ogrodnictwem, wędkarstwem oraz słuchaniem muzyki. W 2006 roku Brawn otrzymał od Brunel University tytuł doktora honoris causa w dziedzinie inżynierii za swój wkład w rozwój motorsportu. W 2010 roku został Oficerem Orderu Imperium Brytyjskiego (OBE).
Jest żonaty, ma dwie córki.

</doc>
<doc id="735080" url="https://pl.wikipedia.org/wiki?curid=735080" title="Czekając na Joe">
Czekając na Joe

Czekając na Joe (ang" Touching the Void") – brytyjsko-amerykański film dokumentalno-fabularny z 2003 roku w reżyserii Kevina Macdonalda. Akcja filmu opisuje wyprawę dwójki alpinistów w Andy Peruwiańskie. Sceny wspinaczki, odgrywane przez aktorów w oryginalnej scenerii, przerywane są komentarzami uczestników wydarzeń z roku 1985 – Simona Yatesa, Joe Simpsona i Richarda Hawkinga.
Jest to ekranizacja książki autorstwa Joe Simpsona, która została wydana w Polsce pod tytułem "Dotknięcie pustki".
Opis fabuły.
Dwóch alpinistów wyrusza na niebezpieczną górską wyprawę. Zamierzają zdobyć szczyt Siula Grande od strony zachodniej, który to szlak nie był wcześniej zdobyty. Opis wyprawy rozpoczyna się u podnóży góry, kiedy to para wspinaczy dociera do jeziora polodowcowego, gdzie rozbija obóz aklimatyzacyjny. Do tego momentu towarzyszy im podróżnik Richard Hawking, który zgadza się pilnować obozowiska w czasie wyjścia Simpsona i Yatesa w wysokie góry.
Ekspedycja zgodnie z planem przekracza lodowiec u podnóża góry, walcząc z niedostatkiem płynów i pogodą podchodzi na szczyt. W czasie zejścia dochodzi do wypadku – na skutek załamania się nawisu śnieżnego, Joe Simpson niefortunnie spada o kilka metrów, a przy lądowaniu jego piszczel wbija się w kość udową. Alpiniści mają trudny wybór: jeśli będą próbować wracać razem, to najprawdopodobniej obaj umrą. Z kolei pozostawienie partnera jest dla Simona decyzją nie do przyjęcia moralnie. Decydują się na ryzykowny manewr – Simon będzie opuszczał Joe na linie po pochyłej ścianie pokrytej zmrożonym śniegiem, po opuszczeniu go na całą długość liny Joe miał robić sobie stanowisko w śniegu i czekać, aż Simon do niego dołączy. Problemem był fakt, że mieli dwie liny, które związali razem, aby móc rzadziej robić przerwy w opuszczaniu. Węzeł, który powstał na złączeniu, nie mógł przejść przez przyrząd asekuracyjny, więc w połowie zjazdu Joe musiał odciążać linę, czekać, aż Simon przepnie linę za węzeł i zjeżdżać dalej.
W czasie jednego z takich zjazdów Joe spadł z urwiska, którego alpiniści się w tym miejscu nie spodziewali. Simon nie wiedział co się stało, czemu Joe tak mocno obciążył linę, gdyż był kilkadziesiąt metrów wyżej, a do tego sytuacja zdarzyła się po zmroku. Sytuacja była patowa – Simon nie wiedział co robić, a Joe wisiał kilkanaście metrów nad ziemią, nie mogąc nic zrobić. Dodatkowo, "gniazdo", które Simon sobie zbudował w śniegu, aby móc opuszczać Joe, robiło się coraz słabsze. Joe próbował podciągnąć się metodą prusikowania, lecz jego palce były zmrożone i linka wypadła mu z ręki. Simon podjął decyzję, za którą był po powrocie do cywilizacji krytykowany i poddany środowiskowemu ostracyzmowi: odciął linę, na której wisiał Joe – było to jedyne rozwiązanie, które pozwalało choćby jednemu z nich przeżyć. Simon rozpoczął zejście z grani, natomiast Joe wpadł do lodowej szczeliny, kilkanaście metrów niżej. Szczelina ta, która była istnym labiryntem, miała wyjście na niższym poziomie. Wyjście to pozwoliło Joe na wydostanie się z pułapki.
Po wyjściu ze szczeliny Joe miał jeszcze wiele kilometrów do przejścia, a raczej przeczołgania się, gdyż jego złamana noga nie pozwalała na inny sposób poruszania się. Na lodowcu poruszał się w pozycji siedzącej, odpychając się zdrową nogą, lecz po dojściu do rumowiska na skraju lodowca musiał znaleźć sposób, aby poruszać się ograniczając do minimum ból zranionej nogi.
Simon Yates, po dojściu do obozowiska, opowiedział wszystko oczekującemu Richardowi. Obaj byli przekonani, że Joe zginął przy upadku i nie planowali na niego czekać. Mimo to, Simon odsuwał moment spakowania się i powrotu w doliny w przyszłość.
Joe, walcząc z głodem, pragnieniem i bólem, w stanie wycieńczenia fizycznego i psychicznego, dotarł do obozowiska w noc poprzedzającą planowany powrót Simona do domu.

</doc>
<doc id="735083" url="https://pl.wikipedia.org/wiki?curid=735083" title="Łukasz Zachariasz">
Łukasz Zachariasz

Łukasz Zachariasz (ur. 20 września 1982 w Proszowicach) – polski hokeista, reprezentant Polski.
Kariera.
Wychowanek sosnowieckiego Zagłębia. Absolwent NLO SMS PZHL Sosnowiec z 2001.
Przed rozpoczęciem sezonu 2010/11 wykrytu u niego naczyniaka. Zawodnik przeszedł operację, po której wymagana była rehabilitacja. Celem pomocy finansowej, został zorganizowany mecz charytatywny dla niego. Od czerwca do października 2015 zawodnik Nesty Toruń. Pod koniec 2015 został zawodnikiem UKH Dębica. W 2016 powrócił do Zagłębia, po czym przerwał karierę.
Łukasz Zachariasz w reprezentacji Polski rozegrał 13 spotkań i strzelił jedną bramkę.
W trakcie kariery zyskał pseudonim "Zachar". Jego szwagrem został inny hokeista Rafał Twardy.

</doc>
<doc id="735085" url="https://pl.wikipedia.org/wiki?curid=735085" title="Hiostylia">
Hiostylia

Hiostylia, hyostylia – typ połączenia łuku żuchwowego z mózgoczaszką, polegający na podwieszeniu chrząstki podniebienno-kwadratowej () do puszki mózgowej więzadłami łącznotkankowymi z zachowaniem dużej swobody ruchu. "Palatoquadratum" nie jest na stałe przyrośnięte do mózgoczaszki, z tyłu łączy się z nią za pomocą rozbudowanej chrząstki gnykowo-żuchwowej ("hyomandibulare"), a z przodu za pomocą ścięgien. Takie połączenie jest uznawane za bardziej rozwinięte ewolucyjnie od amfistylii – charakteryzuje je utrata połączenia wyrostka słuchowego chrząstki podniebienno-kwadratowej z zaoczodołową częścią mózgoczaszki oraz dominujący udział chrząstki gnykowo-żuchwowej w zawieszeniu szczęk.
Czaszka hiostyliczna (hyostyliczna) występuje u większości współczesnych ryb spodoustych. Umożliwia znaczne powiększenie objętości jamy gębowej i gardzieli. Pozwala na wykorzystywanie ruchliwości szczęk na różne sposoby, np. wysuwanie do przodu, kierowanie otworu gębowego ku górze lub ku dołowi. Ułatwia pobieranie pokarmu, wzmaga siłę ssącą wytwarzaną przez jamę gębową.

</doc>
<doc id="735087" url="https://pl.wikipedia.org/wiki?curid=735087" title="Józef Adam Plebański">
Józef Adam Plebański

Józef Adam Plebański herbu Junosza (ur. 4 grudnia 1887 w Wilnie, zm. 23 października 1967 w Warszawie) – polski inżynier, jeden z pionierów polskiej radiotechniki.
Życiorys.
Był synem Franciszka Plebańskiego i Stanisławy z domu Plebańskiej.
Odebrał staranne wykształcenie – Politechnika w Charlottenburgu w Berlinie. W czasie I wojny światowej wcielony do armii rosyjskiej, był specjalistą do spraw łączności i radiotechniki. Po wojnie osiadł w Warszawie i związał resztę swojego życia z radiem.
"Radjopol", założony przez inż. Józefa Plebańskiego był przez krótki okres firmą o polskim kapitale. Wkrótce jednak związał się z francuskim koncernem Compagnie Générale de Télégraphie sans fil. W ramach koncernu firma otrzymała nazwę "Société Radiotechnique Polonaise – Radiopol".
W 1923 Radjopol i firma Farad połączyły się, tworząc Polskie Towarzystwo Radiotechniczne. Dyrektorem naczelnym PTR został Felicjan Kraśnicki, dyrektorem technicznym inż. Józef Plebański a dyrektorem administracyjno-finansowym inż. Roman Rudniewski. Większość akcji spółki akcyjnej PTR objął kapitał zagraniczny (1/3 angielski, 1/3 francuski). PTR wybudowało swoją wytwórnię już za rogatkami Warszawy, w sąsiedztwie zagonów kapusty przy ul. Narbutta 29. Warto ten adres zapamiętać, bo to stąd popłynie w eter pierwszy polski program radiowy. Polskie Towarzystwo Radjotechniczne było w tym czasie nie tylko producentem i sprzedawcą sprzętu, ale czymś w rodzaju instytutu radiotechnicznego promującego tę nową gałąź wiedzy i techniki. Posiadało bogatą bibliotekę fachową i żywe kontakty z europejską awangardą w tej dziedzinie.
Józef Adam Plebański był autorem znaczącej liczby wynalazków i właścicielem wielu patentów w dziedzinie radiotechniki. Badania z dziedziny radiolokacji wykonane dla firmy Marconi były wykorzystane w Wielkiej Brytanii w czasie II wojny światowej.
Pochowany na warszawskich Powązkach (kw. 214–IV–29).

</doc>
<doc id="735088" url="https://pl.wikipedia.org/wiki?curid=735088" title="Priscilla Barnes">
Priscilla Barnes

Priscilla Barnes (ur. 7 grudnia 1954 w Fort Dix w stanie New Jersey) – amerykańska aktorka filmowa, znana głównie z serialu "Three's Company", w którym grała od 1981 do 1984 roku.

</doc>
<doc id="735090" url="https://pl.wikipedia.org/wiki?curid=735090" title="Curro Torres">
Curro Torres

Curro Torres, właśc. Cristóbal Emilio Torres (ur. 27 grudnia 1976 w niemieckim Ahlen) – hiszpański piłkarz występujący na pozycji prawego obrońcy.
Kariera klubowa.
Pierwszym klubem w karierze Curro Torresa był UDA Gramenet, w barwach którego Hiszpan występował od sezonu 1995 roku do 1997 roku. Następnie przeniósł się do jednego z najlepszych krajowych zespołów – Valencii, w barwach której zadebiutował w rozgrywkach Primera División. W późniejszym okresie Torres był wypożyczany do innych klubów. W 1999 roku przeniósł się do Recreativo Huelva, dla którego rozegrał 37 spotkań, a w 2002 roku trafił do CD Tenerife, gdzie wystąpił w 38 meczach.
Następnie na 6 sezonów Torres powrócił do Valencii, z którą między innymi 2 razy zdobył mistrzostwo kraju oraz zwyciężył w Pucharze UEFA. Latem 2007 roku hiszpański gracz został ponownie wypożyczony do innej drużyny, tym razem do Realu Murcia. Po zakończeniu sezonu 2007/2008 powrócił do Valencii, jednak podczas rozgrywek 2008/2009 wystąpił tylko w 1 meczu Primera División.
27 lipca 2009 roku Torres został zawodnikiem drugoligowego Gimnàsticu Tarragona.
Kariera reprezentacyjna.
W reprezentacji Hiszpanii Curro Torres zadebiutował 14 listopada 2001 roku w spotkaniu przeciwko drużynie Meksyku. W 2002 roku znalazł się w kadrze reprezentacji Hiszpanii na mistrzostwa świata. Ostatni raz w zespole narodowym Curro Torres pojawił się właśnie w tamtym roku. Łącznie dla reprezentacji rozegrał 5 spotkań, w których nie zdobył ani jednej bramki.
Sukcesy.
 Valencia CF

</doc>
<doc id="735094" url="https://pl.wikipedia.org/wiki?curid=735094" title="Fosforanowanie">
Fosforanowanie

Fosforanowanie (fosfatyzacja, daw. parkeryzacja) – proces chemicznego lub elektrochemicznego wytwarzania ochronnej matowo-szarej powłoki fosforanów na powierzchni metali (gł. stali); prowadzony w gorących roztworach fosforanów i kwasu fosforowego. Powłoka fosforanowa jest skuteczną powłoką antykorozyjną, odporną na działanie wysokich temperatur, bardzo dobrze niweluje refleksy świetlne, jednak jest stosunkowo miękka. Poza tym zmniejsza współczynnik tarcia oraz stanowi dobry podkład dla farb i lakierów. Występuje również w barwie ciemnoszarej i czarnej. Może być stosowana zarówno w nożach ze stali narzędziowej, jak i nierdzewnej.

</doc>
<doc id="735095" url="https://pl.wikipedia.org/wiki?curid=735095" title="Bezimienni bohaterowie">
Bezimienni bohaterowie

Bezimienni bohaterowie – czarno-biały polski film fabularny w reżyserii Michała Waszyńskiego z roku 1932.

</doc>
<doc id="735101" url="https://pl.wikipedia.org/wiki?curid=735101" title="Flick of the Switch">
Flick of the Switch

Flick of the Switch – dziewiąty album studyjny australijskiego zespołu AC/DC, wydany 15 sierpnia 1983 roku. Album został wyprodukowany przez AC/DC samodzielnie i osiągnął 4. w Wielkiej Brytanii oraz 15. pozycję w USA.
Po problemach z innym członkami zespołu, perkusista Phil Rudd został wyrzucony w trakcie sesji nagraniowych, ale zdążył nagrać większość swoich partii na perkusji. Jeszcze przed wydaniem albumu został zastąpiony przez Simona Wrighta, który udziela się dopiero na teledyskach do dwóch singli z tego albumu, "Flick of the Switch" i "Nervous Shakedown".

</doc>
<doc id="735106" url="https://pl.wikipedia.org/wiki?curid=735106" title="Podział administracyjny Laosu">
Podział administracyjny Laosu

Laos podzielony jest na szesnaście prowincji (lao. ແຂວງ, "khouèng") i jedną prefekturę (lao. ນະຄອນຫລວງ, "kampheng nakhon").
W latach 1994–2006 istniała również strefa specjalna (lao. ເຂດພິເສດ, "khetphiset") Xaisômboun, obejmująca część współczesnych prowincji Wientian i Xieng Khouang.

</doc>
<doc id="735108" url="https://pl.wikipedia.org/wiki?curid=735108" title="Audi A4">
Audi A4

Audi A4 – samochód osobowy klasy średniej produkowany pod niemiecką marką Audi od 1994 roku. W 2023 roku zostanie zaprezentowana szósta generacja pojazdu, nad którą trwają obecnie prace.
Pierwsza generacja.
Audi A4 I został zaprezentowany po raz pierwszy w 1994 roku.
Pierwsze wcielenie A4 zyskało kod fabryczny B5. Bazą do jego stworzenia była nowa płyta podłogowa grupy VAG oznaczona PL45 (od 1996 roku zastosowana również w Volkswagenie Passacie B5). Samochód standardowo wyposażony był w benzynowe silniki o pojemności 1,6 (ADP /AHL /ARM /ANA /ALZ), 1,8 (ADR /APT /ARG /AVV), 2,4 (APZ /AMM /AGA /ALF /APS /ARJ /AML), 2,6 (ACZ /ABC) i 2,8 (AAH /ACK / APR / AMX / ALG) L oraz diesle o pojemności 1,9 (AFF /1Z /AHU /AHH /AFN /AVG /AJM/ ATJ) i 2,5 (AFB /AKN) L, których moc przenoszona była na przednie koła. Później pojawiły się silniki: 1,8 Turbo (AEB /APU /ANB /AWT /AJL), 2,6 (ABC). Wprowadzono także wersję quattro z napędem na obie osie. Wersją topową Audi A4 był (do momentu pojawienia się RS4) model S4 wyposażony w doładowany silnik o pojemności 2,7 (AGB/AZB) L i mocy 265 KM. Można też spotkać A4 ze 170-konnym silnikiem 1,8 T (AWM) produkowanym na rynek USA oraz (AJL) ze 180-konnym silnikiem montowanym seryjnie w Europie również w Audi TT.
Nowością było użycie skrzyni biegów Tiptronic, która pozwalała na wybór manualnego lub automatycznego trybu pracy.
W 1996 roku zadebiutowała wersja kombi Audi A4 nazwana A4 Avant. W 1997 roku Audi A4 przeszło pierwszy lifting(Numery podwozia: 8D-W-000001 do 8D-W-300000).
W tym roku również Audi wypuściło limitowaną wersje B5 STW z silnikiem AZK(1,8t 240KM) wypuszczona w ilości 55 sztuk na Niemcy i Japonię. Wszystkie miały kolor srebrny z czarnym wnętrzem. Wnętrze zostało zmodyfikowane, drewniane dekory podmieniono na te carbonowe S4. Zwykła czarna gałka zmiany biegów została podmieniona na gałką o kolorze szczotkowanego aluminium. Z zewnątrz dodano charakterystyczną dokładkę STW (rieger STW produkuje replikę) na wzór montowanej w 1995 w wersji torowej. Auto przeszło szereg modyfikacji mechanicznych. Od 0-100 km/h auto przyśpieszało w 6 sekund. Vmax: 246km/h. Audi S4 B5 po raz pierwszy zaprezentowano na Międzynarodowym Salonie Samochodowym od 11 do 21 września 1997 r. we Frankfurcie. 
W 1999 roku Audi A4 przeszło drugi i tym razem dużo większy lifting. Okres produkcyjny modelu roku 1999 był kontynuowany po konserwacji modelu w okresie od 1 lutego 1999 r. Do 30 czerwca 1999 r. Numery podwozia: 8D-X-200001 do 8D-X-400000. W tym roku wyposażenie było mieszane ze względu na opcje silnikowe z wyposażeniem z I liftu. Występował na przemian licznik z analogowym zegarem i cyfrowym zależnie od kodu silnika. Licznik analogowy występował z jednostkami z poprzednich lat np. AFN/AHU(1,9TDI), licznik z pełnego liftu trafił tylko do jednostek, które miały premierę wraz z II liftem, różnice były głównie w elektronice(szyna CAN) i zmienionej obsłudze czujnika poziomu oleju. Nowością było też wskazywanie otwartych drzwi przy tzw. pełnym FIS w liczniku. 
W 2000 roku model przeszedł kolejną modernizację, w sprzedaży były już tylko jednostki silnikowe nowe nie występujące wcześniej (część z nich została odmłodzona pod względem elektroniki), każde auto obsługiwane było już po szynie CAN (możliwość edycji ECU po kablu diagnostycznym). Najistotniejsze zmiany to licznik z białym podświetleniem, zastąpienie RNS-C nowszym RNS-D(DX) oraz wprowadzenie BNS-3 (wcześniej BNS-1). W S4 wprowadzono opcjonalne obudowy lusterek symetryczne aluminiowe (chrom). W tym roku wprowadzono również nowe pakiety wyposażeniowe Pro Line Sport (1/2000) oraz Pro Line Style (od 1/2000). W 2001 roku zmiany są minimalne i dotyczą głównie wyposażenia dostępnego w standardzie, pakiety wyposażenia łączą się w jeden Professional Line z charakterystycznym emblematem czerwonej poziomej kreski, oraz w przypadku jednostki 1,8T literki T na czerwono. Pakiet charakteryzuję się wyposażeniem: charakterystyczna tapicerka pół skóra w wersji sport i recaro, zawieszenie obniżone o 20mm, listwy dekoracyjne aluminium, czarna podsufitka doczepna do tej pory tylko w S4/RS4. 17calowe felgi, oraz białe tarcze licznikowe. 
W 2000 roku miał miejsce rynkowy debiut RS4, wersji kombi z silnikiem o mocy 380 KM.
W plebiscycie na Europejski Samochód Roku 1996 model zajął 3. pozycję (za Fiatem Bravo/Brava i Peugeotem 406).
Druga generacja.
Audi A4 II zostało zaprezentowane po raz pierwszy w 2000 roku. 
Pojazd oznaczony kodem fabrycznym B6 oparto na nowej płycie podłogowej PL46. Oprócz karoserii powiększono także o kilka centymetrów wnętrze, poprawiono właściwości jezdne i komfort dzięki zastosowaniu nowego zawieszenia wykonanego z aluminium. W składzie wyposażenia seryjnego znajdowały się m.in. ESP, wspomaganie hamulców i boczne poduszki powietrzne.
W 2001 roku wprowadzono na rynek nową wersję Avant, a w 2002 roku wprowadzono Audi A4 z silnikami FSI oraz wersję kabriolet z automatycznie składanym, płóciennym dachem, która zastąpiła Audi Cabriolet. Zaoferowano także nową wersję S4 z silnikiem V8 o mocy 344 KM.
Nowością było wprowadzenie bezstopniowej skrzyni biegów Multitronic dostarczonej przez zakłady LuK, która zastąpiła skrzynie Tiptronic w modelach z napędem na przednią oś.
Trzecia generacja.
Audi A4 III zostało zaprezentowane po raz pierwszy jesienią 2004 roku. 
De facto nie jest to zupełnie nowy model, a jedynie głęboko zmodernizowana druga generacja, co oznacza, że A4 III również zbudowano na płycie podłogowej PL46. Pomimo tego, samochód otrzymał kod fabryczny B7. Różnice dotyczą poprawionej stylizacji, dostępnej gamy silników, a także modyfikacji w instalacji elektrycznej i elektronice.
Od początku dostępne w dwóch wersjach: limuzyna i kombi (oznaczone jako Avant). Od początku roku 2006 w sprzedaży pojawiła się także wersja Cabriolet.
W unowocześnionych wersjach pojawiły się silniki 2.0 TFSI i 3.2 FSI oraz diesle TDI: 2.0 i 3.0. Wkrótce do tego grona dołączyła jednostka 2.7 TDI, która zastąpiła jej 2,5-litrowego odpowiednika.
Skrzynie biegów pozostały bez zmian, opcjonalne skrzynie automatyczne w wersjach z napędem na przednią oś dostarczane były ze skrzynią biegów "Multitronic", a w wersjach quattro ze skrzynią "Tiptronic".
Czwarta generacja.
Audi A4 IV zostało zaprezentowane po raz pierwszy we wrześniu 2007 roku. 
Samochód oznaczono kodem fabrycznym B8. Premiera miała miejsce podczas Międzynarodowej Wystawy Samochodowej we Frankfurcie w 2007 roku. Wersję kombi zaprezentowano rok później podczas wystawy w Genewie. Od 2009 roku dostępna jest usportowiona wersja S4. W 2011 roku auto przeszło face lifting. W tym samym roku do oferty wprowadzono wersję Allroad. W roku 2012 na rynku pojawiła się sportowa wersja modelu – RS4, oferowana wyłącznie jako Avant.
Od roku 2009 na chińskim rynku oferowana jest produkowana lokalnie, w zakładach w Changchun, wersja A4L z przedłużonym o 60 mm rozstawem osi.
Model B8 zbudowany jest w oparciu o koncepcję modułowej, podłużnej budowy karoserii, stosowanej przez Audi dla samochodów z silnikiem umieszczonym podłużnie.
Silniki.
Zastosowano silniki tak jak dotychczas z bezpośrednim wtryskiem paliwa oznaczane odpowiednio jako TFSI względnie FSI albo TDI, mianowicie:
Skrzynie biegów.
Do wyboru są cztery przekładnie: nowa 6-stopniowa manualna, oraz trzy skrzynie automatyczne: skrzynia bezstopniowa Multitronic występująca z napędem na przednią oś i skrzynia S-tronic lub Tiptronic połączona z napędem quattro.
Piąta generacja.
Audi A4 V zostało zaprezentowane po raz pierwszy w połowie 2015 roku.
A4 piątej generacji oznaczone symbolem B9 zostało zaprezentowane w czerwcu 2015 roku, natomiast światowa, publiczna premiera została zaprezentowana jesienią we Frankfurcie. Samochód zaprojektowano od podstaw, choć jego sylwetka ma podobny kształt i zbliżone rozmieszczenie np. lamp czy linię okien. A4 V urosło, ale jednocześnie spadła masa własna, w zależności od wersji nawet o 120 kg. Nadwozie dopracowano pod kątem oporu powietrza. 
W 2016 roku zaprezentowano przedłużoną wersję A4L przeznaczoną na rynek chiński.
Nowa generacja A4 i A4 Avant początkowo będzie wyposażana w jeden z siedmiu silników: trzech TFSI i czterech TDI (o czterech i sześciu cylindrach). Silniki są mocniejsze niż wcześniej, jednak mają zużywać mniej paliwa.
Na salonie we Frankfurcie po raz pierwszy pokazano również usportowioną wersję S4. Samochód napędzany jest doładowanym silnikiem 3.0 V6 TFSI o mocy 354 KM.
W maju 2019 roku Audi przedstawiło A4 V po gruntownej modernizacji. Zmieniono większość paneli nadwozia. Pojawił się nowy przód z przemodelowanym kształtem reflektorów i zmieniono kształt grilla na wzór innych nowych modeli marki. Zmieniono też kształt tylnych lamp, które połączyła chromowana poprzeczka, a także pojawiły się nowe przetłoczenia na linii bocznej pojazdu. Zmodernizowany model trafił do sprzedaży jesienią 2019 roku.

</doc>
<doc id="735110" url="https://pl.wikipedia.org/wiki?curid=735110" title="Zapalenie tarczycy Hashimoto">
Zapalenie tarczycy Hashimoto

Zapalenie tarczycy Hashimoto, określane także jako przewlekłe limfocytowe zapalenie gruczołu tarczowego, wole limfocytarne, choroba Hashimoto, zapalenie tarczycy autoimmunologiczne, toksykoza Hashimoto (przemijająca), wole limfoidalne, zapalenie tarczycy limfocytarne, wole limfocytowe, przewlekłe autoimmunizacyjne zapalenie tarczycy lub przewlekłe limfocytarne zapalenie tarczycy (ang. "autoimmune thyroid disorder" (AITD), "Hashimoto’s thyroiditis", "chronic lymphocytic thyroiditis"; łac. "thyroiditis Hashimoto, thyroiditis lymphocytica chronica") – najczęstszy rodzaj zapalenia tarczycy i najczęstsza przyczyna pierwotnej niedoczynności gruczołu tarczowego; jest to choroba o podłożu autoimmunologicznym, często współistnieje z innymi chorobami autoimmunologicznymi. Charakteryzuje się rozlanym naciekiem limfatycznym w obrębie gruczołu tarczowego z centrami rozwoju zarodkowego. Następuje zwłóknienie i atrofia miąższu tarczycy, a w niektórych komórkach pęcherzykowych zmiany eozynofilowe tarczycy. Uważa się ją za najczęstszą chorobę autoimmunologiczną, najczęstsze zaburzenie endokrynologiczne, a także najczęstszą przyczynę niedoczynności tarczycy.
Historia.
Pierwsze cztery przypadki choroby opisał w 1912 roku japoński chirurg pracujący w Berlinie, Hakaru Hashimoto (1881–1934). Wprowadził on na określenie tej jednostki chorobowej używany jeszcze niekiedy termin, "struma lymphomatosa" („wole limfatyczne”). Hashimoto zbadał próbki tarczycy czterech kobiet w średnim wieku (ponad 40 lat), z przewlekłymi zaburzeniami funkcji tarczycy. Gruczoły tarczowe pacjentek miały rozlane nacieki limfocytarne, miąższ ulegał zwłóknieniu i zanikowi, a niektóre komórki podlegały metaplazji onkocytarnej. Pacjentkom chirurgicznie usunięto gruczoł tarczowy z powodu występujących objawów kompresyjnych (pacjenci z guzkami tarczycy często skarżą się na objawy kompresyjne, w tym na ból szyi, dysfagię, odynofagię i duszność). Hashimoto opublikował wyniki swojej pracy na łamach niemieckiego czasopisma chirurgii klinicznej „Archiv für Klinische Chirurgie”. Artykuł skupiał się na zmianach histologicznych w tkankach tarczycy. Hashimoto zamieścił w publikacji mikroskopowe fotografie wyciętych gruczołów tarczowych. Wskazał na podobieństwa do znanej już nauce choroby Mikulicza (nazywanej później zespołem Sjögrena), lecz podkreślił, że jest to odrębna choroba, wyróżniająca się infiltracją komórek limfoidalnych i tworzeniem pęcherzyków chłonnych. Mimo tych spostrzeżeń zapalenie tarczycy Hashimoto nie było jednak traktowane jako odrębna jednostka chorobowa, różna od opisanego w 1886 przez niemieckiego chirurga Bernharda Riedla zapalenia tarczycy Riedla.
W kolejnych latach naukowcy publikowali wprawdzie opisy przypadków podobnych do przedstawionych przez Hashimoto (Morris Simmonds, 1913; Herman Heineke, 1914), ale jego odkrycie zostało zignorowane; niemieckie kręgi medyczne traktowały opisane przez niego objawy jako opisy wczesnej fazy zapalenia tarczycy Riedla. Dopiero w 1931 Allen Graham opublikował pracę, w której wykazywał, że "struma lymphomatosa" opisana przez dr. Hashimoto winna być traktowana jako odrębna jednostka chorobowa. Od czasu tej publikacji choroba zaczęła być określana w języku angielskim (od nazwiska odkrywcy) jako "Hashimoto thyroiditis" (HT).
W 1956 Noel R. Rose i Ernest Witebsky przeprowadzili eksperymenty na królikach, w toku których wykazali, że immunizacja zwierząt ekstraktami z gruczołu tarczowego wywoływała zmiany w tarczycach, podobne do tych opisywanych w chorobie Hashimoto. Równocześnie stwierdzili oni występowanie przeciwciał anty-tyroglobulinowych w surowicy pobranej od tych królików. W tym samym roku Deborah Doniach ze szpitala Middlesex w Londynie dowiodła w badaniach, że pacjenci z chorobą Hashimoto wykazują reakcję immunologiczną na ludzką tyreoglobulinę. Naukowcy postawili tezę, że "Hashimoto thyroiditis" jest chorobą autoimmunologiczną tarczycy. Było to pierwsze sformułowanie pojęcia choroby autoimmunologicznej narządowej. Chorobę opisaną przez Hashimoto uznano za jedną z nich.
Do początku lat pięćdziesiątych XX w. choroba była jednak bardzo rzadko diagnozowana. Archiwa szpitala Johna Hopkinsa w Baltimore odnotowały pierwszy taki przypadek w 1942, a więc 30 lat po pierwotnym opisie. W okresie od 1942 do 2012 szpital odnotował 867 przypadków zapalenia tarczycy Hashimoto, co stanowiło 6% wszystkich diagnozowanych schorzeń tarczycy. Autoimmunologiczne zapalenie tarczycy było jedyną jednostką chorobową u 462 pacjentów. W pozostałych przypadkach choroba ta towarzyszyła innym patologiom tarczycy.
W 1962 na łamach „The Lancet” opublikowano list do redakcji autorstwa Deborah Doniach i Ivana M. Roitt przedstawiający postać i osiągnięcia Hakaru Hashimoto. Publikacja stanowiła przełom. Od tego czasu informacje o chorobie Hashimoto zaczęły się często pojawiać w literaturze medycznej. W 1985 na łamach „FEBS Letters” opublikowano po raz pierwszy informację o zidentyfikowaniu ludzkiej peroksydazy tarczycy (TPO), białka, będącego autoantygenem dla przeciwciał a/TPO.
Po ponad 100 lat od pierwszego opisu choroba Hashimoto jest szeroko rozpowszechnioną, intrygującą i wieloaspektową chorobą o nierozpoznanej jeszcze dokładnie etiologii, opisywaną jako stan zapalny gruczołu tarczowego charakteryzujący się wolem rozlanym z naciekiem limfocytarnym i obecnością specyficznych autoprzeciwciał wobec tarczycy.
Epidemiologia.
Choroba występuje zdecydowanie częściej u kobiet niż u mężczyzn (w jednej publikacji wskazano, że w populacji kobiet – 5%, a mężczyzn – 1%; inne opracowanie wskazuje, że kobiety są co najmniej 8 razy bardziej podatne na zachorowanie na autoimmunologiczne zapalenie tarczycy niż mężczyźni, a autorzy jeszcze innej publikacji określają, że kobiety chorują 10–20-krotnie częściej niż mężczyźni). Pozytywne wyniki testów obecności przeciwciał u kobiet wystąpiły u więcej niż 10% badanej populacji. Częstość występowania wynosi około 2% we wszystkich grupach wiekowych, zapadalność roczna 0,3–1,5 na 1000 osób na rok. Najczęściej spotykana jest u osób dorosłych, między 45 a 65 rokiem życia, częściej u ludzi rasy białej niż u Azjatów i u Afroamerykanów. Występuje predyspozycja rodzinna.
Jawna klinicznie niedoczynność tarczycy w przebiegu choroby Hashimoto występuje prawdopodobnie w 1–3% przypadków. W wyniku przeprowadzonych badań całej populacji Whickham w brytyjskim hrabstwie Tyne and Wear stwierdzono, że 1,9–2,7% kobiet miało nadczynność tarczycy (w przeszłości lub w okresie przeprowadzanych testów), a 1,9% kobiet miało jawną niedoczynność tarczycy. U 7,5% badanych stwierdzono podwyższone poziomy tyreotropiny (TSH), a u 10,3% pozytywny wynik testu na obecność przeciwciał przeciwko peroksydazie tarczycowej (aTPO). Wole stwierdzono u około 15% kobiet. U badanych mężczyzn 4–10-krotnie rzadziej stwierdzano występowanie nieprawidłowości tarczycy.
Chorobę Hashimoto często cechuje współchorobowość (występowanie chorób autoimmunologicznych specyficznych dla tego samego narządu, u tego samego pacjenta) i
agregacja rodzinna (powtarzanie się choroby w obrębie rodziny), co sugeruje wspólną podstawę genetyczną.
Zapalenie tarczycy Hashimoto jest jedną z najczęstszych chorób autoimmunologicznych układu wewnątrzwydzielniczego u dzieci. W tej grupie wiekowej rzadziej niż u osób dorosłych dochodzi do rozwoju jawnej niedoczynności tarczycy.
W 1966 na łamach „The Lancet” naukowcy opublikowali przypadek encefalopatii epizodycznej, związanej z chorobą Hashimoto. Chorobę charakteryzuje występowanie zaburzeń funkcji poznawczych przy wysokim stężeniu przeciwciał przeciwtarczycowych w surowicy krwi, a także
bardzo dobra odpowiedź na terapię kortykosteroidami. Choroba określana jest mianem encefalopatii Hashimoto.
Współchorobowość.
Zapalenie tarczycy Hashimoto może występować samodzielnie, ale może współwystępować z innymi jednostkami chorobowymi, również o autoimmunologicznym podłożu, jak: bielactwo, cukrzyca typu 1, reumatoidalne zapalenie stawów, niedokrwistość Addisona-Biermera, autoimmunologiczne zespoły niedoczynności wielogruczołowej, miastenia, zespół Sjögrena, lub innymi chorobami tarczycy. Choroba może także występować (w 0,5 do 30% przypadków) z brodawkowatym rakiem tarczycy. Jest ona także czynnikiem sprzyjającym występowaniu hiperlipidemii, w ramach której wzrasta poziom cholesterolu całkowitego oraz frakcji LDL i triacyloglicerydów. Hiperlipidemia może z kolei wiązać się ze wzrostem ryzyka sercowo-naczyniowego u pacjentów.
Etiologia.
Dokładna etiologia choroby Hashimoto nie jest jeszcze znana. Większość publikacji wskazuje, że do powstania choroby dochodzi wskutek interakcji między genetycznymi czynnikami podatności, efektami epigenetycznymi i różnego rodzaju czynnikami środowiskowymi.
Obecność nacieków limfocytarnych tarczycy oraz wytwarzanie przeciwciał przeciw antygenom tarczycowym dowodzi autoimmunologicznej etiologii choroby. Do rozwijania się stanu chorobowego dochodzi na skutek zaburzenia odpowiedzi immunologicznej zależnej od limfocytów Th1. Główną rolę przypisuje się aktywacji cytotoksycznych limfocytów T pomocniczych CD4+, które odpowiadają za niszczenie komórek pęcherzykowych tarczycy. Dochodzi do tego wskutek zaburzenia funkcji limfocytów T supresorowych oraz istnieniu antygenów HLA na powierzchni tyreocytów. Aktywacja limfocytów zależy między innymi od antygenu
CTLA-4, odgrywającego rolę inhibitora. W odpowiedzi na przeciwciała przeciwko tyreoglobulinie (anty-TG) i peroksydazie tarczycowej (TPO), w tarczycy pojawiają się nacieki limfocytarne, następuje stopniowy zanik komórek pęcherzykowych gruczołu i następnie rozplem tkanki łącznej. W następstwie dochodzi do rozwoju niedoczynności tarczycy.
Do powstania choroby przyczynić się może także infekcja bakteryjna lub wirusowa, która powodowałaby uruchomienie reakcji krzyżowej z antygenem tarczycowym. Rozpoznanie choroby może poprzedzać wielomiesięczne poszukiwanie przyczyn niektórych chorób alergicznych czy autoimmunologicznych układowych.
Podatność genetyczna.
Odnotowywana przez lekarzy predyspozycja rodzinna zachęciła naukowców do analizy badań populacji 2945 duńskich żeńskich par bliźniąt (5890 osób) pod kątem genetycznego wpływu na etiologię choroby. Badania oparto na danych zebranych w 1994 roku w ramach narodowej ankiety, a do zestawienia przyjęto dane kobiet urodzonych w latach 1953–1972. Dane były weryfikowane w zapisach szpitali, poradni i gabinetów lekarskich. Występowanie choroby Hashimoto stwierdzono u 0,41% badanych osób (24 z 5890), zarówno u bliźniaków jednojajowych i dwujajowych (odpowiednio 0,42% i 0,40%). Współczynnik zgodności w grupie bliźniąt jednojajowych wynosił 55%, a w grupie dwujajowych 0%. W grupie chorych z jawną autoimmunologiczną niedoczynnością tarczycy z prawidłowym funkcjonowaniem hormonów tarczycy (eutyreoza) znalazło się 15 par bliźniaczek. U 80% bliźniaczek jednojajowych (8 par) stwierdzono obecność przeciwciał przeciwtarczycowych, natomiast w grupie bliźniaczek dwujajowych (4 z 10) współczynnik ten był na poziomie 40%. Predyspozycja genetyczna jest czynnikiem dominującym w patogenezie autoimmunologicznych zapaleń gruczołu tarczowego i w 80% odpowiada za wystąpienie choroby Hashimoto.
Czynniki środowiskowe.
Do przyczyn mających wpływ na rozwój choroby mogą należeć czynniki środowiskowe, które mogą wywoływać autoimmunizację tarczycy. Wśród nich wymienia się: infekcje, stres i ciążę, a także czynniki żywieniowe, w tym zwiększenie poziomu spożywania dietetycznego jodu. Zwiększone spożycie jodu może mieć – u osób podatnych genetycznie – silny wpływ na wyzwalanie zapalenia tarczycy, ale dokładny mechanizm indukcji autoimmunologii przez jod w tarczycy nie został jeszcze wyjaśniony (jod może wywoływać autoimmunizację tarczycy poprzez zwiększenie immunogenności cząsteczek tyroglobulin oraz uwalnianie wolnych rodników tlenowych, które z kolei mają wpływ na podwyższoną ekspresję wewnątrzkomórkowej cząsteczki adhezyjnej). Także wiele innych syntetycznych związków chemicznych może wzbudzać dysfunkcje w obrębie gruczołu tarczowego oraz układu immunologicznego pacjenta. Mogą to być chemikalia zawarte w pestycydach i zanieczyszczeniach stanowiących uboczne skutki produkcji przemysłowej (np. poliaromatyczne węglowodory, polibromowane bifenole i polichlorowane bifenole).
Naukowcy poznali inny czynnik środowiskowy mający wpływ na rozwój i przebieg choroby. Jest nim palenie tytoniu, które ma zaskakująco korzystny wpływ na jej przebieg, bowiem zmniejsza poziom autoprzeciwciał tarczycy i ryzyko wystąpienia niedoczynności. Prawidłowość potwierdzono w dziewięciu badaniach epidemiologicznych. Badania nie wyjaśniły jednak szczegółów mechanizmu uruchamiającego ochronny wpływ palenia w przebiegu choroby Hashimoto.
Inne czynniki.
Nowsze badania częściej wykazują możliwość identyfikacji także innego czynnika etiologicznego choroby. Coraz częściej jest określany jako jatrogenny, wywoływany przez podawane leki. Do takich przykładów zaliczyć można podawanie IFN-α (interferonu alfa), który jest stosowany jako lek antywirusowy (w leczeniu infekcji wirusowego zapalenia wątroby typu C) i przeciwnowotworowy. Udokumentowano przypadki wywoływania choroby lub zaostrzenia przebiegu zapalenia tarczycy.
Do innych czynników środowiskowych mogących nasilać reakcję autoimmunologiczną i w konsekwencji zapalenie tarczycy mogą należeć: zakażenie wirusem zapalenia wątroby typu C, niedobór selenu, a także palenie tytoniu. Prawdopodobnie rozwój choroby wyzwalać mogą także infekcje wirusowe i wrodzone receptory, jednak dokładny wpływ czynników środowiskowych nie został jeszcze poznany.
Diagnostyka.
Do charakterystycznych cech choroby należą limfocytowe (limfocyty T, działające destrukcyjnie na miąższ gruczołu tarczowego) nacieki w obrębie tarczycy (obraz w badaniu USG bywa określany jako tarczyca „wygryziona przez mole”, typowo w opisie stwierdza się bardzo niejednorodną, obniżoną, echogeniczność, nacieki podścieliska i wzmożone unaczynienie), obecność (limfocyty B aktywowane przez limfocyty T podlegają przekształcaniu w plazmocyty i produkują przeciwciała) przeciwciał przeciwko tyreoglobulinie (anty-TG; TgAb, "anti-thyroglobulin antibody") oraz tyreoperoksydazie (anty-TPO; TPOAb, "anti-thyroid peroxidase antibodies") w surowicy. W obrębie gruczołu tworzą się pęcherzyki limfoidalne z centrami rozrodczymi. Miąższ ulega zwłóknieniu i zanikowi. Apoptotycze zniszczenie komórek tarczycy powoduje upośledzenie syntezy hormonów. W gruczole obecne są duże komórki pęcherzykowe z obfitą ziarnistą cytoplazmą kwasochłonną (komórki Hürthla, komórki Askanazy'ego, komórki oksyfilne). Odnotowywane są także okresowe zaburzenia hormonalne. Gruczoł tarczowy jest blady, o konsystencji od gumowatej do twardej. Chorobie może towarzyszyć zarówno eutyreoza, jak i niedoczynność lub nadczynność gruczołu tarczowego. Nadczynność tarczycy w przebiegu przewlekłego zapalenia tego gruczołu, występuje w przejściowej, krótkotrwałej formie w początkowym okresie choroby i jest wynikiem wydostawania się z uszkodzonych przez proces zapalny pęcherzyków tarczycy nadmiernej ilości utworzonych wcześniej hormonów.
Wyróżnia się dwie postaci choroby. W jednej widoczne jest powiększenie gruczołu do wystąpienia wola (), w której tarczyca osiąga objętość większą niż 18 ml u kobiet i 25 ml u mężczyzn), zaś w drugiej nie występuje wole, a gruczoł tarczowy ulega stopniowemu zanikowi.
W agresywnej formie choroby może występować podwyższone stężenie immunoglobulin G4 (IgG4) w surowicy. Ta postać choroby została zakwalifikowana do grupy schorzeń IgG4-RD ("IgG4-related disease").
Rozpoznanie.
Rozpoznanie opiera się na: stwierdzeniu (ewentualnej) obecności wola rozlanego, obecności przeciwciał przeciwko tyreoglobulinie (anty-TG), peroksydazie tarczycowej (anty-TPO) albo istnienia nacieku limfocytarnego w badaniu cytologicznym. Jeżeli współwystępują niedoczynność tarczycy i zwiększone stężenie przeciwciał anty-TPO, biopsja nie jest konieczna.
W badaniu ultrasonograficznym przeprowadzonym we wczesnej fazie choroby tarczyca może być jedynie powiększona, bez typowej obniżonej echogeniczności.
Możliwe są zróżnicowane przebiegi kliniczne. Może występować:
Przebieg choroby Hashimoto często ma charakter subkliniczny (subkliniczna niedoczynność tarczycy, ang.: "subclinical hypothyroidism" oznaczana jest skrótem – SCH), w postaci łagodniej i bezobjawowej. Jej występowanie szacuje się na 4-10% populacji. Wraz z rozwojem niedoczynności mogą występować następujące objawy:
Leczenie.
Leczenie farmakologiczne zalecane jest w przypadku jawnej klinicznie niedoczynności tarczycy z podwyższonym poziomem tyreotropiny (TSH) i obniżonym tyroksyny (fT4). Gdy gruczoł tarczowy jest powiększony (także z objawami uciskowymi), zalecane jest stłumienie preparatami tyroksyny, także gdy funkcja hormonalna nie została jeszcze zaburzona. Pacjenci, u których tarczyca ma stosunkowo niewielkie rozmiary, a poziom TSH oraz fT4 nie uległy zmianom, nie wymagają leczenia. Należy wówczas monitorować ich stan, by uchwycić ewentualne zmiany. Stan stabilności hormonalnej może trwać przez wiele lat.
Leczenie farmakologiczne polega na podawaniu lewotyroksyny, która, produkowana syntetycznie, ma takie samo działanie jak naturalny hormon wytwarzany w gruczole tarczowym. Systematyczne przyjmowanie lewotyroksyny prowadzi do normalizacji stężenia TSH i ma przywrócić prawidłowe funkcjonowanie organizmu pacjenta. Dawki muszą być dobierane indywidualnie, bowiem u poszczególnych pacjentów występują znaczne różnice osobnicze, które skutkują zróżnicowanym wchłanianiem i metabolizmem syntetycznej T4. Leczenie hormonalne jest zasadniczo jedyną metodą leczenia. Nie ma bowiem skutecznej metody leczenia przewlekłego limfocytowego zapalenia gruczołu tarczowego, więc terapia polega na leczeniu samej niedoczynności. Poszczególne preparaty lewotyroksyny mogą dawać nieco zróżnicowany efekt działania, więc wskazane jest przyjmowanie stale takiego samego preparatu. W niektórych sytuacjach stosuje się hormonalne preparaty łączone lub dwa różne hormony w oddzielnych lekach (T4 oraz T3). Ponadto opisywano korzystny wpływ selenu, cynku oraz witamin z grupy B i witaminy D3 na tempo rozwoju i przebieg zapalenia tarczycy.

</doc>
<doc id="735111" url="https://pl.wikipedia.org/wiki?curid=735111" title="Cynowanie">
Cynowanie

Cynowanie (bielenie) – pokrywanie powierzchni metalowych (gł. stopów żelaza lub miedzi) ochronną powłoką cyny.
Metody cynowania:

</doc>
<doc id="735112" url="https://pl.wikipedia.org/wiki?curid=735112" title="Choroba Hashimoto">
Choroba Hashimoto



</doc>
<doc id="735115" url="https://pl.wikipedia.org/wiki?curid=735115" title="I liga polska w piłce nożnej (1969/1970)">
I liga polska w piłce nożnej (1969/1970)

I liga w piłce nożnej 1969/1970 – 36. edycja najwyższych w hierarchii rozgrywek ligowych polskiej klubowej piłki nożnej.
Tytuł obroniła .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="735116" url="https://pl.wikipedia.org/wiki?curid=735116" title="Blow Up Your Video">
Blow Up Your Video

Blow Up Your Video – jedenasty album studyjny australijskiego zespołu AC/DC, wydany 18 stycznia 1988 roku. Jest to ostatni album zespołu nagrany z perkusistą Simonem Wrightem.
Album został wyprodukowany przez Harry'ego Vandę i George'a Younga, producentów pierwszych albumów AC/DC. Po raz ostatni Brian Johnson napisał wszystkie teksty do utworów, od następnego albumu, "The Razor's Edge" autorami tekstów byli bracia Youngowie.
Album był najlepiej sprzedającym się albumem zespołu od czasu "For Those About to Rock We Salute You". "Blow Up Your Video" osiągnęło 2. pozycję w Wielkiej Brytanii, a w USA - 12. Mimo wszystko, zespół grał jedynie dwa utwory z tego albumu na trasie koncertowej, "Blow Up Your Video World Tour". Singel, "Heatseeker" trafił do pierwszej 20. w Wielkiej Brytanii.
Odrzucone utwory.
Zespół nagrał dziewiętnaście utworów po czym ze wszystkich wybrał tylko dziesięć, a możliwość posłuchania istnieje dla jedynie pięciu z nich. Są to:
Utwory od 1 do 3 pojawiły się na składance rzadkich utworów zespołu AC/DC - "Backtracks". Utwory 4 i 5 są najprawdopodobniej skradzionymi taśmami ze studia, zostały wydane jedynie w formie bootlegu.

</doc>
<doc id="735117" url="https://pl.wikipedia.org/wiki?curid=735117" title="Śródsierdzie">
Śródsierdzie

Śródsierdzie - środkowa warstwa ściany serca.
Zawiera trzy następujące składniki:
Śródsierdzie nie tylko objętościowo tworzy największą część ściany serca, również czynnościowo stanowi najważniejszy jej składnik.

</doc>
<doc id="735121" url="https://pl.wikipedia.org/wiki?curid=735121" title="Andromacha (Eurypides)">
Andromacha (Eurypides)

Andromacha – tragedia grecka napisana przez Eurypidesa w V wieku p.n.e. Jest to jedno z 18 jego zachowanych do dzisiaj dzieł. Fabuła koncentruje się wokół losów Andromachy po upadku Troi.

</doc>
<doc id="735122" url="https://pl.wikipedia.org/wiki?curid=735122" title="Amayabuya">
Amayabuya

Amayabuya (ang. "Amarapura") – przedmieście miasta Mandalaj w Mjanmie, nad rzeką Irawadi (Mjanma, Azja), ma ok. 40 tys. mieszkańców. Ośrodek przemysłu jedwabniczego i rzemiosła – głównie wyroby z brązu.
Historia.
Amayabuya była dawniej samodzielnym miastem, założonym w 1783. Była rezydencją królewską i stolicą kraju do roku 1823 oraz ponownie w latach 1837-1857. W 1810 została zniszczona przez pożar, a w 1839 – przez trzęsienie ziemi, co doprowadziło do jej upadku.
Zabytki.
W Amayabuyi znajduje się dużo zabytków, m.in.:
Galeria obrazów.
&lt;br&gt;

</doc>
<doc id="735124" url="https://pl.wikipedia.org/wiki?curid=735124" title="Ogaden">
Ogaden

Ogaden – region historyczno-geograficzny we wschodniej Etiopii, wchodzący obecnie w skład prowincji Somali.
Obejmujący 400 000 km² Ogaden zamieszkują w przeważającej większości wyznający islam Somalijczycy, którzy dążą do połączenia regionu z Somalią.
Historia.
Do końca XIII wieku Ogaden wchodził w skład sułtanatu Ifat. Na początku XIV wieku powstał tu niezależny sułtanat Adal. 
Pod koniec XIX wieku, za panowania Menelika II, Ogaden został podbity przez Etiopię, co ostatecznie potwierdziły traktaty z 1897. 
Po włoskiej inwazji na Etiopię w 1936 Ogaden został włączony do Somali Włoskiego. W 1941 Ogaden wraz z pozostałymi koloniami włoskimi znalazł się pod kontrolą brytyjską. Pierwotnie Brytyjczycy planowali połączenie Ogadenu z Somali Brytyjskim, jednak ostatecznie wycofali się z tego pomysłu i w 1954 Ogaden został zwrócony Etiopii.
Kwestia przynależności regionu budziła coraz większe kontrowersje od uzyskania niepodległości przez Somalię w 1960 roku. Do szeregu starć granicznych w Ogadenie doszło już na początku 1964 roku. 7 lutego oddziały somalijskie przekroczyły granicę i wkroczyły do prowincji. Postęp somalijskich oddziałów zakończyła mediacja podjęta przez Organizację Jedności Afrykańskiej. Mediacja zakończyła się przywróceniem terytorialnego status quo). 
W latach 70. w Ogadenie narosły tendencje separatystyczne, rozpoczęła też działalność somalijska partyzantka (Frontu Wyzwolenia Zachodniej Somalii), dążąca do połączenia Ogadenu z Somalią.
23 lipca 1977 Somalia ponownie najechała Etiopię aby zagarnąć Ogaden (zob. wojna w Ogadenie). Wojska somalijskie zostały jednak wyparte i 15 marca 1978 zawarto zawieszenie broni. Do maja 1980 Somalijczycy utrzymywali jeszcze kontrolę nad większością regionu. Ostatecznie armie separatystyczne rozbito w 1981.
W 1995 Ogaden wszedł w skład prowincji Somali. Tendencje separatystyczne w regionie trwają do dzisiaj.

</doc>
<doc id="735129" url="https://pl.wikipedia.org/wiki?curid=735129" title="Chimaera monstrosa">
Chimaera monstrosa



</doc>
<doc id="735130" url="https://pl.wikipedia.org/wiki?curid=735130" title="Prefektura Wientian">
Prefektura Wientian

Wientian () – prefektura w Laosie, znajdująca się w północno-zachodniej części kraju. Graniczy z Tajlandią.
W prefekturze leży stolica kraju Wientian. Prefektura Wientian została utworzona w 1989 roku z części prowincji Wientian.
Podział administracyjny.
Prefektura Wientian dzieli się na dziewięć dystryktów (pogrubionym drukiem części miasta Wientian):

</doc>
<doc id="735135" url="https://pl.wikipedia.org/wiki?curid=735135" title="Mike Einziger">
Mike Einziger

Michael Aaron Einziger (ur. 21 czerwca 1976 w Los Angeles) - multiinstrumentalista i gitarzysta zespołu Incubus oraz własnego projektu Time Lapse Consortium.
W zespole grał między innymi na gitarze, pianinie, syntezatorach oraz mellotronie. Aktualnie używa wzmacniaczy firmy Vox oraz Marshall oraz gitary Fender Jazzmaster.

</doc>
<doc id="735136" url="https://pl.wikipedia.org/wiki?curid=735136" title="Ania">
Ania



</doc>
<doc id="735141" url="https://pl.wikipedia.org/wiki?curid=735141" title="Audi R8">
Audi R8

Audi R8 – supersamochód klasy średniej produkowany pod niemiecką marką Audi od 2006 roku. Od 2015 roku produkowana jest druga generacja modelu.
Pierwsza generacja.
Audi R8 I został zaprezentowany po raz pierwszy we wrześniu 2006 roku.
Pierwszy w historii supersamochód Audi został zaprezentowany podczas targów motoryzacyjnych w Paryżu 30 września 2006 roku. Nazwa samochodu pochodzi od sportowego prototypu Le Mans Audi R8, zaprezentowanego podczas targów IAA w roku 2003. Produkcję pojazdu rozpoczęto w 2006 roku.
W 2008 roku samochód zdobył tytuł "World Performance Car of the Year", dwa lata później ten sam tytuł zdobyła wersja R8 V10.
Wersja produkcyjna pojazdu zaprojektowana została przez Waltera de’Silvę. Od połowy 2007 roku pojazd był dostępny jest z silnikiem V8 FSI o pojemności 4.2 l i mocy 420 KM, a od 2009 roku z silnikiem V10 FSI o pojemności 5.2 l i mocy 525 KM. Silniki umieszczone są centralnie, a widoczne są dzięki oszklonej pokrywie opcjonalnie podświetlanej diodami LED. Karoseria samochodu w całości wykonana jest z aluminium, w myśl założeń koncepcji ASF (Audi Space Frame). W roku 2008, R8 jako pierwszy seryjny samochód na świecie zostało wyposażone w pełni diodowe reflektory przednie, a w roku 2012 dodano mu kierunkowskazy ze zdynamizowanym sposobem sygnalizowania.
Auto pomimo sportowego charakteru zostało przystosowane (podobnie jak Porsche 911) do codziennego użytkowania poprzez obniżenie hałasu i zwiększenie komfortu kierowcy. W modelu z silnikiem V10 zastosowany został amortyzator magnetyczny. Możliwa jest zmiana charakteru pracy zawieszenia poprzez regulację zmiany lepkości cieczy magnetoreologicznej polem magnetycznym. Wnętrze pojazdu wykonane zostało ze skóry, aluminium oraz włókna węglowego.
W 2009 roku podczas Międzynarodowego Salonu Samochodowego we Frankfurcie zaprezentowano wersję roadster pod nazwą R8 Spyder. Auto do sprzedaży trafiło w 2010 roku. Tekstylny dach Spydera otwiera się lub zamyka w ciągu 19 sekund. Auto oferowane jest, podobnie jak wersja coupé, z silnikami V8 oraz V10.
525-konne V10 różni się od wersji z silnikiem V8 tylnym zderzakiem i układem wydechowym oraz zmodyfikowanym silnikiem od Lamborghini Gallardo. W 2010 roku zaprezentowano dwie wzmocnione wersje standardowego R8. Modele 4.2 dysponują teraz 430 KM, a wersja 5.2 – 560 KM w wersji GT.
W 2012 roku auto przeszło facelifting. Przeprojektowano przedni zderzak z nowym grillem, zmodyfikowano reflektory wraz ze światłami do jazdy dziennej w technologii LED, zmieniono delikatnie tylne lampy, okrągłe końcówki wydechów zintegrowano z nowym tylnym zderzakiem. W pojeździe zastosowano nową siedmiobiegową przekładnię dwusprzęgłową (S-tronic), która zastąpiła poprzednią zautomatyzowaną (R-tronic). Zaprezentowano także nową, mocniejszą wersję pojazdu R8 plus z mocą 550 KM. Jest to najszybsza wersja R8, która do 100 km/h przyspiesza w 3,5 s.
Pod koniec roku 2012 pojawiło się Audi R8 e-tron napędzane wyłącznie przy użyciu dwóch silników elektrycznych. Prąd do pracy silniki pobierają z akumulatora o pojemności 48,6 kWh. Jednostki napędowe generują łączną moc 280 kW (380 KM) i maksymalny moment obrotowy 820 Nm. Dzięki nim, to sportowe auto osiąga prędkość 100 km/h w czasie 4,2 s.
Prędkość maksymalną samochodu ograniczono do 200 km/h. Jednorazowe naładowanie akumulatora pozwala pokonać 215 km. Wraz z modelem R8 e-tron, Audi zaprezentowało nowe nadwozie Multimaterial Space Frame, kolejny etap rozwoju swojej koncepcji wytwarzania ram i nadwozi z jak najlżejszych materiałów (ASF), tak by osiągnąć jak najmniejszą wagę pojazdu. Istotą takiej konstrukcji jest to, że duże elementy wykonane z tworzywa wzmocnionego włóknem węglowym (CRP), stanowią uzupełnienie aluminiowego szkieletu. 23 procent ciężaru karoserii to elementy wykonane z CRP, 75 procent to części metalowe, a pozostałe dwa procent przypada na inne materiały.
Przy okazji startu w 24 godzinnym wyścigu w Le Mans w czerwcu 2014, koncern z Ingolstadt pokazał nowy model Audi R8 LMX. To jeden z pierwszych na świecie samochodów produkcji seryjnej, gdzie światła drogowe generowane są przez wiązkę laserową. W nowych, laserowych światłach drogowych, znajdujący się w każdym reflektorze moduł laserowy generuje snop światła o zasięgu dwa razy większym niż ten generowany przez reflektory diodowe. W każdym module zastosowano cztery silne diody laserowe. Przy średnicy zaledwie 300 mikrometrów generują one niebieskie światło laserowe o długości fali 450 nanometrów. Fosforowy konwerter przemienia je w białe światło drogowe o temperaturze barwy 5500 kelwinów, idealne dla ludzkiego oka, pozwalające kierowcy lepiej rozpoznawać kontrasty i mniej meczące wzrok. Światła laserowe w Audi R8 LMX, aktywujące się powyżej prędkości 60 km/h, są uzupełnieniem diodowych świateł drogowych i korzystnie poszerzają oraz wydłużają pole widzenia kierowcy, wydatnie podnosząc w ten sposób bezpieczeństwo jazdy. Inteligentny zespół sensorowych kamer rozpoznaje innych uczestników ruchu drogowego i odpowiednio dostosowuje długość i intensywność wiązki światła.
Dzięki mocy 419 kW (570 KM) i momentowi obrotowemu 540 Nm, przy 6500 obr./min, jego silnik V10 o pojemności 5,2 litra przyspiesza od 0 do 100 km/h w zaledwie 3,4 sekundy. Prędkość maksymalna samochodu wynosi 320 km/h, a średnie zużycie paliwa to 12,9 litra na 100 km (299 g CO2 na km). Audi R8 LMX dostępne jest w limitowanej wersji zaledwie 99 egzemplarzy.
W listopadzie 2014 roku, na krótko przed premierą na salonie motoryzacyjnym w Los Angeles, Audi zaprezentowało model o nazwie R8 Competition. Auto napędzane jest benzynowym silnikiem V10 o pojemności 5,2 l. Motor generuje moc 570 KM – o 10 km więcej, niż w wersji GT. R8 Competition jest najpotężniejszym wcieleniem modelu R8.
Wyposażenie.
Wyposażenie z zakresu bezpieczeństwa obejmuje m.in. elektroniczny układ stabilizacji firmy Bosch w którego skład wchodzą m.in. ABS, EBD, ASR, EDS oraz dwustopniowe poduszki powietrzne.
Wersje pojazdu.
W 2011 roku podczas targów samochodowych w Essen odsłonięto wersję policyjną pojazdu, która ma między innymi moc 620 KM, sportowe zawieszenie i wyścigowe fotele. W tym samym roku Audi ogłosiło akcję serwisową modelu R8 dotyczącą możliwych wycieków paliwa z aut wyprodukowanych pomiędzy 18 maja 2010 roku a 22 czerwca 2011 roku.
Odbiór.
Samochód został wykorzystany w filmie "Iron Man", gdzie jeździł nim Tony Stark (Robert Downey Jr.), oraz w serialu "Dirt" (jeździ nim Lucy Spiller). Pojawił się również w filmie "Znów mam 17 lat", gdzie jeździł nim Zac Efron. Zagrał też rolę Decepticona Sidewaysa w filmie "". Pojawił się także w serialu "Kości" w odcinku 4x16, gdzie poruszał się nim Agent Seleey Booth oraz Temperance Brennan. Audi R8 Spyder porusza się także bohater „50 twarzy Greya” autorstwa E.L. James – ekscentryczny miliarder Christian Grey.
Samochód wykorzystano także między innymi w grach: , , , oraz Test Drive Unlimited 2.
Druga generacja.
Audi R8 II po raz pierwszy zostało oficjalnie zaprezentowane podczas targów motoryzacyjnych w Genewie w marcu 2015 roku.
Stylistycznie pojazd nawiązuje zarówno do pierwszej generacji modelu oraz do obecnie produkowanych przez Audi pojazdów. Konstrukcję pojazdu usztywniono i odchudzono. Auto zostało zbudowane na ramie przestrzennej zbudowanej z aluminium i tworzyw sztucznych wzmacnianych włóknami węglowymi.
Pojazd otrzymał podobnie jak trzecia generacja modelu TT spłaszczoną atrapę chłodnicy, nowe reflektory laserowe ze światłami do jazdy dziennej oraz wirtualną deskę rozdzielczą (virtual cockpit) z ekranem ciekłokrystalicznym o przekątnej 12,3 cala na której wyświetlać można tradycyjne wskaźniki albo inne informacje, np. komputer pokładowy, system multimedialny, mapę nawigacji. Panelem klimatyzacji kierowca sterować może za pomocą pokręteł umieszczonych w nawiewach.
Następca.
W lutym 2020 roku pojawiły się informacje o rzekomym zakończeniu produkcji Audi R8. Pod koniec 2021 roku ogłoszono, że trzecia generacja R8, która zadebiutuje w 2023 roku, będzie elektryczna albo zostanie hybrydą.

</doc>
<doc id="735146" url="https://pl.wikipedia.org/wiki?curid=735146" title="Det Radikale Venstre">
Det Radikale Venstre

Radykalna Lewica (Duńska Partia Socjalliberalna) (duń. "Det Radikale Venstre (Danmarks social-liberale parti)", RV) – duńska partia polityczna o profilu socjalliberalnym. Ugrupowanie należy do Partii Porozumienia Liberałów i Demokratów na rzecz Europy.
Historia.
Partia została założona na zjeździe przeprowadzonym w Odense w dniach 20–21 maja 1905. Powołała ją grupa działaczy, która opuściła Partię Reform Venstre, głosząca hasła antymilitarne. W późniejszych latach przyjęło program socjalliberalny, określając się jako partia zachowująca równy dystans wobec socjalizmu i kapitalizmu, poszukująca równowagi między indywidualizmem a zobowiązaniami wobec wspólnoty.
Ugrupowanie tworzyło samodzielnie rządy w latach 1909–1910 i 1913–1920 (premierem był wówczas Carl Theodor Zahle). Partia ponownie znalazła się u władzy w latach 1968–1971, gdy na czele rządu stał jej ówczesny lider Hilmar Baunsgaard. W latach 1988–1990 była częścią koalicji rządowej wspierającej gabinet Poula Schlütera. W latach 90. podjęła bliską współpracę z Socialdemokraterne, m.in. wchodząc w skład gabinetów kierowanych przez socjaldemokratów: Poula Nyrupa Rasmussena (1993–2001) i Helle Thorning-Schmidt (2011–2015).
W okresie powojennym partia nieprzerwanie reprezentowana w Folketingecie, posiadając z reguły do kilkunastu posłów. Najwyższe poparcie odnotowała w 1968 (15%), wprowadzając wówczas 27 posłów. Najsłabsze poparcie otrzymała w 1977 (3,6%), kiedy jej reprezentacja poselska zmalała do 6 osób. W kolejnych latach wprowadzała od 7 do 11 deputowanych, lepsze wyniki uzyskiwała w 2005, 2011 i 2019 (wprowadzając co najmniej 16 posłów).

</doc>
<doc id="735152" url="https://pl.wikipedia.org/wiki?curid=735152" title="Zły (powieść)">
Zły (powieść)

Zły – wielowątkowa powieść kryminalna Leopolda Tyrmanda, której akcja toczy się w Warszawie na początku lat 50. XX wieku.
Tytułowy „Zły” to tajemniczy bohater samozwańczo walczący w obronie słabszych z warszawskimi chuliganami i półświatkiem stolicy.
Opis.
Akcja „Złego” toczy się w wielu punktach Warszawy, w tym bardzo charakterystycznych dla okresu powojennego – ruinach Śródmieścia i „Dzikiego Zachodu” Woli, gruzach północnego Muranowa, odbudowywanym Starym Mieście, okaleczonych przez wojnę kamienicach, w Centralnym Domu Towarowym, na Torwarze, w hali na Koszykach, na bazarze Różyckiego, w gmachu Sądów na Lesznie, a także na placach budów, komisariatach milicji, na dworcach kolejowych, w tramwajach, trolejbusach i autobusach, pociągach podmiejskich, parkach, podejrzanych mordowniach, barach mlecznych, kawiarniach i restauracjach. Wiele opisanych w książce zdarzeń autor umieścił w najbliższej okolicy swego miejsca zamieszkania (gmach YMCA przy ul. Marii Konopnickiej 6) m.in. placu Trzech Krzyży, ulicach: Wiejskiej, Frascati, Hożej i Rozbrat oraz Centralnym Parku Kultury.
Obszerna, prawie 700-stronicowa powieść jest napisana żywym językiem, niekiedy naśladującym reportaż, z użyciem w niektórych dialogach słów i zwrotów pochodzących z gwary warszawskiej. Tyrmand opisał w niej środowiska m.in. dziennikarzy, chuliganów, koników, handlarzy, cwaniaków i robotników.
Na początku książki Leopold Tyrmand umieścił dedykację: "Mojemu miastu rodzinnemu – Warszawie". Powieść została bardzo dobrze przyjęta przez czytelników, wzbudziła za to konsternację wśród krytyków, gdyż opisywała pomijany w ówczesnej literaturze półświatek i przestępcze podziemie stolicy. Nie miała jednak problemów z cenzurą.
Książka została wydana po raz pierwszy w grudniu 1955 przez Spółdzielnię Wydawniczą „Czytelnik”, która złożyła u Tyrmanda zamówienie na jej napisanie. Została również przetłumaczona na inne języki.
Za powieść Leopold Tyrmand otrzymał talon na samochód, a Komenda Główna MO zaprosiła go na cykl wykładów o chuligaństwie.
Bohaterowie powieści.
Tyrmand ukazał w „Złym” szeroką panoramę społeczeństwa powojennej Warszawy:

</doc>
<doc id="735153" url="https://pl.wikipedia.org/wiki?curid=735153" title="Komórki barwnikowe ryb">
Komórki barwnikowe ryb



</doc>
<doc id="735156" url="https://pl.wikipedia.org/wiki?curid=735156" title="Helle Thorning-Schmidt">
Helle Thorning-Schmidt

Helle Thorning-Schmidt (ur. 14 grudnia 1966 w Rødovre) – duńska polityk, od 3 października 2011 do 28 czerwca 2015 premier Danii. Była posłanka do Parlamentu Europejskiego, od 2005 do 2015 przewodnicząca Socialdemokraterne, deputowana do Folketingetu.
Życiorys.
Wykształcenie i działalność do 2011.
Kształciła się w Kolegium Europejskim, gdzie w 1993 uzyskała magisterium z europeistyki. Ukończyła w 1994 studia magisterskie w zakresie nauk politycznych na Uniwersytecie Kopenhaskim. Była pracownikiem klubu parlamentarnego socjaldemokratów, następnie została zatrudniona jako konsultantka.
W latach 1999–2004 sprawowała mandat deputowanej do Parlamentu Europejskiego V kadencji. Była członkinią frakcji socjalistycznej oraz Komisji Zatrudnienia i Spraw Socjalnych.
W wyborach z 2005 i z 2007 z listy socjaldemokratów była wybierana w skład duńskiego parlamentu (Folketingetu). 12 kwietnia 2005 stanęła na czele tego ugrupowania.
Premier.
W wyborach w 2011 po raz kolejny uzyskała mandat deputowanej. Socjaldemokraci zajęli w nich drugie miejsce za rządzącymi liberałami, jednak wraz z potencjalnymi koalicjantami uzyskali łącznie nieznaczną większość w parlamencie. Helle Thorning-Schmidt stała się tym samym kandydatem do otrzymania misji utworzenia nowego rządu. Ostatecznie 3 października 2011 królowa Małgorzata II mianowała ją na urząd premiera Danii. W skład utworzonego przez nią gabinetu weszło także 10 ministrów z Socialdemokraterne (S), 6 ministrów z socjalliberalnej Radykalnej Lewicy (RV) i 6 z Socjalistycznej Partii Ludowej (SF). Socjaliści opuścili rząd w 2014. 3 lutego 2014 Helle Thorning-Schmidt utworzyła drugi gabinet pod swoim kierownictwem. Również w 2014 publicznie opowiedziała się za przyjęciem przez Danię wspólnej waluty europejskiej euro, do czego nie doszło w trakcie jej urzędowania.
W 2015 ponownie została wybrana do Folketingetu, a kierowana przez nią partia zajęła w tym głosowaniu pierwsze miejsce, zwiększając swoją reprezentację parlamentarną. Ugrupowania lewicowe utraciły jednak w tych wyborach większość parlamentarną. Bezpośrednio po ogłoszeniu wyników zrezygnowała z przywództwa w swoim ugrupowaniu. 28 czerwca 2015 zakończyła urzędowanie na stanowisku premiera, kiedy to zaprzysiężony został mniejszościowy rząd Larsa Løkke Rasmussena.
Działalność od 2015.
Helle Thorning-Schmidt pozostała posłanką, jednak w 2016 zrezygnowała z mandatu. Objęła stanowisko dyrektora generalnego organizacji pozarządowej Save the Children.
Życie prywatne.
Helle Thorning-Schmidt w 1996 poślubiła Stephena Kinnocka; ma dwie córki.

</doc>
<doc id="735158" url="https://pl.wikipedia.org/wiki?curid=735158" title="Zespół aspiracji smółki">
Zespół aspiracji smółki

Zespół aspiracji smółki (ang. "meconium aspiration syndrome, MAS") – powikłanie niedotlenienia wewnątrzmacicznego, polegające na aspiracji wód płodowych przez płód wraz z oddaną przedwcześnie smółką. Zarówno oddanie smółki jak i głębokie ruchy oddechowe płodu spowodowane są niedotlenieniem i odruchem z nerwu błędnego.
Rozpoznanie.
Na zagrożenia wystąpienia MAS wskazują:

</doc>
<doc id="735160" url="https://pl.wikipedia.org/wiki?curid=735160" title="Powiat Koszyce-okolice">
Powiat Koszyce-okolice

Powiat Koszyce-okolice (słow. "okres Košice-okolie") – słowacka jednostka administracyjna znajdująca się w kraju koszyckim. Powiat Koszyce-okolica zajmuje obszar 1533 km², jest zamieszkiwany przez 106 999 obywateli, co daje średnią gęstość zaludnienia w wysokości 69,80 osób na km². Miasta: Medzev i Moldava nad Bodvou.

</doc>
<doc id="735161" url="https://pl.wikipedia.org/wiki?curid=735161" title="Uniwersytet Kopenhaski">
Uniwersytet Kopenhaski

Uniwersytet Kopenhaski (duń. "Københavns Universitet") – duński uniwersytet publiczny w Kopenhadze. Jest to największa i najstarsza placówka naukowo-dydaktyczna w Królestwie Danii.
Uniwersytet składa się z ośmiu wydziałów, posiada cztery kampusy. Studiuje na nim 40 tys. studentów. Powstał jako drugi uniwersytet w Skandynawii po Uniwersytecie w Uppsali. Został założony w 1479 i do XX wieku był to jedyny uniwersytet w Danii.
Historia.
Pozwolenie na powstanie studium generale w Danii, będącym pierwszym takim pozwoleniem w Skandynawii, król Chrystian I uzyskał od papieża Sykstusa IV w 1475. Budowa została jednak opóźniona i, mimo ambicji króla Danii, w międzyczasie powstał szwedzki Uniwersytet w Uppsali. Przy inauguracji w 1479, inspirowany uniwersytetami Królestwa Niemieckiego, z którego również pochodziła znaczna liczba pierwszych wykładowców, Uniwersytet Kopenhaski składał się z czterech fakultetów. Uniwersytet był uporządkowany z hierarchią. Najwyższy status miał fakultet teologii, a pozostałe fakultety w kolejności spadającej były fakultety prawa, medycyny i filozofii. Wykładowcy i studenci po immatrykulacji nie podlegali zwykłemu systemowi prawnemu, lecz temu regulowanym przez prawo i sądy uniwersyteckie. Uniwersytet miał między innymi własne lochy, które można obecnie zwiedzić w starych budynkach uniwersytetu.
Przed duńską reformacją uniwersytet był nadzorowany przez biskupa Roskilde, który miał stanowisko kanclerza, tytuł który do dziś pozostał w niektórych średniowiecznych uniwersytetach, np. Uniwersytecie Oksfordzkim. W 1531 uniwersytet został zamknięty, ażeby zapobiec rozprzestrzenianiu się protestanckich nauk. został ponownie otwarty dopiero w 1537, rok po zwycięstwie strony protestanckiej w wojnie hrabskiej. Po reformacji to stanowisko straciło swoje znaczenie i zostało zniesione, albowiem korona duńska przejęła ziemie i instytucje kościelne. Studia teologiczne od tego czasu ukierunkowane były na kształcenie księży luterańskich. Oddzielny uniwersytecki system prawny również został zniesiony.
Do 2004 najwyższym organem uniwersytetu był konsystorz, w którym zasiadali profesorzy wybrani przez profesorów i studenci wybrani przez studentów. Rektor był wybierany spośród profesorów przez nich i przez studentów. Po reformie w 2004 konsystorz został zastąpiony zarządem, do którego wstępują również reprezentanci zewnętrzni, a wybory rektora zostały zastąpione procesem rekrutacji przez zarząd. Obecny rektor został jednak zatrudniony spośród obecnych pracowników naukowych uniwersytetu.
Reputacja międzynarodowa.
Akademicki Ranking Uniwersytetów Świata z 2018, opublikowany przez Uniwersytet Jiao Tong w Szanghaju, nadaje Uniwersytetowi Kopenhaskiemu tytuł najlepszego uniwersytetu w Danii oraz Skandynawii, 6. miejsce w Europie i 29. na świecie. Na liście The Times Higher Education World University Rankings 2019, Uniwersytet Kopenhaski zajmuje 116. miejsce spośród wszystkich uczelni na świecie. W rankingu QS World University Rankings 2019, Uniwersytet Kopenhaski zajmuje 79. miejsce. Na liście 2019 Best Global Universities opublikowanej przez U.S. News &amp; World Report uczelnia zajmuje 34. miejsce.
W styczniu 2006 Uniwersytet Kopenhaski rozpoczął formalną współpracę poprzez sieć International Alliance of Research Universities (IARU), w którym są Australijski Uniwersytet Narodowy, Politechnika Federalna w Zurychu, Narodowy Uniwersytet Singapuru, Uniwersytet Pekiński, Uniwersytet Kalifornijski w Berkeley, Uniwersytet w Cambridge, Uniwersytet Oksfordzki, Uniwersytet Tokijski, Uniwersytet Yale.

</doc>
<doc id="735162" url="https://pl.wikipedia.org/wiki?curid=735162" title="Razorlight (album)">
Razorlight (album)

Razorlight – drugi album zespołu Razorlight. Został wydany 17 lipca 2006 nakładem wytwórni Mercury Records. Album promowany był singlami "In the Morning" oraz "America".

</doc>
<doc id="735165" url="https://pl.wikipedia.org/wiki?curid=735165" title="Akademia piękności">
Akademia piękności

Akademia Piękności (ang. "Round Numbers") – amerykański film z 1992 roku w reżyserii Nancy Zali.
Fabuła.
Film opowiada historię Judith Schweitzer (Mulgrew), która dowiaduje się o romansie męża. Pod wpływem tej informacji postanawia zrewolucjonizować swój wygląd – zrzuca więc kilka kilogramów, zmienia fryzurę i styl ubierania.

</doc>
<doc id="735166" url="https://pl.wikipedia.org/wiki?curid=735166" title="Smyk (sieć sklepów)">
Smyk (sieć sklepów)

Smyk – sieć sklepów z artykułami dla dzieci od urodzenia do 14 roku życia, m.in. z odzieżą, obuwiem, akcesoriami dziecięcymi, zabawkami i książkami. Należy do przedsiębiorstwa Smyk S.A.
Historia.
Sklep „Smyk” powstał w 1952 roku jako Centralny Dom Towarowy, należący do Domów Towarowych „Centrum”. Od początku mieścił się w budynku znajdującym się na rogu ulicy Kruczej oraz Alei Jerozolimskich w Warszawie. Jest to najpóźniejszy obiekt architektoniczny w stylu modernistycznym, zbudowany już w początkach socrealizmu. Ważnym elementem przestrzeni architektonicznej stały się schody ruchome, jedne z niewielu istniejących w Polsce.
W 2000 r. zostało powołane samodzielne przedsiębiorstwo Smyk sp. z o.o., a sieć sklepów wyłączono z Domów Towarowych Centrum. Dalszy rozwój sieci polegał na uruchomieniu 35 sklepów w większych miastach Polski. W 2004 spółka Smyk została włączona do NFI Hetman. Po utworzeniu formatu swojej sieci oraz wypozycjonowaniu marki w Polsce, spółka skupiła się na rozwoju międzynarodowym. W 2006 otworzyła pierwszy sklep „Smyk” za granicą – w berlińskim centrum handlowym „Das Schloss”. W tym samym roku otwarto „Smyka” także w kijowskim centrum handlowym „Ukraina”. W latach 2008–2017 sieć była obecna na rynku rosyjskim.
Zasięg.
W 2021 roku było otwartych 212 sklepów marki w Polsce, w tym 12 sklepów MEGASTORE o powierzchni ponad 2 tys. mkw. i 6 sklepów Outlet. Poprzez witrynę Smyk.com prowadzona jest sprzedaż internetowa.
Za granicą marka jest obecna na Ukrainie (12 sklepów) i w Rumunii (22 sklepy).

</doc>
<doc id="735167" url="https://pl.wikipedia.org/wiki?curid=735167" title="Czasownik przechodni">
Czasownik przechodni

Czasownik przechodni – czasownik, który może posiadać dopełnienie bliższe. Czasowniki przechodnie mogą tworzyć formy strony biernej, np. "wybrać". Czasownik przechodni wymaga podania bytu będącego punktem wyjścia czynności (agensa) oraz bytu będącego punktem docelowym czynności (pasjensa).

</doc>
<doc id="735168" url="https://pl.wikipedia.org/wiki?curid=735168" title="Uniwersytet w Aarhus">
Uniwersytet w Aarhus

Uniwersytet w Aarhus () – duńska uczelnia założona w 1928 roku jako "Universitetsundervisningen i Jylland" (Uniwersytet Nauczania na Jutlandii).
Powstał jako drugi uniwersytet w Danii. Siedziba znajduje się w mieście Aarhus. Studiuje na nim 37 tysięcy studentów.
Ranking.
Uniwersytet rokrocznie zajmuje wysokie miejsca w międzynarodowych rankingach. W 2009 QS World University Ranking ogłosił go numerem 63 na świecie oraz numerem 2 w rankingu uczelni skandynawskich. W 2010 roku uczelnia zdobyła 55. miejsce w światowym rankingu Leiden Ranking.

</doc>
<doc id="735169" url="https://pl.wikipedia.org/wiki?curid=735169" title="Up All Night (album Razorlight)">
Up All Night (album Razorlight)

Up All Night – debiutancki album zespołu Razorlight. Został wydany 28 czerwca 2004 roku nakładem wytwórni Vertigo. Singlami promującymi płytę były "Rock 'N' Roll Lies", "Rip It Up", "Stumble And Fall", "Golden Touch" oraz "Vice".

</doc>
<doc id="735170" url="https://pl.wikipedia.org/wiki?curid=735170" title="Aarhus Universitet">
Aarhus Universitet



</doc>
<doc id="735179" url="https://pl.wikipedia.org/wiki?curid=735179" title="India Allen">
India Allen

India Allen (ur. 1 czerwca 1965 w Portsmouth w stanie Wirginia) – amerykańska modelka i aktorka.

</doc>
<doc id="735183" url="https://pl.wikipedia.org/wiki?curid=735183" title="Apulanta">
Apulanta

Apulanta – fińska grupa rockowa powstała w 1991 roku. 

</doc>
<doc id="735187" url="https://pl.wikipedia.org/wiki?curid=735187" title="Czasownik nieprzechodni">
Czasownik nieprzechodni

Czasownik nieprzechodni – czasownik, który nie może mieć dopełnienia bliższego, i w związku z tym nie tworzy strony biernej. Czasowniki nieprzechodnie wyrażają stan (inakuzatywne), np. "stać", "iść".

</doc>
<doc id="735188" url="https://pl.wikipedia.org/wiki?curid=735188" title="Eugen Dasović">
Eugen Dasović

Eugen Dasović, (ur. 1 grudnia 1896 w Podravskiej Slatinie - zm. 7 lutego 1980 w Zagrzebiu) – chorwacki piłkarz, występujący na pozycji prawego obrońcy. Uważany za jednego z najlepszych chorwackich i jugosłowiańskich obrońców przed II wojną światową.
Kariera klubowa.
Dasović zaczynał grę w piłkę nożną w roku 1912, w miejscowości Petrinja, gdzie Eugen odbywał służbę w szkole wojskowej. Już rok później, w roku 1913 Dasović został członkiem najlepszej chorwackiej drużyny, HAŠK-a Zagrzeb, gdzie grał aż do roku 1924, w którym to tuż przed IO 1924 w Paryżu przeszedł do czeskiej drużyny DFC Praga. Dasović wrócił jednak z Pragi do Zagrzebia już w roku 1925 i podpisuje kontrakt z zespołem Građanski Zagrzeb, gdzie grał aż do końca kariery, czyli do 1930 roku.
Kariera reprezentacyjna.
Dasović wystąpił w 26 spotkaniach reprezentacji miasta Zagrzebia i 10 w reprezentacji Jugosławii. W reprezentacji zadebiutował 3 czerwca 1923 w rozgrywanym w Krakowie spotkaniu przeciwko Polsce wygranym przez Jugosławię 2:1. W tym meczu narodziła się jedna z najlepszych przedwojennych jugosłowiańskich formacji obronnych, którą tworzyli Dragutin Friedrich, Stjepan Vrbančić i właśnie Dasović. Ostatni raz reprezentacyjną koszulkę Eugen ubrał 28 października 1927 w Pradze w spotkaniu przeciwko Czechosłowacji, przegranym przez ekipę "Plavich" 3:5.
Dasović wraz z reprezentacją Jugosławii wystąpił na IO 1924 w Paryżu, gdzie zupełnie im się nie powiodło - już w pierwszym eliminacyjnym meczu natrafili na najlepszą ówczesną drużynę świata, reprezentację Urugwaju, której ulegli wyraźnie 0:7. Kapitalny mecz rozgrywali dwaj bohaterowie całych igrzysk, Héctor Scarone i Jose Pedro Cea, którzy zdobyli po dwie bramki.
Dasović zmarł 7 lutego 1980 w Zagrzebiu, w wieku 84 lat. Do końca życia był pamiętany jako jeden z najlepszych przedwojennych jugosłowiańskich i chorwackich obrońców.

</doc>
<doc id="735191" url="https://pl.wikipedia.org/wiki?curid=735191" title="Primož Ulaga">
Primož Ulaga

Primož Ulaga (ur. 20 lipca 1962 w Lublanie) – słoweński skoczek narciarski reprezentujący Jugosławię, srebrny medalista olimpijski oraz wicemistrz świata w lotach.
Kariera.
W Pucharze Świata zadebiutował w sezonie 1979/1980, zajmując 86. miejsce podczas konkursu w Oberstdorfie (30 grudnia 1979). W lutym 1980 zdobył swoje pierwsze punkty, zajmując 12. miejsce w konkursie we St. Nizier, a miesiąc później, w konkursie w Planicy po raz pierwszy stanął na podium, zajmując trzecie miejsce. W sezonie 1980/1981 odniósł swoje pierwsze zwycięstwo, zajmując pierwsze miejsce w konkursie w Thunder Bay. Było to jego jedyne podium w tym sezonie, w klasyfikacji generalnej zajął 16. miejsce.
Pierwszą dużą imprezą Ulagi były mistrzostwa świata w Oslo, gdzie zajął 39. miejsce na normalnej skoczni, a na dużym obiekcie 41. miejsce. Dwa lata później, podczas Zimowych Igrzysk Olimpijskich 1984 w Sarajewie był trzynasty na dużej skoczni, a na normalnej zajął 57. miejsce. W tym samym roku odbyły się także mistrzostwa świata w Engelbergu, gdzie reprezentanci Jugosławii z Ulagą w składzie zajęli piąte miejsce. W całym sezonie 1983/1984 trzykrotnie stawał na podium zawodów PŚ, co pozwoliło mu zająć szóste miejsce w klasyfikacji generalnej.
W 1985 wziął udział w mistrzostwach świata w lotach w Planicy, gdzie zajął 11. miejsce. W tym samym roku startował także na mistrzostwach świata w Seefeld, gdzie zajął 33. miejsce na normalnej skoczni, a na dużym obiekcie był szósty, tracąc do trzeciego miejsca niecałe pięć punktów. Na tych samych mistrzostwach zajął także dziewiąte miejsce w konkursie drużynowym. Rok później, podczas mistrzostw świata w lotach w Tauplitz był piętnasty. Dobre występy w Pucharze Świata pozwoliły mu zająć ponownie szóste miejsce w klasyfikacji sezonu 1985/1986. Mistrzostwa świata w Oberstdorfie również nie przyniosły mu medalu. Był osiemnasty na normalnej skoczni, na dużej zajął 35. miejsce, a w konkursie drużynowym wraz z kolegami z reprezentacji zajął siódme miejsce. W sezonie 1986/1987 łącznie 2 razy zwyciężył, raz był drugi i dwa razy trzeci, dzięki czemu zajął siódme miejsce w klasyfikacji generalnej.
Najlepsze wyniki osiągnął w sezonie 1987/1988, po dwóch zwycięstwach i dwóch drugich miejscach zajął trzecie miejsce w klasyfikacji generalnej. Na igrzyskach olimpijskich w Calgary był trzydziesty na normalnej skoczni oraz czterdziesty na dużej. W konkursie drużynowym wspólnie z Matjažem Zupanem, Matjažem Debelakiem i Miranem Tepešem wywalczył srebrny medal, był to drugi w historii medal w skokach dla Jugosławii, po brązowym medalu Debelaka wywalczonym na tych samych igrzyskach. Ponadto Ulaga wywalczył srebrny medal na odbywających się w tym samym roku mistrzostwach świata w lotach w Oberstdorfie, plasując się za Ole Gunnarem Fidjestølem, a bezpośrednio wyprzedzając Mattiego Nykänena.
Dobrej formy reprezentant Jugosławii nie zdołał utrzymać do sezonu 1988/1989. Ani razu nie stanął na podium, a podczas mistrzostw świata w Lahti indywidualnie zajmował miejsca w drugiej dziesiątce, a w drużynie zajął dziewiąte miejsce. W sezonie 1989/1990 po raz ostatni stanął na podium: 25 marca 1990 w Planicy zajął trzecie miejsce. W klasyfikacji końcowej tego sezonu zajął 12. miejsce. Na mistrzostwach świata w lotach w Vikersund w 1990 zajął 25. miejsce. Ostatni występ zaliczył 4 stycznia 1992 w Innsbrucku, gdzie zajął 52. miejsce.
Po zakończeniu kariery w 1992 Ulaga pracował w Słoweńskim Związku Narciarskim. Obecnie jest dyrektorem ds. marketingu.

</doc>
<doc id="735192" url="https://pl.wikipedia.org/wiki?curid=735192" title="Marian Sypniewski">
Marian Sypniewski

Marian Sypniewski (ur. 30 kwietnia 1955 w Bydgoszczy) – polski szermierz, dwukrotny medalista olimpijski we florecie, mistrz świata.
Życiorys.
Wychowanek Gwiazdy Bydgoszcz, ale prawie całą karierę spędził w Legii Warszawa. Trzykrotny mistrz Polski indywidualnie (1982, 1986, 1988) i sześciokrotny drużynowo (1982, 1984 1985, 1986, 1987, 1989).
Uczestnik trzech olimpiad. W 1980 w Igrzysk Olimpijskich w Moskwie wraz z Adamem Robakiem, Bogusławem Zychem i Lechem Koziejowskim wywalczył brązowy medal w turnieju drużynowym floretu, wygrywając w meczu o trzecie miejsce z NRD. Podczas tych samych igrzysk wziął również udział w turnieju drużynowym szablistów, w którym zajął czwarte miejsce (drużyna: Sypniewski, Jacek Bierkowski, Leszek Jabłonowski, Andrzej Kostrzewa, Tadeusz Piguła).
W 1988 w Seulu w konkurencji drużynowej floreciści w składzie Leszek Bandach, Waldemar Ciesielczyk, Piotr Kiełpikowski, Sypniewski i Bogusław Zych zajęli piąte miejsce. W turnieju indywidualnym odpadł w pierwszej rundzie walk bezpośrednich.
Dużo lepiej zaprezentował się w kolejnych igrzyskach w Barcelonie (1992). Indywidualnie zajął szóste miejsce, natomiast drużyna polska po porażce w półfinale z Kubą wygrała w walce o trzecie miejsce Węgrów zdobywając brązowy medal. Partnerami Sypniewskiego w medalowej drużynie florecistów byli: Piotr Kiełpikowski, Adam Krzesiński, Cezary Siess i Ryszard Sobczak.
Z innych sukcesów należy wymienić mistrzostwo świata w drużynie w 1978, oraz dwa brązowe medale mistrzostw świata indywidualnie w 1983 i drużynowo 1993. W latach 1975-1992 27 razy uczestniczył w finałach turniejów o Puchar Świata.
Po zakończeniu czynnej kariery działacz sportowy oraz sędzia międzynarodowy. Sędziował między innymi walki podczas
Igrzysk Olimpijskich w Sydney w 2000.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.

</doc>
<doc id="735193" url="https://pl.wikipedia.org/wiki?curid=735193" title="Miguel Alemán Valdés">
Miguel Alemán Valdés

Miguel Alemán Valdés (ur. 29 września 1900 w Sayula w stanie Veracruz, zm. 14 maja 1983 w Meksyku) – prezydent Meksyku w latach 1946-1952.
Życiorys.
Alemán był synem wiejskiego sklepikarza. Ukończył prawo na Narodowym Uniwersytecie Autonomicznym w mieście Meksyk. W czasie praktyki prawniczej specjalizował się głównie w sprawach pracowniczych. Później został deputowanym do Senatu ze stanu Veracruz, a w 1936 został gubernatorem tego stanu. W 1940 zrezygnował z tej funkcji, aby wspomóc Manuela Ávilę Camacho w czasie jego kampanii prezydenckiej w partyjnych prawyborach, który w zamian za to mianował go ministrem spraw wewnętrznych. Alemán w 1946 w oficjalnych wyborach prezydenckich z łatwością pokonał kontrkandydata startując z ramienia Partii Rewolucyjno-Instytucjonalnej. W czasie jego rządów doszło do zahamowania reformy rolnej, przy czym kraj wszedł w fazę szybkiego rozwoju przemysłowego. Miguel Alemán Valdés korzystając z pomocy grupy doradców prezydenta Roosevelta, zmodernizował kolej i wybudował sieć autostrad. W czasie jego prezydentury odmłodzono zarząd partii. Mimo oskarżeń o korupcję jego administracja niewątpliwie odniosła duże sukcesy na polu gospodarczym. Od początku lat sześćdziesiątych pełnił funkcję szefa Narodowej Rady Turystycznej, na stanowisku tym pozostał aż do śmierci.

</doc>
<doc id="735197" url="https://pl.wikipedia.org/wiki?curid=735197" title="Miguel Aleman Valdes">
Miguel Aleman Valdes



</doc>
<doc id="735198" url="https://pl.wikipedia.org/wiki?curid=735198" title="Miguel Alemán">
Miguel Alemán



</doc>
<doc id="735199" url="https://pl.wikipedia.org/wiki?curid=735199" title="Mercury Records">
Mercury Records

Mercury Records – wytwórnia płytowa z siedzibą w Wielkiej Brytanii, część Universal Music Group.
Wytwórnia została założona w 1945 przez Irvinga Greena, Berle’a Adamsa oraz Arthura Talmadge’a. Wydaje między innymi Def Lepparda, Eltona Johna, Marka Knopflera, In Extremo oraz Texas.

</doc>
<doc id="735200" url="https://pl.wikipedia.org/wiki?curid=735200" title="Mercury Music">
Mercury Music



</doc>
<doc id="735201" url="https://pl.wikipedia.org/wiki?curid=735201" title="Intransitivus">
Intransitivus

Intransitivus - w językach trójdzielnych przypadek podmiotu przy czasowniku nieprzechodnim. Występuje w kontraście z mianownikiem oraz absolutywem.

</doc>
<doc id="735204" url="https://pl.wikipedia.org/wiki?curid=735204" title="Lokaut w NHL">
Lokaut w NHL

Lokaut w NHL – zawieszenie lub odwołanie rozgrywek National Hockey League. Pierwszy miał miejsce w sezonie 1994/1995. Powodem tego był brak porozumienia między władzami NHL a organizacją zawodników NHLPA o wynagrodzenia dla pierwszoroczniaków. Porozumienie to osiągnięto po 104 dniach co spowodowało skrócenie sezonu zasadniczego do 48 meczów.
Porozumienie miało obowiązywać do 1997 roku, jednak postanowiono je przedłużyć do roku 2004.
Natomiast drugi raz lokaut miał miejsce w sezonie 2004/2005 spowodował odwołanie 88 sezonu NHL. Po raz drugi w historii nie wręczono Pucharu Stanleya (poprzednio nie wręczono go w 1919 z powodu epidemii hiszpanki). Powód lokautu był taki sam jak jedenaście lat wcześniej – brak porozumienia między władzami NHL a organizacją zawodników NHLPA. Powodem sporu była wysokość zarobków hokeistów NHL. Lokaut trwał 310 dni od 16 września 2004 roku do 13 lipca 2005 roku,
kiedy to strony doszły do porozumienia. Lokaut rozpoczął się dzień po wygaśnięciu wcześniejszej umowy z 1994 roku. Jednym ze skutków lokautu był wyjazd wielu hokeistów na ten czas do lig europejskich. Trzeci lokaut ogłoszono 16 września 2012 roku przed sezonem 2012/2013. Został zakończony 11 stycznia 2013 roku, gdy przedstawiciele stowarzyszenia zawodników podpisali nową umowę zbiorową, która obowiązuje obecnie na okres dziesięciu lat.

</doc>
<doc id="735208" url="https://pl.wikipedia.org/wiki?curid=735208" title="Poliaminy">
Poliaminy

Poliaminy, poliaminy alifatyczne (PA) – związki organiczne o małej masie molowej, mające w swojej strukturze co najmniej dwie grupy aminowe . Część z nich występuje w komórkach zwierząt (w tym ludzi), roślin i bakterii i zaliczane są do amin biogennych np. kadaweryna, putrescyna, spermidyna. Poliaminy biorą udział w wielu biochemicznych procesach komórkowych, znajdując się w centrum przemian azotowych. Część badaczy przypisuje im rolę hormonów roślinnych i koenzymów.
W większych stężeniach występują w rozkładającej się materii organicznej, stąd nadano im nazwę "trupich jadów" (ptomainy). Dawniej uważano, że odpowiadają za toksyczność takiej materii, jednak w rzeczywistości odpowiadają za nią toksyczne produkty metabolizmu bakterii, zaś toksyczność samych poliamin jest umiarkowana, np. LD50 putrescyny wynosi 740 mg/kg dla szczura przy doustnym podaniu.
Fizjologiczna rola poliamin.
Wysoki poziom poliamin występuje w tkankach charakteryzujących się wysoką intensywnością podziałów komórkowych. Najwyższy poziom obserwowano w komórkach pod koniec fazy G1. Prawdopodobnie związki te są niezbędne podczas replikacji DNA. Zarówno mutanty niemające zdolności syntezy poliamin, jak i rośliny potraktowane inhibitorami syntezy poliamin wykazują zahamowanie rozwoju. Poza wpływem na cykl komórkowy stwierdzono również udział PA reakcji na stres, starzeniu oraz regulacji tempa wzrostu i różnicowania się komórek.
Znaczne ilości PA występują w organach młodych, a dodanie poliamin egzogennych może hamować starzenie się organów roślin. Stwierdzono również zaburzenia w morfogenezie u mutantów z defektami szlaków syntezy PA.
Synteza poliamin u roślin wyższych może przebiegać przy udziale dekarboksylazy argininy (ADC) albo dekarboksylazy ornityny (ODC), u niektórych roślin np. "Arabidposis thaliana" występuje jedynie szlak ADC. Dla odmiany u większości grzybów stwierdzono występowanie jedynie szlaku ODC, jednak u niektórych gatunków grzybów patogennych dla roślin występują obie drogi syntezy PA.

</doc>
<doc id="735211" url="https://pl.wikipedia.org/wiki?curid=735211" title="Chocianowice (Łódź)">
Chocianowice (Łódź)

Chocianowice – dawna podłódzka wieś, obecnie część miasta Łodzi, należąca do dzielnicy Górna.
Administracyjnie Chocianowice, wraz z Charzewem i Łaskowicami tworzą osiedle Nad Nerem
Chocianowice leżą w południowo-zachodniej części Łodzi i od południa graniczą z Gminą Pabianice. Kilkaset metrów na północ od osiedla, znajdują się tereny łódzkiego lotniska – Portu Lotniczego im. Władysława Reymonta.
Historia.
Prywatna wieś duchowna położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej. W XVI wieku rozwijał się w Chocianowicach przemysł. Była tam huta szkła i kuźnia, w której wyrabiano metalowe przedmioty, pługi i brony na potrzeby dworu w Pabianicach.
Od 1867 w gminie Widzew w powiecie łaskim. Pod koniec XIX wieku Chocianowice liczyły 480 mieszkańców. W okresie międzywojennym należały do w woj. łódzkim. W 1921 roku liczba mieszkańców (z Chocianowiczkami) wynosiła 927. 2 października 1933 utworzono gromadę "Chocianowice" w granicach gminy Widzew, składającą się ze wsi Chocianowice i młyna Charzew. Podczas II wojny światowej włączone do III Rzeszy.
Po wojnie Chocianowice powróciły na krótko do powiatu łaskiego woj. łódzkim, lecz już 13 lutego 1946 włączono je do Łodzi. 
Pomimo włączenia w obręb miasta, Chocianowice w dużej mierze zachowały swój dawny, wiejski charakter. Osią osady jest długa na ponad półtora kilometra droga (po wcieleniu do Łodzi nazwana ulicą Chocianowicką), przy której stoją typowe wiejskie zabudowania, zarówno domy jak i budynki gospodarcze, a za nimi ciągną się pola oraz łąki, przyległe do płynącej kilkaset metrów na północ od osiedla rzeki Ner, a także niewielkie lasy. Część ludności trudni się rolnictwem i hodowlą, stąd w Chocianowicach częstym widokiem są pasące się krowy, a nawet konie. Powoduje to, iż Chocianowice wyglądają jak typowa wieś – ulicówka, a nie część dużego miasta Polski.

</doc>
<doc id="735227" url="https://pl.wikipedia.org/wiki?curid=735227" title="Roger Ruud">
Roger Ruud

Roger Ruud (ur. 1 października 1958) – norweski skoczek narciarski, startujący w latach 1977–1986. Zdobywca 2. miejsca w 30. Turnieju Czterech Skoczni (1981/1982) za Manfredem Deckertem. Najlepsze wyniki w Pucharze Świata osiągnął w sezonie 1980/1981, kiedy zajął drugie miejsce w klasyfikacji generalnej. Łącznie w karierze wygrał 9 indywidualnych konkursów PŚ. Zwyciężył w Turnieju Norweskim w 1979, Turnieju Szwajcarskim w 1980 i Turnieju Czeskim w 1981.

</doc>
<doc id="735235" url="https://pl.wikipedia.org/wiki?curid=735235" title="Adolfo Ruiz Cortines">
Adolfo Ruiz Cortines

Adolfo Tomás Ruiz Cortines (ur. 30 grudnia 1890 w Veracruz, zm. 3 grudnia 1973 w Meksyku) – prezydent Meksyku w latach 1952–1958 z ramienia Partii Rewolucyjno-Instytucjonalnej. Za jego sprawą kobiety w Meksyku otrzymały prawo głosu.
Życiorys.
Urodził się w mieście Veracruz w stanie Veracruz, tam też odbył wczesną edukację. Jego ojciec zmarł niedługo po narodzeniu syna, młody Adolfo w wieku 16 lat musiał rzucić szkołę i zacząć pracować w fabryce włókienniczej aby utrzymać swoją rodzinę. W 1912 przeprowadził się do miasta Meksyk. Tam też przyłączył się do obozu politycznego wspierającego Francisco Madero przeciwko Victoriano Huercie. W 1914 wstąpił do wojska. W 1921 rozpoczął pracę w biurze statystycznym, a w latach 1926–1935 był jego dyrektorem. W latach 1944–1948 był gubernatorem stanu Veracruz. Uczestniczył w kampaniach prezydenckich Manuela Avili Camacho (1940) i Miguela Alemána Valdésa (1946). W 1948 został sekretarzem w kancelarii gabinetu prezydenta Alemana. Po zakończeniu kadencji przez Alemana, na stanowisku prezydenta zastąpił go Ruiz.
W czasie swojej kadencji Ruiz głosił hasła „narodowej jedności, uczciwego rządu i niskich kosztów utrzymania”. Ustanowił ceny minimalne na niektóre produkty rolne w celu zwiększenia produkcji i zwiększenia stabilności cen. Za jego rządów przeznaczano duże sumy na inwestycje w transport i komunikację oraz szkolnictwo publiczne. W kwietniu 1954 nadzorował dewaluację peso. Podtrzymywał dobre stosunki ze Stanami Zjednoczonymi. Po zakończeniu swojej kadencji pracował jeszcze jako doradca ekonomiczny rządu do 1967. Jest uważany za jednego z najbardziej kompetentnych i najmniej skorumpowanych prezydentów w historii Meksyku.

</doc>
<doc id="735236" url="https://pl.wikipedia.org/wiki?curid=735236" title="Dorothy Lamour">
Dorothy Lamour

Dorothy Lamour (właśc. Mary Leta Dorothy Slaton) (ur. 10 grudnia 1914 w Nowym Orleanie, zm. 22 września 1996 w Los Angeles) – amerykańska aktorka filmowa.
Córka Carmen Louise (z d. LaPorte) i Johna Watsona Slatona. Miała korzenie hiszpańskie, francuskie i irlandzkie.

</doc>
<doc id="735242" url="https://pl.wikipedia.org/wiki?curid=735242" title="Immisja">
Immisja

Immisja – działanie właściciela nieruchomości na własnym gruncie, którego skutki odczuwalne są na gruncie sąsiedzkim. Wyróżnia się:
Immisja niematerialna - to immisja oddziałująca na sferę psychiki właściciela nieruchomości sąsiedniej (przykładowo organizowanie spotkań osób uzależnionych od środków odurzających w lokalu sąsiednim). W orzecznictwie SN ugruntowane jest stanowisko, że właściciel może dochodzić ochrony przed immisjami tego typu w trybie art. 23 i 24 kodeksu cywilnego, czyli w trybie ochrony dóbr osobistych i z art. 222 kc w zw z art. 144 kc.
Immisje bezpośrednie materialne wiążą się z umyślnym działaniem właściciela nieruchomości dokonującego immisji, przykładowo mogą polegać na celowym skierowaniu wody deszczowej lub nieczystości na grunt sąsiedni. Przy immisjach bezpośrednich właścicielowi służy ochrona na zasadzie art. 140 kc (ochrona prawa własności), a nie 144 kc (roszczenie o zaprzestanie immisji przekraczających zwykłą miarę).
Właścicielowi nieruchomości naruszonemu w swoim prawie przysługuje co do zasady roszczenie negatoryjne o zaniechanie immisji. W dwóch przypadkach jest on upoważniony do usunięcia naruszeń mocą własnego działania poprzez:

</doc>
<doc id="735243" url="https://pl.wikipedia.org/wiki?curid=735243" title="Amarawati (Andhra Pradeś)">
Amarawati (Andhra Pradeś)

Amarawati (także Amravati, Amrawati i Amraoti, telugu అమరావతి) – miejscowość w południowych Indiach, nad rzeką Kryszną, w stanie Andhra Pradesh. 
Jest to ważny ośrodek artystyczny, który słynie ze sztuki rzeźbiarskiej, a także oddziałuje na Sri Lankę oraz Półwysep Indochiński.
Historia.
Amarawati było centrum buddyzmu w królestwie Andhra (VI wiek p.n.e. - III wiek n.e.), następnie siedzibą dynastii Satawahanów (III wiek p.n.e. - I wiek n.e.). Współczesne Amarawati powstało w XVIII wieku.
Zabytki.
Najbardziej znanym zabytkiem Amarawati jest stupa wzniesiona w II wieku p.n.e. przy klasztorze buddyjskim. Miała około 30 m. wysokości i 54 m. szerokości. Stupa była zdobiona bogatą dekoracją rzeźbiarską. W II wieku rekonstruowana, przebudowywana do V wieku, została zniszczona w XVIII wieku podczas budowy obecnego miasta. Jej pokryte rzeźbami fragmenty zachowały się w muzeach w Amarawati, Ćennaj, Kolkacie oraz w British Museum w Londynie.

</doc>
<doc id="735245" url="https://pl.wikipedia.org/wiki?curid=735245" title="Łaskowice">
Łaskowice

Łaskowice – dawna podłódzka wieś, obecnie łódzkie ulice: Łaskowice oraz częściowo – Chocianowicka i Sanitariuszek. Tereny te w latach 80. zostały włączone do miasta Łodzi i obecnie stanowią najdalej na zachód wysunięty fragment Górnej.
Położenie.
Łaskowice stanowią wysunięty najbardziej na południowy zachód skrawek Łodzi i od zachodu graniczą z gminą Pabianice, a od południa z miastem Pabianice.
Charakter dzielnicy.
Prywatna wieś duchowna położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej. 
Łaskowice mimo włączenia w obręb miasta w dużej mierze zachowały swój dawny, wiejski charakter, który widoczny jest zwłaszcza w zachodniej części osady.
Osią miejscowości jest długa na ponad półtora kilometra droga (po wcieleniu do Łodzi nosząca miano ulicy Łaskowice), po której bokach stoją typowe wiejskie zabudowania, zarówno domy jak i budynki gospodarcze. W osadzie, zwłaszcza w jej części wschodniej, geograficznie bliższej pozostałej części Łodzi, znajduje się także pewna liczba nowszych domów, zbudowanych w latach 80. i 90., mających już miejski i podmiejski charakter.
Za budynkami ciągną się pola oraz łąki, przyległe do płynącej na północ od osiedla rzeki Ner, a także niewielkie lasy. 
Część ludności nadal trudni się rolnictwem i hodowlą, stąd w Łaskowicach częstym widokiem są pasące się krowy, a nawet konie.
Wszystko to powoduje to, iż Łaskowice wyglądają bardziej jak typowa wieś – ulicówka, a nie część miasta.
W Łaskowicach mieszczą się m.in. remiza Ochotniczej Straży Pożarnej oraz kościół pw. Zesłania Ducha Świętego, którego budowę ukończono w 1995 r. Początkowo świątynia ta była kościołem filialnym, jednak odkąd 1 września 2000 r. arcybiskup łódzki Władysław Ziółek erygował parafię pw. Zesłania Ducha Św. (wchodzącą w skład Dekanatu Łódź-Ruda), kościół ten stał się siedzibą parafii.
W Łaskowicach znajduje się także stanowisko archeologiczne, będące przedmiotem badań naukowców z Uniwersytetu Łódzkiego.
Okolica.
Okolicę osady stanowią głównie pola i łąki. 
Rzeka Ner płynie na północ od Łaskowic i od zabudowań dzieli ją odległość 50-250 m.; przy wschodnim krańcu osiedla do rzeki tej wpada jej dopływ – Dobrzynka. 
Około 1-2 km. na północny wschód od osiedla znajdują się tereny łódzkiego lotniska – Portu Lotniczego im. Władysława Reymonta.
Przynależność administracyjna.
Administracyjnie Łaskowice, wraz z Charzewem i Chocianowicami tworzą Osiedle Nad Nerem, którego siedziba mieści się właśnie w Łaskowicach.
Natomiast łódzki System Informacji Miejskiej, stworzony głównie dla potrzeb oznaczania ulic, uznaje Łaskowice za samodzielne osiedle ("obszar SIM").
Historia administracyjna.
Dawniej samodzielna miejscowośc. Od 1867 w gminie Widzew w powiecie łaskim. Pod koniec XIX wieku Łaskowice liczyły 431 mieszkańców. W okresie międzywojennym należały do w woj. łódzkim. W 1921 roku liczba mieszkańców kolonii Łaskowice wynosiła 481, a osady młynarskiej Łaskowice – 11. 2 października 1933 utworzono gromadę "Łaskowice" w granicach gminy Widzew, składającą się ze wsi Łaskowice, młyna Łaskowice oraz osady Grzywienna. Podczas II wojny światowej włączone do III Rzeszy.
Po wojnie Łaskowice powróciły do powiatu łaskiego w woj. łódzkim jako jedna z 9 gromad gminy Widzew. 21 września 1953 gminę Widzew przemianowano na "Ksawerów". W związku z reorganizacją administracji wiejskiej jesienią 1954, Łaskowice weszły w skład nowej gromady Łaskowice, a po jej zniesieniu 1 stycznia 1959 – do gromady Ksawerów, którą równocześnie włączono do powiatu łódzkiego w tymże województwie. W 1971 roku ludność wsi wynosiła 274.
Od 1 stycznia 1973 w gminie Ksawerów, w powiecie łódzkim. 2 lipca 1976 gminę Ksawerów zniesiono, a Łaskowice włączono do gminy Pabianice. W latach 1975–1987 miejscowość należała administracyjnie do województwa łódzkiego.
1 stycznia 1988 Łaskowice (583,32 ha) włączono do Łodzi.

</doc>
<doc id="735248" url="https://pl.wikipedia.org/wiki?curid=735248" title="Universal Music Group">
Universal Music Group

Universal Music Group (UMG), wcześniej MCA Music Entertainment Group – największa grupa biznesowa oraz rodzina wytwórni płytowych w przemyśle muzycznym. Jest jedną z wielkiej czwórki wytwórni płytowych.
W lutym 2006 r. grupa została w całości kupiona przez konglomerat Vivendi SA.
Wytwórnie należące do UMG wydają płyty wielu artystów, między innymi:
Madonny (od 2012 roku), Helena Paparizou (od 2013 roku), Jimiego Hendrixa, t.A.T.u., Fergie, Nelly Furtado, The Black Eyed Peas, Alizée, Shanii Twain, Heleny Vondráčkovej, Max Farenthide, Bon Jovi, Jaya-Z, Mariah Carey, Eminema, Luciana Pavarottiego, Lady Gagi, U2, Kanye Westa, Rammstein, The Killers, Dulce María, Tokio Hotel, Chamillionaire, The Game, Of Monsters and Men oraz Queen.
Universal Music Group posiada także lokalne wytwórnie w Australii, Brazylii, Czechach, Finlandii, Hiszpanii (Universal Music Spain), Holandii, Hongkongu, Irlandii, Indiach, Japonii, Kanadzie, Korei Południowej, Kolumbii, Meksyku, Niemczech, Norwegii, Polsce (Universal Music Polska), Portugalii, Rumunii, Rosji, Szwajcarii, Turcji, na Węgrzech oraz we Włoszech.

</doc>
<doc id="735250" url="https://pl.wikipedia.org/wiki?curid=735250" title="BAW">
BAW

Beijing Automobile Works (BAW, chiń. upr. 北京汽车制造厂有限公司, chiń. trad. 北京汽車製造廠有限公司) – chińskie przedsiębiorstwo branży motoryzacyjnej z siedzibą w Pekinie. BAW produkuje samochody terenowe, lekkie samochody ciężarowe, pick-upy, mikrobusy oraz pojazdy wojskowe.
Przedsiębiorstwo założone zostało w 1953 roku.

</doc>
<doc id="735253" url="https://pl.wikipedia.org/wiki?curid=735253" title="Sztuka podstępu">
Sztuka podstępu

Sztuka podstępu (tytuł oryginału: "The Art of Deception: Controling the Human Element of Security") - książka autorstwa Kevina Mitnicka na temat socjotechniki, wydana w roku 2002. W Polsce wydana w roku 2003 przez wydawnictwo Helion, w tłumaczeniu Jarosława Dobrzańskiego.
Książka opisuje stosowane przez Mitnicka techniki uzyskiwania tajnych informacji z użyciem inżynierii społecznej. Autor udowadnia, że najsłabszym punktem kosztujących miliony dolarów systemów bezpieczeństwa jest zawsze człowiek. Całość podparta jest wieloma przykładami zaczerpniętymi z życia codziennego, opisującymi zastosowanie technik wpływania na innych ludzi, jednakże wszystkie przedstawione sytuacje są fikcyjne, ponieważ Mitnick w czasie pisania "Sztuki podstępu" objęty był sądowym zakazem publikowania szczegółowych informacji nt. swojego życia.
Książka zawiera także dodatek opisujący przykładową politykę bezpieczeństwa firmy.
Promocja książki w Polsce.
W lutym 2003 roku Mitnick otrzymał od wydawnictwa Helion oficjalne zaproszenie na promocję swojej książki. Niecały miesiąc później, 6 marca, przyleciał do Polski odwiedzając kolejno Warszawę (6 marca), Wrocław (7 marca), Łódź (10 marca) i Sopot (11 marca). Mitnick odbył w tym czasie 7 spotkań autorskich, konferencję prasową, zamknięty wykład dla kadry kierowniczej Grupy Ergo Hestia oraz czat z użytkownikami portalu onet.pl.
Mitnick na tyle miło wspomina tę wizytę, że poświęcił jej miejsce w swojej autobiografii pisząc, że "był przyjmowany przez tłum jak gwiazda rocka". O popularności swojej książki w Polsce napisał tak: 

</doc>
<doc id="735255" url="https://pl.wikipedia.org/wiki?curid=735255" title="Puchar Świata w biathlonie 2006/2007">
Puchar Świata w biathlonie 2006/2007

Puchar Świata w biathlonie 2006/2007 to 30. sezon w historii tej dyscypliny sportu. Pierwsze zawody odbyły się 29 listopada 2006 roku w Östersund, a ostatnie 18 marca 2007 roku w Chanty-Mansyjsku. W tym sezonie, w dniach 3–11 lutego, odbyły się mistrzostwa świata w Anterselvie.
Niemka Andrea Henkel okazała się najlepsza wśród pań i wygrała klasyfikację generalną wyprzedzając o 7 punktów swoją rodaczkę Kati Wilhelm oraz o 10 punktów Szwedkę Annę Carin Olofsson. Henkel najlepsza okazała się również w klasyfikacji biegu indywidualnego. „Małą kryształową kulę” za zwycięstwo w klasyfikacji biegu masowego oraz biegu pościgowego zdobyła Wilhelm, zaś klasyfikację sprintu wygrała Olofsson. Francuzki okazały się najlepsze w klasyfikacji sztafet, a Niemki w pucharze narodów.
Wśród panów również najlepszy okazał się reprezentant Niemiec – Michael Greis. Wyprzedził on o 48 punktów Ole Einara Bjørndalena z Norwegii oraz o 85 kończącego karierę Francuza Raphaëla Poirée. „Małe kryształowe kule” zgarnęli: Rosjanin Dmitrij Jaroszenko (bieg pościgowy) oraz omawiani wcześniej – Poirée (bieg indywidualny), Greis (sprint) oraz Bjørndalen (bieg masowy). Klasyfikacje sztafet oraz pucharu narodów wygrali Rosjanie.
Wyniki Polaków.
Drużynowo.
"(do uzupełnienia)"

</doc>
<doc id="735256" url="https://pl.wikipedia.org/wiki?curid=735256" title="Nakryt">
Nakryt

Nakryt – minerał z gromady krzemianów, zaliczany minerałów ilastych; do grupy kaolinitu. Należy do grupy minerałów rzadkich. 
Nazwa pochodzi od fr. "nacre" = masa perłowa i nawiązuje do połysku tego minerału.
Właściwości.
Zazwyczaj tworzy niewielkie, pseudoheksagonalne kryształy o pokroju tabliczkowym, blaszkowym. Występuje w skupieniach drobnokrystalicznych, zbitych i masywnych. Tworzy naskorupienia, żyłki i szczotki krystaliczne. Jest miękki, giętki, właściwościami zbliżony do kaolinitu, z którym jest identyczny pod względem składu chemicznego. Towarzyszy Kalcytowi, dolomitowi, kwarcowi, mice, hematytowi. 
Występowanie.
Produkt działalności hydrotermalnej. Tworzy się też jako wynik procesów endogenicznych. 
Na świecie: Niemcy, Czechy, USA – kolorado, Arizona. 
W Polsce: nakryt spotykano w druzach pegmatytowych w Karpnikach koło Jeleniej Góry, w przeobrażonych gnejsach Gilowa koło Niemczy na Dolnym Śląsku. 

</doc>
<doc id="735258" url="https://pl.wikipedia.org/wiki?curid=735258" title="Jorge Semprún">
Jorge Semprún

Jorge Semprún Maura (ur. 10 grudnia 1923 w Madrycie, zm. 7 czerwca 2011 w Paryżu) – hiszpański pisarz, scenarzysta, filozof oraz polityk, w czasie II wojny światowej działacz francuskiego ruchu oporu, więzień Buchenwaldu, członek Komunistycznej Partii Hiszpanii, w latach 1988–1991 minister kultury.
Życiorys.
Jego ojciec był wykładowcą akademickim i dyplomatą w okresie Drugiej Republiki Hiszpańskiej. Matka była córką Antonia Maury, kilkukrotnego premiera Hiszpanii. W okresie wojny domowej rodzina wyemigrowała, osiedlając się we Francji.
Jorge Semprún kształcił się w Lycée Henri-IV, a następnie studiował na Uniwersytecie Paryskim. W 1942 dołączył do działającej we Francji Komunistycznej Partii Hiszpanii. Działał również we francuskim ruchu oporu. W 1943 został aresztowany i osadzony ostatecznie w Buchenwaldzie. W obozie koncentracyjnym spędził 18 miesięcy, uwolniony został w 1945.
Pracował później jako tłumacz dla UNESCO. Od 1953 do 1962 pod pseudonimem "Federico Sánchez" organizował nielegalne struktury partii komunistycznej w Hiszpanii. W 1964 został wydalony z szeregów tego ugrupowania, pozostawał w dalszym ciągu na emigracji, mieszkając w Paryżu. W lipcu 1988 premier Felipe González powierzył mu stanowisko ministra kultury. Urząd ten sprawował do marca 1991. Wykładał później na Uniwersytecie Pompeu Fabry w Barcelonie.
Był członkiem jury na 37. MFF w Cannes (1984) i przewodniczącym jury na 52. MFF w Wenecji (1995). Od 1996 był członkiem francuskiej organizacji literackiej Académie Goncourt.
Twórczość.
Do 2003 pisał prawie wyłącznie w języku francuskim, używając język hiszpańskiego głównie w przypadku tekstów biograficznych. Istotnym motywem tematów jego powieści stały się własne przeżycia z obozu koncentracyjnego. O swoim pochodzeniu często mówił: "tak naprawdę, to jestem więźniem Buchenwaldu". Opatrzył również przedmowami francuskie wydania "Innego świata" Gustawa Herlinga-Grudzińskiego oraz tom szkiców Leszka Kołakowskiego. W 1969 za "La Deuxième Mort de Ramón Mercader" otrzymał nagrodę Prix Femina, a w 1977 za "Autobiografía de Federico Sánchez" dostał nagrodę Premio Planeta.
Był także scenarzystą filmowym, współpracował z takimi reżyserami jak Costa-Gavras i Alain Resnais. Dwukrotnie nominowany do Nagrody Akademii Filmowej – w 1967 za najlepszy scenariusz oryginalny ("Wojna się skończyła") i w 1969 za najlepszy scenariusz adaptowany ("Z", wspólnie z Costą-Gavrasem).

</doc>
<doc id="735261" url="https://pl.wikipedia.org/wiki?curid=735261" title="Gnicie">
Gnicie



</doc>
<doc id="735263" url="https://pl.wikipedia.org/wiki?curid=735263" title="Akcja &quot;Delilah&quot;">
Akcja &quot;Delilah&quot;



</doc>
<doc id="735265" url="https://pl.wikipedia.org/wiki?curid=735265" title="Kamp (rzeka)">
Kamp (rzeka)

Kamp – rzeka w Dolnej Austrii. Długość - 153 km. 
Kamp powstaje z połączenia rzek Große Kamp i Kleine Kamp, których źródła znajdują się w Lesie Weinsberg w austriackiej części Masywu Czeskiego. Rzeka płynie na wschód, przed barierą wzgórz Manhartsberg skręca na południe i uchodzi do Dunaju na wschód od Krems an der Donau. W latach 1949-1957 w górnym biegu Kamp zbudowano trzy zbiorniki wodne: "Ottensteiner Stausee", "Dobrastausee", "Thurnberger Stausee". 

</doc>
<doc id="735268" url="https://pl.wikipedia.org/wiki?curid=735268" title="Javier Cercas">
Javier Cercas

Javier Cercas (ur. 1962 w Ibahernando, Cáceres) – hiszpański pisarz, tłumacz literatury, wykładowca uniwersytecki i dziennikarz. Jest Katalończykiem.
Życiorys.
Kiedy miał 4 lata jego rodzina przeprowadziła się z Extremadury do Katalonii. Od 1989 wykłada literaturę na uniwersytecie w Gironie, współpracuje również z „El País”. Debiutował pod koniec lat 80., jednak sławę przyniosła mu dopiero opublikowana w 2001 powieść "Żołnierze spod Salaminy" ("Soldados de Salamina"). Książka doczekała się wielu wydań w samej Hiszpanii i przetłumaczono ją na kilkanaście języków, w tym na polski. Na jej podstawie w 2003 został zrealizowany film o tym samym tytule.
"Żołnierze spod Salaminy" są książką rozrachunkową, Cercas wraca w niej do wydarzeń hiszpańskiej wojny domowej. Centralną postacią powieści jest pisarz i polityk Rafael Sánchez Mazas, postać autentyczna, jeden z założycieli Falangi. Jego wojenne losy po półwieczu rekonstruuje dziennikarz (alter ego Cercasa) i nie zawsze potrafi odróżnić prawdę od mitu, tak jak sama powieść jest mieszanką fikcji i rzeczywistości – wśród rozmówców powieściowego Javiera Cercasa znajdują się znani pisarze Rafael Sánchez Ferlosio (syn Sáncheza Mazasa) i Chiljczyk Roberto Bolaño.

</doc>
<doc id="735269" url="https://pl.wikipedia.org/wiki?curid=735269" title="Mistrzostwa Europy w Boksie 1961">
Mistrzostwa Europy w Boksie 1961

XIV Mistrzostwa Europy w Boksie (mężczyzn) odbyły się w dniach 3-10 czerwca 1961 w Belgradzie. Startowało 146 uczestników z 21 państw, w tym dziesięciu reprezentantów Polski.

</doc>
<doc id="735275" url="https://pl.wikipedia.org/wiki?curid=735275" title="Aleja Komisji Edukacji Narodowej w Warszawie">
Aleja Komisji Edukacji Narodowej w Warszawie

Aleja Komisji Edukacji Narodowej – ulica w warszawskiej dzielnicy Ursynów.
Przebieg.
Aleja zaczyna się przy osiedlu Kabaty na skraju Lasu Kabackiego, a kończy aleją Harcerzy Rzeczypospolitej na Mokotowie. Wzdłuż niemal całej alei ciągnie się ścieżka rowerowa. Pod aleją Komisji Edukacji Narodowej przebiega linia metra na odcinku od stacji Kabaty do stacji Ursynów.
Historia.
Uchwałą z 15 maja 1973 założonej w miejskiej koncepcji ogólnej ciągów komunikacyjnych ulicy biegnącej od ul. Puławskiej do granic Lasu Kabackiego funkcjonującej pod roboczą nazwą "Nowo-Bukowińska" nadano nazwę "Aleja Komisji Edukacji Narodowej".
W latach 1976–1996 ulica istniała w terenie (w pełnym, dwujezdniowym przekroju) jedynie na odcinku od Doliny Służewieckiej do ulicy Bartoka, natomiast reszta wytyczonego na Ursynowie odcinka była od 1983 po koniec lat 80. XX wieku zajęta pod odkrywkową budowę I linii warszawskiego metra. Kolejne odcinki (w pierwszej kolejności budowane jako jednojezdniowe, dopiero z czasem w przekroju dwujezdniowym) były udostępniane dla ruchu: 1996 – ul. Herbsta–ul. Ciszewskiego, 1997 – ul. Bartoka–ul. Herbsta, 1998 – ul. Ciszewskiego–ul. Płaskowickiej, 1999 – ul. Płaskowickiej–ul. Wąwozowa (faktycznie ul. Kabacki Dukt), 2003 – ul. Kabacki Dukt–ul. Wilczy Dół, 2012 – ul. Wałbrzyska–Dolina Służewiecka (od razu w przekroju dwujezdniowym); poszerzenia: 2002 – ul. Bartoka–ul. Ciszewskiego, 2004 – ul. Ciszewskiego–ul. Płaskowickiej, 2008 – ul. Płaskowickiej–ul. Belgradzka, 2011 – ul. Belgradzka–ul. Wąwozowa.
Po oddaniu do użytku rozpoczęto szeroko zakrojone inwestycje budowlane – wzdłuż alei powstało wiele nowych budynków mieszkalnych i użytkowych, w tym budynek urzędu dzielnicy Ursynów i Multikino Ursynów.
Fragmenty ciągu wchodzące w skład koncepcji ulicy Nowo-Bukowińskiej w dzielnicy Mokotów zachowały swoje tradycyjne nazwy (ul. Rolna – na odcinku od al. Wilanowskiej do ul. Wałbrzyskiej) lub zostały nazwane uchwałą z 21 kwietnia 2016 od nazw pobliskich ciągów (ul. Domaniewska – na odcinku od ul. Puławskiej do ul. Bukowińskiej; ul. Bukowińska – na odcinku od ul. Bukowińskiej do al. Wilanowskiej), lub przemianowano je uchwałą z 25 sierpnia 2016 (al. Harcerzy Rzeczypospolitej od ul. Wałbrzyskiej do granicy dzielnicy).
Nazwa ulicy upamiętnia Komisję Edukacji Narodowej, pierwsze w Europie ministerstwo oświaty publicznej.

</doc>
<doc id="735276" url="https://pl.wikipedia.org/wiki?curid=735276" title="Livebox">
Livebox

Livebox Orange – handlowa nazwa routera Sagem F@st 3202 – urządzenia dostępowego do Internetu oraz telefonii i usług telewizyjnych oferowanych przez firmę Orange. Livebox wykorzystuje technologię ADSL do szerokopasmowego dostępu do Internetu w postaci usługi Neostrada. Dzięki niemu można korzystać z każdej opcji Neostrady, a także udostępnić połączenie z Internetem kilku urządzeniom jednocześnie, zarówno przewodowo jak i bezprzewodowo. Router Livebox nie stawał się własnością klienta, a jedynie był wydzierżawiony od operatora. Obecnie routery Livebox 1.1, Livebox 1.2 i Livebox 3.0 zostały wycofane z dystrybucji a ich miejsce zastąpił Funbox 2.0 (ADSL2, VDSL2) oraz Funbox 3.0 (FTTH).
Funkcje urządzenia.
Z technicznego punktu widzenia, Livebox łączy w sobie funkcje między innymi:
Szyfrowanie danych.
F@st 3202 obsługuje następujące protokoły:
Urządzenie potrafi filtrować adresy MAC, których dodanie do listy ACL (Access Control List) wymaga potwierdzenia naciśnięciem przycisku na obudowie urządzenia, lub ręcznego dopisania na stronie konfiguracji.
Zestaw Livebox.
W zestawie znajdują się:
Livebox 2.0.
W 2009 roku, Orange wydało router Livebox 2. W odróżnieniu od poprzednika, producentem nie jest Sagem, lecz ZTE. Początkowo urządzenie było dostępne w Hiszpanii i Francji, jednak po krótkim czasie do tych krajów dołączyła również Polska i Belgia.
Livebox 2 obsługuje standardy Wi-Fi 802.11 b/g/n.
Livebox 2.0 charakteryzuje się następującymi parametrami technicznymi:
Livebox 3.0.
Router został wydany w 2013 roku. Był dostępny dla klientów zamawiających neostradę w technologii VDSL, czyli w opcjach 40Mb/s oraz 80Mb/s. Producentem jest ZTE (model ZXHN H368N). Obsługuje połączenie ADSL2, VDSL2 i FTTH. Wyposażony jest w wyświetlacz OLED i dwie kontrolki (Internetu i WiFI), 4 porty Ethernet (z czego tylko 3 udostępniają Internet), WiFi b/g/n w paśmie 2.4 i 5GHz. Interfejs przypomina stronę www firmy Orange. W komplecie znajdują się: kabel 8P8C, RJ-11, zasilacz, rozdzielacz sygnału i mikrofiltr telefoniczny (nie VDSL).
Livebox 3.0 charakteryzuje się następującymi parametrami technicznymi:

</doc>
<doc id="735277" url="https://pl.wikipedia.org/wiki?curid=735277" title="Zamek w Otyniu">
Zamek w Otyniu

Zamek w Otyniu – powstał w formie gotyckiej, prawdopodobnie na przełomie XIV i XV wieku. W wieku XVI doszło do pierwszej przebudowy, w duchu renesansowym. Sto lat później czeska prowincja jezuitów przebudowała go na klasztor, który funkcjonował tu do 1776 roku.
Rezydencja nie została zniszczona w czasie II wojny światowej. W roku 1945 została znacjonalizowana i przydzielona miejscowemu PGR, który zaadaptował ją na mieszkania i magazyny. Po serii dewastacji i pożarów popadł w ruinę. Wykupiony na początku lat 90. przez prywatnego właściciela z Warszawy, był przez krótki okres poddawany zabiegom konserwatorskim, jednak właściciel nie dokończył remontu zabudowań.

</doc>
<doc id="735282" url="https://pl.wikipedia.org/wiki?curid=735282" title="EMI Music">
EMI Music



</doc>
<doc id="735283" url="https://pl.wikipedia.org/wiki?curid=735283" title="William Pulteney (hrabia)">
William Pulteney (hrabia)

William Pulteney (ur. 22 marca 1684 w Londynie, zm. 7 lipca 1764) – brytyjski arystokrata i polityk, kreowany w 1742 r. hrabią Bath przez króla Jerzego II. Przez kilka dni w 1742 r. stał na czele brytyjskiego gabinetu.
Był synem Williama Pulteneya, szlachcica z Leicestershire, i jego pierwszej żony Mary Floyd. Wykształcenie odebrał w Westminster School oraz w Christ Church na Uniwersytecie Oksfordzkim. Po ukończeniu studiów wybrał się w podróż po Europie. W 1705 r., dzięki protekcji Henry’ego Guya, uzyskał mandat parlamentarny w okręgu Hedon. Szybko stał się prominentnym działaczem stronnictwa wigów. Brał udział w oskarżeniu Henry’ego Sacheverella. Kiedy w 1712 r. jego przyjaciel Robert Walpole został osadzony w Tower, Pulteney bronił jego sprawy na forum Izby Gmin i, razem z wieloma czołowymi wigami, odwiedzał Walpole’a w więzieniu.
W 1714 r. Pulteney otrzymał stanowisko sekretarza ds. wojny w administracji Townshenda. W 1716 r. został członkiem Tajnej Rady. Brał udział w rokowaniach pokojowych przed podpisaniem traktatu w Utrechcie. Po upadku gabinetu Townshenda w 1717 r. Pulteney odszedł ze stanowiska. Kiedy w 1722 r. na czele rządu stanął Walpole, Pulteney liczył na otrzymanie stanowiska w rządzie, ale Walpole zaoferował mu tylko tytuł parowski. Oferta została odrzucona, ale w 1723 r. Pulteney przyjął ofiarowane mu mało znaczące stanowisko na Dworze Królewskim. Sprawował je do 1725 r.
Po odwołaniu Pulteney pozostał politykiem opozycji, grupując wokół siebie stronnictwo tzw. „Patriot Whigs”. W 1730 r. odrzucił propozycje Walpole wejścia do jego gabinetu. W 1726 r. został współzałożycielem pisma "The Craftsman". W 1734 r. zmienił swój okręg wyborczy na Middlesex. Po upadku Walpole’a w 1742 r. liczył na stanowisko pierwszego lorda skarbu, ale musiał zadowolić się parowskimi tytułami hrabiego Bath, wicehrabiego Pulteney i barona Pulteney, dzięki którym zasiadł w Izbie Lordów.
10 lutego 1746 r. swój gabinet do dymisji podał Henry Pelham. Król Jerzy II powierzył wówczas misję tworzenia rządu lordowi Bath. Bath misję przyjął i zdążył obsadzić część stanowisk, ale szybko zdał sobie sprawę, że nie uzyska wystarczającego poparcia w parlamencie i już 12 lutego zrezygnował ze stanowiska. Pelham powrócił na stanowisko. Po nieudanej próbie utworzenia rządu Bath zaprzestał prowadzenia aktywnej działalności politycznej.
27 grudnia 1714 r. poślubił Annę Marię Gumley (zm. 14 września 1758), córkę Johna Gumleya. Ich jedyny syn, William, zmarł bezpotomnie w 1763 r. Wraz ze śmiercią lorda Bath wygasły więc jego tytuły parowskie.

</doc>
<doc id="735285" url="https://pl.wikipedia.org/wiki?curid=735285" title="Semperoper">
Semperoper

Semperoper (pol. Opera Sempera) – opera znajdująca się w Dreźnie.
Pierwszy budynek operowy.
W latach 1838–1841 wzniósł budowniczy Gottfried Semper (1803–1879) królewski teatr dworski w kształcie rotundy wzorowanej na budowlach wczesnego renesansu włoskiego. Budynek przetrwał zaledwie 28 lat – spłonął 21 września 1869.
Tymczasowy budynek teatralny.
Już po czterech tygodniach po pożarze rozpoczęto budowę tymczasowego budynku teatralnego. W ciągu sześciu tygodni powstał budynek o 1800 miejscach, który drezdeńczycy nazwali żartobliwie „budą z desek”. 2 grudnia 1869 na otwarcie wystawiono "Ifigenię w Taurydzie" Goethego.
Drugi budynek operowy.
Ze względu na udział w ruchach radykalno–demokratycznych w maju 1849 Gottfriedowi Semperowi zabroniono pobytu na terenie Królestwa Saksonii. Semper opuścił niewdzięczną ziemię saksońską i na emigracji wzniósł m.in. Burgtheater w Wiedniu.
W roku 1871 rozpoczęto budowę nowego gmachu operowego. Przebywający za granicą Semper zgodził się zaprojektować nowy budynek. Budową kierował w latach 1871–1878 jego najstarszy syn Manfred (1838–1913). Budynek otrzymał bogatą dekorację rzeźbiarską. Obok wejścia stanęły postacie Goethego i Schillera, w bocznych wnękach elewacji postacie Szekspira, Sofoklesa, Moliera i Eurypidesa.
Podczas nalotu na Drezno w dniu 13 lutego 1945 budynek został zbombardowany i spalony.
Trzeci budynek operowy.
Po wojnie ruiny zabezpieczono prowizorycznie. Dopiero w latach 1968–1976 wykonano prace studialne przygotowujące do odbudowy.
24 czerwca 1977 wmurowano kamień węgielny. Głównym projektantem odbudowy został Wolfgang Hänsch. Zdecydowano się powiększyć scenę i widownię, by sprostać wymaganiom nowoczesnej techniki teatralnej. Ograniczono liczbę miejsc siedzących do 1300, zapewniając jednak doskonałą widoczność i akustykę.
Przy odbudowie zachowano architekturę według projektu Sempera. Dobudowano nowoczesny budynek mieszczący salę prób, pomieszczenia pomocnicze i administracyjne.
13 lutego 1985, w czterdziestolecie zburzenia, na otwarcie opery wystawiono "Wolnego strzelca" Carla Marii von Webera – powtarzając ostatnie przedstawienie sprzed zburzenia w dniu 31 sierpnia 1944.
Po zjednoczeniu Niemiec opera otrzymała oficjalny tytuł „Sächsische Staatsoper” (Saksońska Opera Państwowa).
Podczas powodzi w sierpniu 2002 wezbrane wody Łaby wyrządziły szkody o wartości 27 milionów euro. 9 listopada 2002 opera wznowiła działalność.
W ramach imprez z okazji 800–lecia Drezna odbył się 13 stycznia 2006 pierwszy bal operowy z udziałem 2300 gości w salach operowych i 4000 drezdeńczyków na Placu Teatralnym.

</doc>
<doc id="735286" url="https://pl.wikipedia.org/wiki?curid=735286" title="EMI Records">
EMI Records



</doc>
<doc id="735287" url="https://pl.wikipedia.org/wiki?curid=735287" title="Benzofuran">
Benzofuran

Benzofuran ("kumaron") – heterocykliczny organiczny związek chemiczny zbudowany ze skondensowanych pierścieni benzenu i furanu. Jest to bezbarwna, oleista ciecz używana do produkcji żywic kumaronowych. Występuje w olejach lekkich otrzymywanych w procesie destylacji smoły węglowej.

</doc>
<doc id="735299" url="https://pl.wikipedia.org/wiki?curid=735299" title="Intel i960">
Intel i960

Układ Intel i960 (inaczej 80960) jest mikroprocesorem o architekturze RISC, popularnym w początkach lat 90. jako mikrokontroler przeznaczony do systemów wbudowanych. Uzyskał on status najlepiej sprzedającego się układu w tej części rynku, rywalizując z chipem AMD 29000. Mimo sukcesu produktu, Intel zaprzestał działań marketingowych na jego rzecz w końcu lat 90., jako poboczny efekt porozumienia zawartego z firmą DEC, w myśl którego Intel otrzymał prawa do produkcji układów StrongARM. Procesor i960 nadal jest stosowany w pewnej liczbie rozwiązań wojskowych.
Pochodzenie układu.
Prace konstrukcyjne nad układem i960 rozpoczęły się po klęsce produkowanego na początku lat 90. układu iAPX 432. Układ iAPX 432 miał w zamierzeniu obsługiwać bezpośrednio języki programowania wysokiego poziomu zezwalające na współpracę ze znaczoną i chronioną pamięcią pracującą w trybie "garbage collection", których przykłady to Ada i Lisp, a wszystko to od strony sprzętowej. Przez stopień skomplikowania zestawu instrukcji, implementacji wieloukładowej i innych wad konstrukcyjnych, układ iAPX 432 działał niezwykle wolno w porównaniu do pozostałych ówczesnych konstrukcji.
W roku 1984 firmy Intel i Siemens rozpoczęły współpracę w ramach projektu o nazwie BiiN, mającego doprowadzić do stworzenia wysokopoziomowego, odpornego na błędy i zorientowanego obiektowo systemu komputerowego napisanego w całości w języku Ada. Do projektu przyłączyło się wiele osób związanych z pracami nad i432, zaś nowym architektem głównym został pracownik IBM, Glenford Myers. Założonym przez projekt rynkiem dla rozwiązania BiiN był rynek zastosowań komputerowych wymagających niezawodności, takich jak systemy bankowe, systemy przemysłowe, czy elektrownie atomowe, a architektura systemu opierała się w dużej mierze na założeniach pamięci chronionej zastosowanych przy pracach nad układem i432.
Architektura.
By uniknąć problemów z wydajnością, będących zmorą układu i432, architektura centralnego zestawu instrukcji została zaprojektowana jako RISC, lecz w pełni zastosowano ją tylko w wersji i960MX układu. Podsystem pamięci miał szerokość 33 bitów, co oznaczało stosowanie 32-bitowych słów i jednobitowego "znacznika" określającego korzystanie z pamięci chronionej. W wielu aspektach architektura układu i960 odpowiadała projektowi Berkeley RISC, szczególnie w dziedzinie wykorzystywania okien rejestrów i specyficznej dla konkretnych zastosowań ilości jednostek podręcznych przypadających na rejestr podwykonawczy (co pozwalało na szybkie wywoływanie jednostek wykonawczych). Rywalizujący z tą architekturą standard wprowadzony przez Stanford University, którego komercyjną nazwą był MIPS, nie korzystał z takich rozwiązań, lecz polegał na działaniach kompilatora, generujących optymalne wywołania podjednostek wykonawczych i kodu zwrotnego. Inaczej, niż zostało to rozwiązane w procesorach i386 (lecz nadal w zgodzie z większością rozwiązań 32-bitowych), układ i960 korzystał z płaskiej, 32-bitowej, przestrzeni pamięci, nie korzystając z mechanizmów segmentacji pamięci. Architektura układu zakładała również jego wykorzystanie w zastosowaniach superskalarnych, gdzie rozkazy są jednocześnie rozsyłane do więcej niż jednej jednostki procesora.
Wersje układu i960.
Pierwsze procesory serii i960 pojawiły się we wrześniu 1985 i w tym samym miesiącu rozpoczęła się ich produkcja, zaś pierwsze działające układy były dostępne od końca tego samego roku. Wysiłki BiiN niestety spaliły na panewce, głównie ze względów marketingowych, zaś układ 960MX pozostał na rynku bez możliwego zastosowania. Myers próbował uratować model, ogłaszając kilka zestawów o zredukowanej w stosunku do oryginalnego pomysłu architekturze. Próbował też nakłonić firmę Intel do dalszej sprzedaży układu i960 (wtedy znanego pod nazwą "P7") jako procesora do zastosowań ogólnych, który mógłby zastąpić model 80286 i 80386, który wszedł w fazę produkcyjną w tym samym miesiącu, co pierwsze układy i960 oraz jako układu do pojawiających się na rynku zastosowań uniksowych opartych na układach architektury RISC, jednym zaś z celów działań miał być Steve Jobs z jego wynalazkiem pod nazwą NeXT. Zewnętrzna i wewnętrzna konkurencja układów intelowskich pochodziła wtedy nie tylko z obozu zwolenników procesora 80386, ale również Intel i860 - jeszcze jednego rozwiązania RISC rozwijanego w tym czasie przez Intela.
Myersowi nie udało się przekonać zarządu Intela o słuszności poparcia dla układu i960 jako procesora ogólnego dla zastosowań uniksowych, ale przed procesorem otworzył się rynek wczesnych wysokowydajnych 32-bitowych systemów wbudowanych. Architektura pamięci chronionej została uznana za technologię chroniona przez prawa do BiiN, więc nie była wspomniana w literaturze produktu i prowadziła do spekulacji nad przeznaczeniem pewnej liczby nóżek układu i960MC oznaczonych jako "nie połączone", jak też nad wielkością samego układu. Wersja rdzenia RISC pozbawiona jednostki zarządzania pamięcią i FPU została wprowadzona do obiegu pod symbolem i960KA, zaś rdzeń RISC z jednostką zmiennoprzecinkową jako i960KB. Wszystkie te wersje jednak miały identyczną zawartość obudowy układu, różniąc się wyłącznie oznaczeniem.
"Pełna" wersja i960MX nigdy nie była sprzedawana poza zastosowaniami wojskowymi, ale i960MC znalazł zastosowanie w wysokiej klasy zastosowaniach wbudowanych, zaś i960KA stał się udanym tanim 32-bitowym układem sterującym drukarkami laserowymi, jak też wczesnymi terminalami graficznymi i innymi zastosowaniami wbudowanymi. Sukces układu pozwolił na finansowe przeżycie następnych pokoleń rozwiązania, pozbawionych skomplikowanych mechanizmów zarządzania pamięcią.
Układ i960CA, którego premiera miała miejsce w lipcu 1989, był pierwszą pełną implementacją architektury RISC w rodzinie i960. Zawierał zaprojektowany na nowo superskalarny rdzeń RISC oraz nietypową, zintegrowaną z układem adresowalną pamięć podręczną, pozbawiono go jednak jednostek FPU i MMU, gdyż przeznaczony był do wysokowydajnych zastosowań wbudowanych. Układ i960CA uważa się za pierwszy jednoukładowy przykład architektury superskalarnej RISC. Mimo że kontrolery serii C zawierały tylko jedną jednostkę arytmetyczno-logiczną, potrafiły wysłać i wykonać instrukcję arytmetyczną, odwołanie do pamięci oraz instrukcję rozgałęziającą w tym samym czasie. Potrafiły też utrzymać dwie instrukcje w jednym cyklu zegara pod pewnymi warunkami. Pierwsze wersje układu działały z prędkością 33 MHz, Intel zaś w promocji produktu podawał osiąganą przez niego wydajność rzędu 66 MIPS. Mikroarchitektura i960 była rozwijana w latach 1987-1988, zaś jej oficjalne ogłoszenie nastąpiło 12 września 1989. Kolejna wersja chipa, i960CF została wzbogacona o jednostkę zmiennoprzecinkową, nadal jednak nie zawierała jednostki zarządzania pamięcią.
Wycofanie układu.
Intel starał się wspierać układ i960 na rynku kontrolerów I/O zgodnych ze standardem I2O, lecz działania te nie przynosiły wymiernych skutków i prace projektowe ostatecznie upadły. Dodatkowo do połowy lat 90. stosunek mocy układu do jego ceny stał się o wiele mniej korzystny, niż w konkurencyjnych układach o nowszej konstrukcji, a Intel nigdy nie zdecydował się na produkcję i960 w wersji o zmniejszonym zapotrzebowaniu na energię elektryczną, która mogłaby być wykorzystywana w systemach zasilanych bateryjnie.
W roku 1990 zespół pracujący nad projektem i960 został przemianowany na "zespół zastępczy" pracujący równolegle do zespołu podstawowego nad następcą procesorów linii i386, szczególnie procesorem P6, który później ujrzał światło dzienne jako układ Pentium Pro. Projekt i960 został oddelegowany do mniejszego zespołu, co skazało go na wymarcie. Jednak układy serii i960 prawdopodobnie są cały czas stosowane w radarach lekkich indyjskich samolotów bojowych HAL Tejas. Włączenie tych maszyn do indyjskich sił powietrznych może nastąpić około roku 2010.
Kontroler i960 wciąż wykorzystuje się w maszynach do gier i zapewne będzie on tam stosowany tak długo, jak długo kontroler i960 będzie znajdować się w sprzedaży. Automaty korzystające z tych układów to "wrzutowce" należące do rodzin Stepper S2000 i Intel i960.

</doc>
<doc id="735300" url="https://pl.wikipedia.org/wiki?curid=735300" title="Johann Friedrich Horner">
Johann Friedrich Horner

Johann Friedrich Horner (ur. 27 marca 1831 w Zurychu, zm. 20 grudnia 1886 tamże) –  szwajcarski okulista, który pracował na Uniwersytecie w Zurychu.
Zespół Hornera, jest zaburzeniem dotykającym współczulny układ nerwowy. Nazwa zespołu powstała po jego opisaniu w 1869.

</doc>
<doc id="735304" url="https://pl.wikipedia.org/wiki?curid=735304" title="Tierra helada">
Tierra helada

Tierra helada - najwyższe piętro w górach Ameryki Łacińskiej, położone na wysokości powyżej 4000 – 4500 m n.p.m. W dolnej części tego piętra występuje roślinność trawiasta. Górna część to piętro śnieżne z wiecznie leżącymi śniegami i lodowcami górskimi.

</doc>
<doc id="735305" url="https://pl.wikipedia.org/wiki?curid=735305" title="Parasympatyczny układ nerwowy">
Parasympatyczny układ nerwowy



</doc>
<doc id="735306" url="https://pl.wikipedia.org/wiki?curid=735306" title="Luben Berow">
Luben Berow

Luben Borisow Berow, bułg. Любен Борисов Беров (ur. 6 października 1925 w Sofii, zm. 7 grudnia 2006 tamże) – bułgarski ekonomista, nauczyciel akademicki i polityk, profesor, w latach 1992–1994 premier Bułgarii, do 1993 również minister spraw zagranicznych w tym gabinecie.
Życiorys.
W 1949 ukończył studia ekonomiczne na Uniwersytecie Sofijskim im. św. Klemensa z Ochrydy. Od 1950 do 1985 był zawodowo związany z wyższym instytutem ekonomicznym WII „Karl Marks”, przekształconym później w Uniwersytet Gospodarki Narodowej i Światowej. Początkowo pracował jako asystent, następnie jako docent, a od 1971 zajmował stanowisko profesora. W 1976 uzyskał doktorat z nauk ekonomicznych. Pełnił funkcję kierownika katedry, prodziekana i dziekana na swojej uczelni. Od 1985 był profesorem w członek Bułgarskiej Akademii Nauk. Opublikował około 200 prac naukowych z zakresu historii gospodarczej Bułgarii i Bałkanów.
W latach 1990–1992 był doradcą ekonomicznym prezydenta Żelu Żelewa. Po ustąpieniu gabinetu Filipa Dimitrowa, w następstwie przegłosowanego przez parlament wotum nieufności, 30 grudnia 1992 prezydent mianował Lubena Berowa na stanowisko premiera. Urząd ten sprawował do 17 października 1994. Do 23 czerwca 1993 jednocześnie pełnił funkcję ministra spraw zagranicznych w swoim gabinecie. Jako premier pozostawał bezpartyjny, jego kandydaturę wystawił Ruch na rzecz Praw i Wolności, a wsparła postkomunistyczna Bułgarska Partia Socjalistyczna.
Opozycyjny Związek Sił Demokratycznych wielokrotnie zarzucał premierowi próby przywrócenia systemu socjalistycznego, krytykę opozycji wzbudziły ponowne zatrudnianie urzędników z ekipy Todora Żiwkowa w mediach publicznych i resortach, akceptacja dla stacjonowania wojsk radzieckich w Sofii, wstrzymanie reform gospodarczych zainicjowanych przez Iwana Kostowa, a także ustawa zapewniająca sędziom z czasów reżimu komunistycznego czteroletnią gwarancję pracy i nietykalności. Jawne okazywanie sympatii do obalonego reżimu spowodowało wzrost niezadowolenia społecznego dla rządu, ale również dla prezydenta, wspierającego premiera, chociaż wywodzącego się z obozu antykomunistycznego. Doprowadziło to do konfliktu Żelu Żelewa z jego macierzystą partią oraz z wiceprezydent Błagą Dimitrową, która w 1993 podała się do dymisji. W kraju szerzyła się również zorganizowana przestępczość. Od 1993 w Bułgarii zaczęło dochodzić do protestów przeciwko ubóstwu i korupcji, po czym nastąpił strajk generalny górników, sprzeciwiających się zamykaniu kopalń. W kraju nasilały się również problemy ekonomiczne, wynikające m.in. z embarga, jakie Unia Europejska nałożyła na Jugosławię, będącą jednym z głównych partnerów handlowych Bułgarii. Zła sytuacja gospodarcza, w tym wysoki deficyt budżetowy, spowolnienie reform i nieudana prywatyzacja, zaniepokoiły przedstawicieli Międzynarodowego Funduszu Walutowego. Ostatecznie gabinetowi Lubena Berowa udało się uzyskać pomoc finansową z MFW, a także redukcję o 50% zadłużenia zagranicznego. Rząd nie posiadał większości w Zgromadzeniu Narodowym, w 1994 doszły do tego problemy zdrowotne premiera, który w marcu musiał poddać się poważnej operacji serca. Ostatecznie Luben Berow złożył dymisję 2 września 1994.
Od 1995 do 1997 był członkiem, a od 1997 przewodniczącym rady dyrektorów przedsiębiorstwa „Selskostopanska kreditna centrała”. Ponadto pełnił funkcję przedstawiciela rady plenarnej Bułgarsko-Rosyjskiego Banku Inwestycyjnego (od 1996) oraz przedstawiciela rady dyrektorów spółki akcyjnej „Agroprodukt B” (od 1998).
Luben Berow był żonaty, miał syna i córkę.

</doc>
<doc id="735308" url="https://pl.wikipedia.org/wiki?curid=735308" title="Niles (Ohio)">
Niles (Ohio)

Niles – miasto w Stanach Zjednoczonych, w północno-wschodniej części stanu Ohio.
Liczba mieszkańców w 2000 roku wynosiła 20 893. Założone w 1806 roku przez Jamesa Heatona.

</doc>
<doc id="735309" url="https://pl.wikipedia.org/wiki?curid=735309" title="William Francis Patrick Napier">
William Francis Patrick Napier

William Francis Patrick Napier (ur. 7 grudnia 1785 w Celbridge niedaleko Dublina, zm. 12 lutego 1860 w Clapham) – brytyjski wojskowy i historyk wojskowości, młodszy syn pułkownika George’a Napiera i lady Sary Lennox, córki 2. księcia Richmond i Lennox.
Kariera wojskowa.
W 1800 r. wstąpił do Królewskiej Irlandzkiej Artylerii ("Royal Irish Artillery"). W 1802 r. zmienił jednostkę i przeszedł do 62 regimentu. Dzięki protekcji swojego wuja, 3. księcia Richmond rychło został mianowany kornetem. Dał się jednak przekonać generałowie Johnowi Moore’owi i przeszedł do 43 regimentu, którym dowodził właśnie Moore.
W szeregach tego regimentu brał udział w walkach w Danii, później został przeniesiony na front hiszpański i brał udział w walkach w okolicach La Coruñi. Ciężkie warunki obozowe odcisnęły się na zdrowiu Napiera. W 1809 r. został adiutantem lorda namiestnika Irlandii, 4. księcia Richmond, jednak kiedy 43 regiment został ponownie wysłany do Hiszpanii, Napier natychmiast zrezygnował ze stanowiska adiutanta i dołączył do jednostki. Po przybyciu do Hiszpanii wziął udział w słynnym marszu generała Craufurda do Talavery. Podczas marszu dostał ciężkiego zapalenia płuc.
Odmówił jednak powrotu do Wielkiej Brytanii i brał udział w dalszych walkach. Został ranny w bitwie pod Coa, a pod Cazal Nova dostał postrzał w plecy. Odznaczył się podczas pościgu za generałem Masséną podczas jego odwrotu z ochraniającej Lizbonę linii Torres Vedras. Awansowany do stopnia majora brał udział w bitwie pod Fuentes d'Onor, gdzie popadł w konflikt z bezpośrednim przełożonym i został odesłany do Anglii. Tam, 14 marca 1812 r., poślubił swoją kuzynkę, Caroline Amelię Fox (zm. 26 marca 1860), córkę generała Henry’ego Foxa (którego matka, lady Caroline Lennox, była starszą siostrą matki Napiera) i Marianne Clayton, córki Williama Claytona. William i Caroline mieli razem syna i cztery córki:
Zaledwie w trzy miesiące po ślubie Napier ponownie znalazł się w Hiszpanii i brał udział w szturmie Badajoz, gdzie zginął jego przyjaciel, pułkownik McLeod. Napier objął wtedy dowództwo nad 43 regimentem i dowodził nim w decydującej bitwie pod Salamancą. Po krótkim pobycie w domu dołączył do oddziału podczas walk w Pirenejach i w południowej Francji. Brał udział w bitwie pod Nivelle, gdzie sam ze swoim regimentem powstrzymywał marszałka Soulta. Brał udział w bitwie pod Nive (gdzie został dwukrotnie ranny), Orthes i Tuluzą. Został wtedy odznaczony Krzyżem Kawalerskim Orderu Łaźni. Po tej kampanii wstąpił do akademii wojskowej w Farnham. Nie uczestniczył w bitwie pod Waterloo, ale dowodził 43 regimentem podczas okupacji Francji do 1819 r., kiedy to odszedł z czynnej służby. Ponieważ jego pensja nie wystarczała na utrzymanie rodziny, postanowił zarabiać jako artysta. Wynajął dom na Sloane Street, gdzie pobierał nauki od akademika, George’a Jonesa.
Praca historyka.
Jego kariera została jednak związana z literaturą. Sporą rolę odegrało tutaj nabyte we Francji wykształcenie, gdyż, podobno, Napier nie potrafił wcześnie mówić i pisać poprawną angielszczyzną. Po powrocie z Francji zaczął wykazywać talent literacki, czego dał dowód w recenzji prac Jominiego w 1821 r. Dwa lata później Henry Bickersteth zaproponował Napierowi napisanie historii wojny na Półwyspie Iberyjskim. Napier początkowo nie okazywał entuzjazmu wobec tego pomysłu. Do napisania tej historii skłonił go fakt, że działania jego ulubionego przełożonego, generała Moore’a, pozostają w cieniu dokonań księcia Wellingtona. Książę zresztą wspierał pracę Napiera, posyłając mu korespondencję króla Hiszpanii Józefa Bonapartego zdobytą w bitwie pod Vittorią. Korespondencja była zaszyfrowana, ale dzięki cierpliwości pani Napier udało się ją odszyfrować. Napierowi pomagał również marszałek Soult, który ponadto zaaranżował tłumaczenie dzieła Napiera na język francuski.
Pierwszy tom „Historii wojny na Półwyspie Iberyjskim” ("History of the War in the Penisula") ukazał się w 1828 r. Wydawca, John Murray, był zawiedziony ilością sprzedanych egzemplarzy i Napier musiał osobiście wydawać kolejne tomy. Od razu jednak uznano „Historię” za najlepszą jak do tej pory publikację na temat wojny w Hiszpanii i Portugalii. Prace na ten temat autorstwa lorda Londonderry’ego i Roberta Southeya wydawały się dziecinne. Sir George Murray, kwatermistrz generalny armii Wellingtona, którego ambicją było napisanie pracy poświęconej tej wojnie, po przeczytaniu książki Napiera porzucił ten pomysł. Wydawaniu kolejnych tomów towarzyszy liczne pamflety autorstwa ludzi, którzy uznali dzieła za obrażające ich cześć. Protestowali również niektórzy oficerowie. Do popularności dzieła przyczyniły się w znacznej mierze kompetencje i styl autora. Sukces książki przydał Napierowi miano „najlepszego historyka wojskowości jakiego miała Anglia”. Kiedy w 1840 r. wyszedł ostatni tom „Historii” sława Napiera była zabezpieczona nie tylko w Wielkiej Brytanii, ale również we Francji i w Niemczech.
Ostatnie lata.
W latach 30. Napiera pochłaniała praca nad „Historią”, ale interesował się on również sytuacją wewnętrzną Anglii, w której trwała agitacja za i przeciw reformie wyborczej. Na Napiera wywierano naciski, aby kandydował do Izby Gmin, a nawet by objął dowodzenie nad Gwardią i wprowadził reformy na drodze zamachu stanu. Napier jednak nie ugiął się pod naciskami. W 1830 r. awansował do stopnia pułkownika, a w 1842 r. do stopnia generała-majora. W tym samym roku został gubernatorem porucznikiem Guernsey. Na tym stanowisku pochłaniało go kontrolowanie wzajemnych stosunków między garnizonem a mieszkańcami wyspy oraz działania na rzecz reformy zarządzania Guernsey.
Kiedy Napier przebywał na Guernsey, jego brat, Charles James Napier, dokonał podboju prowincji Sindh na obszarze obecnego Pakistanu. Polityka Charlesa w podbitej prowincji nie wszystkim przypadła do gustu. Chcąc bronić działalności brata, William napisał dwie książki: „Historię podboju Scindy” ("History of the Conquest of Scinde") w 1845 r. i „Historia administracji w Scindzie” ("History of the Administration of Scinde") w 1851 r. Mimo iż książki zostały napisane podobnym stylem jak „Historia”, ale z powodu kontrowersyjnego tematu, jak również powodów ich napisania, nie uzyskały one wielkiej popularności. W 1847 r. Napier zrezygnował z funkcji gubernatora. Rok później został odznaczony Krzyżem Komandorskim Orderu Łaźni i osiadł w Scinde House. W 1851 r. został awansowany do stopnia generała-porucznika.
Przez następne lata zajmował się głównie bronieniem brata i jego polityki. Poprawiał również kolejne wydania „Historii” oraz pisał listy do "Timesa" na tematy militarne i literackie. Jego energia jest tym bardziej niezwykła, że przypomniała o sobie niezaleczona rana odniesiona pod Cazal Nova. Przez nią Napier musiał spędzać wiele miesięcy w pozycji leżącej.
Jego ostatnie lata nie należały do szczęśliwych. Jego jedyny syn cierpiał na nieuleczalną chorobę. Po kolei umierali również jego bracia. W 1853 r. zmarł Charles James oraz kapitan Henry Napier. Dwa lata później zmarł najstarszy z braci, George Thomas Napier. William przeżył do 1860 r., utrzymując się przy życiu tylko pracą. Załamany tragediami rodzinnymi, zmęczeniem i pogarszającym się stanem zdrowia zmarł w Clapham w wieku 75 lat i został pochowany w West Norwood. Na cztery miesiące przez śmiercią otrzymał stopień generała.
Napier jako historyk.
Jako historyk wojskowości Napier różni się od historyków brytyjskich, ale jest często porównywany z Tukidydesem, Cezarem czy Davilą. Wszyscy czterej walczyli w wojnach, które opisywali. Wszyscy czterej mieli oryginalne poglądy na wydarzenia. Wszyscy czterej mieli wreszcie własny, niepowtarzalny styl. Napier pisał zawsze, jakby zdawał relację na gorąco z przebiegu walk. Celował zwłaszcza w opisach bitew i oblężeń, gorzej radził sobie z politycznym tłem wydarzeń. Przedstawione przy opisie szturmu Badajoz portrety generała Moore’a i pułkownika McLeoda dowodzą wielkiej elokwencji autora.

</doc>
<doc id="735316" url="https://pl.wikipedia.org/wiki?curid=735316" title="Columbia Graphophone Company">
Columbia Graphophone Company

Columbia Graphophone Company – jedna z najstarszych wytwórni płyt gramofonowych w Wielkiej Brytanii.
21 kwietnia 1931 roku Gramophone Company oraz Columbia Graphophone Company połączyły się tworząc Electric and Musical Industries.
EMI kontynuowało wydawanie płyt jako Columbia Records w Wielkiej Brytanii – oraz wszędzie indziej oprócz Stanów Zjednoczonych, Kanady i Japonii – do lat 60. EMI zmieniło etykietkę Columbia na EMI oraz sprzedała nazwę firmie Sony Music Entertainment, która posiadała już Columbia Records w USA i Kanadzie.

</doc>
<doc id="735318" url="https://pl.wikipedia.org/wiki?curid=735318" title="Bresse">
Bresse

Bresse (fr.-prow. "Brêsse") – dawna prowincja Francji, usytuowana w środkowo-wschodniej części kraju, na pograniczu regionów Burgundia-Franche-Comté i Owernia-Rodan-Alpy. W sensie geograficznym składa się z trzech części: burgundzkiej (obecnie wschodnia część departamentu Saône-et-Loire), części wchodzącej w skład departamentu Ain oraz części najmniejszej, stanowiącej obecnie zachodnią część departamentu Jura.
W Bresse używany jest dialekt Brassè należący do języka franko-prowansalskiego.
Historia.
Od XII w. Bresse należała do posiadłości domu Sabaudzkiego. Było to niewielkie księstwo ze stolicą w mieście Bâgé. Na początku XV w. władcy Sabaudii przenieśli stolicę do położonego bliżej granicy z Francją miasta Bourg-en-Bresse, co zapoczątkowało przeszło stuletni okres intensywnego rozwoju prowincji. W pierwszej połowie XVI w. następują coraz śmielsze próby zajęcia prowincji przez królów Francji. W 1535 r. Bourg-en-Bresse zostało zajęte na jakiś czas przez Francuzów. Pomimo ufortyfikowania miasta przez księcia sabaudzkiego Filiberta Emanuela sabaudczycy nie byli w stanie obronić prowincji przed Francuzami. Ostatecznie Sabaudia musiała skoncentrować się na swych domenach alpejskich. Na mocy traktatu zawartego w Lyonie 11 stycznia 1601 r. przez księcia Sabaudii Karola Emanuela I i króla Francji Henryka IV Francja przejęła Bresse i Bugey. Sabaudia otrzymała w zamian tereny byłego markizatu Saluzzo w Piemoncie.
Gospodarka.
Bresse jest regionem typowo rolniczym. Osadnictwo jest rozproszone. Rozwinięta jest m.in. uprawa kukurydzy, sadownictwo i hodowla bydła. Według tradycji, Bresse jest pierwszym regionem Francji, w którym ziarno kukurydzy zastosowano jako pokarm dla ludzi: potrawa z mąki kukurydzianej gotowanej z mlekiem lub masłem stanowiła dawniej w miesiącach zimowych podstawę wyżywienia tutejszych wieśniaków. Kukurydza stanowi dziś również podstawę do prowadzonej na szeroką skalę hodowli drobiu: kurczaków i indyków, które są najbardziej znanym produktem tego regionu.
Poulet de Bresse.
Od XVI w. prowincja słynie z hodowli kur, a zwłaszcza z produkcji kapłonów i pulard. Obecnie tradycyjną hodowlą kurczaków, które (zgodnie z ustaleniami dla tego produktu regionalnego - franc.: "Appellation d'origine contrôlée" - AOC) 3/4 swego życia spędzają na wybiegu na wolnym powietrzu, zajmuje się tu 330 producentów. Produkcja wynosi ok. 1,2 miliona sztuk rocznie.
Kurczak z Bresse (franc.: "poulet de Bresse") ma białe upierzenie, niebiesko zabarwione łapki i pięciopalczasty grzebień. Cechuje się delikatnym, jasnym i jędrnym mięsem oraz doskonałym smakiem. Najlepszy jest upieczony bez żadnych dodatków. Jest jedynym kurczakiem we Francji, który otrzymał własną AOC. W handlu jest sprzedawany zwykle z opierzonym łebkiem, z metalową spinką na szyjce i dołączonymi (na znak autentyczności!) niebieskimi łapkami. W restauracjach jego pochodzenie zawsze jest w menu zaznaczone.

</doc>
<doc id="735322" url="https://pl.wikipedia.org/wiki?curid=735322" title="Zakup Gadsdena">
Zakup Gadsdena

Zakup Gadsdena (ang. "Gadsden Purchase") – umowa międzynarodowa pomiędzy Stanami Zjednoczonymi a Meksykiem z 1853 r. W jej wyniku obecna południowa część stanów Arizona i Nowy Meksyk (licząca 76 770 km², były to tereny na południe od rzeki Gila River i na zachód od Rio Grande) została sprzedana przez rząd meksykański. Traktat został podpisany przez Meksyk w 1853 r. przy pośrednictwie Jamesa Gadsdena, a prezydent USA Franklin Pierce podpisał go ostatecznie 24 czerwca 1854.
Stany Zjednoczone zapłaciły wówczas Meksykowi sumę 10 milionów dolarów (obecnie jest to ok. 230 mln). Powodem zakupu były plany budowy kolei transkontynentalnej, która miała przebiegać przez ten teren. Traktat miał też na celu normalizację stosunków pomiędzy Meksykiem i USA, które parę lat wcześniej stoczyły ze sobą wojnę.

</doc>
<doc id="735326" url="https://pl.wikipedia.org/wiki?curid=735326" title="Mason (Ohio)">
Mason (Ohio)

Mason – miasto w Stanach Zjednoczonych, w południowo-wschodniej części stanu Ohio, na przedmieściach Cincinnati. Liczba mieszkańców w 2012 roku wynosiła 31 091.

</doc>
<doc id="735327" url="https://pl.wikipedia.org/wiki?curid=735327" title="Kaczka Della Thelma">
Kaczka Della Thelma



</doc>
<doc id="735329" url="https://pl.wikipedia.org/wiki?curid=735329" title="Przebicie">
Przebicie



</doc>
<doc id="735330" url="https://pl.wikipedia.org/wiki?curid=735330" title="Grand Prix Szwecji na Żużlu 1995">
Grand Prix Szwecji na Żużlu 1995

Wyniki Grand Prix Szwecji, czwartej eliminacji Mistrzostw Świata Grand Prix w sezonie 1995.
To pierwsze zawody o Wielką Nagrodę Szwecji.
Lista startowa.
Stawkę 17 stałych uczestników Grand Prix uzupełnił z dziką kartą Peter Karlsson. W nawiasach podano numery stałe.
¹) Nr 16 w tym turnieju jako zawodnik startujący z dziką kartą, nr 19 w pozostałych turniejach jako stały rezerwowy Grand Prix.
Opis.
Tommy Knudsen został pierwszym uczestnikiem Grand Prix, który wygrał dwie eliminacje Grand Prix z rzędu. Bez zwycięstwa pozostają liderzy klasyfikacji przejściowej. Tomasz Gollob zajął 10. miejsce i spadł o jedno lokatę.

</doc>
<doc id="735331" url="https://pl.wikipedia.org/wiki?curid=735331" title="ZiŁ-485">
ZiŁ-485

ZiŁ-485 (początkowo ZiS-485) lub BAW (ros. БАВ - большой автомобиль водоплавающий - "bolszoj awtomobil wodopławajuszczij") – ciężarowo-terenowy samochód pływający (amfibia) produkowany w latach 50. XX wieku w ZSRR w Moskiewskiej Fabryce Samochodów im. Stalina (ZiS, później ZiŁ).
Historia.
Pojazd ten był wzorowany na amerykańskiej amfibii GMC DUKW-353, których 586 sztuk zostało dostarczonych w czasie wojny do ZSRR w ramach planu Lend-Lease. Skonstruowany został w 1949 w filii zakładów ZiS w Dniepropietrowsku i początkowo oznaczony był DAZ-485 (od Dniepropietrowskij Awtozawod). Głównym konstruktorem zakładów był Witalij Graczow. Samochód oparty był na podzespołach mechanicznych ciężarówek terenowych ZiS-151 i GAZ-63. W związku z brakiem doświadczenia z konstrukcją amfibii, półsamonośne pływające nadwozie skopiowano co do formy z DUKW, aczkolwiek z ulepszeniami, z których najistotniejsze było wprowadzenie otwieranej burty z tyłu, ułatwiającej załadunek na większą o 1/3 skrzynię ładunkową (o powierzchni 10,44 m²). Wciągarkę umieszczono pośrodku samochodu, między kabiną a skrzynią, przez co mogła być używana do wciągania ładunku lub wyprowadzona do przodu. Jesienią 1950 roku prowadzono próby porównawcze samochodu z DUKW. Samochód został uznany za udany i w kwietniu 1951 jego konstruktorzy otrzymali Nagrodę Stalinowską. W 1951 roku trwały przygotowania do produkcji, kiedy władze w maju zdecydowały zlikwidować Dniepropietrowskie Zakłady Samochodowe i umieścić tam produkcję rakiet. Rozwój i produkcja amfibii zostały przekazane do zakładów ZiS, pod oznaczeniem ZiS-485. W lipcu 1952 wyprodukowano tam pierwsze pojazdy. Od 1953 roku samochody weszły na uzbrojenie Armii Radzieckiej pod wojskowym oznaczeniem BAW.
W 1957 powstał ulepszony model ZiŁ-485A (BAW-A), oparty na podzespołach zunifikowanych ze zmodernizowanym transporterem opancerzonym BTR-152W1 i ciężarówką ZiŁ-157. Otrzymał m.in. szersze mosty napędowe i nowe opony o rozmiarach 12,00-18" zamiast 11,00-18" (z wewnętrznym systemem centralnej regulacji ciśnienia zamiast zewnętrznych przewodów), co wraz ze zwiększeniem prześwitu o 27 mm polepszyło zdolność przekraczania terenu. Minimalnie zwiększyły się wymiary pojazdu. Do produkcji został wprowadzony we wrześniu 1958 roku. Produkcja w zakładach ZiŁ trwała do końca grudnia 1959 roku; łącznie w zakładach ZiS/ZiŁ wyprodukowano 2005 amfibii BAW/BAW-A. Od stycznia 1960 produkcję przeniesiono do nowo powstałych zakładów BAZ w Briańsku, jednakże w tym czasie wojsko uznało parametry terenowe BAW za już niewystarczające i do końca 1962 zbudowano tam jedynie 24 pojazdy. W 1960 w zakładach ZiŁ powstał prototyp zmodernizowanej wersji ZiŁ-485B, z nową skrzynią biegów, sprzęgłem jednotarczowym i innymi ulepszonymi podzespołami, lecz nie wszedł do produkcji. 
Służba.
Samochody BAW weszły na uzbrojenie Armii Radzieckiej, a także były eksportowane do państw Układu Warszawskiego i innych zaprzyjaźnionych. W latach 50. pojazdy te weszły na wyposażenie wojsk inżynieryjnych Wojska Polskiego. Po wycofaniu ze służby w Wojsku Polskim pewną liczbę pojazdów otrzymały jednostki straży pożarnej. 
Samochody ZiŁ-485 były produkowane w małych liczbach także dla gospodarki narodowej ZSRR, między innymi powstał na jego bazie samochód UROM-2 dla rybołówstwa.
Opis.
Ciężarowo-terenowy samochód pływający BAW był przeznaczony do przepraw przez przeszkody wodne i przewozu 28 żołnierzy z pełnym ekwipunkiem lub sprzętu, np. 1 armaty kalibru 85 mm czy 1 haubicy kalibru 122 mm.
Na stalowej ramie został zamocowany hermetyczny stalowy korpus z otwieraną tylną burtą. Pod maską zamontowano silnik ZiŁ-485 o mocy 110 KM, analogiczny jak w BTR-152, wykorzystano też części z samochodu ZiS-151 (m.in. zawieszenie i rozrząd). Pojazd wyposażony został w system centralnej regulacji ciśnienia w ogumieniu. 
Egzemplarze muzealne.
Zachowane samochody ZiŁ-485 można obejrzeć w następujących placówkach muzealnych:

</doc>
<doc id="735334" url="https://pl.wikipedia.org/wiki?curid=735334" title="John Norum">
John Norum

John Norum (ur. 23 lutego 1964 w Vardø w Norwegii) – szwedzki gitarzysta, od 1978 roku (z długą przerwą trwającą między 1986 i 2004) związany z zespołem Europe.
Oprócz działalności w grupie, jest autorem kilku solowych projektów, muzycznie odbiegających od stylu swojej pierwotnej grupy. Na płycie Optimus zadebiutował w roli wokalisty.

</doc>
<doc id="735335" url="https://pl.wikipedia.org/wiki?curid=735335" title="Emeric Jenei">
Emeric Jenei

Emeric Alexandru Jenei (węg. Imre Jenei, ur. 22 marca 1937 w Aradzie) – rumuński piłkarz i trener piłkarski węgierskiego pochodzenia.
Jako zawodnik i szkoleniowiec najdłużej – łącznie dwadzieścia dwa lata – związany był ze Steauą Bukareszt, z którą także odnosił największe sukcesy. W czasie kariery piłkarskiej trzykrotnie zdobył z nią mistrzostwo kraju, a jako trener dołożył kolejne pięć tytułów. Jest również twórcą największego sukcesu międzynarodowego Steauy w jej historii: w 1986 prowadzona przez niego drużyna zdobyła pierwszy (i jedyny) Puchar Europejskich Mistrzów Krajowych. Poza tym trenował inne zespoły z ligi rumuńskiej, a także z Grecji i Węgier, jednak z mniejszymi sukcesami.
Dwukrotnie – w latach 1986–1990 i w 2000 – był selekcjonerem reprezentacji Rumunii. Jego dwie kadencje wyznaczają początek i koniec najlepszego okresu drużyny narodowej w jej historii: w latach 90. piłkarze prowadzeni na boisku przez Gheorghe Hagiego, Gheorghe Popescu czy Dana Petrescu grali trzykrotnie w mistrzostwach świata (dwa razy 1/8 finału i raz ćwierćfinał) i dwukrotnie w mistrzostwach Europy (runda grupowa i ćwierćfinał). Na turniejach, na których Rumunię trenował Jenei – Mundialu 1990 i Euro 2000 – dwa razy dochodziła ona do drugiej rundy.
Jenei jest nie tylko jednym z najbardziej utytułowanych trenerów w historii rumuńskiej piłki nożnej, ale także wychowawcą wielu innych szkoleniowców, m.in. Anghela Iordănescu, Victora Piţurki i Ladislaua Bölöniego.
Kariera piłkarska.
Jest wychowankiem małego klubu 7 Noiembrie Arad. Po zakończeniu II wojny światowej grał także w Flamurze Roşie Arad i Progresulu Bukareszt. W 1957 trafił do Steauy Bukareszt, w której występował przez kolejnych dwanaście lat. W tym czasie zdobył z drużyną ze stolicy Rumunii trzy tytuły mistrzowskie oraz cztery razy wygrywał w rozgrywkach o Puchar kraju. Piłkarską karierę zakończył w 1971 w tureckim Kayserisporze.
W barwach reprezentacji Rumunii rozegrał 12 meczów, m.in. w 1959 wystąpił w towarzyskim spotkaniu z Polską. Z drużyną narodową brał udział w igrzyskach olimpijskich 1964 (ćwierćfinał).
Kariera szkoleniowa.
Po powrocie z Turcji rozpoczął pracę szkoleniową w Steaule Bukareszt, najpierw jako asystent Gheorghe Constantina. W 1975 został pierwszym trenerem; w pierwszym sezonie prowadzony przez niego zespół zajął piąte miejsce w Divizii A, ale już rok później zdobył – pierwsze od ośmiu lat – mistrzostwo kraju. W 1978 powtórzył ten wynik, ale mimo to Jenei po zakończeniu rozgrywek musiał ustąpić miejsca wracającemu do Steauy Constantinowi.
W Steaule Jenei pracował jeszcze pięciokrotnie, łącznie jako trener spędził w tym klubie dziewięć sezonów. Najbardziej owocny był ten, w którym drużyna, w której grali wówczas m.in. Helmuth Duckadam, Adrian Bumbescu, Victor Piţurcă, Ladislau Bölöni i Marius Lăcătuş, zdobyła niespodziewanie pierwszy (i jedyny) w historii Puchar Europejskich Mistrzów Krajowych (1985/1986). Po drodze Steaua pokonała drużyny mistrzów Danii, Węgier, Finlandii, Belgii, a w finale – po rzutach karnych (0:0, k. 2:0) – prowadzoną przez Terry'ego Venablesa FC Barcelonę. W tym samym czasie Jenei wywalczył także dwa tytuły mistrza kraju; łącznie w ciągu całej kariery zdobył ich pięć.
Dwukrotnie – od 1986 do 1990 i w 2000 – był selekcjonerem reprezentacji Rumunii. W czasie pierwszej kadencji zastąpił Mirceę Lucescu i – mimo iż przegrał eliminacje do Euro 1988 (w grupie kwalifikacyjnej o jeden punkt Rumunów wyprzedziła Hiszpania) – to utrzymał stanowisko i niedługo potem wywalczył pierwszy od dwudziestu lat awans do mistrzostw świata. Na samym Mundialu – po zwycięstwie nad ZSRR (2:1) i remisie z Argentyną (1:1) – Rumuni dotarli do 1/8 finału, w którym ulegli po rzutach karnych Irlandii (0:0, k. 4:5). To w reprezentacji Jeneia kariery zaczynali przedstawiciele pokolenia graczy urodzonych w drugiej połowie lat 60., najlepszego w historii futbolu rumuńskiego: Gheorghe Hagi, Florin Răducioiu, Gheorghe Popescu i Ioan Lupescu.
Wynik z Mundialu Jenei powtórzył dziesięć lat później na Euro 2000. Po raz drugi został selekcjonerem przypadkowo; miesiąc po awansie do mistrzostw przeciwko ówczesnemu trenerowi Victorowi Piţurce zbuntowała się grupa starszych zawodników. Jej lider, Gheorghe Hagi, przedstawił kierownictwu federacji ultimatum: odejdzie albo Piţurcă albo on. Zwolniono więc szkoleniowca, a na jego miejsce powołano 63-letniego Jeneiego. Na mistrzostwach Rumuni, znów prowadzeni na boisku przez Hagiego i Popescu, wygrali z Anglią (3:2), zremisowali z obrońcami trofeum Niemcami (1:1) i przegrali z Portugalią (0:1), dzięki czemu wywalczyli awans do drugiej rundy. Tam zbyt mocni okazali się późniejsi wicemistrzowie Europy, Włosi (0:2).
W czasie swojej trwającej prawie trzydzieści lat kariery szkoleniowej Jenei pracował także w Grecji i na Węgrzech. W tym ostatnim kraju także pełnił obowiązki selekcjonera reprezentacji, jednak mniej skutecznie niż w Rumunii. Z drużyną narodową Węgier rozpoczął eliminacje do Mundialu 1994, ale jego podopieczni potrafili wygrać tylko z Luksemburgiem (3:0). W pozostałych meczach kwalifikacji zremisowali z Grecją (0:0) oraz przegrali spotkania z Islandią (1:2) i rewanż z Grekami (0:1). Jenei został zwolniony w marcu 1993. Jego następcą został Ferenc Puskás.
Po Euro 2000, zgodnie z wcześniejszymi zapowiedziami, podał się do dymisji oraz ogłosił zakończenie kariery szkoleniowej. Później był prezesem klubu Bihor Oradea oraz pracował w Rumuńskim Związku Piłki Nożnej jako dyrektor techniczny reprezentacji.
Sukcesy.
Kariera piłkarska
Kariera szkoleniowa

</doc>
<doc id="735338" url="https://pl.wikipedia.org/wiki?curid=735338" title="Abigail (album)">
Abigail (album)

Abigail – drugi studyjny album duńskiej grupy heavymetalowej King Diamond. Warto wspomnieć, że jest to pierwszy w jego karierze pełny album koncepcyjny. Sama historia dzieje się w XIX wieku, na starym dworze hrabiostwa de La Fey, a toczy się wokół nienarodzonej jeszcze dziewczynki o imieniu Abigail. Opowieść ta doczekała się kontynuacji na wydanej w 2002 płycie zatytułowanej "".
Krążek powstał na przełomie 1986 i 1987 roku w Sound Track Studio w Kopenhadze pod bacznym okiem Kinga Diamonda, pełniącego zarazem rolę producenta płyty i Roberta Falcao.
Album został wydany w roku 1987 przez wytwórnię Roadrunner Records.
Promował go singel „The Family Ghost” wydany w roku 1987, do którego nakręcono pierwszy w historii teledysk grupy.
Fabuła.
Akcja opowiedzianej tu historii rozgrywa się latem 1845, Miriam Natias i Jonathan La Fey przybywają do odziedziczonej posiadłości. Na drodze spotykają siedmiu czarnych jeźdźców, którzy ostrzegają ich przed klątwą i nakazują wracać do domu. Jonathan ignoruje ich ostrzeżenia. Podczas pierwszej nocy w domu Jonathanowi objawia się duch jego przodka, hrabiego La Fey. Powiadamia on Jonathana, że w łonie jego małżonki odradza się Abigail. To córka hrabiego, którą zabił on wraz z jej matką w 1777, gdy dowiedział się, że nie jest to jego dziecko. Następnego dnia Jonathan odkrywa, że Miriam jest faktycznie w ciąży, a zarodek rozwija się nienaturalnie szybko. Świadom niebezpieczeństwa nie potrafi jednak zabić żony, chociaż Miriam sama go do tego namawia. Ostatecznie, znajdująca się pod kontrolą Abigail, Miriam spycha męża ze schodów, zabijając go. Rodząc Abigail, Miriam umiera. Niedługo potem przybywają na miejsce czarni jeźdźcy, by raz jeszcze zniszczyć Abigail

</doc>
<doc id="735340" url="https://pl.wikipedia.org/wiki?curid=735340" title="Neckarwestheim">
Neckarwestheim

Neckarwestheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Lauffen am Neckar. Leży nad Neckarem, ok. 10 km na południe od Heilbronn.

</doc>
<doc id="735341" url="https://pl.wikipedia.org/wiki?curid=735341" title="Bitwa pod Ayacucho">
Bitwa pod Ayacucho

Bitwa pod Ayacucho (w pobliżu miasta Ayacucho w Peru) – starcie zbrojne, które miało miejsce 9 grudnia 1824 w czasie wojen o niepodległość Ameryki Łacińskiej.
Przed bitwą.
Na skutek bitwy na przełęczy Corpahuaico oraz zajęcie przez wiernych Hiszpanii rojalistów Huamanguilla głównodowodzący wojskami republikańskimi (Patriotami) gen. Antonio José de Sucre, podkomendny Simóna Bolívara utracił możliwość dalszego marszu w kierunku Humamanga i został zmuszony do przyjęcia bitwy w niesprzyjających warunkach. Obóz wojsk patriotycznych w La Quinua znajdował się na terenach zamieszkałych przed ludność wrogą Republice, a armia rojalistyczna zajęła lepszą pozycję na górze Condorcunca górującej nad płaskowzgórzem Ayacucho ("miejsce umarłych" w języku keczua).
Armia republikańska liczyła ok. 5800 żołnierzy, podzielonych na trzy dywizje, którymi dowodzili gen. Jose de La Mar, Jose Cordova i Jacinto Lara. Dysponowała jedną armatą. Kawalerią, składającą się z czterech pułków, dowodził gen. Guillermo Miller. Armią dowodził gen. Antonio José de Sucre.
Wojska rojalistów liczyły ok. 9300 żołnierzy wyposażonych w 11 armat, podzielonych na Dywizję Awangardy pod dowództwem Jerónimo Valdésa, dywizję gen. Alejandro Villalobosa i dywizję gen. Juan Antonio Moneta. Kawaleria, którą dowodził brygadier Valentin Ferraz liczyła osiem szwadronów, podzielonych na dwie brygady. Dowódcą armii był wicekról Jose de la Serna.
Bitwa.
Rojaliści zajęli pozycje na zboczu góry Condorcunca, której stromy stok ułatwiał obronę. W nocy z 8 na 9 grudnia niewielkie pododdziały republikanów niepokoiły nieprzyjaciela wypadami, ale nie udało im się sprowokować armii hiszpańskiej do pościgu.
Rano 9 grudnia armia rojalistyczna rozpoczęła manewr zejścia obiema stronami zboczy Condorcunca i rozwinięcia się na płaskowzgórzu Ayacucho. Ok. 10.00 na lewym skrzydle rojalistów na płaskowzgórz wkroczył batalion pułku piechoty z Cuzco z Dywizji Villalobosa oraz szwadron kawalerii, osłaniające zejście i zajęcie pozycji ogniowych przez rojalistyczną artylerię. Zostały one ostrzelane przez patriotów.
Jednocześnie Dywizja Awangardy ok. 10.00 zaatakowała lewo skrzydło republikanów, spychając słabe ubezpieczenia i zmuszając do powolnego odwrotu dywizję La Mara. Oczekując na uzyskanie przez Valdésa powodzenia umożliwiającego rozwinięcie w pełni sił hiszpańskich pozostałe oddziały schodziły na płaskowzgórz, gotowe do oskrzydlenia nieprzyjaciela.
Rozwijającą się operację rojalistów zakłócił przedwczesny atak osłaniającego rozwinięcie lewego skrzydła 1 batalionu 1 pułku z dywizji gen. Villalobosa, dowodzonego przez płk. de Celisa na republikańską dywizję gen. Cordovy ok. godz. 10.30. Atak pojedynczego batalionu został z łatwością odparty ogniem karabinowym, a kontratakujący republikanie wsparci kawalerią gen Millera rozbili 1 batalion 1 pułku, którego dowódca poległ. Kontynuujące atak oddziały republikańskie uderzyły na nie gotowy do walki batalion rojalistycznego pułku "Imperial Alejandro" wywołując panikę i zdobywając dopiero ustawione na pozycji ogniowej hiszpańskie armaty, które nie oddały ani jednej salwy. Widząc powodzenie kontrataku swojego prawego skrzydła gen. Sucre wzmocnił kilkoma pododdziałami wciąż cofające się w uporczywej walce lewe skrzydło.
W odpowiedzi na zakończony powodzeniem atak republikanów gen. Canterac rzucił do kontrataku rezerwową dywizję Moneta w wolną przestrzeń pomiędzy spychanymi przez Awangardę Valdésa wojskami La Mara a dywizjami Cordovy i Lary, wzmacniając kontratak rezerwami kawalerii. Rozwinięcie rojalistów utrudniały trudne warunki terenowe, kawalerzyści musieli sprowadzać swoje konie ze stoków góry Condorcunca pojedynczo, a rojaliści przechodzili uskok bardzo stłoczeni. La Mar zagrożony oskrzydleniem kontynuował odwrót przed Awangardą, a walkę z kontratakiem rojalistów podjęła dywizja Cordovy, atakując na bagnety rozwijające się pierwsze trzy bataliony dywizji Moneta. W zaciętym starciu rojaliści ulegli atakującym patriotom i po utracie większości oficerów zostali rozbici, a wspinający się na zbocze Condorcunca patrioci zmusili do panicznego odwrotu pozostałe bataliony Moneta. Próbę interwencji hiszpańskiej kawalerii odparły dwa regimenty patriotycznych lansjerów dowodzone przez gen. Millera, które następnie przeszły do pościgu za rojalistami, całkowicie rozbijając ich kawalerię.
Osiągnąwszy sukces na swym prawym skrzydle i w centrum republikanie skoncentrowali siły do ataku na rojalistyczną Dywizję Awangardy gen. Valdésa, uzyskując przewagę liczebną także na swym lewym skrzydle. Oskrzydlona szarżami patriotycznej kawalerii i zaatakowana także przez republikańskie rezerwy najlepsza dywizja rojalistów została zdezorganizowana i wycofała się w panice, a załamanego gen. Valdésa oficerowie dywizji zmusili do ucieczki. Wicekról de La Serna, próbujący powstrzymać uciekających żołnierzy został sześciokrotnie ranny i wzięty do niewoli, a zwycięscy republikanie ścigając rozbitą armie rojalistyczną zmusili ok. 13.00 jej resztki do wycofania na szczyt Condurcunca.
Po bitwie.
Po południu rojalistyczni generałowie Valdés i Camba zebrali ok. 500 żołnierzy na czele których chcieli maszerować w kierunku Cuzco i w oparciu o Górne Peru kontynuować walki przeciwko patriotom, lecz szef sztabu armii rojalistycznej i pozostali oficerowie pod wpływem klęski uznali kontynuowanie wojny za niewykonalne. 
Według wyliczeń D.F. O'Leary straty po stronie rojalistów wyniosły 1800 zabitych i 700 rannych, a po stronie patriotów 310 zabitych i 609 rannych. Inne dane podaje głównodowodzący patriotami Sucre w relacji do władz Kolumbii: 300 zabitych i 384 rannych patriotów, 200 zabitych i 600 rannych rojalistów. Ponadto 2000 żołnierzy rojalistycznych wraz z wicekrólem, głównodowodzącym Canteraciem i wszystkimi generałami, 16 pułkownikami i 552 innymi oficerami znalazło się w niewoli. Patrioci zdobyli tabory armii hiszpańskiej oraz jej zapasy broni. 
Późnym popołudniem 9 grudnia Sucre zaproponował pokonanym rojalistom wspaniałomyślne warunki pokoju. Na mocy podpisanej 10 grudnia 1824 r. Kapitulacji z Ayacucho rojaliści przekazali Republice całe terytorium Peru, poddali wszystkie garnizony, zwolnili jeńców i oddali broń oraz zapasy. Każdy zwolennik Hiszpanii mógł opuścić Peru zabierając swój majątek pod warunkiem zobowiązania do zaprzestania walki przeciwko Republice, a wszystkich którzy zdecydowali się pozostać objęła amnestia. Oficerom pozostawiono szable. Flota hiszpańska musiała opuścić wody Peru w ciągu sześciu miesięcy.
Na polu bitwy republikańscy generałowie Cordova i Lara awansowani zostali do stopni generała dywizji. W uznaniu zasług Sucre mianowany został Marszałkiem Ayacucho.
W grudniu patrioci zajęli Cusco. Na wiosnę 1825 r. opanowali Górne Peru.
Bitwa ta ostatecznie załamała kolonialne panowanie Hiszpanów w Ameryce Łacińskiej. Ostatnie oddziały hiszpańskie opuściły Amerykę Południową w styczniu 1826.

</doc>
<doc id="735342" url="https://pl.wikipedia.org/wiki?curid=735342" title="Western Highlands">
Western Highlands

Prowincja Western Highlands (ang. "Western Highlands Province") – prowincja Papui-Nowej Gwinei, położona w środkowej części kraju. Ośrodkiem administracyjnym prowincji jest miasto Mount Hagen (27,8 tys.). Prowincja Western Highlands to jedna z najgęściej zaludnionych prowincji Papui-Nowej Gwinei. 17 maja 2012 od Western Highlands odłączono dystrykty Jimi, North Waghi i Anglimp-South Waghi i utworzono z nich prowincję Jiwaka.
W prowincji uprawia się herbatę i kawę.

</doc>
<doc id="735343" url="https://pl.wikipedia.org/wiki?curid=735343" title="Uniwersytet Johannesa Gutenberga w Moguncji">
Uniwersytet Johannesa Gutenberga w Moguncji

Uniwersytet Johannesa Gutenberga w Moguncji, Uniwersytet Jana Gutenberga w Moguncji, Uniwersytet Johanna Gutenberga w Moguncji (), skrótowo Uniwersytet w Moguncji, Uniwersytet Moguncki – niemiecki uniwersytet z siedzibą w Moguncji, jeden z najstarszych i największych w Niemczech. Założony został w roku 1477 przez arcybiskupa mogunckiego Teodoryka z Isenburga. Oferował naukę teologii, medycyny, prawa kościelnego, prawa rzymskiego oraz gramatyki, retoryki, dialektyki, arytmetyki, geometrii, astronomii i muzyki. Studiowało na nim wówczas około 200 studentów.
Uniwersytet zamknięto wskutek burzliwych wydarzeń związanych z rewolucją francuską. W 1792 francuska armia okupowała Moguncję; w 1793 miejscowi jakobini proklamowali tu republikę, która przetrwała cztery miesiące i została zlikwidowana przez władze pruskie. Francuzi ponownie okupowali Moguncję od 1797 do 1814. Zamknięto wówczas (w 1798) uniwersytet; jedynie wydział lekarski przetrwał do 1823.
Uniwersytet w Moguncji otwarty został powtórnie w roku 1946, z 2088 studentami, w nowej siedzibie na terenie dawnych koszar wojskowych, położonych na wzgórzu poza centrum miasta, przekształconych przez władze francuskiej strefy okupacyjnej w kampus uniwersytecki.
Obecnie kształci się tu około 32 tys. studentów. Uczelnia posiada wysoko zaawansowaną aparaturę badawczą, zwłaszcza w instytutach fizyki jądrowej i chemii jądrowej.
Uniwersytet w Moguncji utrzymuje bardzo dobre kontakty z nauką polską, regularnie zapraszając profesorów z Polski na wykłady gościnne. W ramach Instytutu Slawistyki oferowane są studentom również studia polonistyczne, jak również krótsze kursy z języka i kultury polskiej.
Od 2007 moguncka uczelnia wyróżnia się kolejną specjalnością: jest pierwszym niemieckim uniwersytetem, który produkuje internetowy program telewizyjny. Program ten przeznaczony jest dla nowo immatrykulowanych studentów i nazywa się ersti.tv (w tłumaczeniu pierwszacy.tv). Projekt powstał i jest nadawany ze studenckiej inicjatywy.

</doc>
<doc id="735348" url="https://pl.wikipedia.org/wiki?curid=735348" title="Uniwersytet Johana Gutenberga w Moguncji">
Uniwersytet Johana Gutenberga w Moguncji



</doc>
<doc id="735351" url="https://pl.wikipedia.org/wiki?curid=735351" title="Nordheim (Badenia-Wirtembergia)">
Nordheim (Badenia-Wirtembergia)

Nordheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Lauffen am Neckar. Leży w Zabergäu, nad Neckarem, ok. 7 km na południowy zachód od Heilbronn.

</doc>
<doc id="735355" url="https://pl.wikipedia.org/wiki?curid=735355" title="Gubernatorzy porucznicy Guernsey">
Gubernatorzy porucznicy Guernsey



</doc>
<doc id="735359" url="https://pl.wikipedia.org/wiki?curid=735359" title="Prowincja Zachodnia (Papua-Nowa Gwinea)">
Prowincja Zachodnia (Papua-Nowa Gwinea)

Prowincja Zachodnia (ang. "Western Province", nieoficjalna nazwa "Fly River Province") – prowincja Papui-Nowej Gwinei, położona w południowo-zachodniej części kraju. Ośrodkiem administracyjnym prowincji jest miasto Daru (12,9 tys.), położone na przybrzeżnej wyspie Daru. Prowincja Zachodnia to największa pod względem powierzchni prowincja Papui-Nowej Gwinei.
Władze prowincji używają również nieoficjalnej nazwy Prowincja Fly, pochodzącej od rzeki Fly, jednej z największych rzek kraju. Znajduje się tutaj również największe jezioro kraju – Jezioro Murraya.
W prowincji znajdują się duże złoża miedzi i złota, wydobywane w kopalni Ok Tedi, niedaleko źródeł rzeki Ok Tedi, dopływu Fly. Ich eksploatacja doprowadziła do poważnego zanieczyszczenia wód rzecznych.

</doc>
<doc id="735361" url="https://pl.wikipedia.org/wiki?curid=735361" title="James Pitt">
James Pitt

James Pitt był osiemnastowiecznym dziennikarzem brytyjskim.
Pitt pisał eseje w "The London Journal" chwalące rząd Robert Walpole'a, pod pseudonimem: "Francis Osborne".
W listopadzie 1722 roku "The London Journal" stało się gazetą prorządową. Do tego czasu atakowała Walpole'a.

</doc>
<doc id="735363" url="https://pl.wikipedia.org/wiki?curid=735363" title="Ambiofonia">
Ambiofonia

Ambiofonia – technika sztucznej regulacji pogłosu w salach koncertowych, operowych, studiach radiowych i telewizyjnych, za pomocą elektroakustycznych torów i układów nagłaśniających.
Jest jednym z elementów reżyserii dźwięku, umożliwiając poprawę pełni jego brzmienia i uzyskania efektów dźwiękowych dobranych do produkowanych utworów muzycznych.

</doc>
<doc id="735364" url="https://pl.wikipedia.org/wiki?curid=735364" title="Jagsthausen">
Jagsthausen

Jagsthausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Möckmühl. Leży nad rzeką Jagst, ok. 27 km na północny wschód od Heilbronn, przy linii kolejowej Bad Friedrichshall–Dörzbach.

</doc>
<doc id="735365" url="https://pl.wikipedia.org/wiki?curid=735365" title="Daru (miasto)">
Daru (miasto)

Daru – miasto w Papui-Nowej Gwinei, ośrodek administracyjny Prowincji Zachodniej. Miasto położone jest na niewielkiej wyspie u południowego wybrzeża Nowej Gwinei w Cieśninie Torresa. Ludność: 15,1 tys. (spis ludności z 2011).
Daru to jeden z ważniejszych portów morskich Papui-Nowej Gwinei na południowym wybrzeżu.

</doc>
<doc id="735366" url="https://pl.wikipedia.org/wiki?curid=735366" title="Daru">
Daru



</doc>
<doc id="735371" url="https://pl.wikipedia.org/wiki?curid=735371" title="Stanisław Plebański">
Stanisław Plebański

Stanisław Plebański herbu Junosza (ur. 20 lipca 1889 w Wilnie, zm. 3 lutego 1954 w Górze Kalwarii) – polski inżynier.
Życiorys.
Syn Franciszka Plebańskiego i Stanisławy z domu Plebańskiej. Jeszcze przed I wojną światową Stanisław Plebański uzyskał dyplom inżyniera w Ecole des Ponts et Chaussees w Paryżu. Ukończył studia z trzecią lokatą, co wśród obcokrajowców było rzadkością. Po powrocie do kraju, jako pracownik firmy budowlanej „Rutkowski”, został zaangażowany do budowy mostu nad Amurem. Most ten po ukończeniu był siódmym co do wielkości w skali światowej. Z chwilą wybuchu I wojny światowej Plebański przeniósł się na południe Rosji i tam budował mosty na Dnieprze i Bohu.
W 1917 przedostał się przez Murmańsk do Francji i jako absolwent Ecole des Ponts et Chaussees wstąpił w randze oficera do Legii Cudzoziemskiej. Z armii francuskiej, już w stopniu kapitana, powrócił do Polski biorąc czynny udział w walkach 1919 i 1920 oraz w powstaniu śląskim. Za służbę odznaczony zostaje orderami francuskimi i polskimi. Po zdemobilizowaniu Stanisław Plebański rozpoczął pracę jako inżynier przy odbudowie kraju. Od 1928 jest właścicielem dużej firmy budowlanej. Zbudował m.in. kościół na ul. Chełmskiej, kamienice na Narbutta, fabrykę sztucznego jedwabiu w Chodakowie, Dom Polonii na ówczesnym Powiślu oraz budynki Szkoły Wiejskiej Powszechnej na Raszyńskiej i Grottgera. W Polsce międzywojennej Stanisław Plebański był wykładowcą statyki na Politechnice Warszawskiej na wydziale inżynierii lądowej, oraz w szkole wojskowej, z której został usunięty za podpisanie protestu przeciw Berezie. Przeciwsanacyjne poglądy, współorganizacja ówczesnego Stronnictwa Pracy i przyjaźń z Władysławem Sikorskim utrudniły wspinanie się po szczeblach kariery w II Rzeczypospolitej. W 1937 po latach ciężkiej pracy Stanisław Plebański kupuje majątek Łyczyn – 379 ha w okolicy Konstancina, z domem na skarpie i przylegającą do folwarku cegielnią. Już wiosną 1939 Stanisław został powołany do robót fortyfikacyjnych na Warcie i Widawce. W czasie wojny obronnej Polski w 1939 był ranny i kontuzjowany. Udało mu się jednak ujść przed niewolą niemiecką i przedostać do Wilna, skąd dotarł do Tallinna. W Tallinnie wsiadł na statek zmierzający do Anglii, jednak w trakcie podróży Niemcy przejęli statek i osadzili uciekinierów w obozie w Starogardzie. Następnie Stanisław Plebański był więziony w Berlinie, gdzie Gestapo poddało go torturom w celu wymuszenia współpracy. Po 11 miesiącach w wyniku interwencji rodziny królewskiej Włoch został przewieziony do Polski, gdzie miał być zwolniony. Trafił jednak do więzienia na Pawiaku. W ciężkim stanie zdrowia przebywał tam jakiś czas aż do uwolnienia (dzięki zabiegom rodziny i wysokiemu okupowi). Do końca okupacji mieszkał w Warszawie, pracując naukowo i często upadając na zdrowiu.
W 1945 po zakończeniu wojny i utracie wszelkich dóbr materialnych założył z dwoma inżynierami, swymi dawnymi studentami, małą firmę budowlaną. Przedsiębiorstwo szybko rozwijało się przy odbudowie Warszawy. 15 stycznia 1949 Stanisław Plebański został z niewiadomych przyczyn aresztowany przez UB i przebywał przez 4 lata w więzieniach politycznych w Warszawie bez przedstawienia zarzutów i wytoczenia procesu. Przez 4 lata ówczesne władze odmawiały rodzinie jakiegokolwiek kontaktu z więźniem, lub też informacji o nim. Z interwencji prywatnych na najwyższym szczeblu wynika, że bezpośredni nadzór nad uwięzionym sprawowało NKWD. Stanisław Plebański zmarł 3 lutego 1954 w stanie niepoczytalnym po latach nieustannego bicia i maltretowania psychicznego. 
Pochowany na warszawskich Powązkach (kw. 214–IV–29).

</doc>
<doc id="735372" url="https://pl.wikipedia.org/wiki?curid=735372" title="Roigheim">
Roigheim

Roigheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Möckmühl. Leży nad rzeką Seckach, ok. 25 km na północ od Heilbronn, przy linii kolejowej Würzburg-Heilbronn.

</doc>
<doc id="735373" url="https://pl.wikipedia.org/wiki?curid=735373" title="Piperonal">
Piperonal

Piperonal ("heliotropina", "aldehyd piperonylowy" lub "aldehyd 3,4-metylenodioksybenzoesowy") − organiczny związek chemiczny z grupy aldehydów o wzorze: C8H6O3, występujący w olejkach eterycznych. Stosowany jest w przemyśle perfumeryjnym jako składnik kompozycji zapachowych, do aromatyzowania likierów oraz jako prekursor MDA i MDMA.

</doc>
<doc id="735376" url="https://pl.wikipedia.org/wiki?curid=735376" title="Popondetta">
Popondetta

Popondetta – miasto we wschodniej Papui-Nowej Gwinei, nad Morzem Salomona. Ośrodek administracyjny prowincji Oro. Ludność: 19,6 tys. (2000).
W 1951 miasto zasłynęło z prowadzonej tu akcji ratunkowej podczas wybuchu pobliskiego wulkanu Mount Lamington. Zginęło wówczas około 3 tys. osób, a leżące w pobliżu wulkanu miejscowości (m.in. Higaturu i Sangara) zostały całkowicie zniszczone.

</doc>
<doc id="735377" url="https://pl.wikipedia.org/wiki?curid=735377" title="Heliotropina">
Heliotropina



</doc>
<doc id="735384" url="https://pl.wikipedia.org/wiki?curid=735384" title="Erlenbach (Badenia-Wirtembergia)">
Erlenbach (Badenia-Wirtembergia)

Erlenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Neckarsulm. Leży nad rzeką Sulm, ok. 5 km na północ od Heilbronn, przy autostradzie A6

</doc>
<doc id="735386" url="https://pl.wikipedia.org/wiki?curid=735386" title="Klamatowie">
Klamatowie

Klamatowie () – plemię Indian Ameryki Północnej zamieszkujący południowo-zachodnie obszary dzisiejszego stanu Oregon, blisko spokrewnieni z plemieniem Modoków. Klamatów nazywano „Ludem Jezior”, ponieważ ich główna wioska znajdowała się nad jeziorem Upper Klamath Lake. Sąsiedzi uważali ich za ludzi odważnych, ale – w odróżnieniu od swych pobratymców Modoków – zawsze byli pokojowo nastawieni wobec białych. Nie brali udziału w znanej z okrucieństw popełnianych przez obie strony wojnie Modoków (1872–1873). Uważa się, że przyczyną opuszczenia przez część Modoków wspólnie zamieszkiwanego rezerwatu (i w konsekwencji wojny), była pogarda okazywana Modokom przez Klamatów, uważających siebie za „cywilizowanych Indian”.

</doc>
<doc id="735391" url="https://pl.wikipedia.org/wiki?curid=735391" title="Untereisesheim">
Untereisesheim

Untereisesheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Neckarsulm. Leży nad Neckarem, ok. 8 km na północ od Heilbronn, przy autostradzie A6.

</doc>
<doc id="735395" url="https://pl.wikipedia.org/wiki?curid=735395" title="Hardthausen am Kocher">
Hardthausen am Kocher

Hardthausen am Kocher – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Neuenstadt am Kocher. Leży nad rzeką Kocher, ok. 18 km na północny wschód od Heilbronn.

</doc>
<doc id="735396" url="https://pl.wikipedia.org/wiki?curid=735396" title="Axim">
Axim

Axim – miasto w Regionie Zachodnim, na wybrzeżu Ghany, 63 km na zachód od portowego miasta Takoradi, na południe od drogi wiodącej do granicy z Wybrzeżem Kości Słoniowej i na zachód Przylądka Trzech Punktów. Stolica dystryktu Nzema East.
Axim ma wyróżniający się na wybrzeżu i udostępniony turystom fort San Antonio de Axim, zbudowany przez Portugalczyków i Holendrów w roku 1515. Malownicze wyspy leżą z dala od brzegu, wśród nich jedna z latarnią morską (Bobowasi), inna ze starym podmorskim tunelem do fortu.
Gospodarka miasta uzależniona jest głównie od floty rybackiej, ale Axim dysponuje też dwoma plażami w kurortach, plantacją orzechów kokosowych i kauczuku, stacją transportu, dwoma głównymi oddziałami banku i kilkoma bankami wiejskimi. Miejscowi rzemieślnicy wypłukują złoto w okolicznych strumieniach.
Co roku w sierpniu odbywa się ważne święto "Kundum", zbiegając się z najlepszym okresem połowów; ludzie przybywają do Axim świętować, łowić ryby i handlować z kilkoma krajami na wybrzeżu Zatoki Gwinejskiej.
Kulturowo Axim jest częścią grupy Nzema w granicach kultury Akan. Mieszkańcy mówią językami Evalue, Fante oraz angielskim. Najwięcej w mieście jest chrześcijan z ich kościołami, włączając anglikańskie, katolickie, prezbiteriańskie, zielonoświątkowe oraz kilka nowych sekt. W Axim jest mały mahometański meczet i liczne tradycyjne fetysze.
Rodowitym mieszkańcem Axim był Anton Wilhelm Amo (1703–1756), pierwszy czarny filozof, który otrzymał filozoficzną edukację w Europie i opublikował tam dzieła filozoficzne. W Niemczech opublikował "Prawa Maurów" i wykładał filozofię na uniwersytecie w Jenie.
Kwame Nkrumah – pierwszy prezydent niezależnej Ghany urodził się w małej wsi Nkroful, położonej na zachód Axim i tam pochowany, później jego szczątki przeniesione zostały do Akry. W latach trzydziestych XX wieku Nkrumah pracował jako dyrektor katolickiej szkoły w Axim.

</doc>
<doc id="735397" url="https://pl.wikipedia.org/wiki?curid=735397" title="Unia Swarzędz">
Unia Swarzędz

Swarzędzki Klub Sportowy "Unia" – wielosekcyjny polski klub sportowy z siedzibą w Swarzędzu, którego piłkarze obecnie występują w III lidze.
Krótka historia.
Klub został założony 15 sierpnia 1921 roku. Nazwa "Unia" została nadana przez dwójkę działaczy: Henryka Dąbkiewicza i Jana Dytkiewicza, natomiast charakterystyczne biało-niebieskie barwy obowiązują dopiero od lat. 50 XX wieku. W okresie międzywojennym zespół występował w barwach fioletowo-białych. Obecny stadion Unii istnieje od roku 1937. W 1923 r. Unia przystąpiła do Poznańskiego Okręgowego Związku Piłki Nożnej. Obok sekcji piłki nożnej od 1929 roku swarzędzki klub miał również sekcje tenisa stołowego i tenisa ziemnego. W czasie II wojny światowej klub przestał istnieć, jednak 10 czerwca 1945 roku Unia wznowiła swoją działalność.
Po wojnie oprócz piłki nożnej Unia miała wiele innych sekcji, m.in. lekkoatletyka, podnoszenie ciężarów czy pływanie. Największe sukcesy zawodników Swarzędzkiego Klubu Sportowego to mistrzostwa, wicemistrzostwa i brązowe medale Mistrzostw Polski w zapasach w stylu klasycznym. Koszykarki Unii występowały w I lidze (w tym okresie istniała Ekstraklasa, I i II liga). Lekkoatleta Zenon Baranowski uczestniczył w Igrzyskach Olimpijskich w Melbourne w 1956 roku.
Aktualnie swarzędzki klub posiada sekcje piłki nożnej, zapasów, gimnastyki i lekkoatletyki.
W Unii występowali piłkarze mający I-ligowe doświadczenie, a najbardziej znanym jest Marek Rzepka, który w ekstraklasie rozegrał ponad 300 meczów. Wychowankiem Unii był rezerwowy bramkarz reprezentacji Polski na Mistrzostwach Świata w 1974 roku Andrzej Fischer.
Największym sukcesem piłkarzy "Dumy Swarzędza" są występy w III lidze (czyli starej II lidze) w sezonie 1994-95.
W latach 2008-2016 SKS występował w III lidze, w sezonie 2016/17 oraz 2017/18 w IV lidze gr. wielkopolska - północ, a od rozgrywek 2018/19 bierze udział w ogólnowojewódzkiej IV lidze.
W 2016 roku Unia Swarzędz obchodziła swoje 95-lecie istnienia.
Stadion.
Zawodnicy swarzędzkiego zespołu grają na Stadionie Miejskim w Swarzędzu, gdzie w latem 2006 roku były rozgrywane Mistrzostwa Europy do lat 19. Pojemność stadionu wynosi ok. 1 500 miejsc. Pierwszą bramkę na nowym obiekcie zdobył Mateusz Gawroński. Po modernizacji obiektu zakończonej w 2017 roku powstała bieżnia wokół boiska i skocznia do skoku w dal. Wymieniono także nawierzchnię trawiastą oraz odnowiono trybuny.

</doc>
<doc id="735399" url="https://pl.wikipedia.org/wiki?curid=735399" title="Amatusie">
Amatusie

Amatusie (Amathusiidae) – rodzina motyli dziennych występujących w Indoaustralii, obecnie włączona do rodziny Nymphalidae.
Do Amathusiidae zaliczano ok. 100 gatunków. Rozpiętość ich skrzydeł waha się od ok. 6 cm do 15 cm. Cechą charakterystyczną tych motyli jest obecność plamek ocznych na spodniej stronie skrzydeł. Skrzydła mają dość duże i szerokie w porównaniu do wielkości ciała. Gąsienice mają na ciele pęczki włosów oraz wyrostki na głowie i tylnym segmencie ciała. Żerują głównie na bambusach i palmach. Niektóre gatunki gąsienic żyjące na palmach mogą pojawić się w takiej ilości, że potrafią je całkiem pozbawić z liści. Motyle zaś nie przylatują do liści i kwiatów, lecz do gnijących owoców, fermentującego soku drzew i odchodów bydła.

</doc>
<doc id="735402" url="https://pl.wikipedia.org/wiki?curid=735402" title="Girl Bros">
Girl Bros



</doc>
<doc id="735405" url="https://pl.wikipedia.org/wiki?curid=735405" title="Langenbrettach">
Langenbrettach

Langenbrettach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład wspólnoty administracyjnej Neuenstadt am Kocher. Leży nad rzeką Brettach, ok. 15 km na północny wschód od Heilbronn.

</doc>
<doc id="735407" url="https://pl.wikipedia.org/wiki?curid=735407" title="Państwowa Inspekcja Weterynaryjna">
Państwowa Inspekcja Weterynaryjna



</doc>
<doc id="735408" url="https://pl.wikipedia.org/wiki?curid=735408" title="Tadeusz Plebański">
Tadeusz Plebański

Tadeusz Plebański herbu Junosza (ur. 8 października 1893 w Wilnie, zm. 23 lutego 1976 w Warszawie) – dr inż. rolnik, syn Franciszka Plebańskiego i Stanisławy z domu Plebańskiej, ojciec Tomasza Plebańskiego, brat Józefa Adama Plebańskiego i Stanisława Plebańskiego.
Życiorys.
Odebrał staranne wykształcenie rolnicze i inżynierskie w Lipsku, Dreźnie i Berlinie. Studiował również na SGGW w Warszawie, gdzie 1 marca 1915 roku wraz z grupą 11 studentów założył polską korporację studencką Aquilonia. Stowarzyszenie to zapisało się pozytywnie w historii walki o polskość na każdym froncie. Obecnie działa reaktywowane w III Rzeczypospolitej. Według danych SGGW, na listach studentów był w latach 1912/1918 i w roku 1928 prawdopodobnie jako prowadzący kusy rolnicze. Po studiach utrzymywał się z zarządu majątkami ziemskimi. W krótkim czasie inż. Tadeusz Plebański zatrudniał grupę zarządców, księgowych i sekretariat zarządu dóbr. Pod opieką miał kilka majątków oddalonych od siebie o kilkadziesiąt kilometrów.
Uczestniczył w wojnie polsko-bolszewickiej. Przeszedł szlak bojowy od Pilawy, przez Warszawę, most Kierbedzia, Wiązownę, Siedlce, Brześć nad Bugiem, Kowel, Równe, Sarny, Łuck, Chełm, Garwolin i stamtąd przez Wisłę na lewy brzeg do Potyczy.
Przez całe lata międzywojenne dzierżawił od państwa Paprockich majątek Potycz położony na południe od Góry Kalwarii w widłach Wisły i Pilicy. W spisie właścicieli ziemskich województwa mazowieckiego z 1929 roku Tadeusz Plebański figuruje jako właściciel 816 mórg w powiecie Grójeckim.
W czasie II wojny dokończył spłacanie właścicieli i w rezultacie tego działania stracił wszystko. Na spłatę majątku sprzedana została w czasie wojny posagowa willa żony na Lazurowym Wybrzeżu. Z Potyczy Tadeusz Plebański został wypędzony przez Niemców w związku z ustaleniem linii frontu na Wiśle. Dwór potycki został wtedy poważnie uszkodzony przez artylerię sowiecką. Pociski wystrzeliwane z przeciwnej strony Wisły podziurawiły dach i zniszczyły wiele drzew w parku. Po wypędzeniu z Potyczy zarządzał majątkiem Wilków.
W Wilkowie doczekał do wejścia Sowietów i został wypędzony z zakazem osiedlenia i zbliżania się do znacjonalizowanych dóbr na odległość zgodną z obowiązującą ustawą. Po wojnie Tadeusz i jego żona, Irena z domu Wysocka, zamieszkali w Poznaniu. Tadeusz pracował najpierw jako rzeczoznawca odbudowy Ziem Odzyskanych, potem jako dyrektor Stadniny koni w Racocie, dyrektor Państwowych Stadnin Koni w Wielkopolsce. W czasie represji stalinowskich w związku z ziemiańskim pochodzeniem został pozbawiony prawa pełnienia funkcji kierowniczych i zmienił pracę na pracę naukową w Instytucie Upraw Nawożenie i Gleboznawstwa oraz pracę społeczną w oświacie rolniczej, czemu pozostał wierny aż do śmierci.
Na początku II wojny światowej Tadeusz Plebański był więziony w Warszawie na Daniłowiczowskiej, a potem w Berlinie. Niemcy starali się wymusić na Tadeuszu Plebańskim współpracę polityczną. W jednej celi z Tadeuszem Plebańskim w berlińskim więzieniu przebywali prof. Bursche, pastor Niczman, poseł Kornecki i dziennikarz nieustalonego nazwiska. Plebański został zwolniony na skutek dyplomatycznej interwencji włoskiej, przedtem jednak bestialsko pobity, czego skutki odczuwał do końca życia.
Tadeusz Plebański był przez 7 lat od 1928 do 1935 r. przewodniczącym Grójeckiego Towarzystwa Organizacji i Kółek Rolniczych, w tych samych latach był członkiem zarządu Warszawskiego Towarzystwa Ogrodniczego i Kółek Rolniczych. Do wybuchu wojny w 1939 r. był przewodniczącym Kółka Rolniczego w Machcinie. Po wojnie w Poznaniu był w latach 1958 do 1962 radnym Wojewódzkiej Rady Narodowej. W 1963 został przewodniczącym Przysposobienia Rolniczego na woj. Poznańskie, członkiem zarządu SITR, członkiem Rady Naukowo Ekonomicznej przy WRN i członkiem Rady Naukowej Roślin Pastewnych PAN. Pozostawił liczne publikacje dotyczące uprawy roślin motylkowych, pastewnych i poplonów. 
Pochowany na warszawskich Powązkach (kw. 214–IV–29).

</doc>
<doc id="735412" url="https://pl.wikipedia.org/wiki?curid=735412" title="Heliotrop (roślina)">
Heliotrop (roślina)

Heliotrop ("Heliotropium" ) – rodzaj roślin w zależności od ujęcia systematycznego klasyfikowany do rodziny ogórecznikowatych "Boraginaceae" lub "Heliotropiaceae". Obejmuje ok. 240 gatunków. Rodzaj jest niemal kosmopolityczny – jest szeroko rozprzestrzeniony na obszarach o tropikalnym i umiarkowanym klimacie. Brak jego przedstawicieli tylko w północnej Eurazji i północnej Ameryce Północnej. W Polsce tylko jako przejściowo zawlekany rośnie heliotrop zwyczajny "H. europaeum".
Niektóre gatunki uprawiane są jako ozdobne, wykorzystywane są jako lecznicze, dostarczające jadalnych owoców i drewna. "H. amplexicaule" wykorzystywany jest jako ozdobny i do kontroli urodzeń. Heliotrop peruwiański "H. arborescens" jest popularną rośliną ozdobną, także wykorzystywaną w kosmetologii. "H. arboreum" jest rośliną leczniczą i dostarczającą drewna. "H. balfourii" jest podstawową rośliną garbnikodajną na Sokotrze.
Systematyka.
Rodzaj w zależności od ujęcia systematycznego zaliczany do rodziny "Heliotropiaceae" lub do szeroko ujmowanej rodziny ogórecznikowatych "Boraginaceae".

</doc>
<doc id="735413" url="https://pl.wikipedia.org/wiki?curid=735413" title="Flein">
Flein

Flein – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba związku gmin Flein-Talheim. Leży ok. 5 km na południe od Heilbronn. Gmina znana jest głównie z uprawy winorośli.
Współpraca.
Miejscowości partnerskie:

</doc>
<doc id="735414" url="https://pl.wikipedia.org/wiki?curid=735414" title="Klickitat">
Klickitat

Klikitatowie ("'Klik-i-tat", co w żargonie chinoockim oznacza „zza Gór Kaskadowych”, oni sami siebie nazywali "Qwulh-hwai-pum", czyli „ludźmi prerii”) – plemię Indian Ameryki Północnej zamieszkujące na południe od rzeki Kolumbia w stanie Waszyngton. Klikitatowie trudnili się wymiennym handlem międzyplemiennym. 
Dzisiaj resztki tego plemienia (około 500 osób) żyją m.in. w rezerwacie Indian Yakima.

</doc>
<doc id="735415" url="https://pl.wikipedia.org/wiki?curid=735415" title="Wendy Melvoin">
Wendy Melvoin

Wendy Melvoin (ur. 26 stycznia 1964 w Los Angeles) – amerykańska gitarzystka.
Znana głównie z występowania w zespole Prince'a – The Revolution, do którego dołączyła w maju 1983. Uczestniczyła w nagraniu chórków do utworu „Free” z albumu "1999", później jako gitarzystka zagrała na albumach: "Purple Rain", "Around the World in a Day" oraz "Parade". 
Po rozpadzie grupy w 1986 utworzyła wraz z Lisą Coleman kapelę Wendy and Lisa, a od 1998 grała w grupie Girl Bros.
Na przełomie lat 80. i 90. była w związku z Lisą Coleman. Następnie związała się z Lisą Cholodenko.

</doc>
<doc id="735418" url="https://pl.wikipedia.org/wiki?curid=735418" title="Współczesność">
Współczesność

Współczesność – warszawski dwutygodnik literacko-artystyczny wydawany w latach 1956–1971, założony przez Leszka Szymańskiego j Jerzego Kwiryna SIewierskiego skupiał młodych pisarzy debiutujących około 1956, m.in. Zdzisława Jerzego Bolka, Ernesta Brylla, Bohdana Drozdowskiego, Stanisława Grochowiaka, Romana Śliwonika, Ireneusza Iredyńskiego, Marka Nowakowskiego, Władysława Terleckiego, Józefa Gielo.

</doc>
<doc id="735421" url="https://pl.wikipedia.org/wiki?curid=735421" title="Talheim (powiat Heilbronn)">
Talheim (powiat Heilbronn)

Talheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Flein-Talheim. Leży nad Neckarem, ok. 6 km na południe od Heilbronn, przy drodze krajowej B27.

</doc>
<doc id="735423" url="https://pl.wikipedia.org/wiki?curid=735423" title="Niedrożność smółkowa">
Niedrożność smółkowa

Niedrożność smółkowa (łac. "meconium ileus") – jeden z pierwszych i najcięższych objawów mukowiscydozy. Do niedrożności smółkowej dochodzi u 5-20% noworodków z mukowiscydozą. Niedrożność ta powstaje w wyniku niedoboru enzymów trzustkowych, przez co smółka (zawartość jelit płodu, która składa się z reszt połkniętych wód płodowych, żółci, złuszczonych nabłonków i mazi płodowej) nie może ulec rozpuszczeniu i zatyka światło jelit pod postacią lepkich czopów. Normalnie smółka jest wydalana zaraz po narodzinach. Niedrożność smółkową można stwierdzić w badaniu USG płodu.
Typowymi objawami u noworodków są: brak smółki, wzdęty brzuch i wymioty, występujące w pierwszych dobach życia dziecka. Oprócz zatkania światła jelita mogą nastąpić groźne powikłania, takie jak: skręt, uwięzienie lub zarośnięcie jelita, perforacja, smółkowe zapalenie otrzewnej.
Niedrożność smółkowa nie wskazuje na stopień ciężkości przebiegu mukowiscydozy.
Leczenie.
W 60% przypadków stosuje się leczenie farmakologiczne, jeśli jednak nie przynosi efektów, to konieczne jest leczenie chirurgiczne.

</doc>
<doc id="735425" url="https://pl.wikipedia.org/wiki?curid=735425" title="Żyworódka źródlana">
Żyworódka źródlana

 ("Characodon audax") – endemiczny gatunek słodkowodnej ryby karpieńcokształtnej z rodziny żyworódkowatych (Goodeidae). Bywa spotykana w hodowlach akwariowych.
Występowanie.
Ameryka Środkowa – Meksyk
Charakterystyka.
Srebrno-szare ciało o kształcie torpedy. Płetwy odbytowa i grzbietowa położone w tylnej części ciała. Ryba jest spokojna, ale samce bronią swego terytorium i są wobec siebie agresywne. Lubi pływać wśród gęstych roślin. Zazwyczaj pływa w środkowym poziomie akwarium.
Dorasta do 5,5 cm długości.
Dymorfizm płciowy: Samiec ma smoliście czarne płetwy i jasnoróżowe plamy w okolicy gardła.
Wymagania hodowlane.
Rzadki i dość trudny w hodowli. Optymalna temperatura 20–24 °C, pH 7,0–8,0, woda średnio twarda do twardej.
Rozmnażanie.
Ryba żyworodna, samica rodzi od 4 do 30 młodych co 6–8 tygodni.

</doc>
<doc id="735426" url="https://pl.wikipedia.org/wiki?curid=735426" title="Władca zwierząt (film)">
Władca zwierząt (film)

Władca zwierząt (tyt. oryg. "The Beastmaster") – amerykański film fantasy (magia i miecz) z 1982, luźno oparty na motywach powieści science-fiction Andre Norton, pod tym samym tytułem.
Fabuła.
W tajemniczym mieście Aruk władzę przejął zły magik Maax. W jego ręce trafia król, a na domiar złego Maax chce złożyć ofiarę z syna królowej. W ostatniej chwili dziecko uratowane zostaje jednak przez pewnego chłopa, który nadaje mu imię Dar i wychowuje niczym własnego syna. Już wkrótce okazuje się, że Dar posiada niezwykłe zdolności pozwalające mu nawiązać kontakty ze zwierzętami. Pewnego dnia idylla kończy się. Barbarzyńcy z plemienia Jun dowodzeni przez kapłana Maaxa napadają na wieś Dara i zabijają wszystkich jego mieszkańców. Dar ucieka dzięki pomocy swego psa i innych zaprzyjaźnionych zwierząt. Podczas poszukiwania wrogów, którzy w tak dramatyczny sposób zmienili jego życie, Dar spotyka piękną Larę, która jest więziona przez Maaxa. Nastaje wreszcie czas ostatecznej rozprawy z Maaxem.

</doc>
<doc id="735431" url="https://pl.wikipedia.org/wiki?curid=735431" title="Retencja (hydrologia)">
Retencja (hydrologia)



</doc>
<doc id="735433" url="https://pl.wikipedia.org/wiki?curid=735433" title="Pfaffenhofen (Badenia-Wirtembergia)">
Pfaffenhofen (Badenia-Wirtembergia)

Pfaffenhofen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Oberes Zabergäu. Leży w Zabergäu, nad rzeką Zaber, ok. 20 km na południowy zachód od Heilbronn.

</doc>
<doc id="735434" url="https://pl.wikipedia.org/wiki?curid=735434" title="Brøndby Stadion">
Brøndby Stadion

Brøndby Stadion – stadion piłkarski w Brøndby, Dania. Na Brøndby Stadion rozgrywa swoje mecze Brøndby IF.

</doc>
<doc id="735436" url="https://pl.wikipedia.org/wiki?curid=735436" title="Characodon audax">
Characodon audax



</doc>
<doc id="735438" url="https://pl.wikipedia.org/wiki?curid=735438" title="Zaberfeld">
Zaberfeld

Zaberfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Oberes Zabergäu. Leży w Zabergäu, nad rzeką Zaber, ok. 25 km na południowy zachód od Heilbronn.

</doc>
<doc id="735440" url="https://pl.wikipedia.org/wiki?curid=735440" title="Martins Ekwueme">
Martins Ekwueme

Martins Nnabugwu Ekwueme (ur. 2 października 1985 w Aboh Mbaise) – nigeryjski piłkarz występujący na pozycji defensywnego pomocnika.
Kariera.
Do Polski Ekwueme trafił w sezonie 2000/01 z Agunze Okigwe i występował w Jezioraku Iława. Później grał w Polonii Warszawa, a w sezonie 2002/03 reprezentował barwy czeskiej Sigmy Ołomuniec. Po roku obecności na zagranicznych boiskach Nigeryjczyk wrócił do Polski. Występował w Wiśle Kraków, z którą w sezonach 2003/04 i 2004/05 wywalczył mistrzostwo kraju. Wiosną 2006 roku ponownie przeszedł do Polonii Warszawa, w której spędził kolejne dwie rundy.
22 czerwca 2007 roku Ekwueme podpisał czteroletni kontrakt z Legią Warszawa i w sezonie 2007/08 zdobył z nią Puchar Polski. Ze względu na brak miejsca w podstawowym składzie, 31 sierpnia 2009 roku został wypożyczony do Zagłębia Lubin. 29 czerwca 2010 r. oficjalnie został zawodnikiem Zagłębia. W 2011 roku, wraz z Adrianem Błądem oraz Pawłem Oleksym trafił na roczne wypożyczenie do Zawiszy Bydgoszcz, po czym wrócił do swojego zespołu. W 2013 związał się kontraktem z Flotą Świnoujście.
W marcu 2017 roku podpisał kontrakt z Falubazem Zielona Góra. Od 3 sierpnia 2018 zawodnik 3 ligowego klubu Górnik Polkowice.
27 lipca 2020 podpisał dwuletni kontrakt z Lechią Zielona Góra.

</doc>
<doc id="735441" url="https://pl.wikipedia.org/wiki?curid=735441" title="Komórki barwnikowe">
Komórki barwnikowe



</doc>
<doc id="735443" url="https://pl.wikipedia.org/wiki?curid=735443" title="Wzorzec inkrementalny">
Wzorzec inkrementalny

Wzorzec inkrementalny − wzorzec zawierający rozłożone na przemian strefy o jednakowej szerokości różniące się właściwościami fizycznymi. Wzorzec inkrementalny do pomiaru długości ma strefy te rozmieszczone wzdłuż linii prostej, natomiast do pomiaru kątów − na tarczy albo na powierzchni walcowej. Pomiar odbywa się przyrostowo na zasadzie zliczania ilości stref. Do zliczania w obu kierunkach (praca rewersyjna) wymagane są co najmniej dwa detektory przesunięte względem siebie o całkowitą liczbę okresów plus ±1/4 okresu wzorca. Możliwe jest również odczytanie ułamkowej części okresu za pomocą interpolatora.
Rodzaje wzorców inkrementalnych.
Do budowy wzorców inkrementalnych najczęściej są wykorzystywane zjawiska:

</doc>
<doc id="735444" url="https://pl.wikipedia.org/wiki?curid=735444" title="Perforacja (medycyna)">
Perforacja (medycyna)

Perforacja – wytworzenie się nieprawidłowego otworu na powierzchni narządu wewnętrznego, czyli jego przedziurawienie, pęknięcie. Jest najczęściej wynikiem niszczenia głębszych warstw narządu przez jakiś proces nowotworowy, bądź zapalny. Przykładem może być perforacja wrzodu żołądka – w żołądku powstaje otwarta na zewnątrz rana (otwór), przez który treść pokarmowa przedostaje się do jamy otrzewnej, a w następstwie powstaje zapalenie otrzewnej. Perforacja może być też przypadkowym przedziurawieniem narządu w trakcie zabiegu chirurgicznego, np. podczas łyżeczkowania macicy.
Perforacja (stomatologia, endodoncja) – powikłanie w trakcie preparacji dostępu do jamy zęba lub podczas dalszego przebiegu leczenia kanałowego. Zazwyczaj dochodzi do tego wówczas, gdy wykonujący zabieg nie przeanalizuje wielkości i kształtu korony, komory miazgi zęba, rozmieszczenia i budowy korzeni oraz przebiegu światła kanałów. Powstaje wówczas otwór łączący komorę miazgi lub kanał korzeniowy z tkankami otaczającymi ząb (tkankami przyzębia).

</doc>
<doc id="735445" url="https://pl.wikipedia.org/wiki?curid=735445" title="Danio tęczowy">
Danio tęczowy

Danio tęczowy, danio tęczowe ("Danio albolineatus") – gatunek słodkowodnej ryby z rodziny karpiowatych (Cyprinidae). Popularna w hodowlach akwariowych.
Występowanie.
Azja Południowo-Wschodnia – Tajlandia, Mjanma, Sumatra i półwysep Malajski.
Charakterystyka.
Łagodnie usposobiona, żwawa, towarzyska, dużo pływająca i efektownie prezentująca się ryba. Ubarwienie zmienne, w zależności od kąta padania światła. Łuski połyskujące metalicznie od zielonego po niebieski. Płetwy bezbarwne. Pysk skierowany ku górze, w okolicy pyska dwie pary wąsików. Samiec smuklejszy i jaśniej ubarwiony, samica nieco większa i pełniejsza w partii brzusznej.
Warunki hodowlane.
Potrzebują przykrytego akwarium, w którym mają dużo wolnej przestrzeni do pływania. Ryba stadna – wskazane jest trzymanie razem większej liczby osobników. Lubi duży ruch wody oraz znaczne napowietrzanie. Wszystkożerna. Optymalna temperatura 22–28 °C, pH 6,5–7,5. Danio jest rybą szybko pływającą, więc nie należy ich trzymać z rybami majestatycznymi.
Rozmnażanie.
Ryba jajorodna. Optymalna dla rozrodu temperatura wody: 24–26 °C. Podczas tarła należy odseparować grupę ryb (tarło stadne – lub w proporcji 2 samce na 1 samicę). Ikra opada swobodnie na dno pokryte drobnopierzastymi roślinami. Samica może złożyć do 1000 sztuk ikry. Po tarle tarlaki należy odłowić. Wylęg po 3–4 dniach. Po około 7 dniach młode zaczynają pływać i szukać pokarmu. Pierwszym pokarmem jakim należy karmić młode są pierwotniaki, pantofelek i wrotki. Można podawać suchy, bardzo drobno zmielony (np. w maszynce do mielenia kawy) pokarm, roztarte żółtko na twardo (tylko w niewielkich ilościach). Podchowanie młodego narybku dość łatwe.

</doc>
<doc id="735447" url="https://pl.wikipedia.org/wiki?curid=735447" title="Trzynaście amerykańskich kolonii">
Trzynaście amerykańskich kolonii



</doc>
<doc id="735450" url="https://pl.wikipedia.org/wiki?curid=735450" title="Scott Travis">
Scott Travis

Scott Travis (ur. 6 września 1961 w Norfolk) – amerykański perkusista. Członek brytyjskiego zespołu Judas Priest, irlandzkiego zespołu Thin Lizzy i amerykańskiego zespołu Racer X. W latach 1993-1995 występował w formacji Fight.
Muzyk jest endorserem instrumentów firm DW Drums, Paiste i Vater.
Życiorys.
Urodzony w Norfolk, Wirginii, Scott był słynnym perkusistą na lokalnej scenie muzycznej w regionie znanym jako Hampton Roads we wczesnych latach osiemdziesiątych XX wieku. Grał z zespołami w klubach na wskroś Norfolk, Virginia Beach, Hampton i Newport News. Travis przeprowadził się do Kalifornii "na początku/w połowie" lat osiemdziesiątych i grał w rozmaitych lokalnych zespołach, takich jak Hawk. Następnie przeniósł się do Racer X, wraz z Paulem Gilbertem. Bardzo krótko grał w Saints Or Sinners, które potem zmieniło swoją nazwę na The Scream. Grali w nim również koledzy z zespołu Travisa, Bruce Bouillet i John Alderete. Jego wielka kariera zaczęła rozwijać się późno, dziesięć lat po długoletnim graniu w zespole perkusista Judas Priest, Dave Holland opuścił zespół z osobistych powodów.
Travis zawsze chciał grać w Judas Priest. Jako młody nastolatek często myślał o rozłożeniu swojego zestawu perkusyjnego na parkingu w Hampton Coliseum, w nadziei, że zespół zauważy go przechodząc obok autobusu. Ostatecznie pewnego razu zdecydował poczekać na końcu areny, aby przekazać zespołowi taśmę z nagraniem swojej gry. W tamtym czasie Holland wciąż jeszcze był perkusistą zespołu, więc i tak nigdy nic nie wywiązało się z tego spotkania. Kiedy Holland opuścił Judas Priest w 1989 usłyszał o tym Jeff Martin, ponieważ przyjaźnił się z Robem Halfordem. Pewnego dnia zadzwonił do Travisa i powiedział: "Zgadnij, kto potrzebuje perkusisty?". 
Travis pojawił się na przesłuchaniu i w 1989 zdobył tę posadę. Tak więc stał się pierwszym nie pochodzącym z Wielkiej Brytanii muzykiem grającym w zespole. Travis wciąż spełnia obowiązki perkusisty dla jego wcześniejszego zespołu - Racer X.

</doc>
<doc id="735454" url="https://pl.wikipedia.org/wiki?curid=735454" title="Omentum majus">
Omentum majus



</doc>
<doc id="735460" url="https://pl.wikipedia.org/wiki?curid=735460" title="Robert Więckiewicz">
Robert Więckiewicz

Robert Więckiewicz (ur. 30 czerwca 1967 w Nowej Rudzie) – polski aktor filmowy i teatralny, członek Europejskiej Akademii Filmowej. Czterokrotny laureat Polskiej Nagrody Filmowej (2007, 2008, 2010, 2011) i dwukrotny laureat nagrody za pierwszoplanową rolę męską na Festiwalu Polskich Filmów Fabularnych (2007, 2012).
Życiorys.
Wykształcenie.
Ukończył technikum budowlane w Legnicy. W 1993 został absolwentem Wydziału Aktorskiego we Wrocławiu Państwowej Wyższej Szkoły Teatralnej im. Ludwika Solskiego w Krakowie. Podczas XI Festiwalu Szkół Teatralnych w Łodzi (1993), odbywającego się w Teatrze Studyjnym, otrzymał wyróżnienie za rolę Czasu w przedstawieniu "Zimowa opowieść" Williama Shakespeare’a w reżyserii Bogusława Kierca.
Kariera teatralna.
W profesjonalnym teatrze zadebiutował 31 grudnia 1991 w adaptacji scenicznej "Ani z Zielonego Wzgórza" Lucy Maud Montgomery w reżyserii Jana Szurmieja w Teatrze Polskim we Wrocławiu. W 1993, gdy funkcje dyrektora i kierownika artystycznego pełnili odpowiednio Zbigniew Jaśkiewicz i Jerzy Stasiuk, został etatowym aktorem Teatru Polskiego w Poznaniu. Wystąpił początkowo jako Wally Webb i Georg Gibbs w inscenizacji "Naszego miasta" Thorntona Wildera w reżyserii Jana Błeszyńskiego (1993) oraz jako Dionea w "Dekameronie" Giovanniego Boccaccia w reżyserii Jacka Bunscha (1994).
W latach 1995–1998 pozostał członkiem zespołu artystycznego poznańskiego Teatru Polskiego pod kierownictwem artystycznym Lecha Raczaka, gdzie otrzymał nagrodę krytyków poznańskich „Róża” dla najlepszych aktorów, przyznaną przez „Dziennik Poznański” (za 1996). W tamtym czasie wystąpił m.in. w adaptacji "Edmonda" Davida Mameta (1996) autorstwa Lecha Raczaka, gdzie zagrał u boku Janusza Stolarskiego, a także w przedstawieniu "Noc Walpurgii albo Kroki Komandora" Wieniedikta Jerofiejewa (1996) w reżyserii Waldemara Modestowicza, gdzie wystąpił u boku Andrzeja Szczytki i Waldemara Obłozy.
W latach 1999–2001 był etatowym aktorem Teatru Rozmaitości w Warszawie, gdzie grał u boku Stanisławy Celińskiej i Jacka Poniedziałka m.in. w "Hamlecie" Williama Shakespeare’a (1999) i "Bachanatkach" Eurypidesa (2001) w reżyserii Krzysztofa Warlikowskiego. W 2001 powrócił do poznańskiego Teatru Polskiego, by gościnnie wystąpić w "Freiheit Wolności" Leona Kruczkowskiego w reżyserii Pawła Łysaka.
Po 2001 był gościnnie związany Teatrem Montownia (2002), Teatrem Narodowym (2004) i Teatrem Polonia Krystyny Jandy, gdzie występował w spektaklach w reżyserii Agnieszki Glińskiej, Łukasza Kosa i Krzysztofa Materny. W 2003 podczas XLIII Kaliskich Spotkań Teatralnych otrzymał wyróżnienie za rolę Tytusa w przedstawieniu "Testosteron" Andrzeja Saramonowicza w reżyserii Agnieszki Glińskiej.
Kariera filmowa.
W produkcjach filmowych debiutował na początku lat 90. Początkowo grywał role epizodyczne i drugoplanowe w takich filmach jak "Poznań '56" (1996) Filipa Bajona czy "Ogniem i mieczem" (1999) Jerzego Hoffmana. W 2003 wcielił się w Julka, jedną z głównych postaci czarnej komedii "Ciało", w której zagrali również m.in. Rafał Królikowski, Bronisław Wrocławski i Zbigniew Zamachowski. Rok później wystąpił w komedii sensacyjnej "Vinci" u boku Jana Machulskiego i Borysa Szyca. Za rolę Roberta „Cumy” Cumińskiego w filmie "Vinci" Juliusza Machulskiego otrzymał specjalne wyróżnienie podczas XIV Noir in Festival we Włoszech (2004).
W 2007 zagrał główne role w filmach "Świadek koronny" i "Wszystko będzie dobrze". W pierwszym wcielił się w tytułową postać nawróconego gangstera, w drugim w wuefistę Andrzeja. Za te role otrzymał nagrodę dla najlepszego pierwszoplanowego aktora na Festiwalu Polskich Filmów Fabularnych. W kolejnych latach zagrał w nagradzanych i nominowanych do różnych nagród produkcjach: "Ile waży koń trojański?", "Lejdis", "Dom zły", "Różyczka" i "Pod Mocnym Aniołem".
W 2011 został obsadzony jako Leopold Socha, główny bohater "W ciemności" Agnieszki Holland, filmu nominowanego do Oscara dla najlepszego filmu nieanglojęzycznego. W 2013 zagrał Lecha Wałęsę w filmie "Wałęsa. Człowiek z nadziei" Andrzeja Wajdy, a w 2021 Czesława Kiszczaka w produkcji "Żeby nie było śladów" Jana P. Matuszyńskiego.
Życie prywatne.
Żonaty z teatrolog Natalią Adaszyńską. Mają syna Konstantego.
Odznaczenia i wyróżnienia.
W 2014 został przez prezydenta Bronisława Komorowskiego odznaczony Krzyżem Kawalerskim Orderu Odrodzenia Polski.
W tym samym roku wyróżniony Srebrnym Medalem „Zasłużony Kulturze Gloria Artis”. W 2009 otrzymał tytuł honorowego obywatela Nowej Rudy, a w 2019 Odznakę Honorową Powiatu Kłodzkiego.

</doc>
<doc id="735461" url="https://pl.wikipedia.org/wiki?curid=735461" title="Koasati">
Koasati

Koasati, także Coushatta – plemię Indian Ameryki Północnej zamieszkujące dzisiejsze obszary stanu Alabama, prawdopodobnie spokrewnione z plemieniem Alibamu. Wojownicy obu tych plemion często razem wyruszali na wyprawy wojenne przeciwko innym Indianom. Wojennym przybraniem głów były bizonie rogi. W walce używali maczug, łuków i strzał.
Dzisiaj Koasati są protestantami, zamieszkują niewielki (154 akry) "Coushatta Reservation" w Allen Parish w stanie Luizjana. Na początku lat dziewięćdziesiątych XX wieku było ich około 400. Władzę zwierzchnią pełni Rada Plemienna.

</doc>
<doc id="735462" url="https://pl.wikipedia.org/wiki?curid=735462" title="Kalendarz starożytnych Greków">
Kalendarz starożytnych Greków



</doc>
<doc id="735464" url="https://pl.wikipedia.org/wiki?curid=735464" title="Audi TT">
Audi TT

Audi TT − samochód osobowy klasy kompaktowej produkowany pod niemiecką marką Audi od 1998 roku. Od 2014 roku produkowana jest trzecia generacja modelu.
Pierwsza generacja.
Audi TT I zostało zaprezentowane po raz pierwszy w październiku 1998 roku.
Pierwszy w historii Audi kompaktowy samochód sportowy trafił do sprzedaży jesienią 1998 roku, krótko po premierze. Samochód bazuje na płycie podłogowej wspólnej m.in. z Volkswagenem Golfem i Skodą Octavią. Początkowo oferowany był z 20-zaworowym, doładowanym silnikiem o pojemności 1,8 w dwóch wersjach o mocy 180 KM, z napędem na przednią oś lub 225 KM z napędem na cztery koła. Mocniejsza wersja różniła się od podstawowej większą turbosprężarką, zmodyfikowanym układem wydechowym oraz dodatkowym intercoolerem.
W 1999 roku na rynek wprowadzono wersję roadster dostępną z tymi samymi silnikami. Na przełomie lat 1999/2000 poprawiono właściwości jezdne TT-tki poprawiając tylny spojler, montując standardowo ESP oraz skorygowano ustawienia zawieszenia, by zmniejszyć nadsterowność samochodu pojawiającą się podczas szybkich zmian kierunku przy prędkościach przekraczających 160 km/h. Nowy silnik VR6 o pojemności 3.2 i mocy 250 KM wprowadzono do palety silnikowej w 2003 roku, a rok później wprowadzono nową skrzynię biegów S tronic, która charakteryzowała się skróceniem czasu zmiany przełożeń.
Na początku 2005 roku, Audi zaprezentowało limitowaną wersję TT Coupe quattro Sport. W tej wersji wprowadzono kilka zmian mających na celu redukcję wagi, np. lekkie kubełkowe fotele Recaro i brak kanapy z tyłu. W efekcie TT Coupe Quattro Sport ważyło o 75 kilogramów mniej od bazowej wersji 1.8T 225 KM. Jednocześnie podniesiono moc silnika 1.8T o 15 KM, z 225 KM na 240 KM, czyniąc go najmocniejszą, seryjną wersją 20-zaworowego silnika 1.8T. 
We wrześniu 2005 roku zwiększono moce silników 1.8T. Wersję 150 KM zastąpiła wersja 163 KM, natomiast wersję 180 KM zastąpiono wersją 190 KM.
Napęd quattro w Audi TT jest realizowany przez sprzęgło Haldex (automatycznie załączane). Standardowo quattro montowano w wersjach o mocy 225-250 KM. W wersjach 180-190 KM był dostępny za dopłatą, standardowo napędzana była przednia oś. W wersjach 150-163 KM napędzana była wyłącznie przednia oś. 
Druga generacja.
Audi TT II zostało zaprezentowane po raz pierwszy w 2006 roku.
6 kwietnia 2006 roku ruszyła produkcja zupełnie nowej, drugiej generacji TT. Nowe, czteromiejscowe coupe urosło kilka centymetrów w każdą stronę, co da się odczuć we wnętrzu. Mimo to nowe TT jest lżejsze i 50% sztywniejsze niż poprzednik dzięki skonstruowaniu samochodu na bazie ramy przestrzennej. Oprócz szkieletu nośnego, 69% karoserii zostało wykonanych z aluminium. Podwozie wraz z zawieszeniem zaadaptowano z Audi A3. 
Druga generacja TT oferowana była z doładowanym, dwulitrowym silnikiem o mocy 200 KM oraz z widlastym sześciocylindrowym o pojemności 3.2 i mocy 250 KM przenoszącym napęd na przednią lub obie osie. Oprócz sześciostopniowej, manualnej skrzyni biegów oferowana była także przekładnia S-Tronic. Na początku 2007 roku pojawił się TT Roadster z płóciennym dachem. W pierwszym kwartale 2009 do produkcji wprowadzono mocną, sportową wersję TT RS. Samochód napędzany był silnikiem 2.5 TFSI o mocy 340 KM.
W 2010 roku TT przeszło lifting. Zostały wprowadzone nowe silniki 2.0 w wyniku czego, moc wzrosła o dodatkowe 11 KM. Wycofany również został silnik 3.2.
Trzecia generacja.
Audi TT III zostało zaprezentowane po raz pierwszy w marcu 2014 roku.
TT trzeciej generacji zostało zaprezentowane podczas targów motoryzacyjnych w Genewie w marcu 2014 roku. Produkcja rozpoczęła się 25 lipca 2014 roku. Samochód wytwarzany jest w węgierskich zakładach Audi Hungaria Motor Krt. w Györ.
Podczas targów w Genewie zaprezentowano także sportową odmianę TTS, którą rozpoznać można po czterech końcówkach układu wydechowego, dyfuzorze i 18-calowych kołach oraz wersję koncepcyjną TT quattro sport concept napędzaną silnikiem 2.0 TFSI o mocy 420 KM.
Pojazd otrzymał spłaszczoną atrapę chłodnicy, nowe LEDowe reflektory ze światłami do jazdy dziennej oraz wirtualną deskę rozdzielczą (virtual cockpit) z ekranem ciekłokrystalicznym o przekątnej 12,3 cala, na której wyświetlać można tradycyjne wskaźniki albo inne informacje, np. komputer pokładowy, system multimedialny, mapę nawigacji. Panelem klimatyzacji kierowca sterować może za pomocą pokręteł umieszczonych w nawiewach.
W 2014 roku podczas targów motoryzacyjnych w Chinach zaprezentowano koncepcyjny model TT Offroad natomiast podczas targów w Paryżu również koncepcyjny pięciodrzwiowy model TT Sportback oraz seryjne TT Roadster i TTS Roadster. Dwa ostatnie pojazdy są kabrioletami wyposażonymi w składany automatycznie miękki dach. Operacja składania i rozkładania trwa tylko 10 sekund i można ją przeprowadzić podczas jazdy z prędkością do 50 km/h. Ich produkcja w zakładach w Györ rozpoczęła się na początku listopada 2014.
W lipcu 2018 roku samochód przeszedł lifting.
Brak następcy.
W listopadzie 2018 roku pojawiły się spekulacje na temat rzekomej zmiany koncepcji następcy TT, który w okolicach 2021 roku miałby stać się 4-drzwiowym, sportowym liftbackiem. Przedstawiciele marki niewiele później zdementowali te doniesienia. Pół roku później, w maju 2019 roku pojawiły się nowe informacje - Audi najprawdopodobniej wycofa TT między 2020 a 2021 rokiem bez przewidzianego następcy. Jego miejsce może zastąpić nowe, elektryczne coupe o nowej nazwie.
Audi TT RS 40 years of quattro.
W październiku 2020 roku Audi zaprezentowało limitowaną do 40 sztuk odmianę 40 years of quattro, powstałą na 40. rocznicę quattro. Dedykowane malowanie auta nawiązuje do modelu Audi Sport quattro S1, którym Walter Rohrl zdobył pierwsze miejsce w wyścigu górskim Pikes Peak w 1987 roku. Samochód zyskał specjalny pakiet aerodynamiczny, za to silnik pozostał bez zmian – wielokrotnie nagradzana w plebiscycie International Engine of the Year 2,5-litrowa jednostka 5-cylindrowa TFSI wciąż wytwarza 400 KM i 480 Nm. Auto rozpędza się 0 do 100 km/h w 3,7 s i potrafi osiągnąć prędkość maksymalną 280 km/h. Cena wyjściowa wynosi 114 040 euro w Niemczech.

</doc>
<doc id="735469" url="https://pl.wikipedia.org/wiki?curid=735469" title="Wodny reaktor ciśnieniowy">
Wodny reaktor ciśnieniowy



</doc>
<doc id="735474" url="https://pl.wikipedia.org/wiki?curid=735474" title="Wszystkożerne">
Wszystkożerne



</doc>
<doc id="735479" url="https://pl.wikipedia.org/wiki?curid=735479" title="Alibamu">
Alibamu

Alibamu – plemię Indian Ameryki Północnej należące do federacji Krików i zamieszkujące południowe obszary stanu Alabama (stąd nazwa stanu). Alibamowie gwałtownie opierali się ekspansji białych w XVI i XVII w., a później – choć stosunki uległy ociepleniu – odrzucali wszystko, co pochodziło od Europejczyków: resztki jedzenia pozostawionego przez nich wyrzucali, przedmioty (zdobyte, znalezione lub zakupione) przed użyciem myli dokładnie z zachowaniem mistycznego obrządku.
Mieli nietypowy zwyczaj chłostania chłopców i dziewcząt podczas uroczystej inicjacji; chłosta poprzedzała wykład jednego ze starszych członków rady plemiennej.
Niewielki grupy Alibamów żyją po dziś dzień w Oklahomie; istnieje też ich rezerwat i osiedle w hrabstwie Polk w Teksasie.

</doc>
<doc id="735480" url="https://pl.wikipedia.org/wiki?curid=735480" title="Lillestrøm">
Lillestrøm

Lillestrøm – miasto w okręgu Akershus w Norwegii, stolica gminy Skedsmo. 
Graniczy ze stolicą kraju, Oslo — jest położone 18 kilometrów od jej centrum, między Oslo Sentralstasjon a lotniskiem Gardemoen. W mieście znajduje się Instytut Technologii Energii (IFE).
Co roku miasto gości (w Hotelu Thon Arena) jedną z największych na świecie konferencji przemysłu rybnego pod nazwą "North Atlantic Seafood Week".

</doc>
<doc id="735481" url="https://pl.wikipedia.org/wiki?curid=735481" title="Lillestrom">
Lillestrom



</doc>
<doc id="735484" url="https://pl.wikipedia.org/wiki?curid=735484" title="Serca i zbroja">
Serca i zbroja

Serca i zbroja (wł. "I Paladini - storia d'armi e d'amori", ang. "Hearts and Armour") - włoski film kostiumowy i widowiskowy fantasy. 
Opis fabuły.
Kiedyś i gdzieś w średniowieczu. W leżących niedaleko siebie obozach wrogich sobie chrześcijanin i Maurów, sposobią się do walki wojownicy. Bradamante, piękna i silna kobieta, jest jedną z najdzielniejszych wojowników chrześcijan. Wróżba Cyganki mówi, że Bradamante zakochana w Ruggero, księciu Maurów, który zostanie zabity przez Orlando, towarzysza broni pięknej chrześcijanki. Wszystko wskazuje, że nic nie jest w stanie zmienić przepowiedni. Bradamante porywa księżniczkę Maurów - Angelikę i więzi ją w obozie chrześcijan. Orlando zakochuje się w księżniczce. Bohaterstwo, nienawiść i miłość - walka Maurów z chrześcijanami - to również walka namiętności...

</doc>
<doc id="735485" url="https://pl.wikipedia.org/wiki?curid=735485" title="Emerich Jenei">
Emerich Jenei



</doc>
<doc id="735486" url="https://pl.wikipedia.org/wiki?curid=735486" title="Emerich Ienei">
Emerich Ienei



</doc>
<doc id="735489" url="https://pl.wikipedia.org/wiki?curid=735489" title="Audi A2">
Audi A2

Audi A2 – samochód osobowy klasy aut miejskich produkowany przez niemiecką markę Audi w latach 1999 - 2005.
Historia modelu.
Geneza pojazdu sięga roku 1997, kiedy to podczas targów motoryzacyjnych we Frankfurcie zaprezentowany został samochód koncepcyjny Audi Al2, który ewoluował i w wersji produkcyjnej został zaprezentowany podczas tych samych targów motoryzacyjnych dwa lata później. Sprzedaż samochodu ruszyła wiosną 2000 roku zaś cena podstawowa na polskim rynku wynosiła od 62 tysięcy zł w zależności od wersji, były też wersje z pełnym wyposażeniem warte około 100.000zł.. Karoseria pojazdu wykonana została z aluminium osadzonego na ramie przestrzennej ze stopów: 7075 T6 /T7 oraz AZC1231 czyli stopy aluminium, cynku, miedzi i magnezu, zbudowane w technologii ASF (Audi Space Frame), czyli specjalnej konstrukcji stabilnej kabiny pasażerskiej z kontrolowanymi strefami zgniotu z przodu i tyłu auta. Tylna klapa (większa jej część), wszystkie błotniki, nadkola, progi i podłoga bagażnika są w całości z tworzywa sztucznego. Przód pojazdu stylistycznie nawiązuje do modelu TT.
W 2001 roku do gamy jednostek napędowych pojazdu wprowadzono trzycylindrowy silnik wysokoprężny 1.2 TDI, a rok później nowoczesny silnik benzynowy 1.6 FSI wyposażony w bezpośredni wtrysk paliwa. W lipcu 2002 roku wzbogacone zostało seryjne wyposażenie pojazdu, a także zwiększona została pojemność zbiornika paliwa. W grudniu tego samego roku wprowadzono do oferty wersję "color strom" - trzy nowe kolory nadwozia wyposażone w czarne detale. W 2003 roku auto przeszło delikatną modernizację: 
Produkcję tego modelu zaprzestano w 2005 roku. Koncepcja samochodu nie została kontynuowana, gdyż jego sprzedaż nigdy nie osiągnęła zakładanego poziomu (zadecydowała wysoka cena na tle konkurencji oraz innowacyjność). A2 okazało się zbyt futurystyczne i niekonwencjonalne jak na swoje czasy. Łącznie wyprodukowano 176 377 egzemplarzy pojazdu.
Wyposażenie.
Standardowe wyposażenie pojazdu obejmuje m.in. 4 poduszki powietrze, system ABS z EBV, elektryczne sterowanie szyb przednich, elektryczne sterowanie lusterek oraz podgrzewanie, zamek centralny oraz wspomaganie kierownicy i fotele przednie z regulacją wysokości. Opcjonalnie, auto wyposażone może być także m.in. w system ESP, EDS, ASR, klimatyzację manualną lub automatyczną, światła przeciwmgłowe oraz skórzaną tapicerkę, elektryczne sterowanie szyb tylnych, sportowe fotele, tempomat, panoramiczny dach, a także system nawigacji satelitarnej z tunerem TV, system audio firmy Bose oraz webasto i 15 lub 17-calowe alufelgi.
Audi A2 Concept.
W 2011 roku podczas targów motoryzacyjnych we Frankfurcie zaprezentowano koncepcyjną, całkowicie elektryczną wersję pojazdu - Audi A2 Concept. Auto wyposażone zostało w napęd trakcyjny pozwalający na dynamiczną jazdę oraz pakiet akumulatorów zapewniający zasięg 200 km. 

</doc>
<doc id="735491" url="https://pl.wikipedia.org/wiki?curid=735491" title="Stepojeż uszaty">
Stepojeż uszaty

Stepojeż uszaty, dawniej: jeż uszaty ("Hemiechinus auritus") – mniejszy od jeża zachodniego ssak z rodziny jeżowatych, o dosyć długich uszach i ogonku dochodzącym do 5 cm. Długość ciała 12-27 cm. Żyje na stepach i pustyniach Egiptu, Mongolii, Azji Mniejszej, południowej Rosji, części Indii i Chin. Dobrze rozwinięty słuch i węch pozwalają mu w tych trudnych warunkach przetrwać, pomagając znaleźć pożywienie czy schronić się przed wrogami. Kopie niewielkie nory około 45 cm długości z 1 wyjściem. Często jako siedzibę wykorzystuje różne schronienia między skałami.
Życie.
Samica rodzi młode raz w roku, latem. Po ciąży trwającej od 35-42 dni rodzą się młode – do 4 w jednym miocie. Małe rodzą się ślepe i prawie całkowicie pozbawione kolców. Po tygodniu dopiero zaczynają otwierać oczy, a po 2 już są całkowicie pokryte kolcami. W trzecim tygodniu życia zaczynają jeść normalne pożywienie. Odżywiają się drobnymi kręgowcami, owadami, jajkami jak i pokarmem roślinnym. W poszukiwaniu pożywienia potrafią pokonywać spore odległości do około 10 km, potrafią bez jedzenia i picia wytrzymać do 10 tygodni. Prowadzą nocny tryb życia. Zimą zapadają w sen zimowy.

</doc>
<doc id="735494" url="https://pl.wikipedia.org/wiki?curid=735494" title="Vincent Enyeama">
Vincent Enyeama

Vincent Enyeama (ur. 29 sierpnia 1982 w Aba) – nigeryjski piłkarz grający na pozycji bramkarza. Mierzy 182 cm, waży 80 kg.
Kariera klubowa.
Enyeama pochodzi z miasta Aba. Piłkarską karierę zaczynał w klubie Ibom Stars. Do pierwszego składu tego zespołu trafił w 1999 roku w wieku 17 lat. Na szczeblu drugoligowym rozegrał przez 2 sezony kilka meczów. W 2001 roku przeniósł się do jednego z najbardziej utytułowanych klubów w Nigerii, Enyimba FC. Z miejsca stał się pierwszym bramkarzem klubu i oprócz bramkarskiego talentu ujawnił również swoje umiejętności wykonywania rzutów karnych. Zdobył 4 bramki w Premier League w 28 meczach. Drużyna Enyimba sezon zasadniczy zakończyła na 2. miejscu w tabeli, a w mistrzowskiej fazie wygrała wszystkie mecze, także przy dużym udziale Vincenta i została mistrzem Nigerii. Był to wówczas początek dominacji zespołu z Aby w lidze. Sezon 2002 to kolejne 4 gole ligowe Enyeamy w 32 meczach, które przyczyniły się do drugiego z rzędu tytułu mistrza kraju. Wystąpił także ze swoim klubem w Afrykańskiej Lidze Mistrzów. Odpadli oni jednak w drugiej rundzie z ASEC Mimosas. Już wtedy zaczęto Enyeamę uznawać go za najlepszego nigeryjskiego bramkarza i wróżono mu ciekawą przyszłością. W roku 2003 Vincent ponownie znacznie przyczynił się do trzeciego mistrzostwa kraju. Jeszcze lepiej nigeryjskiemu klubowi poszło w Lidze Mistrzów. Enyeama z kolegami doszli aż do finału, a w dwumeczu pokonali egipski Ismaily SC i przeszli do historii jako pierwsza nigeryjska drużyna, która wygrała najważniejsze rozgrywki klubowe w Afryce. Rok 2004 to kolejny rok, w którym Enyeama wywalczył sukcesy. Hegemonię Enyimby przerwał klub Dolphins FC i to on został mistrzem kraju – Enyeama ze swoją drużyną wywalczył wicemistrzostwo. Jednakże w Afryce Enyimba znów nie miała sobie równych i obroniła tytuł najlepszej drużyny Afryki. W drugim finałowym meczu z tunezyjskim Etoile du Sahel (pierwszy zakończył się zwycięstwem Tunezyjczyków 2:1) Enyeama zdobył z rzutu karnego pierwszą bramkę meczu, a wynik po 120 minutach brzmiał 2:1 dla Enyimby. Do rozstrzygnięcia potrzebne były rzuty karne, ale tuż przed nimi Vincenta zmienił specjalista od bronienia jedenastek, Dele Aiyenugba. Ostateczenie nigeryjski zespół wygrał 5:3 i zdobył mistrzowskie trofeum drugi raz z rzędu. W 2005 roku Enyeama niespodziewanie odszedł z zespołu przenosząc się do Iwuanyanwu Nationale z miasta Owerri. Klub ten zajął 3. miejsce w lidze, a mistrzem ponownie została Enyimba, tym razem już bez Vincenta w składzie.
Liga izraelska.
Vincent sezonu 2005 nie dokończył w Nigerii, gdyż latem tamtego roku zmienił otoczenie i w końcu wyjechał na europejskie boiska. Został piłkarzem izraelskiego klubu Bene Jehuda Tel Awiw. Swoją drużynę powiódł do 4. miejsca w Ligat ha’Al gwarantującego start w Pucharze UEFA, a także do finału Pucharu Izraela, w którym jego klub przegrał z Hapoelem Tel Awiw. Latem 2007 przeszedł właśnie do Hapoelu. 
Lille OSC.
W lipcu 2011 roku podpisał trzyletni kontrakt z Lille OSC. W sezonie 2013/14 był pierwszym bramkarzem Lille.
Kariera reprezentacyjna.
W 2002 selekcjoner reprezentacji Nigerii Festus Adegboye Onigbinde umieścił na liście Enyeamę wśród 54 piłkarzy kandydujących do wyjazdu na finały Mistrzostwa Świata w 2002. 5 maja tamtego roku Enyeama zadebiutował w sparingu z Kenią rozegranym w ramach przygotowań do MŚ. Zachował czyste konto, a jego rodacy pokonali Kenijczyków 3:0. Dwa tygodnie później zagrał także w sparingu z Jamajką, w którym także nie puścił gola. Dzięki temu został drugim bramkarzem kadry po Ike Shorunmu na finały Mistrzostw Świata. Pierwsze dwa grupowe mecze Nigeryjczycy przegrali – 0:1 z Argentyną oraz 1:2 ze Szwecją i na ostatni mecz z Anglią do bramki wszedł Enyeama. Rozegrał dobre spotkanie i zachował czyste konto. W meczu padł rezultat bezbramkowy, a zawodnik między innymi popisał się ładną interwencją przy silnym strzale Paula Scholesa.
W 2004 roku Enyeama zaliczył swój pierwszy turniej o Puchar Narodów Afryki. Na boiskach Tunezji był pierwszym bramkarzem swojej reprezentacji, z którą doszedł aż do półfinału. Tam jednak jego rodacy odpadli po meczu z gospodarzami i ostatecznie zajęli 3. miejsce zdobywając brązowy medal. Enyeama został wówczas uznany za najlepszego bramkarza tamtego turnieju.
W 2006 roku Enyeama udanie reprezentował swoją drużynę podczas Pucharu Narodów Afryki w Egipcie. Zapamiętany był zwłaszcza ćwierćfinałowy mecz z Tunezją. Po 120 minutach było 1:1 i doszło do serii rzutów karnych. W trzeciej serii Enyeama obronił strzał Adela Chedli. W siódmej serii sam wykorzystał swoją jedenastkę, a w kolejnej sparował uderzenie Riadha Bouazizi i dzięki temu Nigeryjczycy awansowali do półfinału. Tam jednak nie sprostali reprezentacji Wybrzeża Kości Słoniowej, a w meczu o 3. miejsce pokonali 1:0 Senegal i po raz drugi z rzędu zdobyli brązowy medal.

</doc>
<doc id="735496" url="https://pl.wikipedia.org/wiki?curid=735496" title="Zero tolerancji dla przemocy w szkole">
Zero tolerancji dla przemocy w szkole

Zero tolerancji dla przemocy w szkole – rządowy projekt wypracowany w Ministerstwie Edukacji Narodowej przez ówczesnego ministra Romana Giertycha i zaprezentowany w dniu 3 listopada 2006 roku w gdańskim Gimnazjum nr 2, jego celem według autora miało być „ukrócenie przemocy i agresji oraz poprawa bezpieczeństwa w polskich szkołach i placówkach edukacyjnych”. Wskazywano, także, że "najważniejszym, priorytetowym zadaniem programu jest osiągnięcie rzeczywistej poprawy stanu bezpieczeństwa uczniów w polskich szkołach, ograniczenie występujących zjawisk patologicznych, w tym szczególnie agresji i przemocy rówieśniczej. Na program ten przeznaczono 67 mln złotych z budżetu państwa na rok 2007.
Realizacja programu.
Za realizację programu odpowiedzialna była administracja rządowa przy wsparciu państwowych jednostek organizacyjnych realizujących zadania w zakresie objętym programem, jednostki samorządu terytorialnego, Policji, straży (miejskiej, gminnej), przy współpracy organizacji pozarządowych, kościołów, szkoły i placówki oświatowe oraz szkoły wyższe kształcące nauczycieli, zakłady kształcenia nauczycieli, placówki doskonalenia nauczycieli. Realizację programu zaplanowano na lata 2007 –2013.
Założenia programu.
Program ten zakładał:
Stosowanie środków wychowawczych przez dyrektora miało być uzależnione od zgody rodziców lub pełnoletniego ucznia. W przypadku braku takiej zgody miał być składany wniosek do właściwego sądu. Sąd zaś mógł zobowiązać ucznia do naprawienia szkody, wykonania określonych prac lub świadczeń na rzecz pokrzywdzonego, szkoły lub społeczności lokalnej. Jeżeli wymienione powyżej środki wychowawcze okazały się bezskuteczne, wówczas dyrektorzy szkół, w ramach kary ostatecznej, mieli móc skierować ucznia do Ośrodka Wsparcia Wychowawczego.
„Trójki giertychowskie”.
W ramach programu w listopadzie 2006 powołano tzw. „trójki giertychowskie”, czyli zespoły, w skład których wchodzą policjant, przedstawiciel organu prowadzącego szkołę i przedstawiciel kuratorium oświaty.
O specyfice „trójek” decydowali wojewodowie, którzy byli odpowiedzialni za ich powołanie. Pierwsze „trójki” ruszyły do szkół w połowie listopada 2006. Ich zadaniem była kontrola polskich szkół a zwłaszcza zwrócenie uwagi na problemy z jakimi borykają się szkoły (alkoholizm, narkomania, agresja, przemoc, kradzieże itp.). Na polecenie Romana Giertycha kuratoria wysyłały do szkół giertychowskie trójki, które liczyły uczennice w ciąży, a z kolei w okresie sprawowania funkcji ministra przez Ryszarda Legutkę sprawdzały, czy uczniowie chodzą w mundurkach.
Działanie trójek miało polegać na prowadzeniu rozmów z uczniami i nauczycielami m.in. na temat zjawiska przemocy oraz zbieraniu informacji o takich zdarzeniach. Akcja miała potrwać do końca sierpnia 2007 roku a wyniki jej przeprowadzenia miały być podstawą do wprowadzenia programu „Zero tolerancji dla przemocy w szkole”.Tzw. trójki Giertycha w Małopolsce skontrolowały blisko trzy tysiące szkół, a do tej pracy w woj. małopolskim oddelegowano 230 policjantów, ponad 80 wizytatorów z kuratorium oświaty i pracowników samorządu gminnego.

</doc>
<doc id="735497" url="https://pl.wikipedia.org/wiki?curid=735497" title="Ruch Wielkie Hajduki">
Ruch Wielkie Hajduki



</doc>
<doc id="735498" url="https://pl.wikipedia.org/wiki?curid=735498" title="Konwencja o ochronie podwodnego dziedzictwa kulturowego">
Konwencja o ochronie podwodnego dziedzictwa kulturowego

Konwencja o ochronie podwodnego dziedzictwa kulturowego (ang. "Convention on the Protection of the Underwater Cultural Heritage") – umowa międzynarodowa, która wyznacza zasady prowadzenia ochrony podwodnego dziedzictwa kulturowego, ustanawia szczegółowy system współpracy międzynarodowej oraz reguły badań nad dziedzictwem podwodnym. Pierwszy kompletny akt prawa międzynarodowego w zakresie ochrony podwodnego dziedzictwa kulturowego. Uchwalona przez UNESCO podczas 31. sesji w Paryżu w 2001 roku, weszła w życie z dniem 2 stycznia 2009 roku. 
Spisana w językach autentycznych angielskim, arabskim, chińskim, francuskim, hiszpańskim i rosyjskim, depozytariuszem jest Dyrektor Generalny UNESCO.
Do lipca 2021 roku Konwencję przyjęły lub ratyfikowały 63 państwa. Polska złożyła dokument ratyfikacyjny 17 maja 2021 r.
Podwodne dziedzictwo kulturowe.
Konwencja (Art.1) definiuje podwodne dziedzictwo kulturowe jako „wszelkie ślady egzystencji ludzkiej mające charakter kulturowy, historyczny lub archeologiczny, które pozostawały całkowicie lub częściowo pod wodą, okresowo lub stale, przez co najmniej 100 lat” wraz z ich kontekstem archeologicznym i przyrodniczym, w tym stanowiska, budowle, artefakty i szczątki ludzkie; statki, samoloty a także inne środki transportu lub ich części, ładunki lub inna zawartość oraz obiekty o charakterze prehistorycznym. 
Wraki.
Na dnie morskim spoczywa ok. 3 miliony wraków, a ich stan zależy od panujących warunków. Wiele z nich może dostarczyć cennych informacji na temat życia na statkach. We wrakach często zachowały się przedmioty codziennego użytku czy dzieła sztuki, np. Młodzieniec z Antykithiry. Wraki o największym znaczeniu historycznym to m.in.:
Zatopione budowle.
Wiele starożytnych budowli i osad jest obecnie pod wodą – w wodach przybrzeżnych Morza Śródziemnego znajduje się ok. 150 zatopionych miast i struktur portowych. Podwodne ruiny o największym znaczeniu historycznym to m.in.:
Podwodne dziedzictwo obejmuje również artefakty i ślady życia ludzkiego w jaskiniach takich jak: 
W 2014 roku podwodne dziedzictwo z okresu I wojny światowej (10 tys. wraków) zostało objęte ochroną zgodnie z zasadami konwencji. 
UNESCO nie prowadzi odrębnej listy podwodnego dziedzictwa kulturowego.
Zapisy „Konwencji o ochronie podwodnego dziedzictwa kulturowego”.
Konwencja jest pierwszym kompletnym aktem prawa międzynarodowego w zakresie ochrony podwodnego dziedzictwa kulturowego. 
Tekst Konwencji liczy 35 artykułów i Aneks z 36 regułami postępowania wobec podwodnego dziedzictwa kulturowego: 
Integralną częścią Konwencji jest Aneks, zawierający szczegółowe reguły dotyczące działań nakierowanych na podwodne dziedzictwo kulturowe. Aneks ten oparty jest w znacznej mierze na Karcie Ochrony i Zarządzania Podwodnym Dziedzictwem Kulturowym opracowanej przez Międzynarodową Radę Ochrony Zabytków i Miejsc Historycznych (ang. "International Council on Monuments and Sites", ICOMOS). 
Najważniejsze zapisy Aneksu to:
Konwencja ustanawia również Zgromadzenie Państw-Sygnatariuszy, które jest zwoływane przynajmniej co dwa lata przez Dyrektora Generalnego UNESCO. W 2009 roku Zgromadzenie Państw Sygnatariuszy powołało do życia organ doradczy ds. technicznych i naukowych.
Historia prac legislacyjnych.
Kluczową kwestią dla ochrony podwodnego dziedzictwa kulturowego jest fakt, że znaczna jego część spoczywa zgodnie z ustaleniami "Konwencji o prawie morza" (UNCLOS) albo poza strefą jurysdykcji państw narodowych (w tzw. Obszarze) albo w strefie, w której jurysdykcja ta jest ograniczona (w strefie szelfu kontynentalnego i tzw. wyłącznej strefie ekonomicznej). Zapewnienie ochrony podwodnemu dziedzictwu nie jest zatem kwestią przepisów narodowych, lecz musi być przedmiotem regulacji międzynarodowych, powszechnie akceptowanych i ratyfikowanych. 
Prace legislacyjne, które doprowadziły ostatecznie do uchwalenia Konwencji, trwały ponad 20 lat z uwagi na szereg problemów spornych, począwszy od definicji czym jest „podwodne dziedzictwo kulturowe” po regulacje prawne kwestii związanych z własnością wraków i stanowisk archeologicznych znajdujących się na dnie mórz i oceanów oraz ich eksploatacją.
Z tego względu ostateczne uzgodnienie tekstu konwencji było wielkim sukcesem organizacji, stowarzyszeń, instytucji i osób zaangażowanych w sprawę ochrony podwodnego dziedzictwa. Konwencja została uchwalona przez UNESCO podczas 31. sesji w Paryżu w 2001 roku, weszła w życie z dniem 2 stycznia 2009 roku. Polska odegrała istotną rolę w końcowym etapie procesu legislacyjnego, ponieważ w czasie konferencji uzgodnieniowych, które odbywały się w Paryżu w latach 1998–2000 Polska pełniła funkcję kraju wiceprzewodniczącego obradom. Ekspertem Polskiego Komitetu ds. UNESCO, Generalnego Konserwatora Zabytków i Ministra Kultury był w czasie tych konferencji Zbigniew Kobyliński. 
Państwa, które ratyfikowały lub zaakceptowały Konwencję.
Polska złozyła dokument ratyfikacyjny 17 maja 2021 r. Przygotowanie ratyfikacji „Konwencji UNESCO ds. ochrony dziedzictwa podwodnego” było jednym ze szczegółowych celów 1. Krajowego programu ochrony zabytków i opieki nad zabytkami na lata 2014–17. Przygotowanie propozycji zmian legislacyjnych, związanych z implementacją postanowień Konwencji do przepisów prawa krajowego w ramach realizacji tego celu koordynował Departament Ochrony Zabytków Ministerstwa Kultury i Dziedzictwa. 
R – ratyfikacja, A – akceptacja
Źródło danych: "Lista krajów, które ratyfikowały Konwencję o ochronie podwodnego dziedzictwa kulturowego"

</doc>
<doc id="735499" url="https://pl.wikipedia.org/wiki?curid=735499" title="Tarnowica (obwód lwowski)">
Tarnowica (obwód lwowski)

Tarnowica, Bruchnal (, "Ternowycia") – wieś na Ukrainie, w obwodzie lwowskim, w rejonie jaworowskim, na zachód od Lwowa, nad potokiem Hnojowiec. Około 1000 mieszkańców.
Historia.
Pierwsze wzmianki z roku 1376 i 1408 odnotowują jako dziedzica tych ziem księcia opawskiego i raciborskiego Wacława. Wieś Bruchnal, własność Herburtów z nadania Władysława Opolczyka w XIV wieku, położona w powiecie lwowskim ziemi lwowskiej. W 1514 za przywilejem królewskim wieś Bruchnal zakładają Jan (Iohann Herborth de Bruchnal, syn Fryderyka i Heleny z Odnowa), Andrzej i Mikołaj Herburtowie z Felsztyna będący wcześniej dziedzicami tych dóbr. W roku 1531 Andrzej Herburt sprowadzi do swoich dóbr kolonistów różnych specjalności z Moraw i Śląska.
Po Herburtach wieś przechodzi we władanie Mikołaja Stogniewskiego (de Stogniewo), wielkiego oboźnego koronnego i starostę chmielnickiego. Własność Aksmanickich herbu Leliwa. Podczas nawały rosyjsko-tatarskiej pod Bruchnalem bronił się Stanisław Rewera Potocki. W okresie II Rzeczypospolitej miejscowość posiadała charakter małomiasteczkowy. Pod koniec XIX wieku wieś była własnością hr. Jana Kantego Szeptyckiego.
W II Rzeczypospolitej miejscowość była siedzibą gminy wiejskiej Bruchnal w województwie lwowskim.
W roku 1928 wieś liczyła 1003 mieszkańców. Przed 1939 właścicielem wsi był hr. Leon Szeptycki. Po agresji ZSRR na Polskę 17 września 1939 wieś została okupowana przez Armię Czerwoną i anektowana przez ZSRR. Po 1945 ludność polska została wysiedlona z tych ziem.
Miejscowość zapisała się znacząco w historii dzięki walkom toczonym w ramach bitwy pod Gródkiem Jagiellońskim (29 września 1655).
Religia.
Parafia rzymskokatolicka bruchnalska należała początkowo do archidiecezji lwowskiej, następnie do dekanatu jaworowskiego (diecezja przemyska). Należały do niej wsie Berdychów i Podłuby. W 1880 wieś zamieszkana była przez 1022 mieszkańców. Cała rzymskokatolicka parafia bruchnalska liczyła w tym czasie 598 katolików, 200 protestantów oraz 60 wyz. mojżeszowego. W drugiej połowie XIX wieku przez ponad 30 lat proboszczem parafii rzymskokatolickiej był ks. Marcin Uzarski.
Parafia greckokatolicka należała do dekanatu jaworowskiego w diecezji przemyskiej. W parafii bruchnalskiej chrzest przyjęli synowie Jana Kantego Szeptyckiego i Zofii z Fredrów Szeptyckiej: Stefan (1862–1864), Jerzy Piotr (1863–1880), Roman Aleksander Maria (1865–1944, przyszły arcybiskup metropolita lwowski i halicki Andrzej Szeptycki), Aleksander Maria Dominik (1866–1940), Stanisław Maria (1867-1950), Kazimierz Maria (1869–1951) i Leon Józef Maria (1877–1939).

</doc>
<doc id="735502" url="https://pl.wikipedia.org/wiki?curid=735502" title="NetBurst">
NetBurst

Architektura Intel Netburst Microarchitecture, w firmie Intel oznaczana jako P68, jest spadkobiercą mikroarchitektury P6 linii x86 procesorów Intela. Pierwszym rdzeniem korzystającym z tej mikroarchitektury był "Willamette", który na rynku pojawił się pod koniec roku 2000. Rdzeń stanowił podstawę pierwszych procesorów serii Pentium 4; wszystkie dalsze układy z tej serii również korzystały z architektury NetBurst. W roku 2001 Intel zaprezentował rdzeń "Foster", w którym ta architektura również znalazła swoje miejsce. W konsekwencji tych działań, NetBurst pojawił się również w linii procesorów Xeon, podobnie, jak ma to miejsce w przypadku procesorów Celeron, pochodzących od Pentium 4.
Czasami architekturę NetBurst określa się błędnie jako Intel P7, lub Intel 80786, bazując taką nazwę na porównaniu z poprzednimi pokoleniami procesorów. Nie są to jednak nazwy oficjalne. Skrót P7 wprawdzie funkcjonował wewnątrz firmy Intel, jednak wyłącznie w odniesieniu do architektury procesorów Itanium.
Technologia.
Architektura NetBurst zawiera rozwiązania o nazwach "Hyper Pipelined Technology" i "Rapid Execution Engine", które pojawiły się w niej po raz pierwszy.
Hyper Pipelined Technology.
Intel wybrał tę nazwę do określenia dwudziestoetapowych potoków rdzenia "Willamette". Był to znaczny wzrost w porównaniu do 10 etapów w potokach procesorów Pentium III. Architektura rdzenia "Prescott", jak dotąd ostatnia w linii procesorów Pentium 4, wyposażona jest w potoki o długości 31 etapów. Mimo że dłuższe potoki obarczone są pewnymi wadami, wśród których główną jest zredukowana liczba instrukcji wykonywanych w jednym cyklu procesora (IPC), taka liczba pozwala na stosowanie wyższego taktowania procesora, co równoważy straty spowodowane redukcją IPC. Mniejsza liczba IPC jest pośrednią konsekwencją głębokości potoku - kwestią kompromisu projektowego (mała liczba długich potoków charakteryzuje się mniejszą IPC, niż większa liczba krótkich potoków. Kolejną niedogodnością związaną ze zwiększoną liczbą etapów potoku jest zwiększenie liczby kroków, które trzeba pokonać wstecz, by dotrzeć do zdarzenia, w którym mechanizm przewidywania rozgałęzień popełnił błąd. Zwiększa to naturalnie straty spowodowane błędem rozgałęzienia. By zrównoważyć te straty, Intel opracował mechanizm "Rapid Execution Engine" i zainwestował wiele środków w technologię przewidywania rozgałęzień. Według zapewnień firmy, pozwoliło to zmniejszyć liczbę błędów w przewidywaniach o 33% w stosunku do Pentium III.
Rapid Execution Engine.
W przypadku tej technologii, jednostki arytmetyczno-logiczne (ALU) procesora pracują z podwojoną częstotliwością rdzenia. Oznacza to, że w procesorze o taktowaniu rzędu 3,5 GHz, jednostki ALU osiągają efektywne taktowanie rzędu 7 GHz. Powodem wprowadzenia takiego rozwiązania jest chęć nadrobienia strat spowodowanych niską liczbą IPC. Dodatkowo, takie rozwiązanie znacznie zwiększa wydajność procesora w operacjach na liczbach całkowitych. Wadą rozwiązania Rapid Execution Engine jest spowolnienie wykonywania pewnych instrukcji (i to zarówno spowolnienie rzeczywiste, jak i względne), co z kolei powoduje problemy przy optymalizacji. Przykładem są operacje przesunięcia i obrotu, cierpiące z powodu braku kombinacyjnego układu przesuwającego (ang. "barrel shifter"), który do tej pory był obecny w każdym procesorze serii x86, począwszy od modeli 80386. Układ taki można znaleźć również w procesorach Athlon i Hammer.
Execution Trace Cache.
W pamięci podręcznej drugiego poziomu Intel umieścił "Execution Trace Cache" - pamięć podręczną śledzącą wykonywanie programu. Ta pamięć służy do przechowywania zdekodowanych mikrooperacji, by podczas ponownego wykonania danej instrukcji procesor mógł pobrać wcześniej zdekodowane mikrorozkazy z pamięci podręcznej, co przekłada się na zaoszczędzenie sporej ilości czasu. Dodatkowo, mikrorozkazy z tej pamięci są przechowywane wraz z ich przewidzianymi ścieżkami wykonania, co oznacza, że w momencie przywołania z pamięci mikrorozkazy są już ułożone w odpowiedniej kolejności.
Mimo wymienionych powyżej rozszerzeń, architektura NetBurst nie pokazała się jako wysoce wydajna. Wprowadzając rozwiązania NetBurst, Intel dążył do taktowania procesorów zegarami rzędu 10 GHz, lecz wraz ze zwiększaniem taktowania pojawiły się kłopoty z rozpraszaniem mocy cieplnej (a raczej z minimalizowaniem tego zjawiska), z którymi Intel nie mógł sobie poradzić. Firma stwierdziła, że granica leży na poziomie 3,8 GHz, a nawet osiągnięcie takiego taktowania nie było bezproblemowe. Nowe kierunki prac Intela jasno sugerują porzucenie architektury NetBurst na rzecz mikroarchitektury Core, inspirowanej linią procesorów Pentium M.
Wersje.
W styczniu roku 2002 Intel dokonał zamiany rdzenia "Willamette" na nowy, określony nazwą "Northwood", w którym wykorzystano zmienioną wersję architektury NetBurst. Rdzeń "Northwood" charakteryzował się zwiększoną pamięcią podręczną, wprowadzeniem procesu produkcyjnego 130 nm i technologią Hyper Threading (choć we wszystkich modelach opartych na tym rdzeniu, oprócz procesora taktowanego zegarem 3,06 GHz technologia ta była wyłączona). Architektura NetBurst w tej wersji została poddana zabiegom zwiększającym wydajność i unowocześniającym.
W lutym roku 2004, Intel wprowadził kolejną wersję architektury, z jeszcze dalej idącymi zmianami, zamkniętą w rdzeniu "Prescott". Ten rdzeń powstał w procesie produkcyjnym 90 nm i zawierał kilka ważniejszych zmian konstrukcyjnych, w tym wprowadzenie pamięci podręcznej o rozmiarze 1 MB (w rdzeniu "Northwood" było to 512 KB), a nawet 2 MB, wydłużenie potoków do 31 kroków (zmiana z 20 w rdzeniu "Northwood"), poprawki w układzie przewidującym rozgałęzienia, wprowadzenie instrukcji SIMD SSE3], zaś później zastosowanie zestawu instrukcji EMT64, co stanowiło tabliczkę Intela przyczepioną do stworzonego standardu kompatybilnego z 64-bitowymi rozszerzeniami AMD64 firmy AMD. Podobnie, jak w poprzednich przypadkach, jądro "Prescott" posiadało zaimplementowaną sprzętowo obsługę funkcji Hyper Threading, lecz przed odblokowaniem jej w linii procesorów Pentium, Intel udostępnił ją początkowo wyłącznie posiadaczom układów Xeon. Mimo wprowadzenia całego szeregu usprawnień, procesory oparte na rdzeniu "Prescott" częstokroć działały znacznie wolniej, niż identycznie taktowane układy z rdzeniem "Northwood". Wielu inżynierów było zdania, że rzeczywiste osiągi procesorów zostały zachwiane przez dążenia producenta do ciągłego zwiększania taktowania układów. Z procesorami opartymi na rdzeniu "Prescott" związane również były kwestie poboru mocy i odprowadzania wydzielanego ciepła - układ był jednym z najbardziej prądożernych w historii. Wysokie zapotrzebowanie na prąd i wytwarzana przez procesor temperatura udaremniła plany Intela zakładające wprowadzenie układów taktowanych zegarami ponad 3,8 GHz, czy opracowanie wersji mobilnych.
Intel wprowadził na rynek również dwurdzeniową wersję procesorów z technologią NetBurst, nadając jej nazwę kodową "Smithfield" i zamykając w jednym układzie dwa rdzenie "Prescott". Kolejną wersją układu dwurdzeniowego był "Presler", który składał się z dwóch rdzeni "Cedar Mill" w dwóch układach - sam rdzeń "Cedar Mill" został wykonany w technologii 65 nm bez zmian konstrukcyjnych w stosunku do jądra "Prescott".
Przyszłość.
Intel wycofał architekturę NetBurst, w jej miejsce wprowadzając mikroarchitekturę Intel Core, której premiera odbyła się w lipcu 2006. Pochodzi ona w bardziej bezpośredni sposób od architektury właściwej układom Pentium Pro niż NetBurst.
"Presler", jądro procesora Pentium D udostępnionego do sprzedaży na początku roku 2006, było szeroko ogłoszone jako ostatnie wyprodukowane w mikroarchitekturze NetBurst, choć naprawdę ostatnim układem tego typu było jądro procesora Xeon MP, "Tulsa". Następcą "Preslera" jest wersja "Conroe" procesora Intel Core 2, która korzysta już z mikroarchitektury Intel Core.

</doc>
<doc id="735503" url="https://pl.wikipedia.org/wiki?curid=735503" title="Draszba">
Draszba

Draszba S.A. – polskie przedsiębiorstwo handlu detalicznego z siedzibą w Gdańsku, założone w 1995, sprzedające obuwie pod własnymi markami: „HD Heavy Duty” i „Marisha”.
Spółka swoje produkty adresuje do młodzieży. Rozpoczęła działalność od wprowadzenia na rynek glanów pod marką „HD Heavy Duty”. W 2000 rozszerzyła asortyment o inne rodzaje obuwia. W 2005 pod nową marką „Marisha”, rozpoczęła sprzedaż butów przeznaczonych dla dziewcząt i młodych kobiet.
Przedsiębiorstwo zajmuje się projektowaniem i sprzedażą, natomiast produkcję zleca podmiotom zewnętrznym, głównie na Dalekim Wschodzie. Posiada sieć ponad 60 sklepów firmowych i franczyzowych, zlokalizowanych w Warszawie, Poznaniu, Toruniu, Lublinie, Katowicach, Krakowie, Białymstoku, Gdyni, Gliwicach, Gnieźnie, Grudziądzu, Lesznie, Łodzi, Rzeszowie i Olsztynie. Ponadto prowadzi sprzedaż hurtową swojego obuwia.
29 grudnia 2010 przedsiębiorstwo zmieniło status na spółkę akcyjną.
24 sierpnia 2012 firma złożyła w Sądzie Rejonowym Gdańsk Północ wniosek o ogłoszenie upadłości z możliwością zawarcia układu.

</doc>
<doc id="735505" url="https://pl.wikipedia.org/wiki?curid=735505" title="Hemiechinus auritus">
Hemiechinus auritus



</doc>
<doc id="735506" url="https://pl.wikipedia.org/wiki?curid=735506" title="Scott Nails">
Scott Nails

Scott Nails, również Scott Skools i Cock Boy (ur. 29 kwietnia 1982 w Phoenix) – amerykański aktor pornograficzny i model. Od 20 stycznia 2006 jego znakiem rozpoznawalnym stał się tatuaż na lewym ramieniu, identyczny z tym, który nosił George Clooney na lewym ramieniu w popularnym filmie "Od zmierzchu do świtu" (1996).
Życiorys.
Wczesne lata.
Urodził się w Phoenix w stanie Arizona. Miał wstąpić do wojska, ale został odrzucony po złamaniu obojczyka podczas jazdy na rowerze. Wkrótce poświęcił się biznesowi związanemu z nieruchomościami w stanie Arizona. W 2000 jego firma budowlana upadła podczas krachu na giełdzie.
Kariera.
W 2001 jego dziewczyna Mariella otrzymał propozycję pracy na scenie hardcore i poprosiła Scotta, by był jej partnerem. W wieku 19 lat wszedł biznesu porno i zarobił 200 dolarów za swoją pierwszą sesję zdjęciową. Scott nakręcił jeszcze kilkanaście scen z ówczesną dziewczyną, zanim ich związek zakończył się. 
Przez osiem miesięcy pracował dla studia Anabolic, a następnie dołączył do agencji LA Direct Models w Los Angeles. 
Szybko zyskał sławę w branży porno i udało mu się wystąpić w kolejnych ponad 200 produkcjach wytwórni takich jak Anabolic, Digital Playground, Vivid, Hustler, Brazzers czy Zero Tolerance. Reżyser Jerome Tanner obsadzie go w niewielkiej roli studenta college’u w komedii kryminalnej fantastycznonaukowej Hustler "The Da Vinci Load" (2006), pornograficznej wersji powieści sensacyjnej Dana Browna "Kod Leonarda da Vinci", w scenie z Missy Monroe i Steve’em Holmesem. W filmie studia Suze Randall "Bra Bustin and Deep Thrustin 2" (2007) w reż. Holly Randall wystąpił w scenie triolizmu z Laylą Riverą i Mr. Pete. 
W styczniu 2006 został uhonorowany nagrodą magazynu AVN jako najlepszy nowy wykonawca, a w 2007 otrzymał F.A.M.E. Award jako ulubiony gwiazdor. W 2009 na festiwalu filmów erotycznych w Cannes był nominowany do Hot d’Or w kategorii najlepszy amerykański aktor za rolę pacjenta w komedii "Pielęgniarki" ("Nurses", 2008).
We wrześniu 2013 zajął dziewiąte miejsce wśród 10. popularnych męskich gwiazd porno portalu Crazypundit.com.
W styczniu 2023 został wprowadzony do alei sław Brazzers Hall of Fame.
Przypisy.
 

</doc>
<doc id="735511" url="https://pl.wikipedia.org/wiki?curid=735511" title="Zakłady Górniczo-Hutnicze „Bolesław”">
Zakłady Górniczo-Hutnicze „Bolesław”

Zakłady Górniczo-Hutnicze „Bolesław” – polskie przedsiębiorstwo z branży górniczo-hutniczej (od 2020 tylko hutniczej), istniejące od 1955 w Bukownie. Jedyny w Polsce producent cynku.
Działalność.
Większościowym akcjonariuszem spółki jest giełdowy Stalprodukt SA, część koncernu ArcelorMittal SA. ZGH Bolesław stanowią kompleks wydobywczo-przetwórczy, którego podstawową działalnością było wydobycie (do 31.12.2020 r.) rud cynku i ołowiu oraz produkcja:
Wydobycie rud było prowadzone w kopalni „Olkusz-Pomorzany” do 31.12.2020 r.
Struktura organizacyjna.
Kopalnie.
Kopalnia Saturn (powstała w XIX w., zlikwidowana)
Kopalnia „Ulisses” (powstała w XIX w., zlikwidowana w 1953 r.)
Kopalnia „Bolesław” (powstała na początku XX w., rozbudowana w 1958 r., zlikwidowana w 1998 r.)
Kopalnia „Olkusz” (powstała w 1962 r., zlikwidowana w 2003 r.)
Kopalnia „Olkusz-Pomorzany” (powstała w 1974 r., zlikwidowana 2020 r), jest to pierwsza i jedyna kopalnia rud o statusie metanowym 1977–1995
Dział przeróbki mechanicznej „Olkusz-Pomorzany”(zlikwidowany w 2020).
Dział przerabia rudę siarczkową cynkowo-ołowianą pochodzącą z kopalni „Olkusz-Pomorzany”, produkując koncentraty cynku i ołowiu, „bulk” (koncentrat kolektywny cynku i ołowiu) oraz kamień popłuczkowy.
Oddziały
Wydział przeróbki mechanicznej „Bolesław” (zlikwidowany).
Oddziały
Zakład Przeróbki Odpadów Poflotacyjnych.
Zakład zajmuje się recyklingiem i odzyskiwaniem pozostałości cynku i ołowiu znajdujących się w odpadach poflotacyjnych zalegających na stawach osadowych. Wydział otwarty nakładem 58 milionów złotych pod koniec 2016 roku.
Wydziały hutnicze ZGH „Bolesław”.
Wydział Huty Tlenku Cynku (HTC).
Obiekt wydziału uruchomionego w lipcu 1952 roku.
Produkował w procesie ogniowym spiekany tlenek cynku o zawartości średnio 58,26% oraz tlenek ołowiu o zawartości ok. 41,91%.
Wydział miał 13 pieców przewałowych o zdolności przewałowej 100 t/dobę każdy (łącznie rocznie 400 tys. ton) i 2 spiekalniane.
Wydział Elektrolizy Cynku (EC).
oddziały:
Wydział Ołowiu (ZO) (zamknięty).
Wydział posiadał cztery piece obrotowo-wahadłowe (Dōrschala) i jeden kocioł rafinacyjny.
Prażalnia i Fabryka Kwasu Siarkowego (FKS).
Oddane do eksploatacji w 1969 roku. Wydział składał się z dwóch pieców fluidyzacyjnych o powierzchni 14,2 m² z instalacją chłodnic atmosferycznych, cyklonów i elektrofiltra suchego, dwóch nitek odpylania mokrego i FKS-u. W 1975 uruchomiono drugą nitkę produkcyjną z jednym piecem fluidyzacyjnym, o powierzchni 27 m², kotła odzyskującego ciepło z gazów prażalnych, zespołu dwóch stopni odpylania cyklonicznego oraz FKS-u, która miała pracować na zasadzie podwójnej konwersji. W fabryce kwasu siarkowego uzyskuje się kwas o stęż. 98% i więcej. W 2003 roku produkcja kwasu sięgała 130 200 ton na rok.
Ponadto w skład grupy kapitałowej ZGH „Bolesław” wchodzi wiele spółek zależnych, m.in. BolTech, CARO.
Huta Cynku „Miasteczko Śląskie”.
W 2010 roku Grupa ZGH przejęła Hutę Cynku „Miasteczko Śląskie” SA. Zakłady Górniczo Hutnicze „Bolesław” posiadają 85% akcji spółki.
ZGH „Bolesław” za granicą.
Grupa ZGH nabyła ponad 50% udziałów czarnogórskiego przedsiębiorstwa Gradir Montenegro. Posiada ono czynną kopalnię rud cynku i ołowiu, mogącą zapewnić funkcjonowanie hut Bolesław i Miasteczko Śląskie przez najbliższe kilkanaście lat.

</doc>
<doc id="735514" url="https://pl.wikipedia.org/wiki?curid=735514" title="Kutenajowie">
Kutenajowie

Kutenajowie () – plemię Indian Ameryki Północnej, którego jeden z odłamów znany był pierwszym traperom i handlarzom futer jako "Flatbows", zapewne od rzeki Kootenai w stanach Montana i Idaho zwanej w pierwszym okresie podboju "Flat Bow River". Byli blisko spokrewnieni z Saliszami, z którymi nawet przez pewien czas tworzyli federację plemienną. Kutenajowie zamieszkiwali ogromne obszary dzisiejszej Kanady oraz stanów Montana, Waszyngton i Idaho. Istnieją przypuszczenia, że pierwotnie zamieszkiwali wschodnie obszary Wielkich Równin, skąd zostali wyparci w góry przez Czarne Stopy.
20 września 1975 Kutenajowie, pod wodzą Amy Trice, porwali za broń przeciwko rządowi Stanów Zjednoczonych. Obstawili drogi wjazdowe i wyjazdowe na ich terytorium i zaczęli – pod groźbą użycia broni – pobierać opłaty za przejazd. Zebrane pieniądze miały zostać przeznaczone na budowę domu starców i na opiekę nad nimi. Pozornie bezsensowny zryw miał podstawy prawne, bowiem Kutenajowie – w przeciwieństwie do większości plemion – nigdy nie zawarli żadnego traktatu z władzami Stanów Zjednoczonych, a do incydentu doszło na ziemi zamieszkanej przez nich już w czasie przybycia w te strony białych.
Doszło do rokowań, na mocy których rząd federalny odstąpił im 10,5 akra (5 ha) ziemi. Od tego czasu teren ten – w sumie 18,9 akra (7,7 ha) stanowi ich rezerwat w hrabstwie Boundary w stanie Idaho, około 3 km na północny zachód od miasteczka Bonners Ferry. Według spisu z roku 2000 zamieszkiwało w nim 75 osób.
Nazwę od nich wziął Park Narodowy Kootenay w Kanadzie oraz wodospad Kootenai Falls w Montanie.

</doc>
<doc id="735516" url="https://pl.wikipedia.org/wiki?curid=735516" title="Brøndby Stadium">
Brøndby Stadium



</doc>
<doc id="735517" url="https://pl.wikipedia.org/wiki?curid=735517" title="Karpackie Towarzystwo Narciarzy">
Karpackie Towarzystwo Narciarzy

Karpackie Towarzystwo Narciarzy – pierwsze polskie stowarzyszenie narciarskie. 
Historia.
Utworzone 29 stycznia 1907 we Lwowie, podczas zebrania założycielskiego, w którym udział wzięło 22 miłośników turystyki górskiej. Celem KTN był rozwój narciarstwa i turystyki zimowej w Karpatach Wschodnich, przede wszystkim na Pokuciu i jego górskiej części zamkniętej rzekami Prut i Czeremosz, czyli Huculszczyźnie. W ramach działalności statutowej KTN zbudował w 1911 r Schronisko Turystyczne w Sławsku w Bieszczadach Wschodnich (powiat stryjski) i prowadził je do czasów II wojny światowej. 
Członkowie.
Wśród 22 członków założycieli byli m.in.: Kazimierz Panek, prof. Zygmunt Klemensiewicz, Maksymilian Dudryk, Roman Kordys, Mieczysław Lerski, Jerzy Maślanka, bracia Tadeusz i Marian Smoluchowscy. Klub KTN reprezentował m.in. Józef Kawecki.

</doc>
<doc id="735518" url="https://pl.wikipedia.org/wiki?curid=735518" title="Arado Ar 95">
Arado Ar 95

Arado Ar 95 – niemiecki samolot bombowo-torpedowy, produkowany w zakładach Arado.
Historia samolotu Arado Ar 95 sięga 1935 r., kiedy inż. Walter Blume rozpoczął prace nad projektem pokładowego samolotu bombowo-torpedowego oraz rozpoznawczego, który stanowiłby podstawowe wyposażenie lotnicze lotniskowca. Pierwszy prototyp wersji V1 oblatano jesienią 1936 r., niedługo później rozpoczęto loty próbne Ar 95 V2. Kolejne próby wykazały, że osiągi samolotu są słabe, a konstrukcja przestarzała, dlatego Kriegsmarine i Luftwaffe odmówiły przyjęcia Ar 95 do służby na jednostkach nawodnych. Niewielka wyprodukowana partia samolotów trafiła do Hiszpanii, gdzie używano ich do 1948 r.

</doc>
<doc id="735529" url="https://pl.wikipedia.org/wiki?curid=735529" title="BMW E87">
BMW E87



</doc>
<doc id="735531" url="https://pl.wikipedia.org/wiki?curid=735531" title="Teishō">
Teishō

 – w buddyzmie zen "ukazanie Dharmy", mowa wygłaszana przez mistrza zen w dōjō. Ma ona na celu zademonstrowanie zen nie tylko poprzez słowa, lecz także poprzez postawę i sposób zachowania mistrza. Mowa Dharmy powinna być spontaniczna i wynikać z oświecenia mistrza, demonstrując żywy buddyzm.
Teishō podczas sesshin (spotkania medytacyjnego) ma również zmotywować studentów do wysiłku. Często jest komentarzem do kōanu, nad którym będą pracować uczniowie.

</doc>
<doc id="735532" url="https://pl.wikipedia.org/wiki?curid=735532" title="Teisho">
Teisho



</doc>
<doc id="735533" url="https://pl.wikipedia.org/wiki?curid=735533" title="Mowa Dharmy">
Mowa Dharmy



</doc>
<doc id="735535" url="https://pl.wikipedia.org/wiki?curid=735535" title="Mowa dharmy">
Mowa dharmy



</doc>
<doc id="735537" url="https://pl.wikipedia.org/wiki?curid=735537" title="Akwaporyny">
Akwaporyny

Akwaporyny (AQP z ang. "aquaporin") – integralne białka błonowe, które tworzą
kanały, uczestniczące w procesie transportu wody (a także niektórych innych cząsteczek o podobnych rozmiarach np. glicerolu) przez półprzepuszczalne błony komórek organizmów żywych.
Historia.
Wieloletnie badania mające na celu zidentyfikowanie kanałów transportujących wodę zostało uwieńczone sukcesem dopiero w 1992 roku, kiedy amerykański badacz Peter Agre po raz pierwszy opisał białko błon erytrocytów jako kanał transportujący cząsteczki wody. Początkowo białko to nazywano "CHannel-forming Integral Membrane Protein 28" (w skrócie "CHIP 28"), a potem akwaporyną 1 (AQP1). Za odkrycie akwaporyn Peterowi Agre przyznano Nagrodę Nobla w dziedzinie chemii za rok 2003 (wraz z Roderickiem MacKinnonem, który prowadził badania nad budową i działaniem kanałów potasowych).
Budowa.
Białka akwaporynowe składają się z 6 transbłonowych segmentów alfa-helikalnych. Por ma średnicę 0,3 nm co oznacza, że w świetle kanału mieści się dokładnie jedna cząsteczka wody.
Akwaporyny ssaków są tetramerami, zbudowanymi z czterech monomerycznych jednostek o masie cząsteczkowej 28 kDa, z których każda jest kanałem dla cząsteczek wody.
Funkcja.
W wielu komórkach ludzkiego organizmu stwierdza się obecność akwaporynowych kanałów transportu wody. Są one także w pewnych komórkach bakteryjnych i komórkach roślinnych, gdzie zlokalizowane są zarówno w błonie plazmatycznej jak i tonoplastach.
Porównanie akwaporyn.
Do chwili obecnej (2008) opisano 13 akwaporyn, które podzielono na 2 grupy w zależności od przepuszczalności tylko dla wody (np. AQP1) lub dla wody i innych cząsteczek, takich jak glicerol (np. AQP3). Ta druga grupa jest niekiedy nazywana "akwagliceroporynami".
Genetycznie uwarunkowane defekty metaboliczne akwaporyn.
Przy genetycznie uwarunkowanym defekcie AQP2 (akwaporyny-2), zlokalizowanej w komórkach nerkowych cewek zbiorczych, dochodzi do nerkowej moczówki prostej, kiedy nerki nie zagęszczają moczu w odpowiedzi na wydzielanie hormonu antydiuretycznego.

</doc>
<doc id="735544" url="https://pl.wikipedia.org/wiki?curid=735544" title="See you on the other side">
See you on the other side



</doc>
<doc id="735545" url="https://pl.wikipedia.org/wiki?curid=735545" title="Kazimierz Smulikowski">
Kazimierz Smulikowski

Kazimierz Franciszek Nikodem Smulikowski (ur. 15 września 1900 we Lwowie, zm. 19 września 1987 w Warszawie) – polski geolog, petrograf i mineralog.
Życiorys.
Urodził się w rodzinie znanych prawników lwowskich. Początkowo uczył się w domu. W 1910 wstąpił do VIII Gimnazjum Realnego we Lwowie. Ukończył je w 1918. W tym samym roku zapisał się na Kurs Górniczy przy Wydziale Mechanicznym Politechniki Lwowskiej.
W latach 1919 i 1920 studiował geologię na Akademii Górniczej w Krakowie. W 1920 powrócił na Politechnikę Lwowską, a od 1921 studiował mineralogię na Wydziale Filozoficznym Uniwersytetu Jana Kazimierza, u prof. Juliana Tokarskiego.
W latach 1921-1930 był asystentem na Politechnice Lwowskiej.
Doktorat uzyskał w 1924 na Uniwersytecie Jana Kazimierza, na podstawie pracy o glaukonitach i piaskach glaukonitowych okolic Żółkwi, a w 1929 się habilitował (praca o cieszynitach śląskich).
W latach 1930-1939 był zatrudniony na Uniwersytecie Poznańskim, do 1934 na stanowisku docenta, a do 1939 – profesora nadzwyczajnego.
Podczas II wojny światowej, w latach 1940-1941 i 1944-1945 był zatrudniony na Uniwersytecie Iwana Franki we Lwowie. W latach 1941-1944 pracował w "Amt für Bodenforschung" (Zweigstelle Lemberg). W czasie okupacji był też karmicielem wszy w Instytucie Badań nad Tyfusem Plamistym i Wirusami profesora Rudolfa Weigla.
Po wojnie, w 1945 objął Katedrę Mineralogii i Petrografii Uniwersytetu Poznańskiego. W latach 1948-1950 był prodziekanem, a w latach 1951-1952 dziekanem Wydziału Matematyczno-Przyrodniczego tego uniwersytetu.
W 1952 został przeniesiony do Warszawy, do tworzonego na Uniwersytecie Warszawskim Wydziału Geologii. Został tam kierownikiem Zakładu Petrografii Skał Krystalicznych, a następnie Katedry Petrografii. W 1953 nadano mu tytuł doktora nauk geologicznych.
W 1956 został wybrany członkiem korespondentem, a w 1966 członkiem rzeczywistym PAN. W 1970 przeszedł do Zakładu Nauk Geologicznych PAN i został sekretarzem Wydziału III PAN. Członek Polskiego Towarzystwa Geologicznego.
Otrzymał liczne odznaczenia i nagrody państwowe, m.in. Krzyż Komandorski Orderu Odrodzenia Polski 1959 i Order Sztandaru Pracy II Klasy 1969. W 1982 roku Uniwersytet Wrocławski przyznał mu tytuł doktora honoris causa.
Pochowany na cmentarzu Powązkowskim (kwatera a-5-14).

</doc>
<doc id="735546" url="https://pl.wikipedia.org/wiki?curid=735546" title="Rerik (osada słowiańska)">
Rerik (osada słowiańska)

Rerik – wczesnosłowiańska handlowa osada Obodrytów, położona prawdopodobnie na brzegach Morza Bałtyckiego. Jej dokładna lokalizacja była przez długi czas przedmiotem sporów. Wskazywano m.in. Lubekę, Oldenburg in Holstein, zamek Mecklenburg i Alt-Gaarz na półwyspie Fischland-Darß-Zingst. Począwszy od roku 1990 uznaje się (bazując na badaniach naukowców z Uniwersytetu w Kilonii i ośrodka archeologicznego landu Meklemburgia-Pomorze Przednie, którzy prowadzili wykopaliska w latach 1995−1999), że Rerik leżał na wschodnim brzegu Zatoki Wismarskiej.
W IX wieku Obodryci sprzymierzyli się z cesarzem Karolem Wielkim, który używał portu w Reriku jako części szlaku handlowego położonego poza zasięgiem duńskiej i saksońskiej kontroli. 
Osada została w roku 808 najechana i zniszczona przez króla wikinga Godfreda w ramach konfliktu pomiędzy Duńczykami i państwem Franków. Na rozkaz króla zgładzony został wtedy książę obodrycki Drożko (choć inne źródła podają, że zginął on rok później, właśnie w Reriku, co może sugerować, że osada nie została całkowicie zniszczona). Po zniszczeniu Reriku, Godfred przeniósł osadników do Hedeby.

</doc>
<doc id="735554" url="https://pl.wikipedia.org/wiki?curid=735554" title="Krystyna Rutkowska-Ulewicz">
Krystyna Rutkowska-Ulewicz

Krystyna Maria Rutkowska-Ulewicz (ur. 14 lutego 1933 w Poznaniu, zm. 31 stycznia 2021 w Warszawie) – polska aktorka filmowa i teatralna. Zagrała m.in. w serialu Niania, w filmach Ryś, Wesele czy Krzyż.
Życiorys.
W 1957 zdała aktorski egzamin eksternistyczny. Występowała w teatrach: Rapsodycznym w Krakowie (1957–1958), im. Aleksandra Fredry w Gnieźnie (1958–1961), im. Stefana Jaracza w Olsztynie (1961–1965), Polskim w Bydgoszczy (1965–1967), Dramatycznym w Szczecinie (1967–1974), Ludowym w Nowej Hucie (1974–1976 i 1980–1989), im. Stefana Żeromskiego w Kielcach (1976–1980), Dramatycznym w Warszawie (1991–1992). Od zakończenia kariery teatralnej regularnie występowała w kinie i na małym ekranie.
Córka Wacława i Marii. Jej mężem był Wacław Ulewicz. Matka Jakuba Ulewicza. Jej pogrzeb odbył się 11 lutego 2021 roku, spoczęła w grobowcu rodzinnym na Starych Powązkach. 

</doc>
<doc id="735558" url="https://pl.wikipedia.org/wiki?curid=735558" title="Theria">
Theria



</doc>
<doc id="735560" url="https://pl.wikipedia.org/wiki?curid=735560" title="Herb powiatu milickiego">
Herb powiatu milickiego

Herb powiatu milickiego przedstawia na tarczy gotyckiej w polu złotym śląskiego czarnego piastowskiego orła z błękitną tarczą sercową na piersi z dwoma złotymi karpiami.
Herb został ustanowiony w 2002 r.

</doc>
<doc id="735562" url="https://pl.wikipedia.org/wiki?curid=735562" title="Jerzy Litwiniuk">
Jerzy Litwiniuk

Jerzy Litwiniuk (ur. 30 marca 1923 w Krzemieńcu na Wołyniu, zm. 18 października 2012) – polski tłumacz z języków fińskiego ("Kalevala"), rosyjskiego („Pożegnanie z Matiorą” W. Rasputina), ukraińskiego, białoruskiego, łotewskiego, estońskiego, poeta. Mieszkał w Warszawie.
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
Odznaczony ukraińskim Orderem „Za Zasługi” III klasy w 2008, a w 2005 łotewskim Krzyżem Uznania III klasy.
Przekłady.
Ponadto jest autorem tekstu do piosenki harcerskiej "Ogniska już dogasa blask", będącej adaptacją pieśni "Auld Lang Syne". 

</doc>
<doc id="735563" url="https://pl.wikipedia.org/wiki?curid=735563" title="Taniguchi">
Taniguchi



</doc>
<doc id="735565" url="https://pl.wikipedia.org/wiki?curid=735565" title="Oh No">
Oh No



</doc>
<doc id="735566" url="https://pl.wikipedia.org/wiki?curid=735566" title="Hatfield (Hertfordshire)">
Hatfield (Hertfordshire)

Hatfield (dawniej Bishop's Hatfield) – miasto i "civil parish" w południowej części Wielkiej Brytanii, w Anglii, w hrabstwie Hertfordshire, w dystrykcie Welwyn Hatfield. W 2011 "civil parish" liczyła 39 202 mieszkańców. Do niedawna był to ośrodek przemysłu lotniczego (samoloty De Havilland Comet). 
Posiada dobre połączenie drogowe (autostrada A1) oraz kolejowe z Londynem (20 minut jazdy pociągiem do stacji King’s Cross w Londynie). W 2000 w mieście doszło do katastrofy kolejowej, w której śmierć poniosły cztery osoby. 
Miasto jest wspomniane w Domesday Book (1086) jako "Hetfelle". Cennym zabytkiem jest położony na wschód od centrum miasta pałac królewski, znany jako Hatfield House, wzniesiony pod koniec XV wieku (w obecnym kształcie w 1611). W I połowie XVI wieku w Hatfield House okres dzieciństwa spędziły dzieci króla Henryka VIII, a zarazem późniejsi monarchowie angielscy: Edward VI Tudor oraz jego przyrodnie siostry, Elżbieta I Tudor i Maria I Tudor.
Hatfield jest siedzibą Uniwersytetu Hertfordshire (niektóre jego wydziały znajdują się w pobliskich miastach, na przykład St Albans i Bayfordbury).

</doc>
<doc id="735567" url="https://pl.wikipedia.org/wiki?curid=735567" title="Osrblie">
Osrblie

Osrblie – wieś (obec) w centralnej Słowacji, w kraju bańskobystrzyckim w powiecie Brezno. Leży na wysokości 585 m n.p.m. w dolinie potoku Osrblianka, w grupie górskiej Rudaw Weporskich. W 2011 roku zamieszkiwało ją 386 osób. Starostą jest Peter Siman.
Historia.
Wieś wspominana była po raz pierwszy w 1622 r. Zamieszkiwali ją górnicy, poszukujący w okolicy rud żelaza i węglarze, wypalający węgiel drzewny dla hut. Największy rozkwit przeżywała od końca XVIII w., kiedy w ramach rozbudowy kompleksu hutniczego w niedalekim Hrońcu zbudowano w 1795 r. w osadzie "Tri Vody" jeden z pierwszych na Węgrzech wielkich pieców hutniczych, który zaopatrywał w surowe żelazo zakłady w dolinie Hronu. Powstał tu także hamer (kuźnia), ciągarnia drutu i walcownia blach.
W czasie słowackiego powstania narodowego funkcjonowały tu partyzanckie magazyny, a do stycznia 1945 r. działała prowizoryczna wytwórnia amunicji w miejscu zwanym "Červená jama". Od grudnia 1944 r. w rejonie osady "Tri Vody" broniły się nieprzerwanie jednostki słowackiej brygady partyzanckiej "Za slobodu Slovanov", które dopiero w lutym 1945 r. przebiły się na północ, do zajętego już przez Armię Czerwoną Czarnego Balogu.
Znaczenie sportowe.
W latach 80. XX w. rozpoczęto na terenie wsi budowę wielkiego ośrodka sportów zimowych: narciarstwa biegowego i biathlonu. W 1997 roku odbyły się tu Mistrzostwa Świata w Biathlonie. Corocznie odbywał się tu Puchar Świata w tej konkurencji. W 2015 roku Osrblie razem ze Szczyrbskim Jeziorem było gospodarzem zimowej uniwersjady.

</doc>
<doc id="735568" url="https://pl.wikipedia.org/wiki?curid=735568" title="Epsomit">
Epsomit

Epsomit – minerał z gromady siarczanów o wzorze MgSO4•7H2O. Ten pospolity i szeroko rozpowszechniony minerał pod względem chemicznym to uwodniony siarczan magnezu.
Jego nazwa pochodzi stąd, że pierwotnie uzyskiwano go poprzez odparowywanie wód mineralnych mających źródła obok miejscowości Epsom w hrabstwie Surrey w środkowej Anglii.
Właściwości.
Zazwyczaj tworzy kryształy o pokroju izometrycznym, grubotabliczkowym, słupkowym, igiełkowym, włoskowym. Przyjmuje też postać słupów o przekroju kwadratu (pseudotetragonalnych). Występuje w skupieniach ziarnistych, włóknistych, ziemistych, igiełkowych, proszkowych. Tworzy konkrecje, nacieki, naskorupienia i wykwity. Jest kruchy, przezroczysty, bardzo dobrze rozpuszcza się w wodzie (ma słono-gorzki smak). Podgrzany (powyżej 150 °C) przechodzi w kizeryt. Zawiera domieszki niklu, żelaza, kobaltu, manganu, cynku. 
Występowanie.
Tworzy się w klimacie gorącym i suchym w wyniku odparowania wód słonych jezior magnezowo-siarczanowych. Czasami jest wynikiem ewaporacji morskiej. Na obszarach stepowych, w kopalniach kruszców, dolomitów, węgla kamiennego tworzy wykwity. Spotyka się go w złożach soli potasowej, i potasowo-magnezowej. Współwystępuje z takimi minerałami jak: kizeryt, sylwin, halit. 
Miejsca występowania:

</doc>
<doc id="735572" url="https://pl.wikipedia.org/wiki?curid=735572" title="Eryk Dobry">
Eryk Dobry



</doc>
<doc id="735575" url="https://pl.wikipedia.org/wiki?curid=735575" title="Michał Sokolnicki (dyplomata)">
Michał Sokolnicki (dyplomata)

Michał Hubert Sokolnicki (ur. 6 lutego 1880 w Kaszewach Kościelnych, zm. 17 stycznia 1967 w Ankarze) – polski polityk i dyplomata oraz historyk, doktor filozofii.
Życiorys.
Młodość i początki działalności publicznej.
Urodził się w Kaszewach Kościelnych pod Kutnem. Pierwsze nauki pobierał od prywatnego guwernanta. W 1890 wstąpił do szkoły realnej w Łodzi. W 1894 przeniósł się do prywatnej szkoły w Warszawie. Następnie w lutym 1898 podjął studia w Paryżu, w Szkole Nauk Politycznych. Przebywał przez pewien czas w Rapperswilu, w tamtejszym Muzeum Polskim zbierając materiały do swojej pracy dyplomowej. W 1901 ukończył studia w Szkole Nauk Politycznych, przedstawiając pracę "O historii politycznej narodu polskiego 1831–1847 ". W tym samym roku powrócił na ziemie polskie. Dzięki łapówce Sokolnicki został uznany za niezdolnego do służby w armii rosyjskiej.
Podczas studiów w Paryżu związał się z ruchem socjalistycznym, a od 1901 jego polityczne losy wiążą się z osobą Józefa Piłsudskiego. Po powrocie z Francji na krótki okres znalazł się we Lwowie, gdzie uczęszczał m.in. na wykłady Szymona Askenazego. We Lwowie poznał Piłsudskiego osobiście. Następnie rozpoczął studia w Berlinie. W tym okresie podjął intensywną działalność pisarską, jako korespondent publikując m.in. w „Kuryerze Warszawskim”, „Przedświcie”, „Prawdzie” i „Ogniwie”. Wiosną 1904 ze względów zdrowotnych przeniósł się z Berlina do Zurychu, gdzie kontynuował studia. Należał do PPS.
W maju 1905, po krótkim pobycie w Zakopanem, przeniósł się do Heidelbergu, gdzie kontynuował kształcenie. W latach 1906–1907 był wykładowcą historii powszechnej na Wydziale Humanistycznym Towarzystwa Kursów Naukowych w Warszawie. W momencie rozpadu PPS opowiedział się po stronie Frakcji Rewolucyjnej.
W 1907 r. na uniwersytecie w Bernie ostatecznie uzyskał stopień naukowy doktora filozofii. Zarówno podczas studiów, jak i po ich zakończeniu, pracował nad biografią swojego stryjecznego pradziada oraz imiennika, generała Michała Sokolnickiego. W 1909 r. był jednym ze współzałożycieli Towarzystwa Pisarzy Polskich w Zakopanem. Podczas pobytu w Zakopanem, ze strony Rafała Radziwiłłowicza miał otrzymać propozycję przystąpienia do masonerii, którą to ofertę za radą Piłsudskiego odrzucił.
W 1911 należał do grona publicznych krytyków zarządzania Muzeum Polskim w Rapperswilu. Podnosił m.in. konieczność gruntownej reformy Muzeum, co doprowadziło do trwającego kilka lat, wielowątkowego konfliktu pomiędzy Sokolnickim a władzami ośrodka. Z czasem coraz więcej czasu Sokolnicki poświęcał działalności politycznej u boku Piłsudskiego, zdobywając jeszcze przed wybuchem wojny status jednego z jego najbliższych współpracowników. W latach 1909–1912 często przebywał w Krakowie, gdzie wówczas mieszkali jego rodzice. Pisał w owym czasie artykuły do krakowskiej „Krytyki”.
U boku Piłsudskiego.
W 1913 dołączył w szeregi krakowskiego „Strzelca”. W maju 1913 ukończył kurs podchorążych jako sierżant. Nie zarzucił całkowicie zajęcia historycznego, publikując m.in. w grudniu 1913 biografię powstańca Jana Zygmunta Skrzyneckiego. Był jednym z działaczy efemerycznego Polskiego Towarzystwa Przyjaciół Turcji. W styczniu 1914 dołączył do Komisji Skonfederowanych Stronnictw Niepodległościowych. Tuż przed wybuchem wojny zaangażował się w wydawanie oficjalnego strzeleckiego organu prasowego „Strzelec”, który z uwagi na rozpoczęcie I wojny światowej zdążył ukazać się tylko jeden raz.
I wojna światowa.
Po wybuchu I wojny światowej został mianowany pełnomocnikiem Komendy Głównej KSSN dla mobilizacji Związków i Drużyn Strzeleckich. Do jego zadań należało nadzorowanie mobilizacji i formowania oddziałów we Lwowie i okolicach. Brał udział w pertraktacjach między CKN i KSSN, które zakończyły się utworzeniem Naczelnego Komitetu Narodowego. Później był m.in. komisarzem cywilnym Legionów w Kielcach. Był także członkiem kieleckiej Komisji Obywatelskiej, której zadaniem było czuwanie nad porządkiem i bezpieczeństwem. Działania jego administracji spotykały się z niechęcią tamtejszej społeczności, która wobec idei legionowych zachowywała stosunek w większości bierny lub wrogi. We wrześniu tegoż roku komisariaty rozwiązano, a Sokolnicki zajął się współtworzeniem mającej działać na terenie Królestwa Polskiej Organizacji Narodowej. Pełnił funkcję jej Komisarza Głównego w 1914 roku. Z ramienia PON uczestniczył w negocjacjach z niemieckim wojskiem i wywiadem.
W okresie wojny wielokrotnie udawał się za granicę, posyłany w celu pracy na rzecz polskiej kwestii niepodległościowej. Reprezentował tam CKN, NKN i przede wszystkim występował jako nieformalny reprezentant Komendanta. Z tej racji nazywany był często „ministrem spraw zagranicznych Piłsudskiego”. Był członkiem, a następnie sekretarzem generalnym Naczelnego Komitetu Narodowego, z którego wystąpił ostatecznie jesienią 1916 roku, kiedy koncepcje osiągnięcia niepodległości NKN i Piłsudskiego rozeszły się. Od momentu dołączenia Piłsudskiego do Tymczasowej Rady Stanu pełnił funkcję jego prywatnego sekretarza. Po aresztowaniu Komendanta był ważnym członkiem Konwentu Organizacji A, mającego na celu zastępowanie Piłsudskiego na czas jego zamknięcia. Uczestniczył wówczas w misji do Rosji, podczas której m.in. nawiązał kontakt z francuskim wywiadem i przepracowywał kwestie polsko-ukraińskie. Członek Centralnego Komitetu Narodowego w Warszawie (II – V 1917).
Służba w dyplomacji.
W 1919 był zastępcą sekretarza generalnego delegacji polskiej na Konferencję Pokojową w Paryżu (członek części delegacji wytypowanej przez Naczelnika Państwa na konferencję). Następnie od sierpnia 1919 pełnił służbę dyplomatyczną w Londynie jako pierwszy radca poselstwa polskiego.
Finlandia (1920-1923).
Od stycznia 1920 do sierpnia 1923 roku (formalnie do 1 października) pełnił służbę jako poseł w Helsinkach. Do naczelnych celów polskich w tej części Europy należały niedopuszczenie do wzrostu wpływów niemieckich bądź bolszewickich w państwach bałtyckich. Ponadto państwu polskiemu zależało wówczas na izolacji politycznej Litwy. Okres służby Sokolnickiego przypadał na lata wojny bolszewickiej i następnie poważnych problemów wewnętrznych II Rzeczypospolitej. Polskiemu posłowi nie udało się zawiązać sojuszu militarnego z Finlandią, fiaskiem skończyły się także próby utworzenia wspólnego frontu państw bałtyckich i Polski przeciw bolszewikom. Dodatkowo Sokolnicki nie potrafił utrzymać w ryzach własnej placówki dyplomatycznej, gdzie nieustannie dochodziło do starć grup wpływów. Ostatecznie Sokolnicki został odwołany z placówki w atmosferze skandalu i wzajemnych oskarżeń.
Od 2 grudnia 1921 akredytowany również w Estonii (gdzie placówką faktycznie kierował Władysław Neuman jako "chargé d’affaires"). Misję pełnił do 1 października 1922.
Lata 1923–1931.
Po powrocie do Warszawy objął stanowisko profesora w Szkole Nauk Politycznych w Warszawie oraz Wyższej Szkole Nauk Społecznych i Ekonomicznych w Łodzi. W latach 1922–1923 pracował w Wydziale Historyczno-Archiwalnym MSZ. Nie angażując się w aktywną działalność polityczną, pozostawał jednak w bliskich relacjach z obozem „piłsudczyków”. Po przewrocie majowym przywrócony do służby w 1927, objął stanowisko naczelnika Wydziału Historyczno-Naukowego MSZ. Pracował tam do lata 1931, m.in. prężnie rozwijając działalność wydawniczą wydziału. Piastował stanowisko egzaminatora Wyższego Kursu Dyplomatyczno-Konsularnego MSZ. Był ponadto członkiem redakcji zajmującej się opracowaniem i wydaniem pism zebranych Piłsudskiego. Współpracował wówczas z Instytutem Badania Najnowszej Historii Polski i opublikował kilka prac z zakresu historii.
Dania (1931-1936).
1 sierpnia 1931 mianowany na posła RP w Danii (1931–1936). Ukończył w tym czasie prace nad swoją książką "Czternaście lat". Do jednych z jego zadań w Danii należało przekonanie rządu w Kopenhadze do oddania głosu na Polskę w wyborach do Rady Ligi Narodów w 1932. Wysiłki Sokolnickiego najprawdopodobniej nie przyniosły skutku i Dania wstrzymała się od głosowania za Polską, która mimo to została wówczas wybrana do Rady 48 głosami z 52. Placówka dyplomatyczna w Kopenhadze nie należała wówczas do kluczowych dla Polski, a pięcioletni okres poselstwa Sokolnickiego upływał bez poważniejszych kryzysów. Do głównych jego zadań należały wówczas pertraktacje nt. traktatów handlowych i zabezpieczanie pozycji polskiego eksportu węgla i zboża do Danii.
Ambasador w Turcji (1936-1945).
W roku 1936 mianowany ambasadorem Rzeczypospolitej w Turcji. W latach 1937–1939 łagodził tureckie próby nacjonalizacji Adampolu, polskiej osady w Turcji.
We wrześniu 1939 uczestniczył w porozumieniu z Ignacym Matuszewskim w akcji ratowania polskich rezerw złota, nadzorując jego transport z Rumunii do Syrii "via" Turcja i uzgadniając warunki transportu z władzami tureckimi.
W roku 1939 August Zaleski, minister spraw zagranicznych w rządzie RP na uchodźstwie (gabinet Władysława Sikorskiego), usiłował zwolnić go ze stanowiska. Jednak dzięki zdecydowanie przychylnej dla Sokolnickiego postawie rządu tureckiego i osobistemu poparciu Şükrü Saracoğlu, ministra spraw zagranicznych Turcji, odwołanie zostało cofnięte. W okresie II wojny ze strony rządu na uchodźstwie kilkukrotnie jeszcze dochodziło do prób usunięcia Sokolnickiego ze stanowiska w Ankarze, jednak za każdym razem spotykały się one z wyraźnym sprzeciwem strony tureckiej, która nie zgadzała się na agrément dla jakiegokolwiek innego kandydata. Niechęć rządu londyńskiego do osoby Sokolnickiego była wynikiem zarówno ogólnego braku zaufania dla dawnych przedstawicieli obozu „piłsudczyków”, jak i osobistych animozji między ambasadorem w Turcji a ministrem Zaleskim. W owym czasie Sokolnicki utrzymywał bliskie stosunki z przebywającym w Turcji delegatem apostolskim abp Roncalim, późniejszym papieżem.
Po wycofaniu uznania dyplomatycznego Turcji dla rządu RP na uchodźstwie opuścił placówkę pod koniec sierpnia 1945, a z początkiem września budynek ambasady przejęli urzędnicy wyznaczeni przez Tymczasowy Rząd Jedności Narodowej. Następca Sokolnickiego, Romuald Buczyński uzyskał agrément jako "chargé d’ affaires" w styczniu 1946. Po 1945 Sokolnicki pozostał w Turcji.
Późna działalność (1945-1967).
Sokolnicki mieszkał na przemian w Stambule i Ankarze. Jego aktywność skupiła się na działalności naukowej i dydaktycznej: był wykładowcą Uniwersytetu Ankarskiego: Wydziału Humanistycznego, gdzie wykładał historię dyplomacji, oraz Instytutu Slawistycznego, w którym prowadził wykłady z historii ruchów politycznych i rewolucyjnych XIX-wiecznej Rosji. Prowadził także seminaria. Pozostał nader cenionym autorytetem, zarówno w kręgach emigracji polskiej, jak i wśród polityków tureckich i korpusu dyplomatycznego. Zachował tytuł ambasadora honorowego (do 1955 r.), bywał zapraszany na nieoficjalne przyjęcia znajomych dyplomatów, co budziło gwałtowne protesty przedstawicieli polskich i radzieckich.
Od lat 50. Sokolnicki zmagał się zarówno z problemami zdrowotnymi, jak i fatalną sytuacją materialną. Niewielka pensja uczelniana i brak innych źródeł dochodu zmuszały go do kilkukrotnego zwracania się o pomoc finansową do rządu londyńskiego; próśb tych nigdy nie uwzględniono. Sytuacji Sokolnickiego nie poprawiały jego ambicje bibliofilskie i częsta pomoc finansowa wobec innych Polaków na obczyźnie, które to czynniki dodatkowo drenowały i tak już niewielki budżet byłego dyplomaty. Bezskutecznie starał się o posadę na którejś z uczelni zachodnich.
Był to jednocześnie czas wzmożonej aktywności pisarskiej Sokolnickiego, który utrzymywał bogatą korespondencję z innymi osobistościami emigracji (Sosnkowski, Giedroyc, Czapski) i pisywał do licznych czasopism, jak „Kultura”, „Orzeł Biały”, „Bellona” czy londyńskie „Wiadomości”. W toku swojej obszernej, wieloletniej relacji listownej z Władysławem Pobóg-Malinowskim udzielał wielu rad i wskazówek nt. kształtu "Najnowszej historii politycznej Polski". Od 1947 r. był członkiem korespondentem Instytutu Józefa Piłsudskiego w Nowym Jorku (od 1957 członek honorowy), a od 1958 r. także członkiem honorowym Instytutu Piłsudskiego w Londynie. Pozostawił obszerne wspomnienia z lat służby dyplomatycznej w Turcji 1939–1945 ("Dziennik ankarski").
Pod koniec życia zmagał się z postępującą zapaścią zdrowotną, która uniemożliwiła mu pracę na uczelni i pisanie, co pozbawiło go jakiegokolwiek źródła dochodu. Za sprawą prywatnej inicjatywy środowisk emigracyjnych, koordynowanej przez Edwarda Raczyńskiego, udało się przeprowadzić udaną zbiórkę pieniędzy na podstawowe potrzeby życiowe dyplomaty. Ostatnią wolą Sokolnickiego był jego pochówek na cmentarzu polskim w Adampolu. Zmarł w Ankarze 17 stycznia 1967 r. i pochowany został w kwaterze dla chrześcijan jednego z ankarskich cmentarzy miejskich.
Członek Polskiego Towarzystwa Naukowego na Obczyźnie (od 1961).
Spuścizna.
Potężna część spuścizny archiwalnej Sokolnickiego znalazła się w Instytucie Hoovera w Stanford, niewielkie fragmenty zaś w AAN i Instytucie Piłsudskiego w Nowym Jorku. Część spadku po Sokolnickim, znajdującą się w rękach prywatnego kolekcjonera w Turcji, po wieloletnich rozmowach z udziałem przedstawicieli władz polskich i tureckich została zakupiona przez Muzeum Historii Polski i w 2021 roku trafiła do Polski. Na zakupiony przez stronę polską zbiór składa się m.in. ponad 3000 książek, w tym ponad 30 starodruków, a także prywatne portrety, dzieła sztuki, meble, fotografie i bogata korespondencja.
Rodzina.
Młodszy brat Gabriela Sokolnickiego, profesora Politechniki Lwowskiej. Jego żoną była w latach 1903–1915 Eugenia Sokolnicka z d. Kutner (1876-1934) – polska psychoanalityk, uczennica Zygmunta Freuda. Małżeństwo było bezdzietne.
W maju 1920, prawdopodobnie po uzyskaniu unieważnienia pierwszego małżeństwa, ożenił się po raz drugi; jego żoną została Irena Podoska, siostra Bohdana Podoskiego, późniejszego marszałka Senatu. Świadkiem na tym ślubie był Kazimierz Sosnkowski, bliski przyjaciel Sokolnickiego. To małżeństwo także pozostało bezdzietne.

</doc>
<doc id="735579" url="https://pl.wikipedia.org/wiki?curid=735579" title="SFOR">
SFOR

SFOR (ang. "NATO’s Stabilisation Force" – Siły Stabilizacyjne NATO) – wojskowa grupa międzynarodowa rozlokowana w Bośni i Hercegowinie, której przewodziło NATO. Zasadniczym celem SFOR było utrzymanie porozumienia z Dayton.
SFOR działało w ramach operacji "Operation Joint Guard" (21 grudnia 1996 – 19 czerwca 1998) i "Operation Joint Forge" (20 czerwca 1998 – 2 grudnia 2004). Obecnie misję utrzymywania pokoju w tym rejonie pełnią wojska EUFOR w ramach misji Althea.
Uczestniczące państwa NATO.
Belgia • Dania • Francja • Grecja • Hiszpania • Holandia • Islandia• Kanada • Niemcy • Norwegia • Polska (od 1996) • Portugalia • USA • Turcja • Wielka Brytania • Włochy
Państwa spoza NATO.
Australia • Albania • Austria • Argentyna • Bułgaria • Estonia • Finlandia • Irlandia • Litwa • Łotwa • Malezja • Maroko • Rosja • Rumunia • Słowacja • Słowenia • Szwecja • Ukraina • Węgry

</doc>
<doc id="735583" url="https://pl.wikipedia.org/wiki?curid=735583" title="Powiat Gelnica">
Powiat Gelnica

Powiat Gelnica (słow. "okres Gelnica") – słowacka jednostka administracyjna znajdująca się w kraju koszyckim na terenie historycznych regionów Gemer i Spisz. Powiat Gelnica zajmuje obszar 584 km², jest zamieszkiwany przez 30 841 obywateli, co daje średnią gęstość zaludnienia w wysokości 52,81 osób na km².

</doc>
<doc id="735584" url="https://pl.wikipedia.org/wiki?curid=735584" title="Bombo (instrument)">
Bombo (instrument)

Bombo – perkusyjny instrument muzyczny z grupy membranofonów.

</doc>
<doc id="735591" url="https://pl.wikipedia.org/wiki?curid=735591" title="Living Lakes">
Living Lakes

Living Lakes (ang. "żyjące jeziora") – międzynarodowa sieć jezior i innych zbiorników wodnych, które charakteryzują się wyjątkowymi walorami przyrodniczymi. Obecnie na liście Living Lakes znajdują się 24 jeziora, m.in. Bajkał, Morze Martwe, Pantanal, Balaton, Titicaca, Jezioro Wiktorii oraz Stawy Milickie. Living Lakes to także międzynarodowe porozumienie proekologicznych organizacji społecznych chroniących środowisko przyrodnicze akwenów należących do sieci.

</doc>
<doc id="735593" url="https://pl.wikipedia.org/wiki?curid=735593" title="Wicket">
Wicket

Wicket to termin krykietowy mogący mieć kilka znaczeń:
Bramka.
Jest to podstawowe znaczenie słowa "wicket" - odnosi się do zestawu trzech słupków (ang. "stump") i luźno umieszczonych na ich szczycie dwóch poprzeczek (ang. "bail"), ustawionego na każdym końcu "pitchu". "Wicketa" przed uderzeniem piłki broni "batsman". 
Nazwa wywodzi się z czasów, kiedy "wicket" tworzyły tylko dwa "stumpy" i jeden "bail" - słowo "wicket" oznacza "małą bramę".
Wyeliminowanie "batsmana".
Termin "wicket" oznacza wyeliminowanie "batsmana" - mówi się wówczas, że odbijający "stracił "wicketa"", a jeśli stało się to bezpośrednio przez rzut, rzucający "zdobył "wicketa"". Właśnie liczba zdobytych "wicketów" jest głównym wyznacznikiem skuteczności "bowlera". "Batsman" jest wyeliminowany, jeśli "bail" zostanie strącony ze "stumpów" lub "stump" zostanie wyrwany z ziemi przez uderzenie piłki, ręki trzymającej piłkę, kij "batsmana" lub samego "batsmana" (względnie część jego stroju). 
W przypadku gdy "baile" nie mogą być ułożone na "stumpach", gdyż jest na przykład zbyt wietrznie, sędziowie podejmują decyzję o toczeniu gry bez poprzeczek, a decyzje o tym, czy w danej sytuacji "baile" spadłyby ze słupków (o ile wystąpiły okoliczności, w których na mocy regulaminu spowodowałoby to wykluczenie odbijającego), są każdorazowo podejmowane przez sędziów. 
Partnerstwo.
Okres, w którym danych dwóch "batsmanów" wspólnie przebywa na "pitchu", nosi nazwę "partnership" (pol. "partnerstwo"). Numerując je, używa się terminu "wicket":
Zwycięstwo o liczbę "wicketów".
Drużyna może wygrać mecz o pewną liczbę "wicketów", co oznacza, że odbijała jako ostatnia i osiągnęła wymaganą liczbę punktów, mając "w zapasie" pewną liczbę niewyeliminowanych "batsmanów". Dla drużyny kończy się jej "innings" w chwili gdy straci wszystkich dziesięciu "batsmanów", więc jeśli drużyna wygra mecz, osiągając wymaganą liczbę punktów, tracąc trzech odbijających, mówi się, że wygrała o siedem "wicketów".
"Pitch".
Słowo "wicket" jest czasem używane w odniesieniu do "pitchu", centralnej części pola gry, ale według oficjalnych zasad jest to zastosowanie nieprawidłowe. Mimo tego jest powszechnie rozumiane przez kibiców i ludzi związanych z tym sportem. Wywodzi się prawdopodobnie z czasów, gdy trawa na większości pola gry była "koszona" poprzez wypasanie owiec, a "pitch", który wymagał specjalnych zabiegów pielęgnacyjnych, był odgradzany od zwierząt ogrodzeniem z gałęzi wierzbowych pozostałych przy wykonywaniu kijów; niemal każdy stadion miał bowiem do dyspozycji pracownika wytwarzającego kije. 
Koniec "pitchu".
"Wicket" może oznaczać również obszar bezpośrednio wokół bramek. Da się to zauważyć w powszechnym zwrocie "Odbijający biegali między wicketami" (ang. "The batsmen ran between the wickets"), którego użycie nie jest zarezerwowane do sytuacji, w której "batsmani" znajdowali się tuż przy bramkach, zaczynając lub kończąc bieg.

</doc>
<doc id="735594" url="https://pl.wikipedia.org/wiki?curid=735594" title="Pasta lutownicza">
Pasta lutownicza

Pasta lutownicza – średnio aktywny topnik, który ułatwia lutowanie miękkie różnych elementów, np. srebrzonych, miedzianych, cynkowanych oraz niklowanych, najczęściej przy użyciu lutów cynowo-ołowiowych topiących się w zakresie 170-325 °C. W charakterze topnika, przy lutowaniu materiałów miedzianych lub ze stopów miedzi, stosowana bywa kalafonia.

</doc>
<doc id="735596" url="https://pl.wikipedia.org/wiki?curid=735596" title="Amir-John Haddad">
Amir-John Haddad

Amir-John Haddad – hiszpański muzyk grający na oud, gitarze, buzuki, banjo, mandolinie i gitarze elektrycznej. 
Kariera.
W 1998 dołączył do zespołu Radio Tarifa. W 1999 zdobył pierwszą nagrodę w Konkursie Choreografii Tańca Hiszpańskiego i Flamenco w Madrycie. W 2003 roku z grupą Agustina de la Fuenty gościł w Polsce na tournée organizowane przez Polski Impresariat Muzyczny.
W 2004 roku był nominowany do nagrody Grammy w kategorii "najlepszy album folkowy" za płytę zatytułowaną "Fiebre" nagraną z zespołem Radio Tarifa. 
Wziął udział również w projekcie world-music-fusion zwanym Zoobazar.

</doc>
<doc id="735608" url="https://pl.wikipedia.org/wiki?curid=735608" title="Michał Sokolnicki">
Michał Sokolnicki



</doc>
<doc id="735610" url="https://pl.wikipedia.org/wiki?curid=735610" title="Nanny McPhee">
Nanny McPhee



</doc>
<doc id="735615" url="https://pl.wikipedia.org/wiki?curid=735615" title="Powiat Michalovce">
Powiat Michalovce

Powiat Michalovce (słow. "okres Michalovce") – słowacka jednostka administracyjna znajdująca się w kraju koszyckim na terenie historycznych regionów Ung i Zemplín. Powiat Michalovce zajmuje obszar 1 019 km², jest zamieszkiwany przez 109 121 obywateli, co daje średnią gęstość zaludnienia w wysokości 107,09 osób na km². Miasta: Strážske, Veľké Kapušany i powiatowe Michalovce.

</doc>
<doc id="735616" url="https://pl.wikipedia.org/wiki?curid=735616" title="Piaski (Międzyrzec Podlaski)">
Piaski (Międzyrzec Podlaski)

Piaski - południowo-zachodnie przemysłowe osiedle Międzyrzeca Podlaskiego ciągnąca się wzdłuż drogi krajowej nr 19 (ul. Radzyńska) i drodze wojewódzkiej nr 806 (ul. Jelnicka).
Głównie przemysł maszynowy, spożywczy i drobiarski, a także baza autobusowa PKS i zakłady drogowo-mostowe.

</doc>
<doc id="735619" url="https://pl.wikipedia.org/wiki?curid=735619" title="Bombo (architektura)">
Bombo (architektura)

Bombo to charakterystyczny budynek z okolic Tomelloso w Hiszpanii. Budowany bez użycia zaprawy z odpowiednio ułożonych na sobie kamieni. Wykorzystywany przez lokalnych rolników jako magazyn na narzędzia i schronienie w okresie prac polowych.

</doc>
<doc id="735624" url="https://pl.wikipedia.org/wiki?curid=735624" title="Grand Prix Danii na Żużlu 1995">
Grand Prix Danii na Żużlu 1995

Wyniki Grand Prix Danii, piątej eliminacji Mistrzostw Świata Grand Prix w sezonie 1995.
To pierwsze zawody o Wielką Nagrodę Danii.
Lista startowa.
Stawkę 17 stałych uczestników Grand Prix uzupełnił z dziką kartą Lars Gunnestad. W nawiasach podano numery stałe.
Opis.
Wielką Nagrodę Danii zgarnął Hans Nielsen. Duńczyk, dotychczasowy lider klasyfikacji, wygrał po raz pierwszy. Dzięki dobremu występowi, Tomasz Gollob (czwarty w GP Danii) podczas ostatniej rundy w Wielkiej Brytanii będzie walczył o pierwszy medal w mistrzostwach świata.

</doc>
<doc id="735625" url="https://pl.wikipedia.org/wiki?curid=735625" title="Tallboy">
Tallboy

Tallboy (ang. "wysoki chłopiec") – bomba lotnicza o masie 5340 kg używana w czasie II wojny światowej, mniejsza wersja najcięższej bomby lotniczej Grand Slam.
Historia.
Bomba została skonstruowana przez brytyjskiego inżyniera Barnesa Wallisa według opracowanego przez niego konceptu "bomby earth quake". Rozmiary i masa bomby były tak duże, że mógł ją przenosić tylko jeden ciężki bombowiec – Avro Lancaster, dysponujący odpowiednio dużą komorą bombową. Po raz pierwszy użyta w czerwcu 1944 roku do niszczenia niemieckich schronów na terenie Francji. Zwłaszcza dotyczyło to schronów dla okrętów podwodnych w miejscowości Lorient, a także Brest i Saint-Nazaire. Licencję na produkcję bomb Tallboy zakupiły także Stany Zjednoczone. Na jej podstawie opracowano tam bombę kierowaną VB-13 Tarzon.
Do końca wojny dywizjon specjalnie przygotowanych bombowców Avro Lancaster zrzucił 854 takie bomby, m.in. zatapiając niemiecki pancernik „Tirpitz”. Niewybuch bomby tallboy znaleziono we wrześniu 2019 roku w Kanale Piastowskim w Świnoujściu. Została zneutralizowana przez zespół saperów z 8 Flotylli Obrony Wybrzeża podczas próby kontrolowanego procesu rozbrojenia (wykorzystując proces deflagracji, który przeszedł w detonację, co było możliwym przewidywanym scenariuszem.). Bomba została zrzucona prawdopodobnie podczas nalotu zakończonego zatopieniem krążownika „Lützow” w 1945 roku.
Tallboy w kulturze.
Niewybuch tego typu bomby występuje w filmie akcji "John Rambo", pełniąc istotną rolę dla fabuły filmu, rozgrywającej się w birmańskiej dżungli.

</doc>
<doc id="735632" url="https://pl.wikipedia.org/wiki?curid=735632" title="Atomowa Kwatera Dowodzenia">
Atomowa Kwatera Dowodzenia

Atomowa Kwatera Dowodzenia – nieczynny obiekt wojskowy, zlokalizowany w Puszczy Kampinoskiej na terenie Kampinoskiego Parku Narodowego. Znajduje się w Laskach, w rejonie Dąbrowy Leśnej, w sąsiedztwie wydmy Łuże. Ten niedokończony obiekt miał służyć jako stanowisko dowodzenia na wypadek wojny atomowej.
Historia.
12 kwietnia 1962 roku resort leśnictwa przekazał wojsku 1 ha gruntu na cele obronne i dodatkowo 10 ha na cele ochrony tajemnicy tajnej strefy. Obiekt ten został opisany w protokole przekazania Kampinoskiemu Parkowi Narodowemu jako: „Kompleks numer 7215 o powierzchni jednego hektara, posiadający trzy obiekty budowlane o łącznej kubaturze 18,5 tysiąca metrów sześciennych i powierzchni użytkowej 3800 metrów kwadratowych”. Przed budową obiektu wykonano w wydmie wielki wykop w kształcie leja, a po wybudowaniu trzech budynków planowano wykopanym piachem przykryć podziemne zabudowania.
Budowę rozpoczęto w latach 60. XX wieku, zaś prace prowadzono do lat 80. – ostatni prawdopodobnie był budowany obiekt nie przykryty piachem, czyli wielka podziemna hala. Prace zostały wstrzymane m.in. na skutek wykorzystywania satelitów wywiadowczych. W trakcie budowy mieli przebywać tu z wizytacją gen. Wojciech Jaruzelski i marszałek Wiktor Kulikow. Po przekazaniu kompleksu Parkowi Narodowemu w 2004 roku, praktycznie kompletnie wyposażony obiekt, wobec braku nadzoru, był sukcesywnie rozkradany (na początek rozkradziono kable energetyczne, telefoniczne, głowice silników Diesla i inne).
W kwietniu 2017 roku naziemne obiekty AKD zostały wyburzone. W obiektach podziemnych utworzono habitat dla nietoperzy. W 2019 roku teren został udostępniony turystom: wytyczono ścieżkę edukacyjną, której tematem są murawy napiaskowe. Wybudowano także kładkę, schody na stoku Łużowej Góry oraz tablice informacyjne.
Opis.
Kompleks numer 7215 w Dąbrowie Leśnej składał się z 3 obiektów budowlanych, połączonych podziemnym korytarzem:
Obiekt nr 1 miał być schronem odpornym na ładunki nuklearne, zaopatrzonym niegdyś we własne agregaty prądotwórcze (2 silniki PZL-Wola DSRG z 1962 roku). Oprócz tego posiadał niezależną hydrofornię z pompą i dwoma zbiornikami na wodę (poziom -3), wygłuszoną Salę Bojową (poziom -2), warsztaty, łazienki i inne pomieszczenia. Z zewnątrz wyglądał na niewielki budynek, z wieżyczką stacji meteo i dwoma garażami. Za tym budynkiem, wśród zarośli na skarpie widać było elementy wentylacji i wyjścia ewakuacyjne, dzięki którym można było zorientować się, jak wyglądał układ pomieszczeń ukrytych pod ziemią. 
Obiekt nr 2 posiadał w podziemiu pompy i hydrofory, połączony był podziemnym korytarzem z obiektem nr 1. Znajdowała się tutaj m.in. kuchnia z piecem, stołówka, izby żołnierskie i łazienki, "myjka" z podłogą ułatwiającą ściekanie wody, czy pomieszczenia magazynowe. 
Obiekt nr 3 to podziemna hala, która nigdy nie została ukończona: nad dachem hali znajdowały się kominy wentylacyjne, dach nie był przykryty piachem, nie miał wylanej podłogi a miejscami widać było pozostałości szalunków na ścianach. Prawdopodobnie miał służyć jako ukryty parking dla ciężarówek, dostarczających zaopatrzenie do Kompleksu 7215, po obu stronach głównej hali ciągnęły się mniejsze pomieszczenia, kilka z nich posiadało antresole.
Z przejścia pod obiektem nr 1 odchodził dodatkowy korytarz, prowadzący do długiego, rozgałęzionego na planie krzyża tunelu równoległego do ścian obiektu nr 3, prawdopodobnie mającego służyć za koszary. Wskazują na to mocowania do prycz sterczące ze ścian, obecność śluz przejściowych (podobnie jak we wszystkich pozostałych obiektach podziemnych) i układ pomieszczeń. Dwie odnogi korytarza były zaślepione, trzecia wiodła do wyjścia ewakuacyjnego. 
Po lewej stronie drogi biegnącej do budynków Kwatery zostawiono stertę żelbetonowych belek, z których wykonano strop w budynku Obiektu nr 3. Nieco na północny wschód od trzech budynków Atomowej Kwatery Dowodzenia, na szczycie innej skarpy znajdują się pozostałości betonowych konstrukcji, przypominających włazy do wyjść ewakuacyjnych, położonych na terenie Kompleksu 7215.
Podobne obiekty znajdują się w Złotkowie koło Poznania, a także w Kompleksie bunkrów 5000 w byłym NRD w Prenden.
Odwołanie literackie.
Obiekt został opisany przez Bartka Biedrzyckiego w postapokaliptycznej powieści "Kompleks 7215", jako cel wyprawy stalkerów z warszawskiego metra. Był przykrywką dla fikcyjnego NATOwskiego schronu P-1138. Losy obsady schronu zostały pokazane w kontynuacji tej książki, zatytułowanej "Dworzec Śródmieście".

</doc>
<doc id="735634" url="https://pl.wikipedia.org/wiki?curid=735634" title="Systematyka sosny">
Systematyka sosny

Systematyka sosny ("Pinus" L. 1753) – w zależności od ujęcia systematycznego rodzaj "Pinus" dzielony jest na 2 lub 3 podrodzaje. Dwa z nich: "Pinus" i "Strobus", są powszechnie akceptowane. Trzeci "Ducampopinus" jest wydzielany z podrodzaju "Strobus". Podrodzaje różnią się wewnętrzną budową igieł (1 lub 2 wiązki przewodzące) oraz nasadami liści pierwotnych zbiegającymi się lub niezbiegającymi po pędzie (gałązki mogą być bruzdkowane lub gładkie).
Według The Compleat Botanica bazującej na systemie Reveala rodzaj sosna ("Pinus" L.) należy do gromady nagonasienne ("Pinophyta" Cronquist, Takht. &amp; Zimmerm. ex Reveal), podgromady nagonasienne drobnolistne ("Pinophytina" Cronquist, Takht. &amp; Zimmerm. ex Reveal), klasy iglaste ("Pinopsida" Burnett), podklasy "Pinidae" Cronquist Takht. &amp; Zimmerm., rzędu sosnowce ("Pinales" Dumort.), podrzędu "Pinineae" Vines, rodziny sosnowate ("Pinaceae" Lindl.), podrodziny "Pinoideae" Link. 1831.
Według nowszych opracowań APW i Farjona rodzaj sosna ("Pinus" L.) należy do kladu roślin naczyniowych ("Tracheophyta"), kladu roślin nasiennych ("Spermatophyta"), nagonasiennych, rzędu sosnowców ("Pinales"), rodziny sosnowatych ("Pinaceae"), podrodziny sosnowych ("Pinoideae" Pilg.).
Dwa podrodzaje.
Price et al. w 1998 r. zrewidował systematykę rodzaju i wyodrębnił 111 gatunków. Podział ten był w 90% zgodny z zaproponowanym przez Farjona (2001), który wyróżnił 109 gatunków. 
Następnie analiza sekwencji DNA (Liston et al., 1999, 2003; Gernandt et al., 2001) i chloroplastowego DNA (Wang et al., 1999; Geada López et al., 2002; Gernandt et al., 2003, 2005) potwierdziły podział na dwa podrodzaje, ale zredukowały liczbę podsekcji, chociaż żaden z nowych podziałów nie jest uznawany za dominujący. Wietnamski gatunek "P. krempfii" posiada specyficzne spłaszczone igły i unikatową budowę anatomiczną drewna. Na tej podstawie rozważany był jako trzeci podrodzaj, ale wyniki badań genetycznych sugerują, że powinien być umieszczony w podrodzaju "Strobus".
W podejściu kladystycznym na podstawie badań genetycznych wyróżnia się dwa podrodzaje:
Kladogram rodzaju sosna:
Trzy podrodzaje.
Historyczny podział rodzaju bazujący na wcześniejszych pracach Price et al. 1998.
Podrodzaj "Pinus" ("Diploxylon" Koehne).
Igły z dwoma wiązkami przewodzącymi, najczęściej zebrane po 2-3 na krótkopędach. Aparaty szparkowe zebrane w linie ze wszystkich stron liścia. Igły piłkowane. Podsadki krótkopędów zbiegają na pędach. Na łuskach szyszek wypukłe tarczki (apofyza) z poprzecznym kantem oraz piramidką ("umbo") na środku. Drewno relatywnie twarde w porównaniu do pozostałych podrodzajów sosny, ale miękkie względem drzew liściastych. Na przekroju drewna wyraźne, żywiczne słoje roczne.
Podrodzaj "Pinus" L. liczy 73 gatunki.
Podrodzaj "Ducampopinus".
Podrodzaj "Ducampopinus" (A. Cheval.) de Ferré ex Critchf. &amp; Little liczy 20 gatunków.
Podrodzaj "Strobus" ("Haploxylon").
Podrodzaj "Strobus" Lemmon liczy 23 gatunki.

</doc>
<doc id="735635" url="https://pl.wikipedia.org/wiki?curid=735635" title="Tomelloso">
Tomelloso

Tomelloso – miasto w środkowej Hiszpanii, w regionie Kastylia-La Mancha, w prowincji Ciudad Real.

</doc>
<doc id="735636" url="https://pl.wikipedia.org/wiki?curid=735636" title="Eugène Ekéké">
Eugène Ekéké

Eugène Ekéké (ur. 30 maja 1960 w Bonabéri) – kameruński piłkarz grający na pozycji napastnika.
Pierwszym klubem Ekéké w Europie był Racing Paryż (1982–1986). Następnie grał w KSK Beveren, Stade Quimperois, później przeszedł do Valenciennes FC. W 1993 roku ówczesny prezes Olympique Marsylia Bernard Tapie dopuścił się korupcji wobec piłkarzy Valenciennes, by zapewnić swoim graczom trzy punkty i zwycięstwo w Ligue 1; utytułowany klub z Marsylii został tym samym zdegradowany do drugiej ligi. Eugène Ekéké był jednym z piłkarzy biorących udział w tym meczu. Swoją karierę klubową zakończył w sezonie 1996/1997 we francuskim US Maubeuge. Łącznie rozegrał w lidze 304 mecze, 60 razy wpisując się na listę strzelców.
Był reprezentantem na Mistrzostwach Świata w 1990 roku. Zagrał wtedy tylko w jednym meczu; przegranym ćwierćfinale z Anglią, wszedł na boisko w 62 minucie, a 3 minuty później zdobył bramkę, dając Kamerunowi prowadzenie 2:1. Brał udział w Pucharze Narodów Afryki w 1992 roku, a podopieczni Philippe'a Redona zajęli wówczas 4. miejsce, przegrywając z Nigerią w meczu o brąz 2:1. Mecz odbył się 25 stycznia w Dakarze. Reprezentował swój kraj na letnich Igrzyskach Olimpijskich 1984, a trenerem Kamerunu był Kae Rade.

</doc>
<doc id="735639" url="https://pl.wikipedia.org/wiki?curid=735639" title="Czerniccy herbu Jastrzębiec odmienny">
Czerniccy herbu Jastrzębiec odmienny

Czerniccy herbu Jastrzębiec odmienny. W okresie wczesnego średniowiecza rodzina wchodziła w skład możnowładczych rodzin Mazowsza.
Czerniccy wywodzą się z Czernic Borowych na północnym Mazowszu, niedaleko Przasnysza. Czerniccy należą do tych rodzin rycerskich, których początki giną w mgle przeszłości. Rodzina należy do Boleściców, którzy "Z powodu zmazy, gdy niektórzy rycerze domu tego, po zabójstwie świętego Stanisława, zbiegli z ziemi krakowskiej na Mazowsze, zostali nazwani Boleścicami, niby rycerzami króla Bolesława i imię owe losem wyznaczone aż po dziś dzień zachowują."
Rodzina pieczętuje się Herbem Jastrzębiec odmienny, z zawołaniem rodowym "Borko". Opis zamieszczony w Herbarzu Niesieckiego "(...) w herbie ich nad podkową krzyża nie masz i Jastrząb na hełmie podkowy nie trzyma, w prawo lecąc."
Protoplastą rodziny był Borko z Dobrska, który w 1440 roku wszedł w posiadanie Czernic [Borowych]. Jednym ze śladów obecności rodziny jest kościół, który został ufundowany na początku XVI w. W pobliskim Krasnem, gnieździe mazowieckiej rodziny Hrabiów Krasińskich, znajduje się barokowy nagrobek Katarzyny de Czernice Czernickiej, żony Andrzeja Krasińskiego, założyciela młodszej linii Krasińskich.
W XVII wieku część rodziny przeniosła się do Wielkiego Księstwa Litewskiego (Aleksander Czernicki, ksiądz, sekretarz króla Jana II Kazimierza oraz podstoli wileński). W XIX w. do Czernickich należały m.in. klucz folwarków Narbutowszczyzna, Kuszlany oraz Giedejki. W Giedejkach urodził się wiceadmirał Xawery Czernicki.
Czerniccy w XX wieku mieszkali również na Kujawach w majątku Dobre, którego ostatnim właścicielem był Józef Czernicki.

</doc>
<doc id="735640" url="https://pl.wikipedia.org/wiki?curid=735640" title="Robert Ciemniak">
Robert Ciemniak

Robert Ciemniak (ur. 13 stycznia 1975 w Bydgoszczy) – polski szachista, mistrz międzynarodowy od 1993 roku.
Kariera szachowa.
Był czołowym juniorem kraju na przełomie lat 80. i 90. W 1989 r. zdobył w Piechowicach srebrny medal mistrzostw Polski juniorów do 14 lat. W 1990 r. zdobył złoty medal w Brzozowie (w kategorii do 15 lat), natomiast w 1991 r. w Limanowej zdobył tytuł mistrza Polski w kategorii do 16 lat. W 1992 r. zdobył dwa medale: w Częstochowie złoty w kategorii do 20 lat, natomiast w Białej Podlaskiej – brązowy w kategorii do 18 lat.
W 1991 r. reprezentował Polskę na mistrzostwach Europy w Aalborgu, zaś rok później – na mistrzostwach świata w Buenos Aires (oba turnieje w kategorii juniorów do 20 lat). W 1993 r. w Częstochowie wystąpił jedyny raz w karierze w finale indywidualnych mistrzostw Polski mężczyzn, zajmując w końcowej klasyfikacji XIII miejsce.
Najwyższy ranking w karierze osiągnął 1 lipca 1992 r., z wynikiem 2450 punktów zajmował wówczas 7. miejsce wśród polskich szachistów. Od 1997 r. nie występuje w turniejach szachowych klasyfikowanych przez Międzynarodową Federację Szachową.
Życie prywatne.
Matką Roberta Ciemniaka jest Grażyna Ciemniak, senator III kadencji, europosłanka V kadencji oraz posłanka IV, V, VI i VII kadencji.
Publikacje.
Jest autorem (razem z Tomaszem Szapiro) książki "Internet – Nowa Strategia Firmy", Difin 2004.

</doc>
<doc id="735644" url="https://pl.wikipedia.org/wiki?curid=735644" title="Stawka Najwyższego Naczelnego Dowództwa">
Stawka Najwyższego Naczelnego Dowództwa

Stawka – kierownictwo (kwatera główna) Najwyższego Naczelnego Dowództwa ("Ставка Верховного Главнокомандования") – najwyższy organ wojskowy, wykonujący w czasie II wojny światowej, po napaści Niemiec na ZSRR (1941-1945) zadania strategicznego kierowania siłami zbrojnymi ZSRR.
Utworzona decyzją Rady Komisarzy Ludowych ZSRR i Komitetu Centralnego Wszechzwiązkowej Komunistycznej Partii (bolszewików) 23 czerwca 1941 i początkowo była nazywana "Stawką" Naczelnego Dowództwa sił zbrojnych ZSRR. Na jej czele stanął ludowy komisarz obrony marszałek Siemion Timoszenko. Członkami byli: Gieorgij Żukow, Wiaczesław Mołotow, Klimient Woroszyłow, Siemion Budionny i Wasilij Kuzniecow.
10 lipca 1941 w związku z utworzeniem Głównych Dowództw na kierunkach działania (Północno-Zachodni, Zachodni i Południowo-Zachodni) przemianowano ją na Kwaterę Główną Najwyższego Naczelnego Dowództwa, a jej przewodniczącym został Stalin, a dodatkowym członkiem Borys Szaposznikow. 17 lutego 1945 decyzją Państwowego Komitetu Obrony w skład "Stawki" wchodzili: J.W. Stalin (przew.) Gieorgij Żukow, Aleksiej Antonow, Nikołaj Bułganin, Aleksandr Wasilewski, Nikołaj Kuzniecow.
Przy "Stawce" działał Komitet stałych doradców w składzie: Nikołaj Watutin, Nikołaj Wozniesienski, Nikołaj Woronow, Andriej Żdanow, , Kirył Miereckow, Artiom Mikojan, Borys Szaposznikow i inni. "Stawka" wnosiła zmiany do struktury i organizacji sił zbrojnych, prowadziła planowanie kampanii i operacji strategicznych, stawiała zadania frontom i flotom, kierowała ich działaniami, uzgadniała działania i współdziałanie sił zbrojnych ZSRR i innych państw sojuszniczych, organizowała współdziałanie pomiędzy strategicznymi zgrupowaniami i związkami operacyjnymi sił zbrojnych i partyzantów. Stawka dysponowała rezerwami, które przydzielała frontom, rozdzielała zaopatrzenie, prowadziła kontrolę i analizę działań.
Organem wykonawczym Stawki był Sztab Generalny Sił Zbrojnych ZSRR, zarządy ministerstwa Obrony i ministerstwa Floty Wojennej. Stawka wypracowała w czasie wojny system dwustopniowego kierowania: "Stawka" – front (flota). W początkowym okresie wojny był system trzystopniowy: "Stawka" – Naczelny Dowódca kierunku – front. Trzystopniowy system był zdejmowany w miarę stabilizacji na frontach i doskonalenia dowodzenia frontami. W 1945 roku zatwierdzone zostało stanowisko Naczelnego Dowódcy na Dalekim Wschodzie, który kierował działaniami przeciwko Japonii. W tym wypadku trójstopniowy system spełnił swoją rolę. Naczelny Dowódca na Dalekim Wschodzie otrzymał szerokie pełnomocnictwa "Stawki". Zastosowanie znalazł też instytut przedstawicieli "Stawki". Znając zamiary i plany Stawki udzielali oni pomocy dowódcom związków strategicznych i operacyjnych w przygotowaniu i prowadzeniu operacji, koordynowali działania frontów, uzgadniali współdziałanie.
Przedstawicielami "Stawki" na poszczególnych frontach byli: Gieorgij Żukow, Aleksandr Wasilewski, Siemion Timoszenko, Klimient Woroszyłow, Aleksiej Antonow, Siergiej Sztiemienko i inni.

</doc>
<doc id="735645" url="https://pl.wikipedia.org/wiki?curid=735645" title="Drogi wojskowe">
Drogi wojskowe



</doc>
<doc id="735650" url="https://pl.wikipedia.org/wiki?curid=735650" title="Ludwik Christians">
Ludwik Christians

Ludwik Christians (ur. 5 marca 1902 w Jampolu Podolskim, zm. 2 października 1956 w Warszawie) – prawnik i adwokat, członek Obozu Wielkiej Polski, Stronnictwa Narodowego i Obozu Narodowo-Radykalnego, działacz Akcji Katolickiej oraz filister korporacji akademickiej Concordia, poseł na Sejm III kadencji w II RP, z ramienia Stronnictwa Narodowego, działacz Rady Głównej Opiekuńczej, prezes Polskiego Czerwonego Krzyża.
Życiorys.
Młodość.
Po ukończeniu gimnazjum rosyjskiego przyjechał do Polski. W latach 1923–1927 studiował prawo na Uniwersytecie Lubelskim. Należał do Korporacji Akademickiej Concordia. Był prezesem Koła Lubelskiego Związku Akademickiego Młodzież Wszechpolska oraz Dzielnicy Lubelsko-Wołyńskiej Ruchu Młodych Obozu Wielkiej Polski.
Powołany do odbycia służby wojskowej w Batalionie Podchorążych Rezerwy Piechoty nr 5 w Krakowie. W 1931 uzyskał stopień podporucznika rezerwy piechoty. W latach 1932–1939 pracował jako adwokat w Lublinie. W 1933 za konflikt ze starszymi działaczami Stronnictwa Narodowego został zawieszony wyrokiem sądu partyjnego na rok w prawach członka. W latach 1934–1935 był posłem na Sejm III kadencji (wszedł na miejsce zmarłego posła Henryka Sachsa). W okresie od maja do lipca 1934 był we władzach Obozu Narodowo-Radykalnego w Lublinie. Następnie związany z Związkiem Młodych Narodowców (później Ruch Narodowo-Państwowy). Był lektorem języka rosyjskiego na Uniwersytecie Lubelskim w roku akademickim 1938/1939.
Działał w Akcji Katolickiej, której był prezesem na okręg lubelski od 1939.
Lata wojny i okupacji.
Powołany do wojska w 1939, został ewakuowany na Wołyń. W drodze powrotnej do Lublina, po rozwiązaniu przez gen. Mieczysława Smorawińskiego podległych mu jednostek, został ciężko ranny w lesie świdnickim.
W latach 1941–1944 był kierownikiem miejskiego i powiatowego oddziału Rady Głównej Opiekuńczej (RGO), a także prezesem Polskiego Czerwonego Krzyża na Okręg Lubelski. Organizował pomoc medyczna i żywnościową dla więźniów przebywających w obozie koncentracyjnym na Majdanku i w więzieniu na zamku. W okresie okupacji sowieckiej, w lipcu 1944 został wiceprzewodniczącym Zarządu Głównego Polskiego Czerwonego Krzyża, a w latach 1945–1946 był jego prezesem.
Lata powojenne.
W 1946 wydał w Warszawie książkę pt. "Piekło XX wieku", w której przedstawił piekło życia obozowego. Po wojnie powrócił do zawodu adwokata. Pracował w Warszawie jako obrońca w sądach cywilnych i wojskowych. Zmarł 2 października 1956 w Warszawie. Pochowany na cmentarzu Powązki Wojskowe w Warszawie (kwatera BII28-5-18).
Odznaczenia.
Odznaczony Złotym i Srebrnym Krzyżem Zasługi.

</doc>
<doc id="735651" url="https://pl.wikipedia.org/wiki?curid=735651" title="Aglomeracja szczecińska">
Aglomeracja szczecińska

Aglomeracja szczecińska – obszar aglomeracji monocentrycznej, który ukształtował się wokół stolicy województwa zachodniopomorskiego – Szczecina, jest największym tego typu obszarem na północnym zachodzie Polski.
Według programu ESPON obszar funkcjonalny Szczecina (FUA, ang. "Functional Urban Area") w 2002 r. zamieszkiwało 610 tys. osób.
Definicje, charakterystyka, zasięg terytorialny aglomeracji szczecińskiej.
Istnieją liczne definicje granic aglomeracji szczecińskiej. Często aglomeracja szczecińska jest utożsamiana ze Szczecińskim Obszarem Metropolitalnym.
Aglomeracja szczecińska tworzy układ urbanistyczny składający się z dwóch elementów będących w stałej symbiozie ze sobą tj. wielkiego miasta, które stanowi jego ośrodek centralny oraz szeregu miast i jednostek osadniczych.
Aglomeracja szczecińska należy w Polsce do rozwiniętych, gdyż spełnia następujące funkcje krajowe, jak i międzynarodowe: jest dużym węzłem transportowym, ośrodkiem gospodarki morskiej, posiada przemysł energetyczny i chemiczny podmioty te powiązane są ze sobą drogami lądowymi i wodnymi, jest też ważnym ośrodkiem szkolnictwa wyższego.
Dodatkowo obszary aglomeracji szczecińskiej i tereny przylegające bezpośrednio do niego gromadzą większość walorów środowiska naturalnego wynikających z jego specyficznego położenia nad Odrą, jeziorem Dąbie w Dolinie Dolnej Odry, Zalewem Szczecińskim, Puszczą Wkrzańską łącznie z Puszczami Szczecińskimi i wreszcie Morzem Bałtyckim, wszystko to tworzy podstawy do rozwoju infrastruktury turystycznej tegoż regionu.
Skład aglomeracji szczecińskiej według Planu zagospodarowania przestrzennego województwa zachodniopomorskiego.
Według tekstu Planu zagospodarowania przestrzennego województwa zachodniopomorskiego:
"AGLOMERACJA SZCZECIŃSKA" – obszar intensywnej urbanizacji. Centrum administracyjno-gospodarcze-kulturalne. Obszar węzłowy intensywnego rozwoju i przekształceń przestrzennych (miasto Szczecin, Świnoujście, Stargard, Gryfino, Goleniów, Police). Strefa podmiejska intensywnego rozwoju, w tym specjalistyczne rolnictwo – gminy: Kołbaskowo, Dobra Szczecińska, Police, Stargard, Gryfino, Goleniów”.
Mapa dołączona do Planu zagospodarowania przestrzennego województwa zachodniopomorskiego wskazuje obecność w składzie Szczecińskiego Obszaru Metropolitalnego też gmin Nowe Warpno, Kobylanka i Stare Czarnowo.
Skład aglomeracji szczecińskiej według Koncepcji zagospodarowania przestrzennego kraju.
Według mapy (Il.19, s. 67) Koncepcji zagospodarowania przestrzennego kraju w Szczeciński Obszar Metropolitalny wchodzą:
Skład aglomeracji szczecińskiej według Porozumienia partnerskiego w sprawie Szczecińskiego Obszaru Metropolitalnego.
Według Porozumienia partnerskiego w sprawie Szczecińskiego Obszaru Metropolitalnego w jego skład wchodzą:
Skład aglomeracji szczecińskiej według Unii Metropolii Polskich.
Według Unii Metropolii Polskich w Szczeciński Obszar Metropolitalny wchodzą:
W tych granicach wyodrębnia się tzw. "obszar intensywnie zurbanizowany" w składzie:
Skład aglomeracji szczecińskiej według Swianiewicza.
Skład aglomeracji szczecińskiej według Swianiewicza i Klimskiej:
Największe miasta aglomeracji to:
W skład aglomeracji wchodzą również gminy:
Skład aglomeracji szczecińskiej wraz z przygranicznymi niemieckimi miejscowościami.
Aglomeracja szczecińska może być liczona również zaliczając przygraniczne niemieckie miejscowości w których to osiedliło się wielu Polaków na co dzień dojeżdżających do pracy do Szczecina (okolice miasta Pasewalk, powiat Vorpommern-Greifswald), jak również Niemców korzystających z oferty przede wszystkim handlowej Szczecina. Wówczas liczba mieszkańców aglomeracji jest wyższa. Obszar ten łączy stała komunikacja autobusowa – linia 705 (Szczecin – Bismark-Löcknitz – Rossow-Polzow – Pasewalk.)
Biorąc pod uwagę część powiatu Vorpommern-Greifswald:
Gospodarka.
Główne przedsiębiorstwa, porty i stocznie aglomeracji:
Transport.
Najważniejszymi ciągami komunikacyjnymi aglomeracji są autostrada A6 Szczecin-Berlin zarazem stanowiąca obwodnicę Szczecina i droga ekspresowa S3 przy których to powstają Parki Przemysłowe (Gryfiński, Goleniowski) oraz droga ekspresowa S10 łącząca Szczecin ze Stargardem.
W Szczecinie, Stargardzie, Świnoujściu i w Policach istnieje rozwinięta sieć linii komunikacji miejskiej. Ważną rolę odgrywają połączenia kolejowe między stolicą regionu a Stargardem, Świnoujściem, Goleniowem i Gryfinem.
Przy granicy miasta Goleniów znajduje się port lotniczy Szczecin-Goleniów.

</doc>
<doc id="735653" url="https://pl.wikipedia.org/wiki?curid=735653" title="Drogowe zabezpieczenie">
Drogowe zabezpieczenie

Drogowe zabezpieczenie - ogół przedsięwzięć mających na celu odbudowę dróg i obiektów drogowych, regulację ruchu oraz wykonywanie niezbędnych czynności dla utrzymania ciągłości ruchu transportu. Prace te wykonują wojska inżynieryjne oraz wojska drogowe.

</doc>
<doc id="735655" url="https://pl.wikipedia.org/wiki?curid=735655" title="Tablica rozpuszczalności">
Tablica rozpuszczalności



</doc>
<doc id="735656" url="https://pl.wikipedia.org/wiki?curid=735656" title="Wojewodowie mińscy">
Wojewodowie mińscy

Wojewodowie województwa mińskiego I Rzeczypospolitej.

</doc>
<doc id="735658" url="https://pl.wikipedia.org/wiki?curid=735658" title="Rafał Okoniewski">
Rafał Okoniewski

Rafał Okoniewski (ur. 26 stycznia 1980 w Osiecznej) – polski żużlowiec, syn Mariusza Okoniewskiego.
Kariera sportowa.
Licencję uzyskał w 1996 w barwach Polonii Piła. Do jego największych sukcesów należą dwa tytuły indywidualnego mistrza Europy juniorów (do lat 19) z 1998 i 1999. Zdobył także brązowy medal w indywidualnym mistrzostwach Świata juniorów (do lat 21) w 2001.
Zdobywał także liczne tytuły mistrzowskie w polskich rozgrywkach: dwa tytuły młodzieżowego indywidualnego mistrza Polski z 1999 i 2000. Wygrywał także wszystkie kaski: Złoty w 2003, Srebrny w 1998 i 2001 (w 1997 był drugi) oraz Brązowy trzykrotnie w latach 1997-1999. W dniu 15 sierpnia 2012 roku na torze w Zielonej Górze zdobył srebrny medal indywidualnych mistrzostw Polski, ustępując tylko Tomaszowi Jędrzejakowi.
Pod koniec 2020 r. ogłosił zakończenie czynnej kariery żużlowej.

</doc>
<doc id="735659" url="https://pl.wikipedia.org/wiki?curid=735659" title="Drogownictwo wojskowe">
Drogownictwo wojskowe

Drogownictwo wojskowe - dziedzina inżynierii wojskowej zajmująca się zagadnieniami teorii i praktyki budowy dróg wojskowych. Stanowi jednocześnie specjalny dział drogownictwa ogólnego. Zasadniczą działalnością drogownictwa wojskowego jest projektowanie, budowa, odbudowa, remont i utrzymanie dróg wojskowych oraz organizacja prac drogowych w różnych warunkach i sytuacjach bojowych.

</doc>
<doc id="735661" url="https://pl.wikipedia.org/wiki?curid=735661" title="Andre Arendse">
Andre Arendse

Andre Arendse (ur. 27 czerwca 1967 w Kapsztadzie) – bramkarz piłkarski, reprezentant RPA.
Reprezentował barwy takich klubów, jak Cape Town Spurs, Fulham FC (Anglia), Santos FC (RPA) i Mamelodi Sundowns, teraz zaś broni dostępu do bramki Supersport United. Jest również ekspertem w SuperSport, sportowym kanale w tym kraju.
Występował również w reprezentacji RPA. Był w jej składzie na Mistrzostwa Świata w roku 1998, jednak nie pojechał tam z powodu kontuzji. Grał za to na Mistrzostwach Świata 2002, a karierę międzynarodową zakończył w roku 2004.

</doc>
<doc id="735662" url="https://pl.wikipedia.org/wiki?curid=735662" title="Marysia i krasnoludki">
Marysia i krasnoludki

Marysia i krasnoludki − polski film z 1960 roku na podstawie baśni Marii Konopnickiej "O krasnoludkach i sierotce Marysi", będąca połączeniem filmu aktorskiego, przyrodniczego i lalkowego. Zdjęcia plenerowe były realizowane w Dolinie Sąspowskiej w Ojcowskim Parku Narodowym i w Zakopanem.
Opis fabuły.
Zima powoli ustępuje wiośnie. Przyroda budzi się do życia. Król Błystek, władca krasnoludków, marznąc w swej grocie, z niecierpliwością wyczekuje nadejścia cieplejszych dni. Pragnie, by jeden z jego poddanych wyszedł na powierzchnię i sprawdził, czy śnieg już stopniał. Żaden ze sług nie kwapi się zbytnio do tego zadania. Monarcha wysyła zatem w świat swego nadwornego kronikarza − Koszałka-Opałka. Krasnoludek opuszcza schronienie, by szukać wiosny. Koszałek-Opałek wędruje wśród śpiewu ptaków, bujnej zieleni i kwitnących kwiatów. Wiosny jednak nie dostrzega. Dochodzi do wniosku, że zatrzymała ją królowa Tatra. Przysiada w cieniu drzewa i zmęczony zasypia. Tymczasem w pobliskiej wiosce zdarza się nieszczęście. Lis porywa jedną z kur gospodyni. Lament kobiety sprawia, iż zbiegają się zaniepokojeni sąsiedzi. Gdy dowiadują się, co się stało, ruszają w pościg za zwierzęciem. Mijają miejsce, w którym śpi kronikarz. Jeden z osadników niechcący łamie jego gęsie pióro. Koszałek porzuca legowisko i trafia na lisa, który właśnie zjada swoją zdobycz. Krasnoludek żali się, że zniszczono jego pióro. Przebiegłe zwierzę obiecuje mu nowe w zamian za drobną przysługę. Nieopodal Marysia pasie swoje gąski. Lis namawia Koszałka, by schował się w zaroślach i przywołał do siebie psa pilnującego stado. Łatwowierny krasnoludek przystaje na tę propozycję. Pies biegnie za głosem Koszałka, a lis atakuje stado. Przerażone gęsi uciekają do rzeki. Marysia biegnie za nimi, ale nie udaje jej się ich dogonić. Jest bardzo zmartwiona, nie chce wracać do domu bez swoich zwierząt. Skruszony Koszałek przeprasza dziewczynkę. Marysia go nie wini, wie, że lis go przechytrzył. Koszałek i Marysia wyruszają razem na poszukiwanie stada. Król Błystek nie doczekawszy się wieści od kronikarza wychodzi z groty wraz ze swoją świtą. Maszerują nocą, niosąc latarnie. Nagle w jeden z lampionów uderza nietoperz i światło gaśnie, a król wpada do dziury. Z opresji ratuje go gospodarz Skrobek. Mężczyzna zaprasza monarchę i jego poddanych do siebie. Na miejscu czeka na Skrobka smutna wiadomość. Marysia zniknęła. Nastaje nowy dzień. Monarcha wita się ze Skrobkiem, który bardzo martwi się o dziewczynkę. Król pociesza przyjaciela. Krasnoludki starają się odwdzięczyć za gościnę i pomagają gospodarzowi przy pracy. Marysia i Koszałek wędrują w poszukiwaniu gęsi. Na swojej drodze spotykają pastuszków. Dzieci pozwalają im ogrzać się przy ognisku. Dziewczynka wypytuje o swe gąski, ale nikt ich nie widział. Kronikarz opowiada wszystkim o królowej Tatrze. Wie, że monarchini pomaga dobrym ludziom. Pastuszkowie pytają Marysię, czy jest dobra. Dziewczynka odpowiada „Nie wiem.”
Kolejnego dnia wędrówki dziewczynka i krasnoludek zatrzymują się przy dębie i tam zasypiają. Koszałek czyta w księdze o królowej Tatrze. Nocą rozbrzmiewa koncert słynnego skrzypka - świerszcza Sarabandy. Z nastaniem dnia ruszają dalej. Tymczasem do wioski ponownie zakrada się lis. Jednak tym razem przegania go dzielny Żagiewko. Krasnoludek poddaje gospodyni myśl, by urządzić polowanie na lisa. Obławą dowodzi kowal. Mieszkańcom udaje się odnaleźć lisią jamę i wypędzić z niej szkodnika. Mieszkańcy wioski są bardzo wdzięczni krasnoludkom za pomoc. Niebawem król Błystek i jego poddani wracają do Kryształowej Groty.
Koszałek i Marysia w końcu docierają do królowej Tatry. Władczyni pyta dziewczynkę, jakie jest jej życzenie. Marysia pragnie tylko odzyskać swoje stado. Królowa, zdziwiona tak pokorną i skromną prośbą, postanawia ją spełnić. Marysia wraca w rodzinne strony. Cała wieś świętuje jej powrót. Koszałek znajduje gęsie pióro, ale jest smutny, gdyż reszta jego pobratymców wróciła pod ziemię. W końcu postanawia zostać z ludźmi, aby opowiadać dzieciom bajki .
Obsada.
i inni, w tym dzieci z okolicznych miejscowości.
Premiera.
Film miał premierę 25 lutego 1961 roku z poprzedzającym dodatkiem w postaci krótkometrażowego filmu animowanego "Nocna warta" z 1958 roku.

</doc>
<doc id="735666" url="https://pl.wikipedia.org/wiki?curid=735666" title="Dirty Dancing 2">
Dirty Dancing 2

Dirty Dancing 2, znany także pod tytułem "Wirujący seks 2" (tytuł oryginalny "Dirty Dancing: Havana Nights") – amerykański film fabularny z 2004 roku.
Był to film ściśle wzorowany na znanym przeboju kinowym z 1987 roku pt. "Dirty Dancing".
Zostały zachowane główne założenia scenariusza, lecz akcja filmu została przeniesiona z USA do stolicy Kuby, Hawany, w przededniu przejęcia władzy przez Fidela Castro.
Obsada.
Główne role w projekcie zagrali Diego Luna (Javier) i Romola Garai (Katie). W epizodzie pojawił się również sam Patrick Swayze, znany z pierwszego filmu "Dirty Dancing".
Opis fabuły.
Kuba, rok 1958. Na wyspę wraz z rodzicami i siostrą przyjeżdża osiemnastoletnia Amerykanka - Katie. W hotelu, w którym się zatrzymuje, poznaje kelnera - młodego Kubańczyka Javiera. Pewnego dnia Katie, wracając ze szkoły, widzi Kubańczyków tańczących na ulicy. Jest wśród nich Javier - Katie jest zachwycona ich tańcem. Następnego dnia wraz z synem szefa swojego ojca - Jamesem wybiera się do country clubu. Później wspólnie jadą do La Rosa Negra, kubańskiego klubu, gdzie spotykają Javiera. Po imprezie James ma odwieźć dziewczynę do domu, jednak w samochodzie zaczyna się do niej dobierać. Katie ucieka, a pod hotel odprowadza ją Javier, który następnego dnia zostaje zwolniony z pracy za spoufalanie się z gośćmi. Katie, chcąc pomóc przyjacielowi, proponuje mu udział w konkursie tanecznym, w którym główna nagroda wynosi 5000$. Chłopak po zastanowieniu zgadza się. W tajemnicy przed rodzicami trenują do konkursu, który ma się odbyć w Wigilię. W dniu konkursu, okazuje się, że rodzice dziewczyny wybierają się na niego wraz z rodzicami Jamesa. Konkurs rozpoczyna się, wszyscy ze zdziwieniem dostrzegają między tańczącymi Katie i Javiera, którzy szokują zmysłowym, kubańskim tańcem. Para zdobywa 1. miejsce i tym samym przechodzi do drugiego etapu, mającego odbyć się w Sylwestra. Po powrocie do domu wybucha awantura, matce nie podoba się zachowanie córki. Dziewczyna zostaje spoliczkowana i ucieka. Nocuje w domu Javiera. Następnego dnia Katie wraca do hotelu, gdzie zostaje ciepło powitana przez ojca. Odbywa rozmowę z matką, która nieco ochłonęła po wczorajszych wydarzeniach i przyznaje, że Katie świetnie tańczyła oraz że jest z niej dumna.
Noc sylwestrowa. W finale Katie i Javier tańczą jako ostatni. W trakcie występu na salę wchodzi przebrany za kelnera brat Javiera z bronią w ręku. Konkurs zostaje przerwany, wszyscy uciekają w popłochu. Chłopak zostawia Katie z rodzicami, sam biegnie do kuchni, gdzie żołnierz mierzy z broni do jego brata. Popycha mężczyznę, po czym wraz z bratem ucieka. Tego samego wieczoru na Kubie wybucha rewolucja, na ulicach panuje wielka radość, bracia przyłączają się do świętującego tłumu. Mówi się, że Fidel wyrzuci z kraju wszystkie zagraniczne firmy, a więc także firmę ojca Katie.
Młodzi tancerze nie mogli zwyciężyć (cały konkurs przekreśliła rewolucja), ale mimo to są szczęśliwi, spędzają wspólnie noc. Następnego dnia dziewczyna dowiaduje się, że musi opuścić Kubę, gdyż firma jej ojca kończy działalność w tym kraju. Idzie pożegnać się z Javierem. Ostatniego wieczoru tańczą razem w La Rosa Negra, zostając królem i królową tańca.

</doc>
<doc id="735669" url="https://pl.wikipedia.org/wiki?curid=735669" title="Taye Taiwo">
Taye Taiwo

Taye Ismaila Taïwo (ur. 16 kwietnia 1985 w Lagos) – nigeryjski piłkarz występujący na pozycji obrońcy w fińskim klubie RoPS. Były reprezentant Nigerii.
Kariera klubowa.
Pochodzi z byłej stolicy kraju, Lagos. Będąc w wieku juniora zapisał się do Nigerdock Soccer Academy, akademii piłkarskiej znajdującej się w jego rodzinnym mieście. Tam wypatrzył go belgijski trener Maurice Cooreman i w 2003 ściągnął go do drużyny Gabros International z miasta Nnewi. W barwach tej drużyny zadebiutował w 2004 roku w Premier League i w pół roku błysnął nieprzeciętnym talentem. W połowie sezonu został sprzedany do Lobi Stars za rekordową sumę około 3 milionów funtów. W drużynie z Makurdi zagrał na lewej obronie do końca sezonu i zajął z nią 7. miejsce w lidze. Zdobył aż 8 bramek w sezonie stając się najskuteczniejszym obrońcą w lidze, a także piłkarzem swojej drużyny. Szybko zwrócono na niego uwagę w Europie i zimą 2005 roku podpisał 3-letni kontrakt z Olympique Marsylia. Kwoty transferu nie podano. Miał zastąpić na lewej obronie Bixente Lizarazu, który odszedł z marsylskiego klubu po słabej pierwszej połowie sezonu. W Ligue 1 zadebiutował 12 marca w wygranym 2:1 meczu z RC Lens. Do końca sezonu zagrał jeszcze w 3 meczach, a OM zakwalifikowało się do Pucharu Intertoto zajmując 5. lokatę w lidze. W sezonie 2005/2006 był już podstawowym zawodnikiem Olympique. Zagrał w 30 meczach i zdobył 1 gola – swojego pierwszego w Ligue 1, 14 sierpnia 2005 w zremisowanym 1:1 meczu z Olympique Lyon. Drużyna z Marsylii zajęła taką samą lokatę jak przed rokiem i znów awansowała do Pucharu Intertoto. W Pucharze UEFA natomiast doszła do 1/8 finału, a Taiwo zagrał w nim w 9 meczach i zdobył 1 gola – w wygranym 1:0 meczu z SC Heerenveen. Latem 2006 Taiwo interesował się Inter Mediolan, ale sam zawodnik zdecydował się pozostać na kolejny sezon w Marsylii. W 2007 roku został z Marsylią wicemistrzem Francji. Z kolei w 2008 roku zajął z Olympique 3. miejsce w lidze. W 2009 ponownie był wicemistrzem Francji. Wraz z OM zdobył również Puchar Ligi Francuskiej i mistrzostwo Francji w sezonie 2009/2010. Od sezonu 2011/12 jest zawodnikiem włoskiego A.C. Milan, do którego przeszedł na zasadzie wolnego transferu po wygaśnięciu jego kontraktu z Marsylią. W nowym zespole zadebiutował 24 września w wygranym 1-0 meczu ligowym przeciwko Cesenie. Taiwo wyszedł w pierwszym składzie i grał do 52. minuty, kiedy to zmienił go Gianluca Zambrotta. W styczniu 2012 został wypożyczony na pół roku do Queens Park Rangers, które zastrzegło sobie także opcję pierwokupu. 31 lipca 2012 przeszedł do ukraińskiego Dynama Kijów na zasadzie wypożyczenia. Po zakończeniu sezonu 2012/13 powrócił do AC Milan. W lipcu 2013 podpisał 3-letni kontrakt z tureckim Bursasporem. W 2015 roku przeszedł do fińskiego HJK Helsinki. Na początku 2017 podpisał kontrakt z Lausanne Sports, a latem przeniósł się do szwedzkiego AFC Eskilstuna. 7 marca 2018 został piłkarzem RoPS.
Kariera reprezentacyjna.
W reprezentacji Nigerii Taye Taiwo zadebiutował 17 listopada 2004 roku w przegranym 1:2 towarzyskim meczu z RPA, w którym po 65 minutach opuścił boisko z powodu kontuzji. W 2005 został powołany do kadry na Mistrzostwa Świata U-20 w 2005 roku, odbywające się w Holandii. W meczu 1/8 finału zdobył jedynego gola w wygranym 1:0 meczu z Ukrainą, a w półfinałowym meczu z Marokiem otworzył wynik meczu, a Nigeryjczycy ostatecznie wygrali 3:0. Wystąpił także w finałowym meczu z Argentyną przegranym 1:2. W głosowaniu dziennikarzy na najlepszego piłkarza tego turnieju Taiwo zajął trzecią pozycję za Johnem Obi Mikelem oraz Lionelem Messim.
W 2006 był członkiem kadry Nigerii, która wystąpiła w Pucharze Narodów Afryki w Egipcie. Zdobył zwycięską bramkę w pierwszym spotkaniu grupowym z Ghaną (1:0). Zagrał we wszystkich meczach na tym turnieju, a z Nigerią zdobył brązowy medal. Był jednym z najlepszych lewych obrońców tego turnieju. Dwa lata później ponownie zagrał w Pucharze Narodów, jednak jego reprezentacja pożegnała się z imprezą w ćwierćfinale ulegając Ghanie 1:2. W 2010 roku został powołany na Mistrzostwa Świata w RPA, jednak odpadł wraz z reprezentacją już po fazie grupowej.

</doc>
<doc id="735672" url="https://pl.wikipedia.org/wiki?curid=735672" title="Mariusz Buś">
Mariusz Buś

Mariusz Buś (ur. 25 marca 1970 we Wrocławiu) – polski szachista, mistrz międzynarodowy od 1991 roku.
Kariera szachowa.
W roku 1988 zdobył brązowy medal rozegranych w Wągrowcu mistrzostwach Polski juniorów do 19 lat oraz zajął III miejsce w międzynarodowym turnieju w Bytomiu. W roku 1990 podzielił I-IV miejsce (wraz z m.in. Zbigniewiem Jaśnikowskim) w Taastrup ("turniej B"). W roku 1993 podzielił IV-V miejsce w otwartym turnieju "Obro" w Kopenhadze, zaś rok później wraz z Klaudiuszem Urbanem zwyciężył w turnieju "open" w Warszawie. W roku 1995 zajął I miejsce w Legnicy.
W barwach klubu AZS Politechnika Wrocław dwukrotnie zdobył medale drużynowych mistrzostw Polski: srebrny (Suwałki 1999) oraz brązowy (Bydgoszcz 1990).
Najwyższy ranking w karierze osiągnął 1 stycznia 1991 r., z wynikiem 2420 punktów dzielił wówczas 10-11. miejsce wśród polskich szachistów. Od 2001 r. nie występuje w turniejach szachowych klasyfikowanych przez Międzynarodową Federację Szachową.

</doc>
<doc id="735675" url="https://pl.wikipedia.org/wiki?curid=735675" title="Aleksandr Wasilewski">
Aleksandr Wasilewski

Aleksandr Wasilewski (, ur. we wsi Nowa Golczycha, zm. 5 grudnia 1977 w Moskwie) – radziecki dowódca wojskowy, szef Sztabu Generalnego Armii Czerwonej w czasie II wojny światowej, marszałek Związku Radzieckiego (1943), minister obrony ZSRR (1949–1953), dwukrotny Bohater Związku Radzieckiego (1944, 1945), członek Komitetu Centralnego KPZR (1952–1961), deputowany do Rady Najwyższej ZSRR 2., 3. i 4. kadencji (1946–1958).
Życiorys.
Dzieciństwo i młodość.
Urodził się we wsi Nowa Golczycha koło Wiczugi w guberni kostromskiej (obecnie obwód iwanowski), jako czwarte dziecko w rodzinie duchownego prawosławnego i gospodyni domowej; miał siedmioro rodzeństwa. W 1897 – jako dwuletni chłopiec – wraz z rodziną przeniósł się do wsi Nowopokrowskoje, gdzie jego ojciec rozpoczął posługę w nowo powstałej cerkwi. W 1909 roku ukończył prawosławną szkołę podstawową, a następnie kształcił się w seminarium prawosławnym w Kostromie. Brał udział w proteście kleryków, sprzeciwiających się zakazowi ich wstępowania na uniwersytety, za co został wydalony z seminarium. Po częściowym spełnieniu żądań przez władze, na krótko powrócił do seminarium, ale dalsze studia przerwała I wojna światowa.
I wojna światowa.
Karierę wojskową rozpoczął w armii carskiej. Po ukończeniu szkoły oficerskiej w 1915 roku, w randze chorążego, został skierowany na front. Początkowo dowodził kompanią, później pełnił obowiązki dowódcy batalionu, w 1917 roku uzyskując awans na stopień sztabskapitana. Po otrzymaniu informacji o wybuchu rewolucji październikowej porzucił służbę wojskową. W listopadzie 1917 roku udał się na urlop. Do czerwca 1918 roku pracował na roli, a następnie jako nauczyciel w kilku okolicznych szkołach podstawowych. Od kwietnia 1919 roku służył w Armii Czerwonej. Zmobilizowany jako tzw. "wojenspec" w czasie wojny domowej w Rosji przeszedł drogę od pomocnika dowódcy plutonu w 4 batalionie zapasowym, poprzez dowodzenie plutonem, kompanią i batalionem aż do pomocnika dowódcy pułku.
Dwudziestolecie międzywojenne.
Walczył między innymi w wojnie polsko-bolszewickiej. W latach 1920–1930 dowodził kolejno wszystkimi trzema pułkami strzeleckimi 48 Dywizji Twerskiej. 144 pułk strzelecki – uważany za jeden z najgorzej przygotowanych do okręgowych manewrów – w 1930 roku pod jego dowództwem zajął pierwsze miejsce, otrzymując jednocześnie wysoką ocenę końcową. Po reformie stopni wojskowych w Armii Czerwonej, w 1936 roku otrzymał stopień pułkownika.
W 1937 roku ukończył Akademię Sztabu Generalnego Sił Zbrojnych ZSRR i objął kierownictwo jednej z katedr, po aresztowaniu poprzednika w czasie czystki. W 1938 roku wstąpił do partii komunistycznej i otrzymał przydział do Sztabu Generalnego. Skutkiem wstąpienia do WKP(b) było zerwanie wszelkich kontaktów z rodzicami, blisko związanymi z Cerkwią Rosyjską, co ówcześnie nie było do zaakceptowania przez kierownictwo partii. Ponowny kontakt z rodziną w 1940 roku umożliwiła osobista propozycja Józefa Stalina.
II wojna światowa.
Aleksandr Wasilewski brał udział w planowaniu wojny zimowej. Od maja 1940 roku był zastępcą szefa wydziału operacyjnego Sztabu Generalnego, zaś od sierpnia 1941 roku szefem wydziału operacyjnego i I zastępcą szefa Sztabu Generalnego. Koordynował obronę rejonu Moskwy pod koniec 1941 roku i późniejszą kontrofensywę zimową. W maju 1942 roku na polecenie Józefa Stalina opracował plan, na podstawie którego przeprowadzono nieudaną kontrofensywę pod Charkowem. W czerwcu 1942 roku objął stanowisko szefa Sztabu Generalnego, a w październiku także stanowisko zastępcy ludowego komisarza obrony ZSRR. We wrześniu 1942 roku, wspólnie z Gieorgijem Żukowem zaplanował zimową ofensywę, w wyniku której Armia Czerwona odniosła zwycięstwo w Stalingradzie, odzyskała Kaukaz i odrzuciła daleko na zachód wojska niemieckie.
Efektem zwycięstwa pod Stalingradem była nominacja 18 stycznia 1943 roku na stopień generała armii oraz 16 lutego 1943 roku na marszałka. Było to wydarzenie bezprecedensowe, gdyż oba awanse dzieliło zaledwie 29 dni.
Kolejne sukcesy odniesione przy współpracy z Żukowem obejmowały zaplanowanie zwycięskich ofensyw pod Kurskiem w 1943 roku, letnią ofensywę tego roku oraz zimową i wiosenną ofensywę 1944 roku, wspólnie z Żukowem, koordynował działania frontów, które zniszczyły najsilniejszą z niemieckich Grupę Armii „Środek”. Do lutego 1945 roku koordynował działania trzech frontów na wschodnim i południowym wybrzeżu Bałtyku. W lutym 1945 roku został członkiem Kwatery Głównej Naczelnego Dowództwa (Stawka) i dowódcą 3 Frontu Białoruskiego, który zdobył Königsberg. W sierpniu 1945 roku został naczelnym dowódcą Armii Radzieckiej na Dalekim Wschodzie, gdzie zaplanował operację kwantuńską.
Okres powojenny.
Od 1946 do 1949 roku pełnił funkcję szefa Sztabu Generalnego, a od 1949 roku funkcję ministra obrony ZSRR. Po śmierci Józefa Stalina w 1953 roku stopniowo tracił wpływy. W latach 1953–1956 pełnił funkcję I wiceministra obrony ZSRR. Przez pięć miesięcy 1956 roku nie sprawował żadnej funkcji. Od 14 sierpnia 1956 do grudnia 1957 roku ponownie wiceminister obrony ZSRR. W styczniu 1959 roku został powołany na stanowisko Generalnego Inspektora Sił Zbrojnych ZSRR, na którym zakończył karierę wojskową, a służbę pełnił do śmierci.
Równolegle ze służbą wojskową działał w partii. Na XIX i XX Zjeździe KPZR został wybrany do Komitetu Centralnego. W latach 1952–1961 zasiadał w Komitecie Centralnym KPZR, a w latach 1946–1958 w Radzie Najwyższej ZSRR.
Zmarł 5 grudnia 1977 w Moskwie i został pochowany na cmentarzu pod murem kremlowskim na Placu Czerwonym.

</doc>
<doc id="735676" url="https://pl.wikipedia.org/wiki?curid=735676" title="Johann Horner">
Johann Horner



</doc>
<doc id="735677" url="https://pl.wikipedia.org/wiki?curid=735677" title="Narodziny Wenus">
Narodziny Wenus

Narodziny Wenus () – obraz włoskiego malarza renesansowego Sandra Botticellego. Data powstania dzieła nie jest znana. Istnieją koncepcje, iż powstało w tym samym roku co "Wiosna" (1478) lub też ok. 1485 roku. Oba dzieła znajdowały się i były zlecone do willi di Castello przez Lorenza di Pierfrancesco de’ Medici z rodu Medyceuszy.
Tematyka obrazu zaczerpnięta została z hymnów homeryckich lub z wierszy Poliziana ("Stanze"), bądź też nawiązuje do filozofii neoplatońskiej. Metaforyczne powiązanie postaci nimfy Chloris i Wiosny zielonymi gałązkami może świadczyć o nawiązaniu do fragmentów dzieł Owidiusza "Przemiany", w których Wiosna naradza się z Chloris.
Opis obrazu.
Obraz przedstawia scenę narodzin Wenus. Centralne miejsce zajmuje naga, długowłosa bogini, stojąca w ogromnej muszli unoszonej przez morskie fale. W prawej części obrazu znajduje się Hora (jedna z bogiń pór roku). Hora jest przepasana girlandą z róż, a na szyi ma wieniec z mirtu – rośliny poświęconej Wenus. Bogini trzyma w dłoni czerwony płaszcz, którym chce okryć nagą Wenus. Za nią widać pomarańczowy gaj. W lewej części obrazu znajdują się dwie splecione ze sobą postacie: kobieta i mężczyzna. Są to Zefiry, kierujące ku brzegowi muszlę, na której stoi naga Wenus. Oboje są bardzo skąpo odziani, mają na sobie tylko zwiewne chusty. W tle można zauważyć kwiaty, linię horyzontu i drzewa o wydłużonych liściach. Widać tu charakterystyczne cechy dla malarstwa Botticellego – jasne, lekkie kolory, oszczędnie stosowany światłocień, a przede wszystkim zamiłowanie do płynnej, giętkiej, falistej linii, będącej jego głównym środkiem wyrazu.
Elementy oddzielone są od siebie zmianami tonacji i nasycenia, a nie twardym konturem. Wszystkie przedmioty są wręcz pedantycznie zdobione. Szaty sprawiają wrażenie nadzwyczaj przewiewnych i lekkich. Światłocienie nie grają w obrazie znaczącej roli, ważniejsza jest barwa, jednakże po delikatnie zarysowanych cieniach można określić, że światło pada z prawej strony. Delikatne światłocienie, służą głównie do zarysowania mięśni, zagłębień ciała ludzkiego oraz nadaniu wypukłości niektórym elementom szat. Kompozycyjnie dzieło jest zamknięte, raczej proste, nieskomplikowane.
Nagość Wenus, jej s-kształtna poza i sposób przedstawienia ciała wzorowane są wyraźnie na starożytnych posągach. Gest przesłaniania piersi i łona przywołuje antyczny typ wizerunku "Venus pudica".
W przeciwieństwie do innych artystów renesansu i tendencji epoki do dążenia do jak największego realizmu w malarstwie (co możemy zaobserwować na przykładzie dzieł Leonarda da Vinci czy Rafaela), Botticelli nie zadbał o zachowanie dokładności i szczegółów w budowie anatomicznej postaci Wenus. Jej szyja jest nienaturalnie długa, a lewy bark został ustawiony pod nieprawdopodobnym pod względem anatomicznym kątem, jednak uchodzi ona za uosobienie kobiecego piękna.
W "Narodzinach Wenus" zostało spełnionych wiele postulatów dzieła malarskiego przedstawionych w dziele Leone Battisty Albertiego pod tytułem "De pictura" ("O malarstwie") z 1435. Zgodnie z tymi przepisami Botticelli ukazał ruch postaci, rozwiane włosy i szaty, a także zastosował jasną tonację barw i równomierne, łagodne rozproszenie światła. Pełen ruchu układ postaci ukazanych po bokach Wenus znajduje harmonijne wyrównanie w łagodnym spokoju figury bogini – znów zgodnie z podkreśloną u Albertiego regułą równowagi i umiaru.
W dziele tym historycy sztuki doszukują się kontynuacji "Wiosny" Botticellego.
Interpretacje.
W antycznym micie o narodzinach Wenus dopatrywano się mądrości filozoficznej. Temat ten był często poruszany przez nadwornych poetów Wawrzyńca Wspaniałego – mecenasa Botticellego. Przypuszcza się, że poemat Angela Poliziano pt. "Giostra" (1476-78) mógł zainspirować malarza. Marsilio Ficino tak wyjaśnia symbol Wenus:
Wykorzystanie motywów obrazu.
Fragment obrazu umieszczono na włoskiej monecie 10 eurocentów.
Motyw ten wykorzystała też firma Adobe w opakowaniach i materiałach promocyjnych programu Adobe Illustrator 10.
Fragmenty obrazu są zawarte na okładce płyty „Artpop” amerykańskiej piosenkarki Lady Gagi.

</doc>
<doc id="735678" url="https://pl.wikipedia.org/wiki?curid=735678" title="Uffizi">
Uffizi



</doc>
<doc id="735679" url="https://pl.wikipedia.org/wiki?curid=735679" title="Janosik (program)">
Janosik (program)

Janosik – projekt otwartego ("open source") i darmowego odpowiednika programu Płatnik, wymaganego do elektronicznego przekazu dokumentów do ZUS przez płatników składek. Pozostaje w fazie rozwojowej, od 2007 roku projekt jest praktycznie martwy.
Założenia projektu.
Główną przyczyną założenia projektu Janosik była chęć udostępnienia użytkownikom innych systemów operacyjnych niż Windows możliwości elektronicznego sporządzania i przekazywania do ZUS wymaganych przez tę instytucję dokumentów, ponieważ program Płatnik istnieje tylko dla platformy Windows i nie przewiduje się jego przeniesienia na inne systemy operacyjne.
Projekt powstaje przy wykorzystaniu języka Python, dzięki czemu będzie dostępny na platformy, dla których istnieją interpretery tego języka – między innymi będą mogli go używać użytkownicy systemu Linux, FreeBSD, Windows, Mac OS. Głównymi założeniami projektu jest modularność umożliwiająca szybkie dostosowywanie się do zmian wymagań ZUS, wykorzystanie czytelnego i otwartego standardu do przechowywania danych (opartego na XML) oraz przyjazny interfejs użytkownika.
Protokół KSI MAIL.
Przez dłuższy czas projekt posuwał się naprzód wolno, ze względu na fakt, że ZUS bronił się przed udostępnieniem niezbędnej dokumentacji protokołu KSI MAIL (Kompleksowy System Informatyczny), dotyczącej wymiany danych pomiędzy programem Płatnik a swoimi systemami informatycznymi. Jako że dokumentacja ta stanowi tzw. informację publiczną, według obowiązującego w Polsce prawa powinna być jawna.
8 grudnia 2006, na wniosek pełnomocnika i założyciela projektu Janosik Sergiusza Pawłowicza, sąd nakazał ZUS odtajnienie dokumentacji dotyczącej przesyłania danych, od której to decyzji jednakże ZUS złożył apelację. Sąd Okręgowy oddalił apelację wyrokiem z dnia 23.04.2007. W lipcu 2007 ZUS udostępnił specyfikację protokołu KSI MAIL.
Od 2007 roku dostępna jest także oficjalna specyfikacja interfejsu systemu KSI udostępniona przez ZUS.

</doc>
<doc id="735684" url="https://pl.wikipedia.org/wiki?curid=735684" title="Wielki Nikobar">
Wielki Nikobar

Wielki Nikobar – największa wyspa archipelagu Nikobary leżącego we wschodniej części Oceanu Indyjskiego. Jest najdalej na południe wysuniętą wyspą archipelagu i zarazem najdalej na południe położonym terytorium Indii. Wchodzi w skład terytorium związkowego Andamany i Nikobary.
Wyspa zajmuje powierzchnię 1045 km², najwyższy szczyt Mount Thullier osiąga wysokość 642 m i jest zarazem najwyższym szczytem całych Nikobarów. Wyspa jest słabo zaludniona, w 2001 zamieszkiwało ją zaledwie 9439 osób. Pokryta gęstym lasem równikowym, większość obszaru stanowi rezerwat biosfery.

</doc>
<doc id="735686" url="https://pl.wikipedia.org/wiki?curid=735686" title="David Prowse">
David Prowse

David Charles Prowse (ur. 1 lipca 1935 w Bristolu, zm. 28 listopada 2020 w Londynie) – brytyjski aktor filmowy, kulturysta i sztangista, wcielał się w postać Dartha Vadera.
Życiorys.
Urodził się i wychowywał w Bristolu, gdzie uczęszczał do Bristol Grammar School. Miał 201 cm wzrostu. Od 13. roku życia zmagał się z wczesną chorobą zwyrodnieniową stawów. W wieku 16 lat rozpoczął podnoszenie ciężarów i z powodzeniem brał udział zawodach w podnoszeniu ciężarów, został mistrzem kraju w tej dziedzinie pięć lat później, utrzymując tytuł przez dwa lata.
Występował w roli Dartha Vadera w filmach z serii "Gwiezdne wojny" George’a Lucasa. Głosu postaci użyczał jednak James Earl Jones, gdyż według wielu osób głos i akcent Prowse’a nie pasowały do postaci Dartha Vadera. Prowse nie brał też udziału w scenach walk, gdyż podczas ich kręcenia przypadkowo niszczył kije służące za miecze świetlne. Zamiast niego w scenach walk występował szermierz Bob Anderson.
W Wielkiej Brytanii znany jest również jako Green Cross Code Man, czyli Zielony Znak Drogowy, nauczający dzieci jak właściwie zachować się na drodze. Za udział w brytyjskiej kampanii bezpieczeństwa ruchu drogowego wśród dzieci, prowadzonej w latach 1971–1990 został odznaczony Orderem Imperium Brytyjskiego V klasy (MBE).
Przygotowywał Christophera Reeve’a do tytułowej roli w filmie "Superman". 3 października 2004 był gościem specjalnym na konwencie sci-fi w Wielkiej Brytanii.
Był w wieloletnim konflikcie z George’em Lucasem, który w 2010 zakazał mu uczęszczać na jakiekolwiek zdarzenia związane z "Gwiezdnymi wojnami". Mimo to, we wrześniu 2010 roku odwiedził Polskę będąc specjalnym gościem fanowskiego konwentu StarForce.
Zmarł 28 listopada 2020 w wieku 85 lat po krótkiej walce z chorobą.

</doc>
<doc id="735688" url="https://pl.wikipedia.org/wiki?curid=735688" title="Jan Brejski">
Jan Brejski

Jan Brejski (ur. 28 lutego 1863 w Pączewie, zm. 10 grudnia 1934 w Toruniu) – działacz narodowy i polonijny, dziennikarz, wydawca, działacz państwowy II Rzeczypospolitej, poseł na Sejm Ustawodawczy, wojewoda pomorski.
Życiorys.
Był absolwentem wydziału polonistyki Uniwersytetu Jagiellońskiego. W trakcie studiów pracował jako dziennikarz w "Głosie Narodu". Po przejęciu w 1899 roku wraz z bratem gazety "Wiarus Polski" został jej naczelnym. Pismo było przeznaczone dla Polonii, a zostało założone w roku 1890 w Bochum przez księdza dra Franciszka Lissa. W latach 1924–1930 okazywało się w Lille we Francji. W Bochum był właścicielem księgarni „Wiarus Polski”, którą sprzedał Stanisławowi Kochowiczowi. Był założycielem lub inicjatorem wielu organizacji polonijnych, m.in. Zjednoczenia Zawodowego Polskiego dla Pracowników Przemysłowych, Związki Polaków, ok. 100 towarzystw śpiewaczych, gniazd sokolich i towarzystw kościelnych.
W latach 1894–1922, po nabyciu przez jego rodzinę Gazety Toruńskiej, pracował jako jej redaktor. Było to pierwsze pismo codzienne w języku polskim na Pomorzu Gdańskim
W latach 1903–1905 i 1908–1911 był posłem do sejmu pruskiego i członkiem Koła Polskiego. Po uzyskaniu niepodległości został posłem do Sejmu Ustawodawczego RP z listy Narodowego Stronnictwa Robotników a w latach 1919–1920 pełnił funkcję podsekretarza stanu w Ministerstwie byłej Dzielnicy Pruskiej. W latach 1920–1924 piastował urząd wojewody pomorskiego.
W 1921 przeszedł do Polskiego Stronnictwa Ludowego „Piast”, przekazując jej „Gazetę Toruńską”, która przez pewien czas była organem prasowym tej partii na Pomorzu. W 1926, po przewrocie majowym, jako zwolennik Józefa Piłsudskiego, wraz z braćmi Ignacym i Izydorem doprowadził do rozłamu PSL „Piast” na Pomorzu i utworzył w 1927 prosanacyjne Zjednoczenie Gospodarcze. W 1928 z listy tego ugrupowania kandydował do Sejmu, lecz nie uzyskał mandatu. Po przegranej w wyborach wycofał się z życia politycznego.
Jan Brejski pochowany został na cmentarzu parafii św. Jakuba przy ul. Antczaka w Toruniu.

</doc>
<doc id="735689" url="https://pl.wikipedia.org/wiki?curid=735689" title="Grand Prix Wielkiej Brytanii na Żużlu 1995">
Grand Prix Wielkiej Brytanii na Żużlu 1995

Wyniki Grand Prix Wielkiej Brytanii, szóstej (ostatniej) eliminacji Mistrzostw Świata Grand Prix w sezonie 1995.
O Wielką Nagrodę Wielkiej Brytanii żużlowcy walczą po raz pierwszy.
Lista startowa.
Stawkę 17 stałych uczestników Grand Prix uzupełnił z dziką kartą Jason Crump. W nawiasach podano numery stałe.
Wyniki.
Bieg dodatkowy o 8 miejsce w klasyfikacji generalnej (awans do Grand Prix 1996):
Opis.
Czwarty tytuł indywidualnego mistrza świata wywalczył Duńczyk Hans Nielsen. Z walki o złoto musiał zrezygnować Tony Rickardsson, który w swoim pierwszym biegu uległ wypadkowi i do końca zawodów zmagał się z bólem ramienia.
Słabo wypadł Tomasz Gollob, który w biegu dodatkowym przegrał z Henką Gustafssonem i musiał wystartować w GP Challenge, z którego jednak nie awansował do Grand Prix '96.
Polak także negatywnie dał się poznać pozostałym żużlowcom. Jego często ostra jazda i dokonania także poza torem sprawiły, że podczas GP Wielkiej Brytanii Craig Boyce na murawie stadionu nie wytrzymał i zadał cios Gollobowi. Za to zdarzenie Australijczyk otrzymał karę pieniężną, na którą postanowili złożyć się pozostali żużlowcy, którym niezbyt podobały się zagrywki Polaka.
W Grand Prix zadebiutował Jason Crump (mistrz świata juniorów z bieżącego sezonu, z tego też tytułu będzie stałym uczestnikiem Grand Prix '96). Debiut wypadł dobrze dla przyszłego 3-krotnego seniorskiego mistrza świata – zajął 8 pozycję.

</doc>
<doc id="735690" url="https://pl.wikipedia.org/wiki?curid=735690" title="Rewolucja w Rumunii">
Rewolucja w Rumunii

Rewolucja rumuńska – seria chaotycznych walk i protestów pomiędzy 16 i 27 grudnia 1989 roku, w wyniku której obalono reżim komunistyczny Nicolae Ceaușescu. Proces rozgrywał się na dwóch płaszczyznach – ludzie protestowali na ulicach, a w tym samym czasie wojsko, policja i część polityków organizowali naprędce zamach stanu. Zamach zakończył się pokazowym sądem oraz szybką egzekucją dyktatora i jego żony Eleny.
Rumunia była jedynym krajem bloku wschodniego, który podczas Jesieni Ludów krwawo obalił komunistyczną dyktaturę. Podczas rewolucji zginęły 1104 osoby.
Sytuacja przed rewolucją.
Pod koniec lat osiemdziesiątych XX wieku Rumunia była jednym z najbardziej zamkniętych państw bloku wschodniego. W wyniku prób przebudowy gospodarki, Rumunia znalazła się w kryzysie ekonomicznym, którego symbolem stały się braki żywności oraz niedobór energii elektrycznej. Ponadto Ceaușescu przeprowadził kilka monumentalnych inwestycji, oraz zainaugurował drakoński program spłat zadłużenia kraju. Działania te doprowadziły do biedy odstającej nawet od średniej dla całej socjalistycznej Europy Wschodniej. Systematycznie rozwijał się kult Ceaușescu. Wszelkie próby buntu tłumiło Securitate.
W 1989 roku wydawało się, że prezydent Rumunii zachowa władzę. Jedyną realną grupą opozycyjną mogli stanowić byli działacze Rumuńskiej Partii Komunistycznej, których usunął Ceaușescu. W połowie sierpnia kierownictwo partii wystosowało list do państw komunistycznych, w których domagali się niedopuszczenia do powołania w Polsce rządu i powołania premiera spośród działaczy NSZZ „Solidarność”.
W przeciwieństwie do innych przywódców państw Układu Warszawskiego, Ceaușescu nie prowadził pro-sowieckiej polityki zagranicznej. Już od lat opierał on swoją niezależność na kontaktach z Chińską Republiką Ludową i Koreą Północną. Nicolae Ceaușescu twardo trzymał się władzy pomimo wydarzeń w Polsce, Bułgarii, Niemieckiej Republice Demokratycznej i na Węgrzech i oficjalnego wycofania się z doktryny Breżniewa 25 października 1989 roku. 4 grudnia 1989 roku Ceaușescu odwiedził Michaił Gorbaczow, który prosił go o zmiany w Rumunii. Ceaușescu stanowczo odmówił.
14 grudnia 1989 roku w Jassach doszło do próby demonstracji antykomunistycznej. Władze aresztowały wszystkich potencjalnych uczestników manifestacji zanim zaczęli protestować przeciwko reżimowi.
Rewolucja.
Timișoara.
15 grudnia 1989 roku, w odpowiedzi na próbę karnego przeniesienia do innej parafii, wywodzącego się z mniejszości węgierskiej ewangelickiego pastora, ks. László Tőkésa, wybuchł w Timișoarze protest. Tőkés krytykował reżim rumuński w międzynarodowych mediach. W odpowiedzi, rząd oskarżył go o prowokowanie nienawiści etnicznej. Biskup z Oradei nakazał przenieść duchownego do wsi Mineu w okręgu Salaj. Od 15 grudnia wierni gromadzili się wokół jego domu, aby uchronić go przed eksmisją. Wieczorem Tőkésa odwiedził burmistrz, który przy obecności dwóch świadków obiecał poprawę jego sytuacji. Po wizycie świadkowie (Węgier i Rumun) powiadomili tłum o decyzji i wezwali ludność do przyjścia ponownie następnego dnia, by sprawdzić, czy dotrzymano obietnic.
16 grudnia tłum ponownie pojawił się pod plebanią pastora. W ciągu dnia demonstracja zaczęła manifestować swoje niezadowolenie z polityki Nicolae Ceaușescu. Po południu na miejscu pojawiły się pierwsze siły policji i Securitate. Uczestników protestów rozpędzono gumowymi kulami. Przez całą noc aresztowano manifestantów. Nocą Securitate wywiozło Tőkésa do okręgu Salaj. Wkrótce protesty wybuchły w innych miastach.
17 grudnia w Bukareszcie odbyło się posiedzenie Egzekutywy Biura Politycznego. Podczas niego Ceaușescu zarzucił ministrowi spraw wewnętrznych Vasili Milei i szefowi Securitate Iulanowi Vladowi, że nie zapobiegli wydarzeniom w Timișoarze. Tego samego dnia w Timișoarze siły dowodzone przez generała Victora Stănculescu użyły broni przeciwko demonstrantom. Podczas starć zginęło ponad 60 osób. Pomimo szturmu walki trwały do następnego dnia. 19 grudnia miejscowe fabryki ogłosiły strajk.
18 grudnia Nicolae Ceaușescu wyjechał do Iranu. Podczas nieobecności prezydenta doszło do przesilenia w strukturach siłowych i przejęcia w nich faktycznej władzy przez frakcję niepopierającej Ceaușescu. W wyniku niezłamania oporu w Timișoarze Victor Stănculescu złagodził swoje stanowisko wobec rewolucji. 19 grudnia delegacja wojskowa udała się do strajkujących zakładów w celu pojednania.
Bukareszt.
20 grudnia Ceaușescu wrócił do kraju, by stwierdzić, że sytuacja znacznie się pogorszyła. W dzienniku telewizyjnym o godz. 20:00 Nicolae Ceaușescu wygłosił przemówienie, w którym to nazwał protestujących w Timișoarze wrogami rewolucji socjalistycznej. Pomimo kolejnych demonstracji nie zdecydowano się na ponowne wysłanie żołnierzy do walki. Tego samego dnia w Timișoarze powstał Rumuński Front Demokratyczny.
W nocy z 21 na 22 grudnia zginął (prawdopodobnie w wyniku samobójstwa) minister obrony Vasile Milea. Dowiedziawszy się, że Milea nie żyje, 22 grudnia w godzinach porannych Ceaușescu powołał Victora Stănculescu na jego miejsce. Ten kazał żołnierzom wrócić do swych kwater, o czym nie poinformował dyktatora. Następnie o 11:30 na balkonie Komitetu Centralnego Nicolae Ceaușescu przemawiał do stutysięcznego tłumu na Piaţa Palatului (dziś Piaţa Revoluţiei). Przemówienie transmitowano w telewizji. Gdy zaczął mówić, do zorganizowanego aplauzu dochodziły gwizdy i buczenia. Zdezorientowany i niepewny Ceaușescu zaczął mówić „To prowokacja” i domagał się od tłumu uspokojenia. Gwizdy zagłuszyli zwolennicy Ceaușescu, którzy krzyczeli chóralnie „Ceaușescu – România”. Prezydent Rumunii obiecał podwyżkę płacy minimalnej, emerytur oraz dodatki na dzieci. Następnie ponownie pojawiły się oznaki niezadowolenia. Transmisję telewizyjną z Piaţa Palatului przerwano. Po przerwaniu transmisji Ceaușescu uciekł z Komitetu Centralnego śmigłowcem. Jednocześnie tłum wdarł się do budynku, licząc na to, że uda się złapać małżeństwo Ceaușescu.
W Bukareszcie wybuchło powstanie. Pod hotelem Intercontinental i na Uniwersytecie Bukareszteńskim zaczęli gromadzić się ludzie (głównie licealiści i studenci), którzy zaczęli budować barykady i skandować "Jos Ceaușescu, moarte dictatorului, jos comunismul" („Precz z Ceaușescu, śmierć dyktatorowi, precz z komunizmem”). Manifestantów bito gumowymi pałkami oraz strzelano do nich. Około 16:00 były pierwsze ofiary. Najcięższe walki toczyły się o północy, kiedy to przerwano barykadę przy hotelu Intercontinental. Walki toczyły się do trzeciej nad ranem.
Ucieczka i śmierć Ceaușescu.
22 grudnia wieczorem wyłonił się Front Ocalenia Narodowego z Ionem Iliescu na czele. Małżeństwo Ceaușescu doleciało do rezydencji w Snagov, a potem do Titu. Para podróżowała następnie rekwirowanymi samochodami, których kierowcy byli terroryzowwani bronią przez ochroniarzy. W końcu dotarli do Târgoviște, gdzie Ceaușescu spodziewał się ochrony ze strony robotników tamtejszej huty stali zarekwirowanym samochodem. Oczekiwania te nie spełniły się – nie tylko nie wpuszczono ich na teren zakładu, ale obrzucono kamieniami. Ucieczka Ceaușescu zakończyła sie w Centrum Ochrony Roślin w Târgovişte, jednak dyrektor centrum powiadomił milicję o obecności pary prezydenckiej. Zostali zatrzymani pod pretekstem ochrony przed demonstrantami. Ponieważ budynek milicji był otoczony tłumem ludzi, samochód z Ceaușescu wyjechał z miasta i przez 3 godziny ukrywał się w krzakach. Następnie powrócił do siedziby milicji w Târgoviște, gdzie ok. godz. 18 zostali przejęci przez wojsko. Dopiero po przewiezieniu do koszar zorientowali się, że nie chodziło o ich ochronę, lecz o uwięzienie.
Pomimo wycofania wojsk, w wielu miastach toczyły się walki pomiędzy przeciwnikami Nicolae Ceaușescu a uzbrojonymi obrońcami reżimu, określanymi mianem „terrorystów”. W Sybinie walki toczyły się pomiędzy wojskiem a Securitate.
25 grudnia Ceaușescu i jego żona zostali w ciągu ok. dwóch godzin osądzeni przed naprędce zwołanym trybunałem wojskowym i skazani na śmierć przez rozstrzelanie. Wyrok wykonano tego samego dnia o godzinie 15. Cały proces i egzekucja zostały sfilmowane i wyemitowane w telewizji rumuńskiej 27 grudnia. Filmy już wcześniej były dostępne na czarnym rynku w Bukareszcie.
Rumunia po rewolucji.
Po śmierci Nicolae Ceaușescu władzę w kraju objął Front Ocalenia Narodowego. Nowy rząd nie przeprowadzał demokratyzacji i walczył z członkami opozycji. W połowie czerwca 1990 roku prezydent Iliesciu wezwał do Bukaresztu górników, którzy brutalnie rozpędzili protest studentów. Siły wywodzące się z ugrupowań opozycyjnych zaczęły odsuwać Iliescu i jego ludzi od władzy w 1996 roku.
Kontrowersje.
Kontrowersje budzi przejęcie władzy przez Iona Iliescu, spontaniczny wybuch powstania, wpływ Związku Radzieckiego na wydarzenia w Rumunii oraz sam przebieg wydarzeń. Po 1990 roku publicyści zaczęli wątpić w spontaniczność rewolucji. Według jednej z tez moment wybuchu protestów starannie wybrali ludzie, którzy przejęli władzę po Ceaușescu. Teza ta jest podważana z powodu braku dowodów.
Według sondażu z 1999 roku 36% Rumunów uważało rewolucję za zamach stanu, zaś 41% uznało, że chodziło o prawdziwą rewolucję.

</doc>
<doc id="735693" url="https://pl.wikipedia.org/wiki?curid=735693" title="Przeszczepienie rogówki">
Przeszczepienie rogówki

Przeszczepienie rogówki (żargonowo: przeszczep rogówki), keratoplastyka drążąca – procedura chirurgiczna, w której uszkodzona lub zniszczona przez chorobę rogówka jest wymieniana na tkankę rogówki dawcy, pobraną od niedawno zmarłej osoby. Dawca nie może być chory na chorobę mającą wpływ na żywotność przeszczepianej tkanki. 
Zabieg jest wykonywany przez lekarzy okulistów specjalizujących się w chirurgii narządu wzroku. W krajach wysoko rozwiniętych procedura przeszczepienia rogówki jest często wykonywana w warunkach ambulatoryjnych i pacjent wychodzi do domu niedługo po operacji.
Udział przeszczepień zakończonych powodzeniem jest największy wśród wszystkich zabiegów przeszczepiania tkanek. Jest to niezwykle ważne w świetle danych Światowej Organizacji Zdrowia, z których wynika, że schorzenia rogówki są jedną z najczęstszych przyczyn ślepoty na świecie (według amerykańskiego "Vision Share Consortium of Eye Banks" cierpi na nie ponad 10 mln ludzi).
Pierwszą udaną operację przeszczepienia rogówki wykonał austriacki lekarz okulista Eduard Zirm. Miała ona miejsce w Ołomuńcu 7 grudnia 1905 roku.

</doc>
<doc id="735694" url="https://pl.wikipedia.org/wiki?curid=735694" title="Przeszczep rogówki">
Przeszczep rogówki



</doc>
<doc id="735699" url="https://pl.wikipedia.org/wiki?curid=735699" title="Reprezentacje w piłce nożnej mężczyzn niezrzeszone w FIFA">
Reprezentacje w piłce nożnej mężczyzn niezrzeszone w FIFA

Piłkarskie reprezentacje niezrzeszone w FIFA – męskie reprezentacje narodowe w piłce nożnej niebędące pełnoprawnymi członkami Międzynarodowej Federacji Piłki Nożnej(FIFA).
Międzynarodowa Federacja Piłki Nożnej grupuje prawie wszystkie państwa niepodległe i niektóre terytoria zależne, a także kilka organizmów niebędących państwami lub terytoriami zależnymi (np. Anglię, Hongkong). Kilka reprezentacji z państw znajduje się jednak poza strukturami Międzynarodowej Federacji Piłki Nożnej. Poza tą organizacją znajduje się także reprezentacje większości terytoriów zależnych i państw nieuznawanych. Ponadto swoje reprezentacje posiadają niektóre jednostki administracyjne (np. w Hiszpanii, Indiach – rozgrywające corocznie Santosh Trophy), a także regiony, narody, czy wręcz bliżej niesprecyzowane obszary. Niektóre z reprezentacji rozgrywają regularnie mecze i starają się o członkostwo w Międzynarodowej Federacji Piłki Nożnej, niektóre zaś pojawiły się epizodycznie i są praktycznie nieaktywne. Część z reprezentacji jest członkami Konfederacji Piłkarskiej Ameryki Północnej, Środkowej i Karaibów (6), Konfederacji Piłkarskiej Oceanii (5), Afrykańskiej Konfederacji Piłkarskiej (2), Azjatyckiej Konfederacji Piłkarskiej (1), Confederation of Independent Football Associations (19), NF-Board i International Island Games Association; wiele uczestniczyło w różnych turniejach organizowanych dla reprezentacji niebędących członkami Międzynarodowej Federacji Piłki Nożnej.
Poniższa lista wymienia reprezentacje państw, terytoriów zależnych i państw nieuznawanych, a także te inne reprezentacje, które uczestniczyły w międzynarodowych turniejach lub są członkiem międzynarodowej organizacji skupiającej reprezentacje piłkarskie.

</doc>
<doc id="735700" url="https://pl.wikipedia.org/wiki?curid=735700" title="Keratoplastyka drążąca">
Keratoplastyka drążąca



</doc>
<doc id="735702" url="https://pl.wikipedia.org/wiki?curid=735702" title="Pinus">
Pinus



</doc>
<doc id="735706" url="https://pl.wikipedia.org/wiki?curid=735706" title="Presostat">
Presostat

Presostat – czujnik różnicy ciśnień wyposażony w przekaźnik. Do presostatu przyłączone są dwa przewody ciśnieniowe i do trzech przewodów elektrycznych. Stan przekaźnika jest zależny od wielkości różnicy ciśnień w przewodach ciśnieniowych.

</doc>
<doc id="735707" url="https://pl.wikipedia.org/wiki?curid=735707" title="Will Perdue">
Will Perdue

Will Perdue, właśc. William Edward Perdue (ur. 29 sierpnia 1965 w Melbourne, Floryda) – amerykański koszykarz występujący na pozycji środkowego, czterokrotny mistrz NBA, po zakończeniu kariery sportowej analityk i komentator spotkań koszykarskich.
Po zakończeniu kariery na Uniwersytecie Vanderbilt, gdzie reprezentował barwy drużyny uczelnianej Commodores, został wybrany w drafcie w roku 1988 z numerem 11. przez Chicago Bulls. Przez 13 lat zawodowej kariery osiągnął średnią 4,7 punktu oraz 4,9 zbiórki na mecz. W tym klubie zdobył trzykrotnie mistrzostwo ligi, nie będąc jednak podstawowym zawodnikiem zespołu.
W roku 1995 Perdue stał się przedmiotem wymiany z San Antonio Spurs, dzięki której do Chicago trafił Dennis Rodman. W roku 1999 Perdue zdobył z kolegami czwarte mistrzostwo NBA w karierze. Jednak w sierpniu tego samego roku stał się wolnym agentem i powrócił do Chicago Bulls, gdzie rozegrał 15 z 67 spotkań, osiągając średnią 2,5 punktu oraz 3,9 zbiórki na mecz. Po sezonie Perdue opuścił Chicago i przeszedł do Portland Trail Blazers, gdzie w 13 meczach miał średnią 1,3 punktu, 1,4 zbiórki oraz 4,5 minuty. W roku 2001 zakończył karierę.
W chwili obecnej jest analitykiem koszykówki w ESPN.

</doc>
<doc id="735709" url="https://pl.wikipedia.org/wiki?curid=735709" title="Jane Leeves">
Jane Leeves

Jane Leeves (ur. 18 kwietnia 1961 w Londynie, Wielka Brytania) – aktorka angielska, znana z roli Daphne Moon w serialu Frasier.
Linki zewnętrzne.
 

</doc>
<doc id="735710" url="https://pl.wikipedia.org/wiki?curid=735710" title="Gott ist ein popstar">
Gott ist ein popstar



</doc>
<doc id="735712" url="https://pl.wikipedia.org/wiki?curid=735712" title="Łącznik (gramatyka)">
Łącznik (gramatyka)

Łącznik (kopula, czasownik łącznikowy, czasownik łączący) – czasownik w orzeczeniu imiennym (po łączniku musi zawsze występować orzecznik), będący w związku zgody z podmiotem.
Przykłady łączników: "być", "zostać", "stać się", "wydawać się" (w znaczeniu: „sprawiać wrażenie”), "stanowić" (w znaczeniu: „być”), "wyglądać" (w znaczeniu: „mieć wygląd”), "brzmieć" (w znaczeniu: „wydawać się”).

</doc>
<doc id="735717" url="https://pl.wikipedia.org/wiki?curid=735717" title="Jason Priestley">
Jason Priestley

Jason Bradford Priestley (ur. 28 sierpnia 1969 w Vancouver) – kanadyjski aktor, reżyser i producent telewizyjny i filmowy, który popularność zdobył dzięki roli Brandona Walsha w operze mydlanej dla młodzieży "Beverly Hills, 90210" (1990–2000). Gościnnie pojawił się też w sitcomie stacji Warner Bros. "Siostrzyczki".
Życiorys.
Wczesne lata.
Przyszedł na świat jako jeden z bliźniaków (ma siostrę Justine) przedstawiciela producenta tkanin Lorne'a Priestleya i Sharon Kirk, agentki nieruchomości i byłej aktorki. Dorastał w Vancouver. Mając pięć lat pojawiał się w reklamach telewizyjnych. W wieku ośmiu lat zadebiutował w filmie telewizyjnym CBS "Stacey" (1977). Jako siedemnastolatek wystąpił w dramacie CBS "Pomocna dłoń" ("Nobody's Child", 1986) u boku Kathy Baker i kinowym filmie fantasy "Chłopiec, który umiał latać" ("The Boy Who Could Fly", 1986) z Cameronem Bancroftem.
Uczęszczał do Argyle Secondary School w North Vancouver.
Kariera.
W 1987 roku przeprowadził się do Los Angeles. Następnie pojawił się gościnnie w serialu "Airwolf" (1987), FOX "21 Jump Street" (1987) z Johnny Deppem, "Niebezpieczna zatoka" ("Danger Bay", 1987), ABC "MacGyver" (1988), NBC "Zagubiony w czasie" ("Quantum Leap", 1989) ze Scottem Bakulą, sitcomie NBC "Siostra Kate" ("Sister Kate", 1989) ze Stephanie Beacham jako niesforny sierota Todd Mahaffey.
Stał się znany dzięki postaci Buzza Gundersona w serialach: "Aniołek z piekła rodem" ("Teen Angel", 1989) i "Powroty nastoletniego anioła" ("Teen Angel Returns", 1990). Międzynarodową popularność zawdzięcza roli Brandona Walsha w operze mydlanej dla młodzieży Spelling Television "Beverly Hills, 90210" (1990–2000), za którą w 1993 i 1995 roku zdobył nominację do nagrody Złotego Globu.
Był gospodarzem programu NBC "Saturday Night Live" (1992). Zagrał także w teledysku Roya Orbisona „I Drove All Night” (1992) u boku Jennifer Connelly. Pochlebne recenzje zebrał za kreację Roya Darpiniana w dramacie komediowym "Dziewczyny z kalendarza" ("Calendar Girls", 1993). Znalazł się w obsadzie westernu "Tombstone" (1993) u boku takich aktorów jak Kurt Russell, Val Kilmer, Sam Elliott, Bill Paxton, Michael Biehn i Charlton Heston oraz jako Gary w dreszczowcu "Oko obserwatora" ("Eye of the Beholder", 1999) z Ewanem McGregorem i Ashley Judd. Zajął się także reżyserią, zrealizował m.in. kilku odcinków "Siódme niebo", "Beverly Hills, 90210", "90210" i własną produkcję "Mów mi Fitz" ("Call Me Fitz", 2010).
W 2000 zadebiutował na londyńskiej scenie w sztuce Warrena Leighta "Strona człowieka" ("Side Man"). Trzy lata później odegrał postać biseksualnego detektywa w komediodramacie Marka Zuckera "Die, Mommie, Die!".
Życie prywatne.
2 lutego 1999 roku zawarł związek małżeński z makijażystką Ashlee Petersen, z którą się rozwiódł 2 stycznia 2000.
3 grudnia 1999 roku został aresztowany za spowodowanie wypadku pod wpływem alkoholu. 28 marca 2000 roku prowadził samochód pod wpływem narkotyków.
W marcu 2003 poznał Naomi Lowde, z którą się związał w kwietniu 2004 i poślubił w dniu 14 maja 2005 roku. Mają córkę Avę (ur. 2 lipca 2007) i syna (ur. 9 lipca 2009).

</doc>
<doc id="735720" url="https://pl.wikipedia.org/wiki?curid=735720" title="Drogi dowozu i ewakuacji">
Drogi dowozu i ewakuacji



</doc>
<doc id="735721" url="https://pl.wikipedia.org/wiki?curid=735721" title="Jean-Claude Pagal">
Jean-Claude Pagal

Jean-Claude Pagal (ur. 15 września 1964 w Jaunde), wzrost: 181 cm, waga: 77 kg – piłkarz, grał na pozycji obrońcy. Jest Kameruńczykiem, ale posiada także obywatelstwo francuskie.
Życiorys.
Swoją karierę zaczynał w RC Lens i grał w tym klubie aż przez siedem lat, rozgrywając 119 meczów w których zdobył 4 gole. Następnie przeszedł do La Roche-sur-Yon Vendee, jednak pograł tam tylko sezon i przeniósł się do AS Saint-Etienne, gdzie spotkał swojego rodaka, Josepha-Antoine'a Bella. W barwach "Zielonych" pięć razy wpisał się na listę strzelców (jedna bramka w Pucharze Ligi). Grał tam trzy lata, a w sezonie 1993/1994 przeniósł się do FC Martigues. Kolejnym jego klubem była Club América. Występował w jednym składzie ze swoim przyjacielem François Omamem-Biyikiem, a jego kariera zbliżała się ku końcowi. Później grał jeszcze w belgijskim RFC Seraing, a na końcu w Carlisle United oraz Sliemie Wanderers i był to ostatni klub w jego karierze.
W kadrze narodowej rozegrał 61 meczów, strzelając 5 bramek. Ma za sobą udział w Mistrzostwach Świata w 1982 roku. Brał udział w trzech meczach na tym Mundialu, z Rumunią (wszedł w 69 minucie za Emmanuela Kundé), z ZSRR (wszedł w 57 minucie za Cyrille Makanaky'ego) i z Anglią (cały mecz). Reprezentował swój kraj podczas Pucharu Narodów Afryki w 1992 roku, a reprezentacja Kamerunu zajęła 4. miejsce, w meczu o brąz przegrywając z Nigerią.
Jean-Claude Pagal skończył studia sofrologii.

</doc>
<doc id="735724" url="https://pl.wikipedia.org/wiki?curid=735724" title="Diterpen">
Diterpen



</doc>
<doc id="735728" url="https://pl.wikipedia.org/wiki?curid=735728" title="Rotomoulding">
Rotomoulding

Rotomoulding (inaczej: formowanie rotacyjne) to technika formowania tworzyw sztucznych. Forma do formowania rotacyjnego dzieli się na 2 lub więcej części, jest zasypywana proszkiem lub granulatem tworzywa sztucznego, następnie jest umieszczana w piecu (temperatura około 200 °C) które w tym czasie przechodzi w stan płynny. Po wyjęciu z pieca forma jest następnie obracana względem dwóch osi tak, aby płynne tworzywo osadziło się na ściankach formy. Następnie forma jest ochładzana i otwierana, wyciągany jest gotowy detal.
Matryca może też być zalewana płynnym tworzywem.

</doc>
<doc id="735729" url="https://pl.wikipedia.org/wiki?curid=735729" title="Parafia Ewangelicko-Augsburska w Brzegu">
Parafia Ewangelicko-Augsburska w Brzegu

Parafia Ewangelicko-Augsburska w Brzegu – parafia luterańska w Brzegu, należąca do diecezji katowickiej Kościoła Ewangelicko-Augsburskiego w RP. Jej siedziba mieści się przy ul. Łokietka 9a.
Historia.
Brzeg uznawany jest obok Legnicy za kolebkę luteranizmu na Śląsku. Stało się to za sprawą księcia legnicko-brzeskiego – Fryderyka II Piasta, który poddał się argumentacji Caspra Schwenckfelda i już w roku 1523 przyjął wyznanie ewangelickie, a w 1534 wprowadził je w swoich księstwach. Nielicznych, którzy nie podporządkowali się woli książęcej, wygnał w 1535.
W roku 1525 w Brzegu ewangelicy stanowili dominującą większość. Przejęli oni kościół św. Mikołaja i odtąd ośrodek brzeski stał się jednym z głównych centrów luteranizmu na Śląsku. Niekorzystne dla ewangelików postanowienia w okresie rządów katolickich Habsburgów i kontrreformacji zasadniczo nie obejmowały księstwa brzeskiego. Stan ten uległ zmianie dopiero wraz ze śmiercią w 1675 r. ostatniego piasta śląskiego, Jerzego IV Wilhelma. Dopiero wówczas do akcji przeciw ewangelikom wkroczyli jezuici.
W latach 1564–1740 parafia była miejscem ordynacji duszpasterzy. Jednym ze znanych pastorów opiekujących się zborem brzeskim, był Johann Adam Steinmetz.
W 1905 roku parafia ufundowała pomnik Marcina Lutra, który został zburzony w 1945.
Do 1945 ewangelicy stanowili większość mieszkańców Brzegu – trzydziestotysięczne miasto zamieszkiwało około 18 000 luteran pozostających w strukturach Ewangelickiego Kościoła Unii Staropruskiej. Ponadto działała tu również parafia staroluterańska, licząca 250 wiernych.
Po II wojnie światowej administrację nad miejscowymi ewangelikami przejął Kościół Ewangelicko-Augsburski w RP. Parafia została pozbawiona stałej opieki duszpasterskiej, nabożeństwa prowadzone były co dwa tygodnie przez ks. Karola Jadwiszczoka w kościele św. Trójcy. Po rozbiórce tej świątyni, przeniesiono je do będącego wówczas w bardzo złym stanie technicznym dawnego kościoła staroluterańskiego. W okresie powojennym znaczna część dotychczasowych mieszkańców wyznania ewangelickiego wyemigrowała. 
W 1952 parafia otrzymała stałego duchownego w osobie ks. Stanisław Żwaka, zamieszkałego w Lewinie Brzeskim, który został proboszczem-administratorem parafii w Brzegu i Kłodzku. Kolejnym brzeskim administratorem był ks. Marian Niemiec, a po nim stanowisko to objął w 1999 ks. Sławomir Fonfara, który jest pierwszym powojennym ewangelickim duszpasterzem zamieszkałym na terenie miasta.
W 2009 parafia liczyła około 100 wiernych.

</doc>
<doc id="735730" url="https://pl.wikipedia.org/wiki?curid=735730" title="Andrzej Nowak">
Andrzej Nowak



</doc>
<doc id="735731" url="https://pl.wikipedia.org/wiki?curid=735731" title="Formowanie rotacyjne">
Formowanie rotacyjne



</doc>
<doc id="735733" url="https://pl.wikipedia.org/wiki?curid=735733" title="Manhattanowie">
Manhattanowie

Manhattanowie, klan Lenapów – plemienia Indian Ameryki Północnej zamieszkującego pierwotnie obszar dzisiejszych stanów Nowy Jork i New Jersey. Manhattanowie do historii przeszli jako ci, od których – w dniu 6 maja 1626 roku – Peter Minuit za symboliczną kwotę 60 guldenów holenderskich (około 24 dolarów) odkupił wyspę Manhattan.
Jest jeszcze wcześniejsza wiadomość o Manhattanach, którzy w roku 1609 zaatakowali oddziałek Henry’ego Hudsona, gdy ten płynął w dół rzeki dzisiaj noszącej jego imię. Hudson okupił się Indianom sporą ilością alkoholu. Stąd też podwójna etymologia słowa „manhattan”: pierwsza wersja mówi o połączeniu dwóch słów indiańskich – „manah” (wyspa) i „atin” (wzgórze); druga – mniej popularna – że oznacza to „manhachtanik” (miejsce, gdzie upiliśmy się).

</doc>
<doc id="735735" url="https://pl.wikipedia.org/wiki?curid=735735" title="Dydaktyka wojskowa">
Dydaktyka wojskowa

Dydaktyka wojskowa – teoria nauczania i uczenia się w wojsku. Dział dydaktyki dorosłych badający fizjologiczne i psychologiczne aspekty procesu nauczania i uczenia się oraz społeczne uwarunkowania funkcjonowania instytucji oświatowych. W wojsku wyróżnia się trzy podstawowe poziomy kształcenia:
Każdy z tych poziomów kształcenia wojskowego znajduje swoje odbicie w odpowiednich dydaktykach częściowych (szczegółowych).

</doc>
<doc id="735738" url="https://pl.wikipedia.org/wiki?curid=735738" title="Akrecja (meteorologia)">
Akrecja (meteorologia)

Akrecja – w fizyce chmur oznacza wychwyt małych hydrometeorów przez duże hydrometeory. Może to oznaczać np. wychwyt kropli chmurowych przez krople deszczowe. Może to być wychwyt małych kropli deszczowych przez spadające kryształy lodu (najczęściej połączony ze zjawiskiem zamrażania kropli).

</doc>
<doc id="735744" url="https://pl.wikipedia.org/wiki?curid=735744" title="Wojnowice (powiat średzki)">
Wojnowice (powiat średzki)

Wojnowice (niem. "Wohnwitz") – wieś w Polsce, położona w województwie dolnośląskim, w powiecie średzkim, w gminie Miękinia.
W latach 1975–1998 miejscowość administracyjnie należała do województwa wrocławskiego.
Położenie.
Wieś jest położona na Wysoczynie Średzkiej, ok. 23 km na zachód od Wrocławia. W odległości 4 km na południe, we wsi Mrozów znajduje się stacja na linii kolejowej Wrocław-Zgorzelec.
Historia wsi i zamku.
Po raz pierwszy Wojnowice wymieniono w kronikach z 1291 r. W 1351 cesarz Karol V nadał wieś rycerzowi Johannowi Skopp. Pięćdziesiąt osiem lat później właścicielem wsi był Nicolas von Wohnwitz, który przekazał prawa do istniejącego już wówczas zamku Franzowi von Schellendorf. Od 1435 właścicielami majątku był rycerski ród von Kickow, który wymarł w 1511. Nabywcą dóbr wojnowickich został niemiecki uczony i tworzący w łacinie poeta Achatius Haunold, który już dwa lata później odsprzedał je Nicolausowi von Schebitz. Nowy nabywca przebudował całkowicie zamek. W 1544 właścicielką wsi została Lukrecja Boner, córka możnego lekarza z Wrocławia, jej dwaj mężowie również przebudowywali budowlę. W 1576 ród Bonerów sprzedaje majątek potomkom dawnych właścicieli, von Schenitzom. Czternaście lat później sytuacja się odwraca i odkupującymi są potomkowie Bonerów, ale gospodarują tutaj tylko jedenaście lat. W 1601 zamek na krótko stał się własnością Ernsta von Schweidigera, który odsprzedał go po kilku miesiącach cesarskiemu radcy Carlowi von Boberg und Gittmannsdorf. Ten właściciel był właścicielem zamku do 1618, kiedy to sprzedał go rodzinie von Sauerma. Byli oni jednymi z dłużej gospodarujących tu posiadaczy. Dopiero w 1649 sprzedali majątek w Wojnowicach za niebagatelną kwotę 12 tysięcy talarów Weitowi Rötelowi, który pełnił funkcję komisarza wojennego Wrocławia i tzw. Kamery Wrocławskiej. Trzy lata później komisarz zmarł, a majątek przeszedł na wdowę po nim Ursulę Mariannę von Mudrach. Ona i jej potomkowie zarządzali Wojnowem do 1758. Po nich do 1825 r. właścicielami był ród von Maltzahn, który sprzedał posiadane majętności za 42 tysiące talarów Frie­driechowi Wilhelmowi von Koschembahr. Po sześciu latach odsprzedał on Wojnowice rodzinie von Prießemuth, która w 1870 r. sprzedała je doktorowi Klemm, który był rządowym radcą do spraw zdrowia i medycyny. Klemm przebudował obiekt i w miejsce drewnianego pobudował most z cegły. Po zakończeniu remontu zamek za 100 tysięcy marek nabył szwagier Klemma, Wiktor Weitz. W 1892 r. dobra wojnowickie zakupił Schneider, urzędnik państwowy, który wniósł do swojej własności wiele zmian. Wprowadził gospodarkę hodowlaną, a należące do niego Mrozowskie Lasy zamienił w tereny łowieckie. Schneider zmarł w 1906 r., po nim Wojnowicami zarządzali jego potomkowie, stan taki trwał do 1945 roku.
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="735747" url="https://pl.wikipedia.org/wiki?curid=735747" title="Lew Leszczenko">
Lew Leszczenko

Lew Walerjanowicz Leszczenko (ros. Лев Валерьянович Лещенко; ur. 1 lutego 1942 w Moskwie) – rosyjski piosenkarz.
Życiorys.
Karierę rozpoczął w 1962 w czasie służby wojskowej w jednostce Armii Radzieckiej stacjonującej w NRD, gdzie został solistą zespołu. Po służbie w armii ukończył studia na Akademii Sztuki Teatralnej GITIS.
Szerszą popularność w ZSRR zawdzięcza pierwszej nagrodzie na Międzynarodowym Festiwalu Interwizji w Sopocie w 1972. Uzyskał ją za wykonanie piosenki „Я не был с ним знаком” ("Nie znałem się z nim") znanej również pod tytułem „За того парня'” (ex aequo z Andrzejem Dąbrowskim nagrodzonym za piosenkę „Do zakochania jeden krok”). W tym samym roku Leszczenko został wyróżniony także na bułgarskim festiwalu „Złoty Orfeusz” w Słonecznym Brzegu (pierwszą nagrodę zdobyła wówczas Zdzisława Sośnicka).
Leszczenko znany jest najlepiej z wykonania piosenki „Dzień Zwycięstwa” (День Победы) skomponowanej przez Dawida Tuchmanowa do słów Władimira Charitonowa. Piosenkę tę Leszczenko wykonał po raz pierwszy w końcu 1975 i zdobyła ona natychmiastową popularność, łącznie z uznaniem Leonida Breżniewa. Od tego czasu była stałym elementem uroczystości związanych z zakończeniem II wojny światowej w krajach bloku socjalistycznego. W PRL, podobnie jak wielu innych krajach komunistycznych, piosenkę przetłumaczono na polski i często śpiewano na uroczystych akademiach. We współczesnej Rosji Leszczenko rokrocznie wykonuje ją w dniu 9 maja w czasie transmitowanego na cały kraj koncertu.
Inną popularną w PRL piosenką tego wykonawcy była „Nie płacz, diewczonka”.
Jest pierwszym wykonawcą piosenek wielu znanych kompozytorów radzieckich i rosyjskich m.in. Aleksandry Pachmutowej, Wiaczesława Dobrynina czy Igora Krutoja.
11 lipca 2009 roku artysta wystąpił wraz z innymi gwiazdami (m.in. Lube, Valeria) podczas Festiwalu Piosenki Rosyjskiej w Zielonej Górze.

</doc>
<doc id="735748" url="https://pl.wikipedia.org/wiki?curid=735748" title="Żurawiniec (województwo dolnośląskie)">
Żurawiniec (województwo dolnośląskie)

Żurawiniec – wieś w Polsce położona w województwie dolnośląskim, w powiecie średzkim, w gminie Miękinia.
W latach 1975–1998 miejscowość administracyjnie należała do województwa wrocławskiego.
Inne miejscowości o tej nazwie: Żurawiniec

</doc>
<doc id="735749" url="https://pl.wikipedia.org/wiki?curid=735749" title="Masaczusetowie">
Masaczusetowie

Masaczusetowie (ang. "Massachusetts", skąd nazwa stanu) – wymarłe plemię Indian Ameryki Północnej z algonkińskiej rodziny językowej zamieszkujące okolice dzisiejszego Bostonu. 
John Smith wspominał w 1614, że Masaczusetowie zamieszkiwali 11 wiosek na wybrzeżu. Unikali konfliktów z pierwszymi kolonistami europejskimi. Ich największymi wrogami byli nie Europejczycy, a przywleczone przez nich choroby. Gdy większość Masaczusetów wymarła, pozostali przyłączyli się do tzw. „modlących się Indian”, czyli nawróconych na chrześcijaństwo członków nieistniejących dziś plemion Natick, Ponkapog i Nonantum, gdzie zatracili odrębność plemienną.
Crispus Attuck, zabity w czasie masakry bostońskiej i uważany za pierwszą ofiarę wojny o niepodległość Stanów Zjednoczonych, pochodził z mieszanej rodziny (matka była Murzynką, ojciec Masaczusetem).
Nazwa plemienia przetrwała w nazwie stanu Massachusetts i zatoki Massachusetts.

</doc>
<doc id="735755" url="https://pl.wikipedia.org/wiki?curid=735755" title="Max von Sydow">
Max von Sydow

Max Carl Adolf von Sydow (ur. 10 kwietnia 1929 w Lund, zm. 8 marca 2020 w Prowansji) – szwedzki aktor filmowy, który wystąpił w kilkunastu filmach wyreżyserowanych przez Ingmara Bergmana, a także m.in. w filmach: "Raport mniejszości", "Wyspa tajemnic", "".
Życiorys.
Wczesne lata.
Urodził się w Lund. Jego matką była Maria Margareta von Sydow, z domu baronówna Maria Margareta (Greta) Rappe, a ojcem – etnolog Carl Wilhelm von Sydow, profesor na Uniwersytecie w Lund. W szkole średniej wraz z kilkoma kolegami założył klub teatralny, który zachęcił go do decyzji o przyszłym zawodzie. W 1948 został przyjęty do Królewskiej Akademii Teatralnej w Sztokholmie.
Kariera.
W latach 1948–1951 występował na deskach teatrów z Ingrid Thulin. Jego pierwszą rolą ekranową był Nils w dramacie Alfa Sjöberga "Tylko matka" ("Bara en mor", 1949). Po ukończeniu studiów otrzymał angaż w teatrze w Norrköping i Malmö. Jego praca na planie filmowym Ingmara Bergmana stała się dobrze znana na arenie międzynarodowej, co sprawiło, że zaczął otrzymywać oferty z zagranicy.
Jego światowa kariera rozpoczęła się od kreacji Jezusa w biblijnej superprodukcji hollywoodzkiej "Opowieść wszech czasów" ("The Greatest Story Ever Told", 1965) z udziałem takich sław jak Charlton Heston, Martin Landau, Angela Lansbury, Sidney Poitier, Telly Savalas, Shelley Winters i John Wayne. Od tamtej pory jego kariera obejmuje bardzo różne ekranowe role, takie jak Abner Hale, religijny fundamentalista, który otrzymuje rozkaz udania się na Hawaje jako misjonarz w dramacie "Hawaje" ("Hawaii", 1966) z Julie Andrews, Gene Hackmanem i Richardem Harrisem, cesarz Ming w filmie sci-fi "Flash Gordon" (1980), król Osric w filmie fantasy "Conan Barbarzyńca", artysta Fryderyk w komedii romantycznej Woody’ego Allena "Hannah i jej siostry" ("Hannah and Her Sisters", 1986) z Mią Farrow Dianne Wiest, Johna Turturro i Carrie Fisher, Ernst Stavro Blofeld w nieoficjalnej produkcji o Jamesie Bondzie "Nigdy nie mów nigdy" ("Never Say Never Again", 1983), Sidka w telefilmie biblijnym ABC "Samson i Dalila" ("Samson and Delilah", 1984) u boku Antony’ego Hamiltona, Piotr Apostoł w miniserialu "Quo vadis?" (1985) z Klausem Marią Brandauerem czy Dawid (król Izraela) w telefilmie biblijnym "Salomon" ("Solomon", 1997) u boku Bena Crossa, Anouk Aimée, Dextera Fletchera i Viviki A. Fox.
Był także narratorem telefilmu biblijnego "Opowieści biblijne: Samson i Dalila" ("Samson and Delilah", 1996) z Elizabeth Hurley.
Za rolę Lassefara w dramacie "Pelle zwycięzca" ("Pelle erobreren", 1987) zdobył nominację do nagrody Nagrody Akademii Filmowej. W 1988 debiutował jako reżyser melodramatu "Ved Vejen". W 2012 zdobył kolejną nominację do Oscara w kategorii najlepszy aktor drugoplanowy, za film "Strasznie głośno, niesamowicie blisko".
Życie prywatne.
Był żonaty z Christiną Olin (od 1 sierpnia 1951 do 1979), z którą miał dwóch synów: Claesa S. i Henrika. W dniu 30 kwietnia 1997 w Prowansji ożenił się z francuską reżyserką Catherine Brelet, matką dwóch synów – Cédrica i Yvana. Zamieszkali w Paryżu. W 2002, aby otrzymać francuskie obywatelstwo musiał zrzec się szwedzkiego.
Zmarł 8 marca 2020 w wieku blisko 91 lat w swoim domu w Prowansji we Francji.

</doc>
<doc id="735756" url="https://pl.wikipedia.org/wiki?curid=735756" title="W.A.B. Coolidge">
W.A.B. Coolidge

William Augustus (Brevoort) Coolidge (ur. 28 sierpnia 1850 w Nowym Jorku w USA, zm. 8 maja 1926 w Grindelwaldzie w Szwajcarii) – historyk i prawnik pochodzenia amerykańskiego, później poddany brytyjski. Alpinista okresu zdobywczego w Alpach francuskich i szwajcarskich w drugiej połowie XIX wieku. Zdobywca ok. 1700 szczytów i przełęczy w Alpach, z czego ok. 900 było obiektami znaczącymi. Wśród nich było kilkadziesiąt pierwszych wejść. Jego nazwiskiem nazwano szereg obiektów w Alpach, w tym Pic Coolidge (3774 m n.p.m.) w masywie Barre des Écrins w Alpach Delfinackich.
Życiorys.
Był synem Frederica W. Skinnera, handlowca z Bostonu, i Elisabeth Neville Brevoort, z pochodzenia Holenderki. Ukończył szkołę im. św. Pawła w Concord (New Hampshire), po czym w wieku niespełna 15 lat wyjechał do Europy. Zimę 1865 r. spędził ze swą ciotką, panną Margaret Brevoort, na wyspach Lérins na Morzu Śródziemnym, w pobliżu Cannes. Tam też poznał uroki górskiej wspinaczki. Latem tego samego roku jego rodzina osiadła w Grindelwaldzie w Szwajcarii, gdzie 15-letni Coolidge miał pierwszy kontakt z Alpami. Góry te pozostały odtąd jego największą namiętnością.
W latach 1866–1869 kontynuował naukę w Elisabeth College na angielskiej wyspie Guernsey na kanale La Manche. W latach 1869–1871 studiował w Exeter College w Oksfordzie, uzyskując dyplomy z historii i prawa. W 1875 r. otrzymał godność członka (ang. "fellow") Magdalen College w Oksfordzie, a w następnym roku tytuł Magister Artium. W tym czasie prawie co roku spędzał kilka miesięcy w Alpach, poznając je bardzo dokładnie i zdobywając systematycznie ostatnie nietknięte jeszcze stopą człowieka szczyty i turnie.
W latach 1880–1881 pracował jako profesor historii Anglii w St. David's College w Lampeter. W 1883 r. został konsekrowany na pastora kościoła anglikańskiego, później otrzymał kilka godności i dyplomów kościelnych. W 1900 r., chory, porzucił pracę i osiadł w Grindelwaldzie, gdzie oddał się pisarstwu.
Pierwsze wejścia.
W Alpach Delfinackich:
W regionach Queyras i Ubaye:
W Szwajcarii:
Publikacje.
W latach 1868–1912: 231 artykułów w „Alpine Journal”.

</doc>
<doc id="735763" url="https://pl.wikipedia.org/wiki?curid=735763" title="Natalie Glebova">
Natalie Glebova

Natalie Glebova (ros. Наталья Владимировна Глебова "Natalja Władimirowna Glebowa"; ur. 11 listopada 1981 w Tuapse, Rosja) - kanadyjska modelka, zdobywczyni tytułu Miss Universe w 2005 roku.
Życiorys.
Natalie Glebova urodziła się w Tuapse w Rosji. Jako dziewczynka zajmowała się gimnastyką i uczyła się grać na pianinie. Zanim zdobyła tytuł Miss Universe, pracowała w Ryerson University.
W maju 2006 rozstała się z golfistą Vijayem Singhiem i związała się z tenisistą Paradornem Srichaphanem. Tajlandczyk oświadczył się jej w kwietniu 2007 roku. Uroczyste zaślubiny odbyły się 29 listopada 2007 w Bangkoku.
W lutym 2007 Glebova wydała swoją pierwszą książkę pt. "Healthy Happy Beautiful", która stała się bestsellerem.
Konkursy piękności.
W 2004 roku Natalie wystartowała w konkursie Miss Universe Canada. Jednak zwyciężyła Venessa Fisher, a Glebowa była trzecia. Niezniechęcona swą porażką, Natalie wystartowała w tym samym konkursie w 2005 roku i wygrała.
Kilka miesięcy później została wydelegowana na wybory Miss Universe odbywające się w Bangkoku, stolicy Tajlandii. Od początku zbierała wysokie noty. Na finale wygrała, wyprzedzając m.in. delegatki z Portoryko, Meksyku i Wenezueli. Została ukoronowana przez Jennifer Hawkins z Australii, Miss Universe 2004. Jest drugą Kanadyjką zwyciężającą w tym konkursie.
Rok z życia Miss Universe.
Glebova jako Miss Universe reprezentowała wraz z Chelseą Cooley (Miss USA) i Allie LaForce (Miss Teen USA)
Wygrała apartament w Nowym Jorku.
23 lipca 2006 Natalie przekazała koronę Zuleyce Riverze z Portoryko.

</doc>
<doc id="735764" url="https://pl.wikipedia.org/wiki?curid=735764" title="Henri Duhamel">
Henri Duhamel

Henri Duhamel (ur. 9 grudnia 1853 w Paryżu, zm. 7 lutego 1917 w Gières, departament Isère) – francuski alpinista, organizator ruchu alpinistycznego i pionier narciarstwa turystycznego w Alpach Delfinackich i w regionie Grenoble.
Życiorys.
W wieku 13 lat stracił ojca. Gdy miał 20 lat, z powodów zdrowotnych, przeniósł się z matką w Alpy, do Gières w dolinie Grésivaudan. Tu zachwycił się górami i związał się z nimi na całe życie. Był człowiekiem o wielkiej energii działania i żelaznej woli. Niepowodzenie w próbach pierwszego wejścia na Pic Occidental – najwyższy wierzchołek la Meije, w czym ubiegł go w 1877 r. Emmanuel Boileau de Castelnau, zwielokrotniło jedynie jego wysiłki na polu alpinistycznej eksploracji grupy Écrins. W ciągu kilku lat dokonał 23 pierwszych wejść nowymi drogami, w tym 8 na niezdobyte dotąd szczyty. M.in. dokonał pierwszych wejść na Pic Gaspard (3883 m n.p.m., w 1878) i la Meije Orientale (3890 m n.p.m.) oraz pierwszego przejścia południowej ściany Barre des Écrins (południową granią na "Pic Lory", 4088 m n.p.m., w 1880) z przewodnikami P. Gaspardem i jego synem.
W 1874 r. był współzałożycielem i pierwszym (tymczasowym) prezesem Sekcji Izery Francuskiego Klubu Alpejskiego (section de l’Isère du Club Alpin Français) w Grenoble. Funkcję prezesa tej sekcji pełnił również później w latach 1884–1887.
W 1887 r. wraz z W.A. Coolidgem i Perrinem wydał przewodnik po Alpach Delfinackich pt. "Guide du Haut-Dauphiné", uznawany przez kilkadziesiąt lat za wzór zwięzłości i dokładności dla tego typu wydawnictw. Zajmował się działalnością topograficzną: w 1889 r. opublikował pierwszą kolorową mapę turystyczną pt. "Massif du Pelvoux" (dawna nazwa grupy Écrins), która służyła alpinistom przez następne 40 lat.
H. Duhamel był również pierwszym propagatorem narciarstwa we Francji. W 1878 r. na Wystawie światowej w Paryżu zobaczył po raz pierwszy narty, zaprezentowane przez Norwegów. Po wieloletnich próbach uprawiania narciarstwa „na własną rękę” (niektórzy badacze historii narciarstwa podają to w wątpliwość) w 1889 r. otrzymał on z Finlandii wskazówki co do sposobu i techniki korzystania z nart, a rok później sprowadził pierwszą parę nart z Norwegii. W 1896 r. założył w Grenoble pierwszy francuski klub narciarski "Ski Club Alpin" i został jego pierwszym prezesem.
Po wybuchu I wojny światowej jako kapitan obrony terytorialnej został zmobilizowany i przydzielony do 28 batalionu strzelców alpejskich (fr.: "le 28e Bataillon de Chasseurs Alpins"; "28e BCA"). Miał za zadanie organizować narciarskie kompanie górskie, przeznaczone do walk w Wogezach, jak również ośrodki szkoleniowe dla tych jednostek w Chamrousse, Huez i Sarcenas. Zmarł na skutek obrażeń odniesionych podczas upadku (po poślizgnięciu się na zalodzonym podwórzu) na terenie koszar wojskowych w Bonne.
Jego imieniem nazwano jeden z bocznych wierzchołków w masywie la Meije w grupie górskiej Écrins: Pyramide Duhamel (3460 m n.p.m.).

</doc>
<doc id="735767" url="https://pl.wikipedia.org/wiki?curid=735767" title="Saskia Post">
Saskia Post

Saskia Post Steenkamer (ur. 1 stycznia 1961 w Martinez, zm. 16 marca 2020 w Melbourne) – amerykańsko-australijska aktorka telewizyjna, teatralna i filmowa.
Życiorys.
Wczesne lata.
Urodziła się w Martinez w stanie Kalifornia. Jej rodzice pochodzili z Holandii. Po wyjeździe ze Stanów Zjednoczonych i Japonii, w 1975 wraz z rodzicami osiedliła się w Australii. Mając pięć lat uczęszczała na lekcje aktorstwa i śpiewu. Gdy była w szkole średniej ukończyła roczne warsztaty aktorskie i klasę taneczną w Sydney. Studiowała pisanie w Royal Melbourne Institute of Technology oraz aktorstwo na Uniwersytecie Nowej Południowej Walii, a po dwunastu miesiącach w 1981 ukończyła kurs przy The Drama Studio w Sydney.
Kariera.
Debiutowała na małym ekranie rolą młodej emigrującej Holenderki Julianny Sleven w australijskiej operze mydlanej "Rodzina Sullivanów" ("The Sullivans", 1982), gdzie swoją karierę rozpoczynały takie sławy jak Mel Gibson, Sam Neill czy Kylie Minogue.
Przeniosła się wkrótce do Melbourne i rozpoczęła roczną współpracę z Crawford Productions. Na dużym ekranie zabłysnęła po raz pierwszy rolą urodzonej w Czechach Evy w australijsko-kanadyjskim dramacie "Jedna noc postoju" ("One Night Stand", 1984). W kinowym dramacie "Rozkosz" ("Bliss", 1985) pojawiła się jako córka Harry’ego. Następnie dołączyła do obsady miniserialu "Powrót do Edenu" ("Return to Eden", 1986) jako Jessica Stewart, siostrzenica Philipa Stewarta (John Lee), męża Jilly (Peta Toppano). W dramacie "Psy w kosmosie" ("Dogs in Space", 1987) wcieliła się w rolę blondwłosej pielęgniarki Anny, przyjaciółki Michaela Hutchence’a, wokalisty zespołu INXS.
Występowała na scenie w i Sydney w "Salome" (1989) Oscara Wilde’a, "In Angel Gear" (1990), "Skóra" (1995), kontrowersyjnie wystawionym w klubie dla dorosłych Top of The Town w Melbourne, "Vincent w Brixton" ("Vincent in Brixton", 2005), teatralnym portrecie młodego Vincenta van Gogha na scenie Red Stitch Theatre w St Kilda jako stateczna wdowa, Urszula Loyer, u której van Gogh wynajmował pokój, oraz "Sushi Wushi Woo" (2008).
Od 2006 pracowała jako transpersonalny terapeuta sztuki i pedagog, a później także jako pomoc nauczycielska w szkole podstawowej w Trentham, w stanie Wiktoria. 
Śmierć.
8 stycznia 2020 została przyjęta do szpitala w Ballarat z wadą serca. Jej nerki przestały sprawnie funkcjonować i umieszczono ją na maszynie do dializy, a potem została przeniesiona na oddział intensywnej terapii w szpitalu Alfreda w Melbourne, gdzie zmarła 16 marca w wieku 59 lat po nagłym zatrzymaniu krążenia. .

</doc>
<doc id="735768" url="https://pl.wikipedia.org/wiki?curid=735768" title="Yumi, Yumi, Yumi">
Yumi, Yumi, Yumi



</doc>
<doc id="735769" url="https://pl.wikipedia.org/wiki?curid=735769" title="Grand Prix na Żużlu 1995">
Grand Prix na Żużlu 1995

Grand Prix IMŚ na Żużlu 1995 – inauguracyjny cykl turniejów, prowadzony przez Międzynarodową Federację Motocyklową (FIM). Cykl Grand Prix zastąpił jednodniowe indywidualne mistrzostwa świata. W sezonie 1995 17 żużlowców zmagało się o tytuł mistrza świata podczas 6 rund.
Zasady.
Każdy turniej składał się z 24 biegów. Zawodnicy startowali wedle dwudziestobiegówki. Następnie, na podstawie zdobytych punktów, przydzielani byli do biegów finałowych. Najlepsza czwórka startowała w finale A (bieg 24), miejsca 5-8 w finale B (bieg 23), miejsca 9-12 w finale C (bieg 22), miejsca 13-16 w finale D (bieg 21), natomiast pozostała dwójka kończyła udział w Grand Prix z dwoma i jednym punktem.
Pozycje startowe w finałach B, C i D przydzielana były na podstawie miejsc po 20. biegach. Zawodnicy z miejsc 5, 9 i 13 startowali z toru A w kasku czerwonym, miejsca 6, 10 i 14 z toru B w kasku niebieskim, miejsca 7, 11 i 15 z toru C w kasku białym, natomiast miejsca 8, 12 i 16 z toru D w kasku żółtym. W finale A zawodnicy sami wybierali tor w kolejności zajętego miejsca po 20. biegach.
Zawodnicy.
Zawodnicy z numerami 1-15 oraz 17-18 w sezonie 1995 startowali we wszystkich turniejach. Pierwsza dziesiątka to kolejno najlepsi żużlowcy z finały IMŚ ’94. Numery 11-15 oraz 18 otrzymali zawodnicy, którzy zajmowali wysokie miejsca w finale IMŚ ’93. Numer 17 otrzymał indywidualny mistrz świata juniorów z 1994. W każdym turnieju z numerem 16 startował inny zawodnik (tzw. dzika karta).

</doc>
<doc id="735777" url="https://pl.wikipedia.org/wiki?curid=735777" title="Jan Hieronim Chodkiewicz">
Jan Hieronim Chodkiewicz

Jan Hieronim Chodkiewicz herbu herbu własnego (zm. 12 września 1621 roku) – podstoli litewski w 1621 roku
Poseł nowogródzki na sejm 1616 roku.

</doc>
<doc id="735779" url="https://pl.wikipedia.org/wiki?curid=735779" title="Sigma-6">
Sigma-6



</doc>
<doc id="735781" url="https://pl.wikipedia.org/wiki?curid=735781" title="Bychów">
Bychów

Bychów (biał. Быхаў, ros. Быхов) – miasto rejonowe na wschodniej Białorusi, w obwodzie mohylewskim, położone nad Dnieprem, 44 km na południe od Mohylewa, stolica rejonu bychowskiego. Ludność 17 tys. mieszkańców (2010). Określany też w literaturze jako "Stary Bychów".
Znajduje tu się stacja kolejowa Bychów, położona na linii Orsza - Mohylew - Żłobin.
Historia.
Pod koniec XVI wieku był to ośrodek dóbr hetmana wielkiego litewskiego Jana Karola Chodkiewicza, który w 1611 roku polecił "sypać" wały zamku wznoszącego się na brzegu Dniepru, na co przywilej wydał król Zygmunt III Waza. W zamierzeniach hetmana Bychów miał być głównym ośrodkiem ośrodkiem ordynacji, którą chciał powołać (bezskutecznie). Intensywną rozbudowę fortyfikacji prowadzono z polecenia Chodkiewicza w latach 1611–1619, ale ostateczny kształt umocnieniom nadał marszałek wielki litewski Jan Stanisław Sapieha, który wszedł w jego posiadanie około 1624 roku dzięki małżeństwu z Anną Scholastyką, córką Chodkiewicza. W 1628 roku Jan Stanisław Sapieha zmodernizował fortyfikacje bastionowe otaczające miasto i ukończył budowę zamku stawiając obok niego wieżę ze złotym krzyżem. W konsekwencji miasto stało się otoczoną nowoczesnymi fortyfikacjami twierdzą systemu staroholenderskiego (ziemny wał wzmocniony 5 bastionami i 6 rawelinami). Położony w głębi miasta zamek posiadał odrębne umocnienia – kamienne mury i otaczający je ziemny wał z bastionami, jednak w porównaniu z fortyfikacjami miejskimi, zamek miał mniejsze znaczenie obronne i przede wszystkim miał być centrum administracyjnym i reprezentacyjnym. Do obrony Bychowa w razie potrzeby Sapiehowie zaciągali oddziały zaciężne do 1000 ludzi, utrzymywane z reguły z ich prywatnego skarbu, a w miejscowym arsenale zgromadzono silną artylerię. Dzięki temu powstała, obok Słucka i Lachowicz, jedna z najsilniejszych twierdz w północno-wschodniej części Rzeczypospolitej Obojga Narodów.
Oblężenie w 1648 roku.
W 1648 roku twierdza w Bychowie odparła oblężenie Kozaków pod dowództwem F. Harkuszy.
Oblężenie w 1654 roku.
Podczas kampanii letniej wojny polsko-rosyjskiej Bychów znalazł się w 1654 roku w pasie działań liczącego około 20 tys. żołnierzy korpusu kozackiego dowodzonego przez pułkownika Iwana Zołotareńkę. Po zajęciu Nowego Bychowa, 8 września 1654 roku Kozacy rozpoczęli oblężenie Bychowa, który miał stać się głównym ośrodkiem opanowanych przez nich obszarów. Załogę twierdzy stanowiło: 2000 mieszczan, 600 żołnierzy zaciężnych, 200 hajduków, 100 dragonów, 300 szlachty i około 1000 Żydów, artyleria składała się z 4 dział ciężkich i 26 polowych. Obrońcy Bychowa nie ograniczali się do działań defensywnych i podczas trwającego od 8 września do 26 listopada 1654 roku oblężenia dokonywali licznych wypadów na pozycje Kozaków, zadając im dotkliwe straty. Zołotarenko nie odważył się podjąć w tym czasie żadnego szturmu na miasto i ograniczył się do blokady, licząc na to, że odcięci od zaplecza i pozbawieni nadziei na odsiecz obrońcy w końcu zdecydują się na kapitulację. Niepowodzenia, duże straty zadawane przez obrońców, nadejście pory zimowej i konflikty z oddziałami moskiewskimi spowodowały, że w końcu listopada zdecydował się na przerwanie oblężenia i odszedł na leże zimowe do położonego około 20 kilometrów na południe Nowego Bychowa. W dniu 28 grudnia pod Bychów dotarły oddziały woluntarskie Samuela Oskierki.
Obrona ta odbiła się głośnym echem w ówczesnej Rzeczypospolitej, a król Jan Kazimierz, aby wynagrodzić mieszczan za mężną postawę, w dniu 31 maja 1655 r. uwolnił Bychów od podatków na dwadzieścia lat.
Oblężenie w 1655 roku.
Wobec skupienia się od 16 lutego 1655 roku armii Rzeczypospolitej na oblężeniu Mohylewa, na przełomie kwietnia i maja 1655 r. kozackie oddziały Iwana Zołotarenki opuściły Nowy Bychów i w połowie maja rozpoczęły drugie oblężenie Bychowa, którego załoga wiosną 1655 r. została wzmocniona przez Kazimierza Leona Sapiehę nowymi regimentami dragonii i piechoty, częściowo opłacanymi ze skarbu Rzeczypospolitej. Miasto odrzuciło propozycję kapitulacji i stawiło Kozakom zacięty opór. W związku z widmem przedłużającego się oblężenia pod Bychowem pozostał jedynie pułkownik borżniański Jachno Korobko z częścią piechoty, blokując załogę. Do zdobycia twierdzy nie przyczynił się nawet trzytygodniowy pobyt pod nim 10 tys. korpusu Aleksego Trubeckiego w lipcu i sierpniu 1655 roku, ponieważ obrońcy bohatersko odpierali kolejne ataki, zadając przeciwnikowi duże straty. W trakcie tego oblężenia w dniu 17 października 1655 r. od ognia obrońców zginął sam Iwan Zołotoreńko.
Sejm 1655 roku wydał konstytucję „"Securitas Bychowa"”, w której postanowiono wzmocnić załogę tego zamku, utrzymywanego przez podkanclerzego litewskiego Kazimierza Leona Sapiehę – 300 żołnierzami piechoty niemieckiej, opłacanymi z państwowego skarbu Wielkiego Księstwa Litewskiego oraz zwolniono miasto na 20 lat z opłat podatkowych.
Oblężenie w 1659 roku.
W czerwcu 1659 roku wojska moskiewskie pod dowództwem Iwana Iwanowicza Łabanowa Rostowskiego i Siemiena Zmijewa rozpoczęły oblężenie twierdzy, której jednak nie były w stanie zdobyć przez kilka miesięcy. Stary Bychów aż do grudnia 1659 r. pozostawał niezwyciężoną fortecą, stanowiąc jedyną enklawę władzy Rzeczypospolitej nad Dnieprem, a postawa jego załogi na dziesięciolecia stała się przykładem dla kolejnych pokoleń. Twierdza została opanowana przez wojska moskiewskie na skutek zdrady dopiero w dniu 14 grudnia 1659 roku. Dowodzący obroną pułkownik kozacki Iwan Nieczaj został przez Rosjan zesłany na Syberię. Jednak już zimą 1660/61 twierdzę odzyskały wojska polskie pod wodzą Stefana Czarnieckiego.
Oblężenie w 1707 roku.
Podczas wojny północnej twierdza – będąca w posiadaniu Kazimierza Jana Sapiehy, który był stronnikiem Stanisława Leszczyńskiego – została zdobyta przez generała Krzysztofa Sienickiego herbu Bończa. Później Sienicki przeszedł na stronę króla szwedzkiego Karola XII, w związku z czym twierdza była oblegana w 1707 (1709?) i zdobyta przez wojska rosyjskie.
Po tych wydarzeniach zamek znajdujący się w obrębie twierdzy przebudowano na barokowy pałac z wieżą zegarową.
W 1772 r. po I rozbiorze Rzeczypospolitej miasto zostało zajęte przez Rosję.
W 1917 roku w Bychowie mieściło się więzienie rosyjskiego rządu Kiereńskiego dla rosyjskich generałów, m.in. Ławra Korniłowa, Antona Denikina.
Po traktacie ryskim w 1921 roku Bychów znalazł się w ZSRR.
We wrześniu 1941 r. Niemcy rozstrzelali pod miastem, nad rzeką Dniepr 4000 Żydów z Bychowa oraz okolic.

</doc>
<doc id="735783" url="https://pl.wikipedia.org/wiki?curid=735783" title="Boavista">
Boavista

Boavista – krasowa jaskinia położona w Brazylii, na Wyżynie Brazylijskiej.
W jaskini występuje bogata szata naciekowa.
Jaskinia Boavista została odkryta w 1987 r.

</doc>
<doc id="735784" url="https://pl.wikipedia.org/wiki?curid=735784" title="Ed Wood">
Ed Wood

Ed Wood, właśc. Edward Davis Wood, Jr. (ur. 10 października 1924 w Poughkeepsie, zm. 10 grudnia 1978 w Los Angeles) – amerykański reżyser, aktor, scenarzysta, montażysta i producent filmowy.
W latach 50. XX wieku jako producent niezależny stworzył szereg filmów niskobudżetowych. Produkował horrory, filmy science fiction, oraz westerny. Jego kariera szybko się zakończyła i przyniosła mu komercyjną porażkę. Aby się utrzymać pod koniec życia zajął się produkcją filmów pornograficznych oraz pisaniem do czasopism publikujących historie kryminalne oraz horrory.
Sława Wooda zaczęła się dwa lata po śmierci, kiedy otrzymał Nagrodę Złotego Indyka dla najgorszego reżysera wszech czasów. Całkowity brak zdolności do stworzenia sensownego filmu doprowadził do popularności filmów Wooda. Po publikacji książki Rudolpha Greya "Koszmar i ekstaza" (ang. "Nightmare of Ecstasy") produkcje Wooda zyskały na uznaniu, ponieważ miały w sobie coś wyróżniającego się. Ekscentryczny twórca filmowy mimo braku zdolności niezwykle kochał pracę w fabryce snów. Biograficzny film Tima Burtona "Ed Wood", z Johnnym Deppem w roli tytułowej, przyczynił się do wzrostu popularności filmów Wooda.
Życiorys.
Młodość.
Ojciec Wooda, Edward Wood Sr., pracował na poczcie. Rodzina Woodów często przeprowadzała się, krążąc po całej Ameryce. Dom udało im się znaleźć w mieście Poughkeepsie w stanie Nowy Jork, gdzie Edward Wood Jr. przyszedł na świat.
W dzieciństwie Wood interesował się odgrywaniem ról oraz popularnymi czasopismami publikującymi opowiadania fantastyczne (ang. "pulp magazine"). Zbierał komiksy i czasopisma. Kochał filmy, a jego ulubione produkcje opowiadały historie o kowbojach, albo przedstawiały bohaterów walczących z wyznawcami mrocznych kultów. Wood często wagarował, spędzając czas przeznaczony na szkołę w kinie. Zbierał stare plakaty filmowe wyrzucane przez pracowników kina.
Istnieją relacje, według których przed dwunastym rokiem życia matka Lillian czasami ubierała chłopca w stroje dla dziewczynek, bo chciała mieć córkę. Wood jako dorosły był heteroseksualnym transwestytą.
Pierwszą płatną pracę podjął w kinie, gdzie pomagał widzom zająć właściwe miejsca. Założył z kolegami zespół muzyczny "Eddie Wood’s Little Splinters", w którym grał na perkusji oraz śpiewał. Grywał też czasami na różnych instrumentach strunowych. Wood pierwszą kamerę filmową otrzymał na 17. urodziny. Jedno z pierwszych ujęć, które nakręcił, przedstawiało katastrofę samolotu. Mając siedemnaście lat kilka miesięcy po japońskim ataku na Pearl Harbor wstąpił do marines.
Jego fascynacja egzotyką oraz odmiennością skłoniły Wooda do podjęcia pracy wśród cyrkowców. Brakujące zęby, rana nogi (rany wojenne) oraz zdolności aktorskie pozwoliły mu na wcielanie się w role cyrkowych dziwolągów. Grał między innymi kobietę z brodą używając przy tym sztucznych piersi. Cyrk stał się potem elementem wielu opowiadań oraz filmów Wooda, między innymi powieści "Killer in Drag". W młodości Wood nie stronił od narkotyków, alkoholu i kobiet.
Filmy.
Wood w jednym z wywiadów stwierdził, że:
„Jeżeli chcecie mnie poznać, obejrzyjcie film "Glen czy Glenda" (ang. "Glen or Glenda"). To ja, to niewątpliwie moja historia. Ale moją dumą i radością jest "Plan dziewięć z kosmosu" (ang. "Plan 9 from Outer Space"). Użyliśmy w nim dekli od kół Cadillaca jako latających talerzy.”
Filmy Wooda były zawsze niskobudżetowe, ale nie jest prawdą, że używał dekli jako latających talerzy w zdjęciach do filmu "Plan 9 z przestrzeni kosmicznej" (ang. "Plan 9 from Outer Space"). W rzeczywistości użyto tanich zabawkowych modeli dla dzieci. Wood wymyślił tę historię o deklach, bo dobrze brzmiała w czasie wywiadów. Ośmiornica w filmie "Narzeczona potwora" (ang. "Bride of the Monster") miała zostać wyposażona w silnik, aby stworzyć efekt uderzeń powalających człowieka na ziemię. Jednak silnik nie został na czas dostarczony, więc aktor tarzał się walcząc z gumową macką, aby udawać, że go atakuje. Sama ośmiornica została ciemną nocą skradziona przez ekipę Wooda z wytwórni Republic Studios, a przed kręceniem ujęć urwała się jej jedna z macek.
Inspiracją dla Wooda był Orson Welles, którego podziwiał za ambicję oraz pasję dla sztuki filmowej. Wood szczycił się, że on podobnie jak Welles był zarówno scenarzystą, reżyserem, aktorem, jak i producentem biorącym udział w tworzeniu jednego filmu. Jednak w rzeczywistości wszechstronność Wooda była wymuszona przez niski budżet i brak czasu. W filmie biograficznym Burtona Wood spotyka Wellsa, ale w rzeczywistości ich drogi nigdy się nie przecięły.
W czasach Wooda większość reżyserów kręciła jedną scenę w ciągu jednego dnia pracy. Współczesne produkcje wymagają niekiedy kilku dni pracy całej ekipy, aby jedno ujęcie spełniło wymogi reżysera. Wood w ciągu jednego dnia potrafił nakręcić 30 scen. Powtarzał tylko ujęcia zawierające najpoważniejsze błędy.
Wood zebrał wokół siebie małą grupę gwiazd, których sława już dawno przygasła. Najsłynniejszy był Bela Lugosi – aktor, którego kreacja stała się pierwowzorem wampira we współczesnej kulturze masowej. Największą sławę Lugosi przyniósł film Toda Browninga "Dracula" z 1931 oraz "Biały zombi" (ang. "White Zombie") czy "Wystraszony na śmierć" (ang. "Scared to Death"). Jednak potem horrory straciły na popularności. Lugosi popadł w alkoholizm oraz uzależnił się od morfiny. W latach 50. XX wieku Lugosi nawiązał współpracę z Woodem. Wystąpił w "Glen lub Glenda", "Narzeczona potwora" oraz "Plan 9". Syn Lugosiego stwierdził potem, że Wood wykorzystał dawną sławę słynnego odtwórcy roli wampira z Transylwanii, bo aktor znalazł się w ciężkiej sytuacji materialnej. Jednak większość dokumentów oraz wywiadów zawartych w książce "Koszmar i ekstaza" wskazuje na przyjazne stosunki między Woodem i Lugosim. Najgorszy reżyser wszech czasów wspierał swoją gwiazdę w okresach najgłębszej depresji i pomagał mu walczyć z nałogami.
W filmach Wooda występowało wielu aktorów, którym nie udało się zrobić wielkiej kariery. Byli to Kenne Duncan, Lyle Talbot, Conrad Brooks, Duke Moore i Timothy Farrell, Bunny Breckinridge, Jeron Criswell King, szwedzki zapaśnik Tor Johnson. Jedną z bardziej egzotycznych postaci była Maila Nurmi, która wcielała się w telewizji w rolę Vampiry prowadzącej program poświęcony horrorom. Po zdjęciu z anteny nawiązała współpracę z Woodem i wystąpiła w "Planie 9".
„Cyrkowa trupa dziwolągów” Wooda występowała zwykle w filmach w całkowicie przypadkowym porządku. W "Planie 9" podczas inwazji kosmitów ożywiających ciała zmarłych bez widocznego powodu pojawiała się postać wampirzycy. W na wpół dokumentalnym "Glenie lub Glendzie", dotyczącym transseksualizmu, Wood umieścił Lugosiego jako szalonego naukowca, nie wiążąc go w żaden sposób z całą fabułą.
Wood poszukiwał niekiedy inwestorów dla swoich produkcji w bardzo egzotycznych kręgach. Produkcja "Planu 9" została w sporej części sfinansowana z pieniędzy kościoła baptystów. Poglądy religijne inwestorów zmusiły Wooda do ochrzczenia całej ekipy. Wood początkowo chciał nadać filmowi tytuł "Rabusie grobów z przestrzeni kosmicznej" (ang. "Grave Robbers from Outer Space"), ostateczna wersja została narzucona przez przedstawicieli kościoła. Wood uznał potem podobne zmiany za przyczynę komercyjnej klęski jego filmu.
Wood miał skłonność do przebierania się w białe damskie sweterki z angory, które wielokrotnie pojawiały się w jego filmach (najbardziej widoczne są w "Glen lub Glenda"). Według Kathy O’Hara, fascynacja Wooda damskim swetrem wynikała bardziej z potrzeby matczynego ciepła, niż z problemów z określeniem własnej przynależności seksualnej.
Wood jako pisarz.
Wood napisał sporą liczbę historii kryminalnych, pornograficznych oraz horrorów, które publikowano w tanich czasopismach popularnych na rynku amerykańskim (ang. "pulp magazine"). Nierzadko pomysły z filmów stawały się częścią historii opisanej w kolejnym opowiadaniu i na odwrót. Klapa finansowa filmów Wooda spowodowała, że pisanie stało się dla niego głównym źródłem dochodów.
Jednym z motywów, który łączy wiele opowiadań Wooda są postacie transwestytów.
Historie podążają w całkowicie niespodziewanym kierunku, tak jakby Wood nigdy nie planował, co właściwie napisze. Zgodne z opisami Wooda, zawartymi w "Koszmarze i ekstazie", miał on zwyczaj równoczesnego pracowania nad kilkoma projektami podczas oglądania telewizji i rozmów z przyjaciółmi. W książce Wooda "Wyścig szczurów w Hollywood" (ang. "Hollywood Rat Race"), najgorszy reżyser wszech czasów stwierdził, radząc młodym pisarzom, aby "po prostu ciągle pisali. Nawet jeżeli historia staje się gorsza, ty stajesz się lepszy" ("just keep on writing. Even if your story gets worse, you’ll get better.")
Najbardziej znane filmy Wooda z lat 50. nie zawierały wielu elementów pełnych seksu lub przemocy. Jednak niektóre opowiadania Wooda takie jak "Zgwałcona w trawie" (ang. "Raped in the Grass"), "Perwerci" (ang. "The Perverts") czy "Toni: Czarna tygrysica" (ang. "Toni: Black Tigress"), mogą się wydawać szokujące dla większości czytelników. Nawiązują do przemocy, rasizmu, przestępczości nieletnich oraz subkultury narkomanów.
Niektóre książki Wooda nie zostały opublikowane za jego życia. "Wyścig szczurów w Hollywood" został wydany dopiero w roku 1998. Książka stanowi swoiste połączenie porad dla młodych twórców filmowcy ze wspomnieniami Wooda. Niektóre zawarte w niej fragmenty dotyczące Wooda i Lugosiego są fikcyjne.
Ostatnie lata życia.
W ostatnich latach życia Wood miał poważne problemy finansowe i znalazł się na łasce producentów oraz reżyserów filmowych cieszących się lepszym wzięciem. Aby związać koniec z końcem podejmował się realizacji całego scenariusza filmowego, za gażę mniejszą niż 100 dolarów. Cały jego dobytek mieścił się w jednej skórzanej walizce. Zajął się reżyserowaniem filmów pornograficznych, a potem trudna sytuacja zmusiła go do występowania w podobnych produkcjach. W latach 70. pracował jak współautor scenariuszy albo asystent reżysera.
Trudności finansowe pogłębiły problemy psychiczne Wooda, którego dręczyła depresja. Zaczął popadać w coraz większy alkoholizm. Wraz z żoną Kathy musieli wyprowadzić się z Hollywood i zamieszkali w domku letniskowym należącym do przyjaciela, Petera Coe. Wood zmarł oglądając mecz futbolu amerykańskiego w piwnicy należącej do Coe. Dostał ataku serca i zaczął wzywać pomocy. Nierzadko zdarzało mu się awanturować po pijanemu, więc nikt nie zwrócił uwagi na jego agonię. Po 90 minutach żona znalazła na dole martwe ciało Wooda. Kathy nigdy nie wyszła potem powtórnie za mąż. Zmarła 26 czerwca 2006 roku.
Pośmiertna sława.
Miłośnicy kiczu oraz filmowej tandety uznali Wooda za jednego z najgorszych reżyserów wszech czasów. Pośmiertna sława rozpoczęła się dwa lata po śmierci Wooda, kiedy jego „arcydzieła” zostały opisane w książce "Nagrody złotego indyka" (ang. "The Golden Turkey Awards"). Jej autorzy Michael i Harry Medved podjęli próbę wyróżnienia najgorszych filmów w historii kina. Medved uznali Wooda za najgorszego reżysera. W głosowaniu czytelników film "Plan 9" wygrał plebiscyt na najgorszy film.
Wielu miłośników kina klasy B wskazuje na wiele znacznie bardziej niedoskonałych produkcji, które „wygrywają” z filmem Wooda pod każdym względem. Autor eseju "Niesamowicie dziwne filmy" Jim Morton stwierdził:
W roku 1994 Tim Burton nakręcił biograficzny film "Ed Wood", w którym opisał historię powstania trzech filmów Wooda: "Glen lub Glenda", "Narzeczona potwora" oraz "Plan 9". W postać najgorszego filmowca wszech czasów wcielił się Johnny Depp, a Lugosi był grany przez Martina Landau (który otrzymał za tę rolę Oscara). Początkowo film miał zostać nakręcony w Paramount Pictures, ale wytwórnia uznała, że nie zarobi na nim dość pieniędzy. Managerów zraził do pomysłu Burtona jego styl. "Ed Wood" miał zostać sfilmowany w konwencji czarno-białej. Ostatecznie film zrealizowano w wytwórni Walt Disney Pictures. Krytycy przyjęli bardzo pozytywnie historię Wooda, ale projekt okazał się finansową klapą w kinach. Zyski przyniosła dopiero sprzedaż kaset oraz płyt z filmem, który stał się modny w wąskim środowisku fanów.

</doc>
<doc id="735789" url="https://pl.wikipedia.org/wiki?curid=735789" title="Dyscyplina lotów">
Dyscyplina lotów

Dyscyplina lotów - forma dyscypliny ruchu, polegająca na dokładnym przygotowaniu pilotów do wywiązania się z zadań w powietrzu, ścisłym przestrzeganiu przez nich regulaminowych zasad wykonywania lotów oraz na dokładnym spełnianiu obowiązków przez kierowników lotów i inne osoby funkcyjne.

</doc>
<doc id="735791" url="https://pl.wikipedia.org/wiki?curid=735791" title="Towarzystwo Przyjaźni Polsko-Islandzkiej">
Towarzystwo Przyjaźni Polsko-Islandzkiej

 
Towarzystwo Przyjaźni Polsko-Islandzkiej – założone w 1959 r. przez grupę przedstawicieli nauki i kultury jest stowarzyszeniem ogólnopolskim z siedzibą w Warszawie.
Obecnie członkami towarzystwa (ok. 200 osób), są rozrzuceni po całym kraju sympatycy Islandii: podróżnicy, naukowcy, dziennikarze, ludzie wielu zawodów, studenci oraz młodzież szkolna. Towarzystwo ma charakter czysto kulturowy i utrzymuje się wyłącznie ze składek członkowskich.
TPPI wydaje nieregularnie serię "Materiały o Islandii" – broszury popularnonaukowe oraz kolorowy biuletyn informacyjny "Islandia" (kwartalnik). Przeprowadza spotkania, prelekcje, pokazy filmów, udziela porad turystycznych. Organizuje obchody Święta Narodowego Islandii w czerwcu każdego roku. Swą największą w Polsce biblioteką islandików (ok. 1,5 tys. książek) wspomaga studentów piszących prace kwalifikacyjne i uczniów uczących się geografii. Opiekuje się Islandczykami – ludźmi kultury, sztuki i polityki przybywającymi do Polski. Wspiera także merytorycznie Konsulaty Honorowe Islandii w Polsce. Przez władze Islandii Towarzystwo jest postrzegane jako instytucja kreująca wśród Polaków przyjazną atmosferę dla wyspy i uzupełniająca oficjalne kontakty państwowe.

</doc>
<doc id="735792" url="https://pl.wikipedia.org/wiki?curid=735792" title="Mekadewagamitigweyawininiwak">
Mekadewagamitigweyawininiwak

Mekadewagamitigweyawininiwak – nazwa własna niewielkiego szczepu Indian Ameryki Północnej z plemienia Odżibwejów, z terytorium Stanów Zjednoczonych.
Po podpisaniu przez część wodzów plemienia traktatu z 1807 roku z gubernatorem Michigan Williamem Hullem tę długą nazwę przyjęła około stuosobowa grupa Odżibwejów, która zamieszkała w jednym z dwóch (obok rezerwatu spokrewnionej grupy Wapisiwisibiwininiwak nad Swan Creek) rezerwatów Odżibwejów w hrabstwie St. Clair w południowo-wschodniej części Michigan, nad rzeką Black River. Ich nazwę własną – pochodzącą od nazwy rzeki, nad którą wówczas osiedli – tłumaczy się z języka odżibwe (ang. "Ojibwe") jako "Lud znad Czarnej Rzeki" lub też "Lud znad Rzeki o Czarnych Wodach".
Po podpisaniu serii traktatów z lat 1836–1839 większość członków obu grup Odżibwejów z hrabstwa St. Clair – liczących wówczas łącznie co najmniej 200 osób (według H. Schoolcrafta) – przeniosła się najpierw do tymczasowych rezerwatów przesiedleńczych, a następnie do Kansas, gdzie stopniowo wymieszała się z przesiedlanymi ze wschodnich stanów w rejon Terytorium Indiańskiego Indianami z innych plemion.

</doc>
<doc id="735793" url="https://pl.wikipedia.org/wiki?curid=735793" title="Menomini">
Menomini

Menomini () – plemię Indian Ameryki Północnej posługujące się w przeszłości językiem z rodziny języków algonkiańskich.
Jedno z niewielu plemion indiańskich zamieszkujących po dziś dzień tam, gdzie po raz pierwszy napotkali ich biali przybysze w XVII w. Pod względem wierzeń i zwyczajów są bardzo bliscy Odżibwejom. Ich głównym pożywieniem był dziki ryż, do czego nawiązuje nazwa plemienia: „Lud Dzikiego Ryżu”. Nie uprawiali go jednak, a jedynie zbierali dziko rosnący, obawiając się, że mogą w ten sposób zranić „Matkę Ziemię”. Żyją w rezerwacie nad środkowym biegiem rzeki Wolf River w połowie drogi między miastami Wausau i Green Bay w stanie Wisconsin.
Kilkadziesiąt lat temu plemię wystąpiło do sądu przeciwko władzom federalnym Stanów Zjednoczonych z oskarżeniem o niewłaściwe zarządzanie ich rezerwatem. Uzyskali odszkodowanie w wysokości 9,5 mln dolarów, które umieścili w zwyżkujących akcjach na giełdzie. W roku 1954 na ręce plemienia wpłynęła pierwsza wypłata odsetek: 4 miliony 881 tysięcy dolarów – każdy spośród 3 254 dorosłych członków plemienia otrzymał na rękę 1 500 dolarów. W roku 1959 Menomini spłacili wszystkie długi i wyzwolili się spod kontroli władz.
Ich imieniem nazwano hrabstwo, miasto i wodospad "Menominee Falls" w Wisconsin, a także hrabstwa w stanach Michigan i Illinois.

</doc>
<doc id="735794" url="https://pl.wikipedia.org/wiki?curid=735794" title="SMS (ujednoznacznienie)">
SMS (ujednoznacznienie)



</doc>
<doc id="735797" url="https://pl.wikipedia.org/wiki?curid=735797" title="Pistolet Mauser C96">
Pistolet Mauser C96

Mauser C96 – pistolet opracowany w zakładach Mausera, pierwszy udany typ pistoletu samopowtarzalnego. Pistolet był produkowany w Niemczech w latach 1896–1939, a także w innych krajach (Chiny, Hiszpania), często bez licencji od producenta. Łącznie wyprodukowano ponad milion pistoletów tego typu. Pistolet działał na zasadzie krótkiego odrzutu lufy i zasilany był z niewymiennego magazynka, umieszczonego przed spustem, w podstawowej wersji pistoletu mieszczącego 10 nabojów kalibru 7,63 mm, który nadawał broni charakterystyczny wygląd.
Historia powstania.
Projekt pistoletu Mauser C96 został opracowany w 1893 roku przez pracowników fabryki Mausera braci: Fidela, Friedricha, oraz Josefa Feederle, z których Fidel był dyrektorem działu konstrukcyjnego fabryki. Swój pistolet zaprojektowali oni z własnej inicjatywy, bez wiedzy pracodawcy. Kiedy Paul Mauser dowiedział się w 1894 roku o istnieniu zaawansowanego projektu pistoletu samopowtarzalnego, zlecił dalsze prace już oficjalnie siłami fabryki. Pierwsze próbne strzelania prototypu pistoletu miały miejsce 15 marca 1895. 11 grudnia 1895 Mauser opatentował pistolet w Niemczech, a następnie w innych krajach. Prototypowe pistolety strzelały nabojem 7,65 mm Borchardta, ale wkrótce Mauser opracował ulepszony nabój 7,63 mm Mauser, różniący się nieco wymiarami i zwiększonym ładunkiem prochowym.
Pistolet jest uznawany za pierwszy udany typ pistoletu samopowtarzalnego. Mimo umieszczenia magazynka przed rękojeścią, co skutkowało tym, że broń była „ciężka na lufę”, a także mimo wysokiej masy i małej poręczności, Mauser C96 znany był jako broń o bardzo wysokiej celności i niezawodności, rzadko ulegająca zacięciom. Stosowana amunicja 7,63 mm miała bardzo dużą energię i przebijalność, jak na naboje pistoletowe. Teoretycznie możliwe było strzelanie na odległości aż do 1000 metrów, do jakiej wyskalowany był celownik, aczkolwiek celność na takim dystansie była niewielka, a przy strzelaniu na odległość powyżej 50 m należało stosować dołączaną drewnianą kolbę, stanowiącą zarazem kaburę pistoletu. Mało praktyczny był sposób ładowania pistoletu, z łódki (podobnie, jak karabinów powtarzalnych), aczkolwiek magazynki wymienne rozpowszechniły się dopiero w pistoletach skonstruowanych później. Mimo zalet magazynków wymiennych, Mauser C96 praktycznie do końca produkcji w Niemczech pozostał z magazynkiem niewymiennym. Zaletą takiego układu była jednak duża pojemność magazynka, większa o 2–4 niż we wczesnych pistoletach z magazynkami wymiennymi. Ujemną cechą było, typowe dla konstrukcji tego okresu, skomplikowanie i materiałochłonność w produkcji, a co za tym idzie, wysoka cena. Mimo to, broń odniosła duży sukces komercyjny i pozostała długo w produkcji, nawet mimo pojawienia się nowszych pistoletów. Ze względu na kształt chwytu, nazywano go w krajach anglosaskich "Broomhandle" (kij od szczotki).
W 1896 roku trwały przygotowania do uruchomienia produkcji i dalsze doskonalenie licznych prototypów broni, które jednak nie zmieniły się znacząco w stosunku do pierwszego prototypu. Zauważalną zmianą była zmiana kształtu zakończenia kurka, z ostrogi na okrągły. 20 sierpnia 1896 pistolet został zaprezentowany na strzelnicy cesarzowi Wilhelmowi II. Od września tego roku produkowane partie przedseryjne broni, różniące się detalami (numery seryjne z zakresu ok. 90–360). Najistotniejszą zmianą wprowadzoną w tym okresie było zastąpienie jednego zaczepu ryglującego zamek przez dwa zaczepy. Stałe przyrządy celownicze zostały zastąpione przez regulowaną szczerbinkę. Swoją dojrzałą formę broń uzyskała od pistoletu nr 360, po czym od kwietnia 1897 ruszyła produkcja seryjna.
Wersje.
W toku rozwoju, powstało bardzo wiele wersji tej broni, różniących się szczegółami oraz długością lufy. Większość wersji używała amunicji 7,63 × 25 mm Mauser, ale powstały także odmiany na eksportową amunicję 9 mm Mauser oraz amunicję 9 × 19 mm Parabellum, a w Chinach wyprodukowano odmianę używającą amunicji .45 ACP. Większość wersji miała odłączaną drewnianą kolbę, która służyła także jako kabura. Typowe wersje miały magazynek 10–nabojowy. Na samym początku produkcji (do 1898) wyprodukowano małą liczbę pistoletów z dłuższym magazynkiem 20–nabojowym, lecz wersja ta nie zyskała popularności. Produkowano także mniejsze serie pistoletów z krótszym magazynkiem 6–nabojowym.
Pierwszy model pistoletu ze standardowym magazynkiem 10–nabojowym miał lufę długości 140 mm. Zakończenie kurka było wykonane w postaci pełnego krążka z ząbkowaniem na obwodzie w tylnej części i z koncentrycznymi zmniejszającymi się kręgami po bokach. Istniała ponadto wersja z krótszą lufą 89 mm i stałymi przyrządami celowniczymi, znana jako „model oficerski”. Produkowano także w 1897 pistolety z magazynkiem 6–nabojowym i lufą 121 mm.
W latach 1898–1898 wprowadzono nowy wzór kurka, zakończonego dużym pierścieniem. Następnie, około 1903 został on zastąpiony przez ostateczny wzór kurka, z małym pierścieniem.
Istniała wersja z odłączanym magazynkiem całkowicie automatyczna, jak np. M1932/M712 która mogła być używana jak mały pistolet maszynowy. Broń ta w wersji 7,63 posiada względnie długą lufę, przez co cechuje się doskonałym wykorzystaniem ładunku miotającego pocisku, co skutkuje bardzo dużą siłą przebicia pełnopłaszczowego pocisku.
W czasie I wojny światowej, w latach 1916–1918 na zamówienie niemieckiej armii wyprodukowano 150 tys. pistoletów na amunicję 9 mm Parabellum. Ta wersja była znana jako „czerwona dziewiątka” z racji dużej cyfry „9” wyciętej i wymalowanej na czerwono na rękojeści pistoletu w celu łatwego odróżnienia ich od wersji na amunicję 7,63 mm.
Użytkownicy.
Mauser C96 był komercyjnie dostępny w wielu krajach świata i używany był w wielu armiach. Był to ulubiony pistolet Winstona Churchilla, używał go w czasie bitwy pod Omdurmanem i II wojny burskiej. Pistolet ten był używany w czasie wielu wojen kolonialnych, w I wojnie światowej, w hiszpańskiej wojnie domowej czy w wojnie o Chaco. Znaczna część egzemplarzy została sprzedana do Rosji w czasie rewolucji, gdzie były znane jako „Bolo” Mauser (Bolo to skrót od „Bolszewik”) lub „Komisarz”. Pistolety te, zarówno wersje oficjalne, jak i lokalne „podróbki”, używane były w Chinach w czasie wojny chińsko-japońskiej, gdzie otrzymały przezwisko „armata w pudełku” (盒子炮) z powodu drewnianej kolby („pudełka”). Mauser C96 był tam podstawowym typem broni krótkiej. Zdarzało się, że całe oddziały(szczególnie z elitarnych szturmowych jednostek) używały tych pistoletów (w wersji z drewnianą kaburo-kolbą).
W latach 1915–1917 Austro-Węgry zakupiły 50 tys. C96, które zostały włączone na wyposażenie ich sił zbrojnych. Niektóre z zakupionych egzemplarzy zostały przekonwertowane na amunicję 8,1 × 27 mm (od rewolwerów Rast &amp; Gasser M1898).
Pomimo znacznej popularności pistolet ten nie został nigdzie poza Chinami przyjęty jako podstawowa broń boczna.
Z takiego pistoletu Włado Czernozemski zastrzelił w 1934 w Marsylii króla Jugosławii Aleksandra I Karadziordziewicia.
Pistolet Mauser C96 nie był przyjęty w Wojsku Polskim jako broń etatowa, lecz pewna ich liczba była używana przez oficerów w okresie międzywojennym, do czasu wprowadzenia pistoletu Vis. Spotykane były następnie w partyzantce, częściej w formowanych w ZSRR oddziałach ludowego Wojska Polskiego. Wkrótce po wojnie w niewielkiej liczbie egzemplarzy używane były przez milicję.
Opis.
Pistolet Mauser C96 działał na zasadzie krótkiego odrzutu lufy, strzelał z zamka zamkniętego. Zasilany był z niewymiennego magazynka, umieszczonego przed spustem, ładowanego od góry za pomocą łódki, po odciągnięciu zamka. W podstawowej wersji magazynek był dwurzędowy i mieścił 10 nabojów. Lufa, wykonana z jednego kawałka stali, połączona była w tylnej części z komorą zamkową, wewnątrz której poruszał się zamek. Pod zamkiem był umieszczony wahliwy blok ryglujący, z dwoma zaczepami na górnej powierzchni, które wchodziły w wycięcia zamka. Zamek miał na końcu uchwyty po obu stronach do odciągania.
Po zwolnieniu spustu, napięty kurek zbijał iglicę, powodując strzał. Po strzale lufa z zamkiem cofała się o 2,4 mm, po czym odryglowany zamek cofał się dalej, wysuwając się do tyłu z komory zamkowej i napinając przy tym kurek. Następnie zamek powracał, wybierając nabój z magazynka i wprowadzając go do komory nabojowej. Na końcu cyklu lufa z zamkiem przesuwała się do przodu i następowało zaryglowanie zamka. Po wystrzeleniu wszystkich nabojów, zamek pozostawał w tylnym położeniu.
Wczesne pistolety miały bezpiecznik unieruchamiający kurek w postaci dźwigni, która należało przesunąć w dół w celu zabezpieczenia. Od około 1912 wprowadzono nowy typ bezpiecznika, którego dźwignię należało przesunąć do góry w celu zabezpieczenia broni.
Odniesienia w kulturze.
Współcześnie pistolet Mauser C96 pojawia się w licznych filmach i grach komputerowych np. stanowiąc broń osobistą głównego bohatera serialu "Czterej pancerni i pies" (Jana Kosa), w westernie Joe Kidd (używany przez tytułowego bohatera granego przez Clinta Eastwooda), czy w serii filmów science fiction "Star Wars", gdzie jest bronią Hana Solo jako blaster DL-44 (pomalowany na czarno z kilkoma dodatkami mającymi nadać mu futurystyczny wygląd). Można go też zaobserwować w serii komiksów „Durango” gdzie tytułowy Durango jest właścicielem tej broni. Pistolet ten stał się bohaterem wiersza Włodzimierza Majakowskiego z 1918 "„”."

</doc>
<doc id="735815" url="https://pl.wikipedia.org/wiki?curid=735815" title="Małe Szczepanki">
Małe Szczepanki

Małe Szczepanki – nieoficjalna część wsi Szczepanki w Polsce położona w województwie kujawsko-pomorskim, w powiecie grudziądzkim, w gminie Łasin.
Miejscowość leży przy drodze wojewódzkiej nr 538.
W latach 1975–1998 miejscowość administracyjnie należała do województwa toruńskiego.

</doc>
<doc id="735816" url="https://pl.wikipedia.org/wiki?curid=735816" title="Góry (powiat puławski)">
Góry (powiat puławski)

Góry – wieś w Polsce położona w województwie lubelskim, w powiecie puławskim, w gminie Markuszów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość położona była w starym województwie lubelskim.
W Górach urodził się Józef Mazur – żołnierz Batalionów Chłopskich.
Inne miejscowości o nazwie Góry: Góry

</doc>
<doc id="735817" url="https://pl.wikipedia.org/wiki?curid=735817" title="Góry-Kolonia (powiat puławski)">
Góry-Kolonia (powiat puławski)

Góry-Kolonia – kolonia wsi Góry w Polsce położona w województwie lubelskim, w powiecie puławskim, w gminie Markuszów.
W latach 1975–1998 miejscowość położona była w starym województwie lubelskim.

</doc>
<doc id="735818" url="https://pl.wikipedia.org/wiki?curid=735818" title="Jarkon">
Jarkon

Jarkon (hebr. נחל הירקון, "Nahal HaYarkon"; arab. "Nahr el-Auja") – rzeka w centralnej części Izraela, mająca swoje źródła u podnóża wzgórza Tel Afek, na zachód od miasta Rosz ha-Ajin. Przepływa przez Równinę Szaron i ma swoje ujście w mieście Tel Awiw do Morza Śródziemnego. Rzeka ma długość 27,5 km.
Przebieg.
Jarkon jest najdłuższą przybrzeżną rzeką Izraela. Ma swoje źródło na zachodnich zboczach Gór Judzkich - na południowo-zachodnim zboczu wzgórza Tel Afek, na wysokości około 40 m n.p.m. Płynie przez Równinę Szaron i obszar metropolitalny Gusz Dan.
Rzeka omija od północnego wschodu, północy i północnego zachodu miasto Petach Tikwa, i następnie dociera do aglomeracji miejskiej Tel Awiwu. Omija od północy miasto Bene Berak i wpływa do Parku Jarkon, po minięciu którego dociera do ujścia do Morza Śródziemnego.
Historia.
W okresie panowania Imperium Osmańskiego rzeka Jarkon stanowiła południową granicę wilajetu Bejrutu.
W dniu 14 lipca 1997 doszło do zawalenia się tymczasowego mostu dla pieszych wybudowanego na rzece Jarkon. Do wypadku doszło podczas Olimpiady Machabejskiej. Zginęło wówczas czterech członków delegacji australijskiej, a 60 innych sportowców zostało rannych.
Zagospodarowanie.
W 1938 u ujścia rzeki Jarkon do Morza Śródziemnego wybudowano elektrociepłownię ("Reading Power Station"). Początkowo uruchomiono dwa bloki energetyczne „Reading A”; w latach 50. XX wieku dobudowano dwa kolejne bloki „Reading B” (każdy o mocy 50 MW). W 1967 zamknięto blok „Reading A” i przystąpiono do rekultywacji terenu, aby przystosować go do potrzeb terenów wystawowych. W latach 70. uruchomiono kolejne bloki energetyczne „Reading C” i „Reading D”. W 1981 zamknięto blok „Reading C”, a w 2004 zamknięto „Reading B”. Obecnie jedynym czynnym blokiem energetycznym jest „Reading D” o mocy 450 MW. Grupy ekologiczne oskarżały elektrownię o zanieczyszczanie powietrza oraz wód rzeki Jarkon. Z powodu niemożliwości dostosowania się do rygorystycznych przepisów ochrony środowiska, w 2006 zmieniono paliwo ciekłe (ropa naftowa) na gazowe (gaz ziemny). W okresie przebudowy elektrownia była czasowa nieczynna.
Zanieczyszczenie.
Wody rzeki Jarkon są mocno zanieczyszczone, najmocniej u ujścia do Morza Śródziemnego. Wynika to z faktu zrzucania do rzeki wody z układów chłodzących elektrowni "Reading Power Station" w Tel Awiwie.
W latach 50. XX wieku dużą ilość słodkiej wody z rzeki Jarkon skierowano do Krajowego Systemu Wodnego (hebr. המוביל הארצי, "HaMovil HaArtzi"). Woda jest pobierana głównie w górnym biegu rzeki, w rejonie wzgórza Tel Afek. Spowodowało to poważne zmniejszenie ilości słodkiej wody w rzece, której miejsce stopniowo zajmowały ścieki. Z tego powodu nastąpiła degradacja naturalnych siedlisk oraz zagłada wielu gatunków fauny i flory. Wzrost ilości ścieków pochodzenia rolniczego i miejskiego pogorszył sytuację, poprzez stworzenie warunków do nadmiernego rozmnożenia się alg. Szczególnie groźnym okazało się rozmnożenie populacji ślimaków nasadoocznych, które przyczyniły się do rozwoju chorób pasożytniczych z grupy Schistosomatoza.
Poziom zanieczyszczeń zmusił władze do podjęcia działań na rzecz ratowania rzeki Jarkon. Wybudowanie nowoczesnych oczyszczalni ścieków w Hod ha-Szaron i Ramat ha-Szaron przyczyniło się do poprawy jakości wody. Pogłębiono koryto rzeki i przywrócono pierwotny przepływ wody, zmniejszając ilość wody odprowadzanej do celów irygacji upraw rolniczych na pustyni Negew. Podwyższono brzegi oraz podjęto działania mają na celu utrzymanie równowagi lokalnego ekosystemu, opartego na szkodnikach przyjaznych dla środowiska i naturalnych biologicznych metodach regulacyjnych. Między innymi przywrócono tutaj populację komarów.
Przyroda.
Tereny wzdłuż brzegów rzeki Jarkon są w większości porośnięte trawami, a drzewostan jest zdominowany przez drzewa eukaliptusowe, które były w przeszłości sadzone w Izraelu w celu osuszania terenów bagiennych. Z roślin nabrzeżnych występują tutaj: oczeret jeziorny, cibora papirusowa, grążel żółty, grzybienie, rzęsa drobna, trzcina pospolita i inne.
Do coraz czystszej wody rzeki Jarkon powracają kolejne gatunki zwierząt i roślin. Z ryb występują tutaj karpie Cyprinus, węgorze, okoniowate, karpie, tilapie i inne.
Rzeka Jarkon przyciąga różnorodne ptaki wodne. Izrael jest położony na skrzyżowaniu szlaków migracji ptaków z trzech kontynentów: Azji, Afryki i Europy. Tutejsze zbiorniki wodne są ważnym miejscem odpoczynku dla ptaków wędrownych, które zimują w Afryce i na wiosnę powracają na miejsca lęgu w Europie. Wśród przelatujących ptaków nad rzeką Jarkon można spotkać bociany, czaple, czaplę nadobną i wiele innych mniejszych. Wśród stale przebywających nad rzeką ptaków można wymienić: kokoszki zwyczajne, zimorodka srokatego, zimorodka zwyczajnego, wróble. Do warunków zanieczyszczonego środowiska wodnego rzeki Jarkon dostosowała się także nutria, które była początkowo sprowadzana do Izraela w celach hodowlanych, niektórym osobnikom udało się jednak uciec i znalazły one schronienie na zarośniętych brzegach rzeki Jarkon. Z innych ssaków można spotkać tutaj koty bagienne Chaus i jeżozwierze.
Większość terenów wokół rzeki stanowi obszar chronionej przyrody, Park Narodowy Jarkon
Sport i rekreacja.
Wzdłuż koryta rzeki wybudowano trasy dla wycieczek pieszych i rowerowych. Długość tras rowerowych wynosi 28 km.
Szczególnie atrakcyjnym miejscem jest położony w mieście Tel Awiw Park ha-Jarkon, w którym istnieje możliwość uprawiania jeździectwa, kajakarstwa lub wioślarstwa. W zachodniej części parku, na północnym brzegu rzeki Jarkon znajduje się olimpijski ośrodek wioślarski "Daniel Amichai Rowing Center". W centrum jest duża przystań, szkoła sportowa i ośrodek treningowy dla dwóch klubów wioślarskich. Założony w 1935 "The Tel Aviv Rowing Club" jest największym izraelskim klubem wioślarskim i prowadzi regularne treningi na rzece Jarkon. Architektura budynku centrum sportowego przypomina odwrócony do góry nogami statek. Na drugim piętrze budynku znajduje się restauracja z widokiem na rzekę.

</doc>
<doc id="735819" url="https://pl.wikipedia.org/wiki?curid=735819" title="Miączyn-Stacja">
Miączyn-Stacja

Miączyn-Stacja – wieś w Polsce położona w województwie lubelskim, w powiecie zamojskim, w gminie Miączyn.
Nazwa wsi "Miączyn-Stacja" została ustalona urzędowo 1 stycznia 2012.
W latach 1975–1998 miejscowość administracyjnie należała do województwa zamojskiego.

</doc>
<doc id="735820" url="https://pl.wikipedia.org/wiki?curid=735820" title="Estamariu">
Estamariu

Estamariu – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 21,18 km². Zgodnie z danymi INE, w 2005 roku liczba ludności wynosiła 119, a gęstość zaludnienia 5,62 osoby/km². Wysokość bezwzględna gminy równa jest 1084 metry. Współrzędne geograficzne Estamariu to 42°22'31"N, 1°31'26"E.

</doc>
<doc id="735822" url="https://pl.wikipedia.org/wiki?curid=735822" title="Kiszon">
Kiszon

Kiszon (hebr. נחל קישון) – rzeka w północnej części Izraela, przepływająca przez Dolinę Jezreel, utworzona z dwóch dopływów, których źródła znajdują się pod górami Tabor i Gilboa, przepływająca przez miasto Hajfa i uchodząca do Morza Śródziemnego, do zatoki Akko. Długość rzeki: 13 km.
Rzeka jest mocno zanieczyszczona przez znajdujący się wokół Hajfy przemysł ciężki i chemiczny.
Rzeka Kiszon w Biblii.
Rzeka wspomniana jest w Biblii w Księdze Sędziów (Sdz 4-5) w historii Debory i Baraka. Tutaj Izrael odniósł zwycięstwo nad Siserą, dowódcą wojsk Jabina, króla kananejskiego.

</doc>
<doc id="735823" url="https://pl.wikipedia.org/wiki?curid=735823" title="Arch Top">
Arch Top

Arch Top (lub Hollow body) – typ budowy gitar akustycznych oraz elektryczno-akustycznych charakteryzujący się występowaniem grubego pudła rezonansowego oraz otworami rezonansowymi w kształcie stylizowanej litery f. Mają niższe boki, a spód z wierzchnią płytą są wypukłe. Mostek może nie być przymocowany do pudła, a przytrzymywany jedynie siłą nacisku strun. W modelach przeznaczonych do rock'n'rolla zdarzają się czasem mostki typu Bigsby.
Instrumenty typu "Arch Top" są najczęściej skonstruowane z następujących gatunków drewna:
W tanich instrumentach zamiast litego drewna stosuje się sklejkę.
Pudła są najczęściej przyozdobione jedną lub dwiema żyłkami po bokach, tzw. binding.
Chętnie używane przez muzyków bluesowych, jazzowych i rockandrollowych (np. B.B. Kinga – gitara bez otworów w kształcie litery „f”, tzw. „efek”), Chucka Berry'ego, czy Malcolma Younga)

</doc>
<doc id="735824" url="https://pl.wikipedia.org/wiki?curid=735824" title="Jabłonna Druga">
Jabłonna Druga

Jabłonna Druga – wieś w Polsce położona w województwie lubelskim, w powiecie lubelskim, w gminie Jabłonna.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Jabłonna.
Historia.
Jabłonna w roku 1414 „Jablona”, 1427 „Jablonka”, 1430 „Jablonow” (dziś Jabłonna Pierwsza, Jabłonna Druga i Jabłonna-Majątek). Wieś w pierwotnym kształcie położona historycznie w powiecie lubelskim, parafii Bychawka (RP), według Długosza jakoby Opole (Długosz L.B. tom II s.546).
Według Słownika geograficznego Królestwa Polskiego z roku 1882 Jabłonna wieś z folwarkiem nad rzeką Czerniejówką w powiecie lubelskim gminie Piotrków, parafii Bychawka oddalona 14 wiorst od Lublina.
W 1827 r. było tu 80 domów i 579 mieszkańców.
Dobra Jabłonna składają się z folwarków: Wólka i Romanów, tudzież wsi Jabłonna. Rozległość dominalna wynosi mórg 2227. Folwark Jabłonna posiadał: grunta orne i ogrody mórg 246, łąk mórg 43, pastwisk mórg 6, lasu mórg 240, nieużytki i place mórg 17 – razem mórg 582. Folwark Wólka grunta orne i ogrody mórg 727, łąk mórg 26, pastwisk morgów 15. nieużytki i place morgów 17. razem morgów 758, folwark Romanów grunta orne i ogrody mórg 604, łąk mórg 4, pastwisk mórg 2, lasu mórg 244, nieużytki i place mórg 5. razem mórg 860. Budynki w folwarkach 11 murowanych i 26 drewnianych. Płodozmian w uprawach 9. polowy, dwa młyny wodne, pokłady kamienia wapiennego i budowlanego. Wieś Jabłonna osad 90 z gruntem mórg 1433.

</doc>
<doc id="735826" url="https://pl.wikipedia.org/wiki?curid=735826" title="Binding">
Binding

Binding – tłumaczone w żargonie muzycznym jako „ożyłkowanie”, odnosi się do różnego rodzaju instrumentów strunowych. 
W zależności od producenta i technologii jest to taśma o szerokości od 2 do 6 milimetrów i grubości od 1 do 3 mm, wklejana w zafrezowane w płycie wierzchniej i spodniej instrumentu rowki. W drogich lutnicznych instrumentach binding wykonuje się z wysokich gatunkowo drewien, mających tendencję do „mienienia się” w świetle - jawor falisty, klon tygrysi, snakewood, etimoe. W tańszych instrumentach jest to PVC lub inne tworzywa sztuczne. 
W warunkach warsztatowych jest to bardzo precyzyjna i trudna praca, dlatego też nierzadko wiąże się ze sporymi dopłatami do instrumentu.

</doc>
<doc id="735827" url="https://pl.wikipedia.org/wiki?curid=735827" title="Semi-hollow body">
Semi-hollow body

Semi Hollow Body - typ budowy gitary elektryczno-akustycznej charakteryzujący się cienkim pudłem rezonansowym lub litym drewnianym z komorami rezonansowymi (tzw. "półpudło").

</doc>
<doc id="735829" url="https://pl.wikipedia.org/wiki?curid=735829" title="Brzozowy Ług">
Brzozowy Ług

Brzozowy Ług () – przysiółek wsi Kalsko w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Kalsko.
W latach 1975–1998 przysiółek administracyjnie należał do województwa gorzowskiego.

</doc>
<doc id="735830" url="https://pl.wikipedia.org/wiki?curid=735830" title="Jemeriskowe Skały">
Jemeriskowe Skały

Jemeriskowe Skały, Jemeriskowa Skałka – zbudowane z wapieni skały znajdujące się na polanie Jemeriska w Małych Pieninach, we wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica.
Jemeriskowa Skały znajdują się powyżej Wąwozu Homole. Mają wysokość ok. 10 metrów. Nagie i strome ściany skały porasta jałowiec pospolity i ciekawa flora roślin wapieniolubnych. Poniżej skały rozdroże; krzyżuje się tutaj szlak turystyki pieszej prowadzący przez rezerwat przyrody Wąwóz Homole z drogą leśną z Jaworek. Można nią podejść do bacówki, gdzie sprzedawane są oscypki i żętyca.

</doc>
<doc id="735832" url="https://pl.wikipedia.org/wiki?curid=735832" title="Religious Technology Center">
Religious Technology Center

Religious Technology Center - organizacja zajmująca się ochroną praw Kościoła Scjentologicznego. Zajmuje się też ochroną 'czystości doktryny'. Można ją porównać do katolickiej Kongregacji Nauki Wiary. W przypadku Scjentologów nie jest to jednak część kościoła, tylko niezależna fundacja. Od 1987 roku jest kierowana przez Davida Miscavige.

</doc>
<doc id="735834" url="https://pl.wikipedia.org/wiki?curid=735834" title="Międzyrzecz-Wybudowanie">
Międzyrzecz-Wybudowanie

Międzyrzecz-Wybudowanie – osada wsi Kuźnik w Polsce, położona w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Kuźnik.
W latach 1975–1998 osada administracyjnie należała do województwa gorzowskiego.

</doc>
<doc id="735835" url="https://pl.wikipedia.org/wiki?curid=735835" title="Przedwzmacniacz">
Przedwzmacniacz

Przedwzmacniacz (ang. "preamplifier") – w elektroakustyce, wzmacniacz, którego zadaniem jest wzmocnienie wstępne sygnału elektroakustycznego przed jego skierowaniem do kolejnych stopni toru elektroakustycznego.
Przedwzmacniacz najczęściej jest zintegrowany wewnątrz większego urządzenia, takiego jak np. wzmacniacz elektroakustyczny, wzmacniacz instrumentalny, mikser, elektrofony.
Przedwzmacniacz może też być niezależnym elementem toru elektroakustycznego, umieszczonym we własnej obudowie z zasilaczem, co jest rozwiązaniem spotykanym najczęściej w segmencie rynkowym high-end sprzętu elektroakustycznego.
Popularne przedwzmacniacze elektroakustyczne to np. przedwzmacniacz mikrofonowy i przedwzmacniacz gramofonowy.

</doc>
<doc id="735836" url="https://pl.wikipedia.org/wiki?curid=735836" title="Skoki (Kuźnik)">
Skoki (Kuźnik)

Skoki – przysiółek wsi Kuźnik w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Kuźnik.
W latach 1975–1998 przysiółek administracyjnie należała do województwa gorzowskiego.

</doc>
<doc id="735837" url="https://pl.wikipedia.org/wiki?curid=735837" title="Ulrike Maier">
Ulrike Maier

Ulrike Maier (ur. 22 października 1967 w Rauris, zm. 29 stycznia 1994 w Murnau am Staffelsee) – austriacka narciarka alpejska, trzykrotna medalistka mistrzostw świata.
Kariera.
Narciarstwo uprawiała od dzieciństwa. W wieku 12 lat przeniosła się z rodzinnego Rauris do Schladming, gdzie mieści się szkoła sportowa. W 1979 roku odniosła swój pierwszy sukces wygrywając organizowane we Włoszech zawody dla dzieci - Trofeo Topolino. W sezonie 1983/1984 została powołana do kadry narodowej, od razu zajmując drugie miejsce w klasyfikacji generalnej Pucharu Europy, przy czym zwyciężyła też w klasyfikacji slalomu. W 1985 roku wystartowała na mistrzostwach świata juniorów w Jasnej, gdzie była między innymi szósta w gigancie i siódma w slalomie.
Pierwsze punkty w zawodach Pucharu Świata wywalczyła 9 grudnia 1984 roku w Davos, zajmując czternaste miejsce w kombinacji. Na podium zawodów tego cyklu po raz pierwszy stanęła 30 listopada 1987 roku w Courmayeur, kończąc rywalizację w slalomie na trzeciej pozycji. W zawodach tych wyprzedziły ją jedynie dwie rodaczki: Anita Wachter i Ida Ladstätter. Łącznie 20 razy stawała na podium zawodów pucharowych, odnosząc jednocześnie pięć zwycięstw: 13 grudnia 1992 roku w Vail i 16 stycznia 1993 roku w Cortina d’Ampezzo była najlepsza w supergigancie, a 28 listopada 1992 roku w Park City, 27 listopada 1993 roku w Santa Caterina i 21 stycznia 1994 roku w Mariborze triumfowała w gigantach. Najlepsze wyniki osiągnęła w sezonie 1992/1993, kiedy zajęła piąte miejsce w klasyfikacji generalnej i drugie w klasyfikacji supergiganta. Ponadto w sezonie 1988/1989 była siódma w klasyfikacji generalnej, a w klasyfikacji kombinacji zajęła drugie miejsce.
W 1989 roku wystąpiła na mistrzostwach świata w Vail, zdobywając złoty medal w supergigancie. Wyprzedziła tam kolejną Austriaczkę, Sigrid Wolf oraz Michaelę Gerg z RFN. Na tej samej imprezie zajęła też szóste miejsce w kombinacji i ósme w gigancie. Największe sukcesy osiągnęła podczas rozgrywanych dwa lata później mistrzostw świata w Saalbach-Hinterglemm, gdzie zdobyła dwa medale. Najpierw obroniła tytuł w supergigancie, tym razem pokonując Francuzkę Carole Merle i Anitę Wachter. Kilka dni później wywalczyła srebrny medal w gigancie, rozdzielając na podium Pernillę Wiberg ze Szwecji i Niemkę Traudl Hächer. Startowała też na mistrzostwach świata w Morioce w 1993 roku, gdzie jej najlepszym wynikiem było ósme miejsce w kombinacji.
W 1988 roku wystartowała na igrzyskach olimpijskich w Calgary, zajmując między innymi szóste miejsce w gigancie i dziesiąte w slalomie. Brała też udział w rozgrywanych cztery lata później igrzyskach w Albertville, gdzie najlepszy wynik uzyskała w gigancie, który ukończyła na czwartej pozycji. Walkę o podium przegrała tam o 0,06 sekundy z Anitą Wachter i Diann Roffe-Steinrotter z USA, które ex aequo zajęły drugie miejsce.
Zmarła w szpitalu w Murnau am Staffelsee po fatalnym w skutkach zjeździe w zawodach Pucharu Świata w Garmisch-Partenkirchen. Przy szybkości ok. 120 km/godz. straciła równowagę, upadła i złamała kark. Początkowo uważano, że stało się to wskutek uderzenia w drewniany słupek osłaniający fotokomórkę do mierzenia międzyczasu, stąd na FIS spadły głosy krytyki. Dopiero przeprowadzona kilka miesięcy później szczegółowa analiza wypadku wykazała, że Maier nie uderzyła w słupek, tylko w znajdującą się tuż obok zaspę śnieżną.
Osierociła czteroletnią córkę Melanie. Pochowano ją w rodzinnej miejscowości Rauris.

</doc>
<doc id="735839" url="https://pl.wikipedia.org/wiki?curid=735839" title="Weto ludowe">
Weto ludowe

Weto ludowe (veto ludowe, referendum abrogacyjne) – wyrażenie sprzeciwu wobec rozwiązań istniejących w obowiązującym systemie prawa. Procedura prawna jest podobna jak w przypadku inicjatywy ludowej.
W niektórych krajach istnieje instytucja weta ludowego. Stosowana jest przeciwko uchwalonemu aktowi prawnemu i oznacza, że określona prawnie liczba obywateli chce uchylenia tego prawa, czyli derogacji.
Po raz pierwszy weto ludowe wprowadzone zostało do systemu prawnego kantonu St. Gallen w roku 1831.
Występuje m.in. we Włoszech (wniosek 500 tys. wyborców), w Szwajcarii i w niektórych stanach USA.

</doc>
<doc id="735843" url="https://pl.wikipedia.org/wiki?curid=735843" title="BMW E90">
BMW E90



</doc>
<doc id="735844" url="https://pl.wikipedia.org/wiki?curid=735844" title="Kęszyca-Kolonia">
Kęszyca-Kolonia

Kęszyca-Kolonia () – przysiółek wsi Święty Wojciech w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Święty Wojciech.
W latach 1975–1998 przysiółek administracyjnie należał do województwa gorzowskiego.

</doc>
<doc id="735845" url="https://pl.wikipedia.org/wiki?curid=735845" title="Za Potok">
Za Potok

Za Potok, Rówienki – położona na wysokości ok. 720 m n.p.m. niewielka rówień w Jaworkach w Małych Pieninach. Znajduje się u stóp Pawłowskiej Góry (840 m n.p.m.), przy skraju lasu, w rozszerzeniu doliny potoku Kamionka (Homole). Powyżej niej znajduje się stroma trawiasta skarpa, za którą ciągnie się aż po sam grzbiet Małych Pienin Polana pod Wysoką. Na polanie Za Potok w sezonie wakacyjnym działa baza namiotowa pod Wysoką. Oferuje turystom tanie noclegi w polowych warunkach, w atrakcyjnym miejscu w środku Małych Pienin. Prowadzona jest przez Studenckie Koło Przewodników Beskidzkich w Łodzi, pod opieką PTTK.

</doc>
<doc id="735846" url="https://pl.wikipedia.org/wiki?curid=735846" title="Wojciechówek">
Wojciechówek

Wojciechówek – przysiółek wsi Święty Wojciech w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Święty Wojciech.
W latach 1975–1998 przysiółek administracyjnie należał do województwa gorzowskiego.

</doc>
<doc id="735848" url="https://pl.wikipedia.org/wiki?curid=735848" title="Pennzoil Place I">
Pennzoil Place I

Pennzoil Place I – wieżowiec w Houston w Stanach Zjednoczonych. Wraz z drugim, takim samym budynkiem tworzą kompleks Pennzoil Place. Jego wysokość sięga 159 metrów. Liczy 36 pięter, których powierzchnia wynosi ok. . Powierzchnia ta wykorzystywana jest głównie w celach biurowych, ale także np. gastronomicznych i handlowych. Budynek ten został zaprojektowany przez: Johnson/Burgee Architects, S.I. Morris Associates, Eli Attia Architects, Wilson, Morris, Crain &amp; Anderson. Jego budowa rozpoczęła się w 1972, a zakończyła w 1975 roku. Wykonany został głównie ze stali, betonu i szkła. Styl który sobą prezentuje to modernistyczny połączony ze stylem późnomodernistycznym. Wśród najwyższych budynków w mieście plasuje się na 23 pozycji. Wieżowiec ten znajduje się w północnym narożniku kompleksu,a jego spadzisty dach pochyla się w kierunku JPMorganChase Tower. Wśród dzierżawców budynku znajdowała się firma Arthur Andersen, która miała swój udział w skandalu z 2001 roku, dotyczące firmy Enron. Budynek ten otrzymał także wiele nagród, np. AIA Awards, 1977; Texas Corporate Recycling Council, 1998; Texas Recycling Partnership Awards, 1999. Z drugim budynkiem Pennzoil Place II, jest połączony wysokim krytym dziedzińcem.

</doc>
<doc id="735851" url="https://pl.wikipedia.org/wiki?curid=735851" title="Pyretroidy">
Pyretroidy

Pyretroidy – naturalne i syntetyczne środki ochrony roślin używane w celu zwalczania owadów. Są zaliczane do trzeciej generacji insektycydów. Działają wybiórczo. Są trujące dla owadów, a mało szkodliwe dla ludzi i innych organizmów wyższych. Nie działają na grzyby. Stosuje się je często do ochrony drewna.
Na owady działają w sposób kontaktowy i żołądkowy, mogą przeciwdziałać zamykaniu przetchlinek – śmierć owada przez przesuszenie.
Budowa i właściwości chemiczne.
Naturalne pyretroidy są pochodnymi kwasu pyretrynowego. Pod względem chemicznym są to estry pyretrynowego lub kwasu chryzantemowego i alkoholi: pyretrolu, cynerolu i jasmolonu. Syntetyczne mogą zawierać jeszcze inne alkohole.
Są dobrze rozpuszczalne w tłuszczach, nietrwałe chemicznie. Naturalne pyretroidy ulegają rozkładowi pod wpływem światła, syntetyczne są na nie odporne.
Toksyczność.
Pyretroidy są mało toksyczne, zatrucia zdarzają się rzadko. Po wchłonięciu dużych dawek mogą działać szkodliwie na układ nerwowy. Mają zdolność wzbudzania pobudzenia w neuronach i tym samym zaburzania prawidłowej funkcji nerwów. Ponadto mogą hamować aktywność niektórych enzymów komórkowych (ATPaz, fosfodiesteraz) i zmieniać stężenie katecholamin.
Objawy zatrucia ostrego (u szczurów) są następujące:
Wpływ na zdrowie człowieka.
Badania wykazały, że pyretroidy wywołują zaburzenia immunologiczne powodując obniżenie odporności. Spożycie lub wdychanie oparów może spowodować zahamowanie proliferacji leukocytów krwi, zmniejszenie stężenia immunoglobulin IgG, zmniejszenie aktywności makrofagów oraz spadek poziomu: interleukiny 2 (IL-2), interleukiny 8 (IL-8), interleukiny 12p70 (IL-12p70) i interferonu γ (IFN-γ). Niektóre związki mogą przyczynić się do przyrostu masy wątroby, zwiększenia komórkowości szpiku kostnego lub wzbudzania apoptozy komórek grasicy. Ponadto pyretroidy mogą być przyczyną alergii i astmy, a także przyśpieszać procesy nowotworowe. Efekt ten wykazano jednak jedynie u ludzi narażonych na bardzo wysokie stężenia pyretroidów przez długi czas. Badanie obejmowało 64 pracowników przemysłowych szklarni na Sycylii (porównywanych z 30 osobami bez narażenia na pestycydy), którzy w momencie prowadzenia badania zadeklarowali ekspozycję na pestycydy przez 10 lub więcej lat. Badanie to nie wspomina, czy stosowali oni w pracy środki ochrony osobistej. 
Oddziaływanie na środowisko.
Pyretroidy są silnie toksyczne dla drobnych bezkręgowców słodkowodnych. Np. obunogi " Hyalella azteca", larwy muszki "Chaoborus obscuripes" lub krewetki "Palaemonetes pugio" giną przy stężeniach pyretroidów rzędu kilku nanogramów w litrze wody. W latach 2008 i 2009 w delcie rzek Sacramento i San Joaquin stwierdzono obecność pyretroidów w stężeniach ok. 10× wyższych. Pochodziły one z kanalizacji burzowych z terenów miejskich. Dla kręgowców (np. ryb) takie ilości są nieszkodliwe, śmierć bezkręgowców może jednak zakłócać łańcuch pokarmowy w rzekach.

</doc>
<doc id="735854" url="https://pl.wikipedia.org/wiki?curid=735854" title="Pennzoil Place II">
Pennzoil Place II

Pennzoil Place II – wieżowiec w Houston w Stanach Zjednoczonych. Wraz z drugim, takim samym budynkiem tworzą kompleks Pennzoil Place. Ma 159 metrów wysokości i 36 pięter. Całkowita jego powierzchnia wynosi ok. . Powierzchnia ta wykorzystywana jest głównie w celach biurowych. Budynek ten został zaprojektowany przez: Johnson/Burgee Architects, S.I. Morris Associates, Eli Attia Architects, Wilson, Morris, Crain &amp; Anderson. Jego budowa rozpoczęła się w 1972, a zakończyła w 1975 roku. Wykonany został głównie ze stali, betonu i szkła. Reprezentuje styl modernistyczny połączony z późnomodernistycznym. Otrzymał wraz ze swoim bliźniakiem także wiele nagród, np. AIA Awards, 1977; Texas Corporate Recycling Council, 1998; Texas Recycling Partnership Awards, 1999. Z drugim budynkiem Pennzoil Place I, jest połączony wysokim krytym dziedzińcem.

</doc>
<doc id="735859" url="https://pl.wikipedia.org/wiki?curid=735859" title="Leszczyny-Kolonia">
Leszczyny-Kolonia

Leszczyny-Kolonia – kolonia w Polsce położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość należała administracyjnie do województwa skierniewickiego.
Miejscowość wchodzi w skład sołectwa Olszewo.
Inne miejscowości o nazwie Leszczyny: Leszczyny

</doc>
<doc id="735860" url="https://pl.wikipedia.org/wiki?curid=735860" title="Dorota Idzi">
Dorota Idzi

Dorota Stanisława Idzi z domu Nowak (ur. 8 maja 1966 w Ścinawce Średniej) – polska pięcioboistka, multimedalistka mistrzostw świata i Europy, uczestniczka igrzysk olimpijskich, w latach 2014–2015 podsekretarz stanu w Ministerstwie Sportu i Turystyki.
Życiorys.
Absolwentka wychowania fizycznego w Zamiejscowym Wydziale Wychowania Fizycznego w Białej Podlaskiej. Uzyskała uprawnienia trenerskie na AWF w Poznaniu. Odbyła podyplomowe studium PR na Uniwersytecie Warszawskim, ukończyła także program Executive Masters in Sport Organisation Management organizowany przez Międzynarodowy Komitet Olimpijski.
Początkowo trenowała pływanie w Szkole Mistrzostwa Sportowego w Krakowie, następnie pięciobój nowoczesny jako zawodniczka Lumelu Drzonków (1984–1988) i Legii Warszawa (1988–2001). Jest 24-krotną medalistką mistrzostw świata (w tym indywidualną mistrzynią z 1988) i 12-krotną medalistką mistrzostw Europy (w tym indywidualną mistrzynią z 1989). W 2000 uczestniczyła w Igrzyskach Olimpijskich w Sydney. Pięciokrotnie zdobyła mistrzostwo Polski (1988, 1989, 1993, 1995, 2000), wywalczyła także podczas MP 3 medale srebrne i 5 medali brązowych.
Po zakończeniu kariery sportowej była dyrektorem ds. sportu i rzecznikiem prasowym spółek prawa handlowego. Jako dziennikarka Telewizji Polskiej prowadziła program "Sportowy Tydzień". W 2009 podjęła własną działalność gospodarczą w zakresie usług doradczych. Była współzałożycielką Krajowej Izby Sportu. Od 2010 do 2013 pełniła funkcję zastępcy dyrektora departamentu komunikacji korporacyjnej w PGE Polskiej Grupie Energetycznej. W 2002 została prezesem Polskiego Stowarzyszenia Sportu Kobiet. W latach 2005–2009 zajmowała stanowisko wiceprezesa Polskiego Komitetu Olimpijskiego, pozostała następnie w zarządzie PKOl. 19 grudnia 2014 została powołana na stanowisko podsekretarza stanu w Ministerstwie Sportu i Turystyki. Pełniła tę funkcję do listopada 2015.
W 1985 otrzymała Złoty Medal za Wybitne Osiągnięcia Sportowe. Odznaczona Złotym Krzyżem Zasługi (1995) oraz Krzyżem Kawalerskim Orderu Odrodzenia Polski (2001). Sześciokrotnie wybierana do dziesiątki najlepszych sportowców w Plebiscycie „Przeglądu Sportowego”, laureatka Wiktora (1995).
Jej mężem jest Jarosław Idzi, dziennikarz i były pięcioboista; ma syna Piotra.

</doc>
<doc id="735862" url="https://pl.wikipedia.org/wiki?curid=735862" title="Kolonia Chorzew">
Kolonia Chorzew

Kolonia Chorzew (do 2009 "Chorzew") – wieś w Polsce, położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.
Do 31 grudnia 2008 miejscowość była kolonią i nosiła nazwę "Chorzew".
Z Kolonii Chorzew pochodzi Jan Ryś, polski samorządowiec, były wojewoda sieradzki i starosta pajęczański.

</doc>
<doc id="735863" url="https://pl.wikipedia.org/wiki?curid=735863" title="Findlay (Ohio)">
Findlay (Ohio)

Findlay – miasto w Stanach Zjednoczonych, w północno-zachodniej części stanu Ohio, siedziba administracyjna hrabstwa Hancock. Liczba mieszkańców w 2000 roku wynosiła 39 303. Przez Findlay przebiega Autostrada międzystanowa nr 75.

</doc>
<doc id="735864" url="https://pl.wikipedia.org/wiki?curid=735864" title="Aurora (Ohio)">
Aurora (Ohio)

Aurora – miasto w Stanach Zjednoczonych, w hrabstwie Portage, w stanie Ohio.
Liczba mieszkańców w 2005 roku wynosiła 14 353.

</doc>
<doc id="735865" url="https://pl.wikipedia.org/wiki?curid=735865" title="Monroe (Ohio)">
Monroe (Ohio)

Monroe – miasto w Stanach Zjednoczonych, w stanie Ohio.
Liczba mieszkańców w 2012 roku wynosiła 12 844.

</doc>
<doc id="735866" url="https://pl.wikipedia.org/wiki?curid=735866" title="Franklin (Ohio)">
Franklin (Ohio)

Franklin – miasto w Stanach Zjednoczonych, w południowo-zachodniej części stanu Ohio. Liczba mieszkańców w 2000 roku wynosiła 11 392.

</doc>
<doc id="735867" url="https://pl.wikipedia.org/wiki?curid=735867" title="Kiełczygłów-Kolonia">
Kiełczygłów-Kolonia

Kiełczygłów-Kolonia – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.
Miejscowość wchodzi w skład sołectwa Studzienica.

</doc>
<doc id="735868" url="https://pl.wikipedia.org/wiki?curid=735868" title="Człowiek z Yuanmou">
Człowiek z Yuanmou

Człowiek z Yuanmou (, ) – hominid, którego skamieniałości (dwa zęby) odkryto 1 maja 1965 niedaleko wioski Danawu w regionie Yuanmou w prowincji Junnan w Chinach. W pobliżu zostały znalezione również narzędzia paleolityczne. Szczątki datowane są na około 1,7 miliona lat i są najstarszymi szczątkami pierwotnego człowieka znalezionymi w Chinach i wschodniej Azji. Człowiek z Yuanmou prawdopodobnie żył również w okresie, gdy na terenie Chin pojawił się człowiek z Lantian i człowiek pekiński.
Skamieniałości są wystawione w Chińskim Muzeum Narodowym w Pekinie.

</doc>
<doc id="735869" url="https://pl.wikipedia.org/wiki?curid=735869" title="Milford (Ohio)">
Milford (Ohio)

Milford – miasto w Stanach Zjednoczonych, w południowo-zachodniej części stanu Ohio.
Liczba mieszkańców w 2020 roku wynosiła 6582.

</doc>
<doc id="735870" url="https://pl.wikipedia.org/wiki?curid=735870" title="Eastlake (Ohio)">
Eastlake (Ohio)

Eastlake – miasto w Stanach Zjednoczonych, w północnej części stanu Ohio, na wybrzeżu jeziora Erie. Liczba mieszkańców w 2000 roku wynosiła 20 255.

</doc>
<doc id="735871" url="https://pl.wikipedia.org/wiki?curid=735871" title="Połonina Kiczera">
Połonina Kiczera

Połonina Kiczera lub Kiczera – duży trawiasty obszar na północnych stokach grzbietu Małych Pienin, pomiędzy zboczami Borsuczyn (939 m) i Wysokiej (1050 m), oraz południowymi zboczami szczytu Skała (839 m) Homole (732 m). Od Polany pod Wysoką oddzielony jest wąskim pasem lesistego jaru potoku Kamionka. Dolna część polany to Niżnia Kiczera.
Dawniej były to pola uprawne wsi Jaworki, której mieszkańcy (Rusini) zostali po II wojnie światowej wysiedleni. Jak biedni byli to ludzie, może świadczyć dokumentacja ich dobytku podczas wywozu: tylko co dziesiąta rodzina miała konia, każda zaś krowę i kilka owiec lub kóz.
W górnej części hali znajduje się mały, okresowy stawek. Jest to jedyny staw w całych Pieninach. Obecnie na połoninie prowadzony jest kulturowy wypas owiec i znajdują się jedyne w całej okolicy zabudowania. Jest to stacja doświadczalna IMUZ. Z rzadkich roślin stwierdzono tu występowanie storczyka kukawki ("Orchis militaris"). Przez obszar połoniny nie prowadzą szlaki turystyczne.
Połonina Kiczera znajduje się w granicach wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica.

</doc>
<doc id="735872" url="https://pl.wikipedia.org/wiki?curid=735872" title="Girard (Ohio)">
Girard (Ohio)

Girard – miasto w Stanach Zjednoczonych, we wschodniej części stanu Ohio. Liczba mieszkańców w 2000 roku wynosiła 10 902.

</doc>
<doc id="735874" url="https://pl.wikipedia.org/wiki?curid=735874" title="Spadkownica Atwooda">
Spadkownica Atwooda

Spadkownica Atwooda (zwana także maszyną Atwooda) – przyrząd laboratoryjny skonstruowany w 1784 przez w celu wykonania eksperymentu laboratoryjnego mającego zweryfikować prawa, które rządzą ruchem jednostajnie przyspieszonym.
Zbudowana jest z bloczka, na którym poprzez nić zawieszone są dwa identyczne obciążniki. Do pomiaru czasu stosowano chronometry, a w późniejszych konstrukcjach, zamiast nici, stosowano taśmę, na której rysik drgający kreślił znacznik czasu. Masa obciążników może być zmieniana dzięki zamocowaniu dodatkowych ciężarków. Przy analizie ruchu w idealnej maszynie Atwooda, przyjmuje się, że nić jest nieważkim cięgnem doskonale elastycznym poprzecznie i nierozciągliwym wzdłużnie, zaś bloczek jest nieważki, idealnie płaski, porusza się bez oporów i zapewnia stałą odległość nici od osi obrotu krążka (nie jest on mimośrodowy). Dobierając odpowiednio masę obciążników, można uzyskać dowolnie małe przyspieszenie ich ruchu.
Zasada działania.
Zakłada się, że oba obciążniki poruszają się pionowo. Nić jest nierozciągliwa, co sprawia, że przebywane drogi oraz wartości prędkości i przyspieszeń są dla obydwu ciał jednakowe. Na każdy z obciążników działają dwie siły – siła ciężkości "Q" i siła naciągu nici "N". Jeżeli bloczek ma znikomo małą masę, obraca się bez oporów, a nić jest nieważka i doskonale elastyczna, to obie siły naciągu mają takie same wartości i zgodne zwroty. W związku z tym, że wszystkie wektory sił są pionowe wystarczy rozpatrzeć zagadnienie tylko w kierunku pionowym. Załóżmy, że oś jest skierowana w dół. Wobec tego:
Z powyższych równań wynika wartość przyspieszenia ruchu obu ciał:
oraz wartość siły naciągu nici:
Zastosowanie.
Obecnie urządzenie jest stosowane głównie do celów dydaktycznych.
Za pomocą spadkownicy demonstruje się ruch jednostajnie przyspieszony, przy czym uzyskiwane przyspieszenia mogą być dużo mniejsze od przyspieszenia ziemskiego (przy spadku swobodnym).
Ruch ciał analizowany jest poprzez pomiar zależności drogi od czasu. Dzięki zastosowaniu dodatkowego elementu w postaci chwytaka przejmującego dodatkowe obciążniki w ustalonym punkcie, możliwe jest również przeprowadzenie pomiaru prędkości w tym punkcie (oraz w dalszej części toru ruchu), gdyż dzięki wyrównaniu ciężarów, poruszają się one dalej ruchem jednostajnym prostoliniowym.
Demonstrację można również przeprowadzić w taki sposób, że początkowo oba jednakowe ciężary poruszają się ruchem jednostajnym prostoliniowym, po czym dodatkowy obciążnik pobierany z chwytaka powoduje nadanie im stałego przyspieszenia i przejście do ruchu jednostajnie zmiennego: najpierw opóźnionego, następnie przyspieszonego, aż do ponownego przejęcia dodatkowego obciążnika przez chwytak.

</doc>
<doc id="735876" url="https://pl.wikipedia.org/wiki?curid=735876" title="Bechcice-Kolonia">
Bechcice-Kolonia

Bechcice-Kolonia – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość należała administracyjnie do województwa sieradzkiego.

</doc>
<doc id="735877" url="https://pl.wikipedia.org/wiki?curid=735877" title="Berea (Ohio)">
Berea (Ohio)

Berea – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 19 015.

</doc>
<doc id="735878" url="https://pl.wikipedia.org/wiki?curid=735878" title="Montgomery (Ohio)">
Montgomery (Ohio)

Montgomery – miasto w Stanach Zjednoczonych, w południowo-zachodniej części stanu Ohio.
Liczba mieszkańców w 2000 roku wynosiła 10 107.

</doc>
<doc id="735879" url="https://pl.wikipedia.org/wiki?curid=735879" title="Sandusky (Ohio)">
Sandusky (Ohio)

Sandusky – miasto w Stanach Zjednoczonych, w północnej części stanu Ohio, położone nad jeziorem Erie.
Liczba mieszkańców w 2000 roku wynosiła 27 968. Miasto słynie z parku rozrywki Cedar Point, jednego z największych tego typu na świecie.
W mieście rozwinął się przemysł maszynowy, metalowy oraz papierniczy.
Port.
Sandusky ma port promowy oraz przeładunkowy. Ponadto na wybrzeżu jeziora Erie znajdują się trzy mariny: Venetian, Sandusky Harbor Marina, Dock and Bay Marina.
Nazwa.
Nazwa miejscowości wywodzi się od nazwiska założyciela Antoniego Sadowskiego polskiego szlachcica, tłumacza oraz pioniera dzikiego zachodu.
Klimat.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,8°C, a opady 843,3 mm (w tym do 41,1 cm opadów śniegu). Średnia temperatura najcieplejszego miesiąca - lipca wynosi 23,5°C, najzimniejszego - stycznia -2,7°C, podczas gdy rekordowe temperatury wynoszą odpowiednio 40,6°C i -26,7°C.

</doc>
<doc id="735882" url="https://pl.wikipedia.org/wiki?curid=735882" title="Urbana (Ohio)">
Urbana (Ohio)

Urbana – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 11 687.
W Urbana urodził się Clancy Brown, amerykański aktor.

</doc>
<doc id="735883" url="https://pl.wikipedia.org/wiki?curid=735883" title="BMW E60">
BMW E60



</doc>
<doc id="735884" url="https://pl.wikipedia.org/wiki?curid=735884" title="Macedonia (Ohio)">
Macedonia (Ohio)

Macedonia – miasto w Stanach Zjednoczonych, w północnej części stanu Ohio, w pobliżu jeziora Erie. Liczba mieszkańców w 2000 roku wynosiła 9 224.

</doc>
<doc id="735885" url="https://pl.wikipedia.org/wiki?curid=735885" title="Troy (Ohio)">
Troy (Ohio)

Troy – miasto w Stanach Zjednoczonych, w zachodniej części stanu Ohio.
Liczba mieszkańców w 2000 roku wynosiła 21 962.

</doc>
<doc id="735886" url="https://pl.wikipedia.org/wiki?curid=735886" title="Obarzanków">
Obarzanków



</doc>
<doc id="735888" url="https://pl.wikipedia.org/wiki?curid=735888" title="Pojemność wyrzutowa">
Pojemność wyrzutowa



</doc>
<doc id="735892" url="https://pl.wikipedia.org/wiki?curid=735892" title="Argir">
Argir

Argir (duń. "Arge") – miejscowość na Wyspach Owczych, położona na wyspie Streymoy, w gminie Tórshavnar kommuna. Posiada 1907 mieszkańców, znajduje się w aglomeracji miasta Thorshavn, stolicy archipelagu, pod względem populacji zajmuje czwarte miejsce na Wyspach. Spora część miasta położona jest na wzgórzu, skąd doskonale widać centralne miasto aglomeracji.
W mieście znajduje się także stadion domowy i siedziba amatorskiego klubu piłkarskiego AB Argir, powstałego w 1973 roku.
Historia.
Wzmianki o Argirze pochodzą już z XVI wieku kiedy miał się tu znajdować szpital dla ludzi chorych na trąd, jednak w 1750 zarazę zwalczono całkowicie i szpital przekształcony został w przytułek dla ubogich. W 1974 powstał najstarszy dziś kościół w mieście. Miasto w XX wieku prężnie się rozwijało i w końcu osiągnęło rozmiary tak duże, że sięgnęło Við Sandá, rzeczki, za którą znajduje się Thorshavn. Jest ona do dziś granicą między tymi miastami. W 1997 postanowiono po raz pierwszy zmniejszyć liczbę gmin i Argja kommuna, której centralnym miastem był Argir została włączona do gminy Thorshavn, w której jest do dziś. Pod koniec lat 90. XX wieku i na początku XXI wieku miasto jęło rozwijać się w kierunku zachodnim, a tym samym piąć się ku górze, przez co ostatnimi laty odległość od najbardziej wysuniętego krańca Argiru do centrum Tórsahvn jest dość znaczna jak na farerskie standardy, wynosi około 15 minut drogi samochodem.
Populacja.
Miasto rozrosło się w XX wieku, kiedy jego populacja znacznie wzrosła. W latach 1993-95 odnotowano nagły spadek liczby ludności. Było to spowodowane emigracją Farerczyków za pracą, przez kryzys gospodarczy powstały na skutek zbyt dużego eksportu ryb. Mieszkańcy zaczęli powracać, kiedy zainterweniował rząd duński, wspierając archipelag dotacją oraz pomagając ustalić ich system polityki gospodarczej. Najwięcej ludzi mieszkało tam, w 2006 roku – 1 914. Wielu mieszkańców pracuje w sąsiednim Thorshavn.

</doc>
<doc id="735895" url="https://pl.wikipedia.org/wiki?curid=735895" title="Paulina Boenisz">
Paulina Boenisz

Paulina Joanna Boenisz (ur. 28 września 1978 w Warszawie) – polska pięcioboistka nowoczesna, piętnastokrotna medalistka mistrzostw świata, w tym sześciokrotna mistrzyni świata, jedenastokrotna medalistka mistrzostw Europy, w tym dwukrotna mistrzyni Europy, dziewięciokrotna mistrzyni Polski, olimpijka z Sydney (2000), Aten (2004) i Pekinu (2008).
Kariera sportowa.
W latach 1986-1991 uprawiała pływanie w Polonii Warszawa, od 1992 pięciobój nowoczesny w Legii Warszawa. W 1993 i 1994 zdobyła indywidualne mistrzostwo Europy juniorów w trójboju, w 1994 i 1995 indywidualne mistrzostwo Europy juniorów w czwórboju, a w 1997 mistrzostwo Europy juniorów sztafecie i wicemistrzostwo Europy juniorów w drużynie.
Mistrzostwa świata seniorów.
Trzynaście razy z rzędu wystąpiła na mistrzostwach świata seniorów (1997-2009), zdobywając sześć razy mistrzostwo świata w drużynie, pięć tytułów wicemistrzowskich (dwa indywidualnie, dwa w sztafecie i raz w drużynie) oraz cztery brązowe medale (jeden indywidualnie, jeden w drużynie i jeden w sztafecie). Tylko trzykrotnie wracała z mistrzostw świata bez medalu (1999, 2002, 2003).
Szczegółowe wyniki:
Igrzyska Olimpijskie.
Trzykrotnie wystąpiła na Igrzyskach Olimpijskich, zajmując w klasyfikacji indywidualnej miejsca: 5 (2000), 10 (2004) i 6 (2008)
Mistrzostwa Europy.
Na mistrzostwach Europy seniorów wystąpiła dwanaście razy w latach 1998-2010, zdobywając jedenaście medali – dwa złote (raz indywidualnie, raz w sztafecie), dwa srebrne (oba drużynowo) oraz siedem brązowych (jeden indywidualnie, trzy drużynowo, trzy w sztafecie).
Szczegółowe wyniki:
Mistrzostwa Polski.
Na mistrzostwach Polski seniorek zdobyła dziewięć złotych medali (1996, 1998, 1999, 2001, 2002, 2003, 2004, 2008, 2009), dwa medale srebrne (1997, 2006) i dwa brązowe (2000, 2005). Na czternastu kolejnych imprezach mistrzowskich tylko raz znalazła się poza podium (2007 – 5 m.). Była także mistrzynią Polski juniorek (1997, 1999).
Inne informacje.
W 2002 ukończyła studia licencjackie na Akademii Wychowania Fizycznego w Warszawie, a w 2007 studia magisterskie na Wydziale Geografii Uniwersytetu Warszawskiego.
W 2007 została odznaczona Złotym Krzyżem Zasługi (2007).

</doc>
<doc id="735897" url="https://pl.wikipedia.org/wiki?curid=735897" title="Synagoga w Nowej Słupi">
Synagoga w Nowej Słupi

Synagoga w Nowej Słupi – synagoga znajdująca się w Nowej Słupi, przy ulicy Radoszów 4.
Synagoga została zbudowana w 1931 roku. Synagogę wzniesiono dwa lata po wielkim pożarze miasta, w którym spłonęły dwie drewniane synagogi. Podczas II wojny światowej hitlerowcy doszczętnie zdewastowali synagogę. Po zakończeniu wojny budynek synagogi przebudowano na kino oraz do ściany zachodniej dobudowano dwukondygnacyjną przybudówkę. Obecnie w budynku znajduje się warsztat.
Murowany i orientowany budynek synagogi wzniesiono na planie prostokąta. Do dnia dzisiejszego z dawnej elewacji zachowało się tylko zwieńczenie szczytu.

</doc>
<doc id="735898" url="https://pl.wikipedia.org/wiki?curid=735898" title="Jan Maciejko">
Jan Maciejko

Jan Maciejko, (ur. 2 stycznia 1913 w Tarnowie, zm. 21 października 1993 w Krakowie) – polski hokeista, grający na pozycji bramkarza w drużynie hokejowej Cracovii.
W Cracovii spędził prawie całą karierę (1926–1951). Występował także w Wiśle Kraków. Pięciokrotny mistrz Polski, 28-krotny reprezentant kraju. Olimpijczyk z Sankt Moritz 1948 oraz uczestnik dwóch turniejów o mistrzostwo świata (1939 i 1947). Jeden z najlepszych bramkarzy w historii krakowskiego klubu.
W czasie wojny obronnej Polski w 1939 r. ranny pod Biłgorajem. Od grudnia 1939 dowódca grupy dywersyjnej okręgowego Kedywu Kraków. Pod pseudonimem „Ryś” – był bohaterem walk z Niemcami, żołnierz I batalionu „Barbara” w Tarnowskiem. Odznaczony Krzyżem Virtuti Militari.
Po zakończeniu kariery zawodniczej trener Podhala Nowy Targ, Cracovii, AZS Kraków i Olszy Kraków.
Został pochowany na Cmentarzu Rakowickim w Krakowie.

</doc>
<doc id="735899" url="https://pl.wikipedia.org/wiki?curid=735899" title="Stanisławów (gmina Rzeczyca)">
Stanisławów (gmina Rzeczyca)

Stanisławów – wieś w Polsce położona w województwie łódzkim, w powiecie tomaszowskim, w gminie Rzeczyca.
W latach 1975–1998 miejscowość należała administracyjnie do województwa piotrkowskiego.

</doc>
<doc id="735901" url="https://pl.wikipedia.org/wiki?curid=735901" title="Kappahl">
Kappahl

Kappahl (własna pisownia KappAhl) – szwedzka sieć odzieżowa, posiadająca 270 sklepów w czterech państwach Europy. 
Od 2004 roku należy do firm Nordic Capital i Accent Equity Partners, które przejęły ją, płacąc 1,95 mld koron szwedzkich. Rocznie sprzedaje około 40 mln sztuk odzieży, zatrudnia 3700 pracowników (z czego 90 proc. to kobiety). W roku finansowym 2005/2006 firma miała obroty rzędu 4,2 mld koron i zysk operacyjny 530 mln koron.
Jej początki sięgają 1953 roku, kiedy biznesmen Per-Olof Ahl otworzył butik z płaszczami na przedmieściach Göteborgu. Sukces firmy doprowadził do powstania sieci sklepów w Szwecji, a od 1985 roku KappAhl zaczął ekspansję zagraniczną. Ten trend został w ostatnich latach przyhamowany – firma wycofała się ze Szwajcarii, Danii i Czech, koncentrując się na krajach Półwyspu Skandynawskiego oraz Polsce, gdzie jest obecna od 1999 roku.
Własnością KappAhl są m.in. takie kolekcje jak Creem, Kaxs, Hampton Republic 27, XLNT.

</doc>
<doc id="735902" url="https://pl.wikipedia.org/wiki?curid=735902" title="Bodziec dystalny">
Bodziec dystalny

Bodziec dystalny - bodziec działający na narządy zmysłów z pewnej odległości. 
Bodźcem dystalnym jest np. oglądany ekran komputera, a światło emitowane przez monitor, padające na siatkówkę oka staje się bodźcem proksymalnym.
Zmysły możemy podzielić na: 
Zadaniem mózgu jest odtworzenie w miarę wiarygodnego obrazu bodźca dystalnego w spostrzeżeniu, przy wykorzystaniu informacji, jakich dostarcza o bodźcu zmysł oraz informacji zmagazynowanej w pamięci długotrwałej.

</doc>
<doc id="735903" url="https://pl.wikipedia.org/wiki?curid=735903" title="Stanisławów (gmina Uniejów)">
Stanisławów (gmina Uniejów)

Stanisławów – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość położona była w województwie konińskim.

</doc>
<doc id="735904" url="https://pl.wikipedia.org/wiki?curid=735904" title="Kompensacja dewiacji kompasu magnetycznego">
Kompensacja dewiacji kompasu magnetycznego

Kompensacja dewiacji kompasu magnetycznego polega na przeciwdziałaniu siłom magnetyzmu okrętowego w miejscu zamontowania kompasu przez umieszczenie w pobliżu kompasu magnesów i brył żelaza generujących pola magnetyczne o działaniu przeciwnym.

</doc>
<doc id="735905" url="https://pl.wikipedia.org/wiki?curid=735905" title="Cornel Dinu">
Cornel Dinu

Cornel Dinu (ur. 2 sierpnia 1948 w Târgovişte), rumuński piłkarz występujący na pozycji środkowego pomocnika, i trener piłkarski. Jest wychowankiem klubu Metalul Târgovişte, ale już w wieku osiemnastu lat trafił do Dinama Bukareszt, w którym grał bez przerwy do 1983 roku, aż do zakończenia kariery. W tym czasie zdobył z nim pięć tytułów mistrza kraju oraz trzykrotnie został wybrany piłkarzem roku w Rumunii. Jest rekordzistą pod względem liczby meczów w Dinamie - w ciągu siedemnastu lat wystąpił w 454 spotkaniach. Z reprezentacją Rumunii, w której barwach rozegrał 75 meczów, brał udział w Mundialu 1970.
Po zakończeniu piłkarskiej kariery został szkoleniowcem Dinama. Już w pierwszym sezonie swojej pracy osiągnął najlepszy w historii klubu wynik w europejskich pucharach - półfinał Pucharu Europejskich Mistrzów Krajowych, w którym jego poodpieczni przegrali z późniejszym triumfatorem rozgrywek em. Ponadto w 1984 roku Dinu zdobył mistrzostwo i Puchar Rumunii. Później pracował w Asie Tîrgu Mures, Otelulu Galaţi, Universitatei Cluj, Metalulu Bukareszt oraz w reprezentacji. Był selekcjonerem drużyny narodowej od kwietnia 1992 do czerwca 1993 roku. Prowadził zespół w 13 meczach, z których wygrał 7, zremisował 2 i przegrał 4. Odszedł po porażce 2:5 z Czechosłowacją w eliminacjach do Mundialu 1994, na trzy mecze przed zakończeniem kwalifikacji. Jego następcą został Anghel Iordănescu, który wygrał pozostałe spotkania i wprowadził zespół do turnieju, gdzie Rumunia doszła do ćwierćfinału. W drugiej połowie lat 90. Dinu był dyrektorem technicznym w Naţionalu Bukareszt oraz trenerem Dinama, z którym w 2000 roku zdobył mistrzostwo kraju.

</doc>
<doc id="735906" url="https://pl.wikipedia.org/wiki?curid=735906" title="Amarantka czerwonodzioba">
Amarantka czerwonodzioba

Amarantka czerwonodzioba, amarantka senegalska ("Lagonosticta senegala") – gatunek małego ptaka z rodziny astryldowatych (Estrildidae), występujący w Afryce Subsaharyjskiej. Zamieszkuje stepy i sawanny, aż do granic pustyń: na północy Sahary, na południu Kalahari.
Systematyka.
Wyróżniono kilka podgatunków "L. senegala":
Morfologia.
Długość ciała wynosi 9–10 cm, zaś masa 7–12 g. Występuje wyraźny dymorfizm płciowy. Samca na głowie, szyi, brodzie, piersi i brzuchu znakuje kolor różany. Brązowy tył głowy, grzbiet i pokrywy skrzydłowe wyraźnie cechuje czerwonawy odcień. Lotki ciemnobrązowe; lotki II i III rzędu bywają nieco czerwonawe. Kuper, pokrywy nadogonowe i obrzeżenia sterówek u nasady szkarłatne, poza tym sterówki czarnobrązowe. Na boku piersi mogą występować białe plamki. Od środka brzucha w tył, aż do pokryw podogonowych, barwa różana przechodzi w płowobrązową lub płowopomarańczową, najjaśniejszą na pokrywach. Obrączka oczna biała. U samicy czoło i wierzch głowy aż do górnej części grzbietu brązowe lub płowobrązowe. Kantarek czerwony, podobnie jak i obszar nad okiem. Skrzydła, kuper i pokrywy nadogonowe jak u samca. Po bokach głowy pióra są płowobrązowe lub w ciepłym odcieniu brązu, niektóre osobniki na pokrywach usznych i policzkach mają nieco barwy czerwonawej. Spód ciała płowy, im bardziej w tył, tym jaśniejszy. U obu płci dziób jasny z wyraźnie czerwonymi bokami. Osobniki młodociane przypominają dorosłe samice, jednak nie posiadają nigdzie barwy czerwonej.
Lęgi.
Dane pochodzą z niewoli. W ciągu roku wyprowadza 3–4 lęgi. W pojedynczym zniesieniu występuje 3–6 białych jaj. Inkubacja trwa 12–13 dni. Młode są w pełni opierzone po 18–21 dniach od wyklucia i wtedy też stają się samodzielne. W niewoli amarantka czerwonodzioba może opiekować się lęgiem innego gatunku astrylda. W wieku 4–6 miesięcy ptak osiąga ostateczną szatę dorosłą, a w wieku 6 miesięcy osiąga również dojrzałość płciową. Długość życia wynosi 5–6 lat.
Status.
Międzynarodowa Unia Ochrony Przyrody (IUCN) uznaje amarantkę czerwonodziobą za gatunek najmniejszej troski (LC, "least concern") nieprzerwanie od 1988 roku. Całkowita liczebność populacji nie została oszacowana, ale ptak opisywany jest jako szeroko rozpowszechniony i pospolity, lokalnie bardzo liczny. Trend liczebności populacji uznaje się za stabilny.

</doc>
<doc id="735908" url="https://pl.wikipedia.org/wiki?curid=735908" title="Stara Synagoga w Nowej Słupi">
Stara Synagoga w Nowej Słupi

Stara Synagoga w Nowej Słupi – drewniana bożnica zbudowana w 1859 roku. Synagoga spłonęła podczas pożaru całej osady w 1929 roku.
W latach 1859-1877 synagoga podlegała gminie w Opatowie, a w latach 1877-1929 była główną synagogą gminy żydowskiej w Nowej Słupi.

</doc>
<doc id="735910" url="https://pl.wikipedia.org/wiki?curid=735910" title="Godfred Kirk Christiansen">
Godfred Kirk Christiansen



</doc>
<doc id="735911" url="https://pl.wikipedia.org/wiki?curid=735911" title="Badanie kodu DNA">
Badanie kodu DNA



</doc>
<doc id="735912" url="https://pl.wikipedia.org/wiki?curid=735912" title="Siatkówka oka">
Siatkówka oka



</doc>
<doc id="735917" url="https://pl.wikipedia.org/wiki?curid=735917" title="Winiary (Warka)">
Winiary (Warka)

Winiary – północno-wschodnia dzielnica Warki, na wyjeździe w kierunku Starej Warki. Włączone do Warki 1 października 1930. Usamodzielniły się ponownie 20 października 1933 tworząc gromadę Winiary w gminie Nowa Wieś. Włączone do Warki ponownie 1 stycznia 1948.
Z okresu neolitu (4 500 – 1800 lat p.n.e.) odkryto osadę na terenie Winiar – znaleziono topór z rogu jelenia. Następny okres to epoka brązu – około 1800 – 700 lat p.n.e. – na Winiarach znaleziono cmentarzysko z okresu (kultury łużyckiej).
Najwcześniejsza wzmianka o tej wsi jest z okazji kiedy to Konrad II (w 1297r), wymieniany jako dobroczyńca klasztoru dominikanów w Starej Warce, nadaje im niezbyt świetne uposażenie – m.in. jezioro na Winiarach (wsi między Starą a Nową Warką).
Winiary są wymieniane w 1302 roku jako wieś służebna – nazwa od uprawy winnej latorośli. Prawdopodobnie mieszkańcy uprawiali tę roślinę na potrzeby liturgii dla sprowadzonych do Starej Warki dominikanów.
W roku 1476 właścicielem Winiar był Miszka, cześnik czerski, a w roku 1479 Mikołaj Myszka – podskarbi czerski.
L. Nawrocki -podaje, że do 1525 roku kształcił się w Krakowie 1 (scholar) absolwent szkoły parafialnej pochodzący z Winiar, który po ukończeniu wyższego stopnia w kolegium, podjął naukę w Akademii Krakowskiej.
Nieznana jest data kiedy wieś ubyła z własności książęcej – nie była nią już w roku 1565 – jej właścicielem jest Gliniczki. W roku 1578 właścicielem wsi byli: Walenty Czychrowski, Kasper Mirowski – była to wieś folwarczna, czyli ziemię szlachciców uprawiali kmiecie. Miała powierzchnię 3,5 łana (tj. 105 lub 166 mórg).
Wieś leżała w powiecie wareckim w Ziemi Czerskiej i należała do parafii w Warce.
Kwiecień 1656 roku – Szwedzi maszerowali najkrótszą drogą do Warszawy przez Kozienice, Warkę. Szwedzi dowiedziawszy się o pogoni zerwali most w Warce i pozostawili dwa silne posterunki nad rzeką oraz we wsi Winiary i ruszyli do Warszawy. Wojska Czarnieckiego sforsowały rzekę i najpierw uderzyły na posterunek szwedzki na Winiarach. Bitwa rozegrała się na północ od Piaseczna i trwała 2 godziny.
W 1689 roku zamożny magnat Szczuka, podkanclerz litewski wybudował dwór w Winiarach, jako swoją siedzibę. Projektował go Locci – autor pałacu w Wilanowie. W latach późniejszych pałac niefortunnie przebudowywano.
Gen. Kazimierz Pułaski (1745-1779) – spędził dzieciństwo w Winiarach.
W 1797 r. urodził się w Winiarach Piotr Wysocki.
W roku 1827 we wsi było 31 domów i 299 mieszkańców.
Przed rokiem 1863 r. Dobra Winiary składały się ze wsi Winiary, Zakrzew i Wymysłów. (Dwie ostatnie położone za Pilicą). W 1882 r. majątek Winiary nabył Andrzej Szczuka. W roku 1886 Dobra Winiary to folwark Winiary o pow. 930 mórg, w tym 408 orne, 271 łąki i 100 mórg lasu oraz folwark Zaosin (za Pilicą) o pow. 812 mórg w tym las 548 mórg. We wsi mieszkało 372 mieszkańców. W folwarku było 18 budynków murowanych i 23 drewniane. Dwór i zabudowania folwarczne były kryte blachą. Folwark posiadał browar, świeżo złożoną winnicę (prowadzoną starannie i na wielką skalę).
W 1905 roku właścicielem majątku był Andrzej Szczuka. Winiary należały do Gminy Nowa Wieś.
W pierwszym dwudziestoleciu XX w. właścicielem majątku był Wojciech Rostworowski (pow. 283 ha), a w roku 1929 właścicielem majątku i browaru był Wacław Dąmbski.
Decyzją Powiatowej Rady Narodowej w Grójcu majątek w Winiarach wydzielono z Gminy Nowa Wieś i włączono do miasta Warki. W 1946 r. nastąpiła parcelacja majątku, który po działaniach wojennych miał zaminowane pola. Powierzchnia majątku 257 ha. Majątek posiadał jedyny w powiecie grójeckim browar, piękny park i nowo założony sad, chmielnik oraz winnicę. Majątek podzielono w sposób następujący: 80 ha otrzymała służba folwarczna, 53 ha – miasto Warka pod rozbudowę, 45 ha przeznaczono na działki budowlane, 7 ha otrzymała cegielnia, 36,5 ha – bezrolni i małorolni rolnicy ze wsi Winiary. Pałac i park pozostał na pow. 15 ha. Browar i chmielnik otrzymała – Gminna Spółdzielnia „Samopomoc Chłopska”. W salach pałacu działało samorządowe gimnazjum przemianowane w 1950 w liceum ogólnokształcące.
W 1947 roku powstały Mazowieckie Zakłady Przetwórstwa Owocowo-Warzywnego „Winiary” w Warce, na bazie upaństwowionego browaru winiarskiego. Piwnice, leżakownia, są pozostałością po browarze. Powiększono istniejącą winnicę, która stała się drugą po zielonogórskiej. Pierwsze wino na rynku zadebiutowało w 1949 r.
Dawna wieś Winiary to obecnie dzielnica Warki. Zachował się zespół parkowo pałacowy z XIX w., w którym funkcjonuje Muzeum Kazimierza Pułaskiego (pamiątki po Pułaskim, udział Polaków w walkach o niepodległość Stanów Zjednoczonych). Przed pałacem znajduje się piękny park, rosną w nim drzewa uznane za pomniki przyrody – są to dęby szypułkowe. W parku znajduje się pomnik Kazimierza Pułaskiego postawiony na jego dwusetną rocznicę śmierci.
W tej dzielnicy znajduje się kompleks ogródków działkowych leżących wzdłuż ulicy Spacerowej. Działki położone są nad rzeką Pilicą.

</doc>
<doc id="735918" url="https://pl.wikipedia.org/wiki?curid=735918" title="Bodziec proksymalny">
Bodziec proksymalny

Bodziec proksymalny – bodziec, który pojawia się w bezpośrednim kontakcie bodźca dystalnego ze zmysłem. Jeśli patrzę na chmury, to chmury są bodźcami dystalnymi, ich obraz na siatkówce oka to bodziec proksymalny.
Bodziec proksymalny pojawia się we wszystkich zmysłach – kontaktowych (dotyk, smak) i działających na dystans (wzrok, węch, słuch). Bodziec proksymalny jest mocno zniekształcony zarówno w stosunku do rzeczywistego bodźca (bodźca dystalnego) i w stosunku do spostrzeżenia. Na przykład obraz bodźców dystalnych na siatkówce oka jest: odwrócony góra-dół, przekręcony prawo-lewo, pomniejszony, wykrzywiony (siatkówka oka jest krzywą powierzchnią), ziarnisty (siatkówka składa się z receptorów, które nie są idealnie dopasowane), zniekształcony (siatkówka nie jest idealną powierzchnią), ruchomy (oko porusza się), zamazany (ze względu na budowę siatkówki oka).
Obraz, który mózg tworzy podczas spostrzegania jest złożoną interpretacją bodźca proksymalnego. W tej interpretacji wykorzystywany jest szereg danych, zakodowany w pamięci długotrwałej. Bez owych dodatkowych danych spostrzeżenie byłoby zupełnie niezrozumiałe. Przypuszcza się w związku z tym, że osoby pozbawione danych pamięciowych (np. nowo narodzone dzieci) spostrzegają świat takim, jaki widzą ich oczy, czyli jest to świat odwrócony, zamazany, ruchomy itp.

</doc>
<doc id="735919" url="https://pl.wikipedia.org/wiki?curid=735919" title="Rui Marques">
Rui Marques

Rui Manuel Marques (ur. 3 września 1977 w Luandzie) – angolski piłkarz występujący na pozycji obrońcy. Obecnie nie gra w żadnym klubie.
Kariera klubowa.
Rui Marques urodził się w Angoli, lecz jeszcze jako dziecko wyemigrował do Portugalii. Jego pierwszym profesjonalnym klubem nie była jednak żadna z portugalskich drużyn, a szwajcarski FC Baden. Po sezonie spędzonym w Szwajcarii, Marques trafił do SSV Ulm 1846. W Niemczech pozostał na dłużej, jednak nie w klubie z miasta Ulm. Angolczyk przeniósł się do 1. Bundesligi, najpierw zaliczając epizod w Herthcie Berlin, by w końcu trafić do VfB Stuttgart. To dopiero w tym klubie, Marques pozostał na dłużej, nie odchodząc już po jednym sezonie. Piłkarz grał tutaj od 2001 do 2004 roku, występując w 34 meczach i nie strzelając żadnej bramki. W sezonie 2004/05 przyszedł czas na kolejne zmiany. Rui opuścił Niemcy, powracając do Portugalii - tym razem do CS Marítimo. Tam również grał krótko i już w następnym sezonie trafił do angielskiego Leeds United. Nie mógł jednak znaleźć uznania w oczach trenera i pod koniec sezonu 2005/2006 został wypożyczony do Hull City. Po powrocie do Leeds angolski zawodnik stał się jego podstawowym graczem. W sezonie 2009/2010 był już rezerwowym, Leeds awansowało do Championship, a Rui Marques został wolnym zawodnikiem.
Kariera reprezentacyjna.
Rui Marques jest reprezentantem Angoli. Był uczestnikiem Mistrzostw Świata 2006 oraz Pucharu Narodów Afryki 2008 i 2010.

</doc>
<doc id="735929" url="https://pl.wikipedia.org/wiki?curid=735929" title="Mexx">
Mexx

Mexx – holenderska sieć odzieżowa, założona przez biznesmena hinduskiego pochodzenia Rattana Chadha sprzedająca odzież i akcesoria damskie, męskie i dla dzieci (Mexx Kids). Obecnie posiada butiki w ponad 50 państwach. Marka ta jest znana w świecie mody przede wszystkim z prostego, ale oryginalnego stylu.

</doc>
<doc id="735930" url="https://pl.wikipedia.org/wiki?curid=735930" title="BMW E65/E66">
BMW E65/E66



</doc>
<doc id="735931" url="https://pl.wikipedia.org/wiki?curid=735931" title="Totem">
Totem



</doc>
<doc id="735933" url="https://pl.wikipedia.org/wiki?curid=735933" title="Parkour">
Parkour

Parkour (wymowa: []; często skracane do PK) bądź l'art du déplacement (fr. "sztuka przemieszczania się") – pochodząca z Francji forma aktywności fizycznej. Za twórcę parkour uznaje się Davida Belle'a.
Jest rodzajem aktywności fizycznej polegającej na pokonywaniu przeszkód (głównie w przestrzeni miejskiej) w jak najprostszy i najszybszy sposób, przy użyciu różnych technik. Mężczyzna uprawiający parkour to "traceur" [], a kobieta "traceuse" []. Dopuszczalne są również polskie formy "traser" i "traserka". Często bywa mylony z freerunem.
Etymologia.
Nazwa „parkour” stanowi neologizm, stworzony w 1998 roku przez przyjaciela Davida Belle’a – Huberta Koundé. Pochodzi od francuskiego słowa "parcours" – trasa, droga, przebieg, które z kolei wywodzi się z łacińskiego "percursus".
Opis.
Parkour nie jest luźnym zbiorem pojedynczych technik, należy go rozpatrywać jako całość biegu (flow). Nie należą do niego również (choć bywają do niego mylnie zaliczane) rozmaite techniki akrobatyczne, takie jak salta.
Parkour nie ma ściśle określonych technik, ale społeczność parkour stworzyła techniki, które są używane przez wielu traceurów na całym świecie. Ogólnoświatowa nazwa to Vaults. Są to m.in.:
Jako sport Parkour ceniony jest przede wszystkim za swoją wolność, brak ścisłych zasad oraz szerokie możliwości trenowania. Jest jednym z niewielu aktywności fizycznych, które nie wymagają dodatkowego sprzętu. Traceurom wystarczy wygodny strój – najczęściej odpowiednio większe i luźniejsze dresy – oraz wygodne buty na płaskiej podeszwie (zapewnia odpowiednie wyczucie każdej przeszkody).
Parkour to nie tylko sport, ale również pewna filozofia („"Be strong to be useful”)" i sposób życia. Osoby trenujące parkour, w zupełnie inny sposób postrzegają rzeczywistość i otaczające je przestrzeń miejską – tam gdzie inni widzą przeszkody, traceurzy widzą rozmaite możliwości i trasy na ich pokonanie.
Rozprzestrzenianie się parkour.
Film Luca Bessona "Yamakasi – współcześni samurajowie", a także "", "13 Dzielnica" i "13 Dzielnica ultimatum" oraz " Brick Mansions Najlepszy z najlepszych " z Davidem Bellem i Paulem Walkerem rozpropagowały parkour i uczyniły go popularnym. Pomogły w tym również dwa angielskie filmy dokumentalne: "Jump London" i "Jump Britain", przedstawiające freerun. Parkour trafił też do świata rozrywki elektronicznej. W grach z serii Mirror's Edge i Assasin's Creed postacie sterowane przez graczy wykorzystują parkour do przemieszczenia się po stworzonym przez twórców świecie gry.
Parkour w Polsce.
W 2014 do życia została powołana Polska Federacja Parkour i Freerun (w skrócie PFPF). Jest organizacją nonprofit, której zadaniem jest propagowanie parkour i freerun jako dyscyplin sportowych oraz formy aktywnego wypoczynku. Federacja powstała, aby wspierać działania polskich organizacji zajmujących się sztuką przemieszczania się oraz rozwijać te dyscypliny. Kolejnymi zadaniami Federacji jest doprowadzenie do uregulowania prawnego tych aktywności, ujednolicenia metod szkoleniowych i zasad współzawodnictwa oraz czuwanie nad jakością użytkową coraz częściej powstających w Polsce placów do treningu parkour/freerun.
Organizacje wchodzące w skład Federacji.
Parkour zyskuje coraz większą popularność wśród dzieci i młodzieży. Jako sport zapewnia on 3 naturalne potrzeby młodego człowieka – bieganie, skakanie oraz wspinaczka. Dzięki odpowiedniej metodyce nauczania i dostosowania poziomu do naturalnych umiejętności młodych adeptów, parkour rozwija umiejętności panowania nad własnym ciałem, pojęcie przestrzeni w powietrzu (tzw. air awarness), rozwija koordynację ruchową oraz ogólną sprawność fizyczną.

</doc>
<doc id="735937" url="https://pl.wikipedia.org/wiki?curid=735937" title="Jan Kochanowski nad zwłokami Urszulki">
Jan Kochanowski nad zwłokami Urszulki

Jan Kochanowski nad zwłokami Urszulki – obraz olejny Jana Matejki namalowany w 1862 roku, uznawany za zaginiony. Do dziś zachował się jedynie akwarelowy szkic na papierze w rozmiarze 24 × 32 cm – studium do obrazu.
Na pierwszym planie dzieła znajduje się postać Jana Kochanowskiego po stracie swojej córki, Urszuli. Poeta, pochylając się nad zwłokami dziewczynki, troskliwie obejmuje i całuje jej główkę. Na twarzy poety widnieje smutek, ból i rozpacz, wynikające ze śmierci najbliższej mu córki. Sama Urszula ubrana jest w białą sukienkę, w rękach trzyma krzyż. Postacie ojca i dziecka namalowane są wyrazistymi kolorami, natomiast pozostała część obrazu jest niewyraźna. Tło obrazu to ciemny pokój, w kącie którego mieści się zarys sprzętów domowych. Po lewej stronie wisi obraz Matki Bożej z Jezusem. Obok stoi paląca się świeca.

</doc>
<doc id="735938" url="https://pl.wikipedia.org/wiki?curid=735938" title="Nowa Synagoga w Nowej Słupi">
Nowa Synagoga w Nowej Słupi

Nowa Synagoga w Nowej Słupi – zbudowana w 1870 roku. Synagoga spłonęła podczas pożaru całej osady w 1929 roku.
W latach 1870-1877 synagoga podlegała gminie w Opatowie, a w latach 1877-1929 podlegała gminie żydowskiej w Nowej Słupi.

</doc>
<doc id="735940" url="https://pl.wikipedia.org/wiki?curid=735940" title="Statystyki Mistrzostw Europy w Curlingu 2006">
Statystyki Mistrzostw Europy w Curlingu 2006

Statystyki zawodników w poszczególnych meczach mistrzostw, w procentach.

</doc>
<doc id="735946" url="https://pl.wikipedia.org/wiki?curid=735946" title="William Augustus Coolidge">
William Augustus Coolidge



</doc>
<doc id="735948" url="https://pl.wikipedia.org/wiki?curid=735948" title="Pauline Auzou">
Pauline Auzou

Pauline Auzou (ur. 1775 w Paryżu, zm. 15 maja 1835 r. tamże) – francuska malarka, uczennica Jacques-Louisa Davida, bywalczyni atelier Jean-Baptiste'a Regnaulta.
Malarka urodziła się jako Jeanne-Marie-Catherine Desmarquest, dodała jednak do swojego nazwiska człon La Chapelle, pochodzący od kuzynki, która ją zaadoptowała. Używała imienia Pauline. 9 grudnia 1793 wyszła za mąż za Charles-Marie Auzou.
Jako osiemnastolatka, Auzou wystawiła obraz "Bacchante" oraz "Study of a Head" (1793). Została odznaczona "Nagrodą Zachęcenia" ("Prix d’Encouragement") za "Departure for a Duel" w 1806 roku, oraz medalem za "Agnès de Méranie" w 1808. Cytowana była jako przedstawicielka "genre anecdotique" (stylu anegdotycznego) we francuskim malarstwie.

</doc>
<doc id="735952" url="https://pl.wikipedia.org/wiki?curid=735952" title="Mołstowa">
Mołstowa

Mołstowa – rzeka w północno-zachodniej Polsce, płynąca po Pobrzeżu Południowobałtyckim, w województwie zachodniopomorskim, o długości według różnych źródeł od 48,9 km do 57 km i powierzchni dorzecza od 371,5 km² do 377 km²; prawobrzeżny dopływ Regi. 
Przebieg.
Jej źródło znajduje się na łąkach położonych na północny zachód od jeziora Klępnicko, 1,5 km na północ od centrum Naćmierza. Nieco za 7. km (około 2 km na zachód) rezerwat przyrody "Mszar koło Starej Dobrzycy". W górnym biegu rzeka płynie przez bezludne obszary leśne zwane Puszczą Popielewską, w dolnym biegu urozmaiconym, na przemian, wśród pól i lasów. Do Regi wpada 1,3 km na zachód-południowy zachód od centrum Bielikowa w gminie Brojce.
Rzeka posiada dopływy: Leżnica, Czernica, Wkra, Rzecznica, Brodziec, Pniewa, Ząbrówka.
Fauna.
Według danych regionalnego zarządu gospodarki wodnej dominującymi gatunkami ryb w wodach Mołstowy są: jelec i kiełb krótkowąsy.
Pozostałymi gatunkami ryb występujących w rzece są: ciernik, pstrąg potokowy, kleń, lin, miętus pospolity, płoć, szczupak pospolity, troć wędrowna, lipień pospolity. W Mołstowie występuje także głowacz białopłetwy, będący gatunkiem chronionym.
W wyniku badań z 1979 roku stwierdzono, że zstępowanie smoltów troci na Mołstowie odbywa się w okresie od 19 kwietnia do 8 czerwca. Główny spływ ryb przypada na okres od 3. dekady kwietnia do 2. dekady maja, kiedy temperatura wody wynosi od 7 °C do 12 °C.
Gospodarzem wody jest PZW Okręg Szczecin. Na rzece obowiązuje zakaz spinningowania od końca sierpnia do 1 stycznia, a od 1 listopada do 30 kwietnia obowiązuje zakaz brodzenia. Zarybiana jest m.in. narybkiem troci wędrownej, pstrąga potokowego, łososia.
Jakość wód.
W 2008 r. przeprowadzono badania jakości wód Mołstowy w punkcie ujścia do Regi. W ich wyniku oceniono elementy fizykochemiczne poniżej stanu dobrego, elementy biologiczne określono na I klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Mołstowy.
Hydronimia.
W poszczególnych latach nazwa rzeki została zapisana jako:
"Moltzstowe" (1310),
"Mallstow" (1564), 
"Molstow" (1618),
"Malstow" (1780),
"Molstow" (1885),
"Molstow" (1888),
"Molstow" (1944).
W 1948 roku wprowadzono urzędowo polską nazwę – "Mołstowa".
Hydronimia nazwy rzeki nie jest jednoznaczna. Od lat 60. XX wieku pojawiają się tezy o przedsłowiańskim – bałtyckim pochodzeniu. Wzmiankowano o zestawieniu z litewskim "Malštovė". Na podstawie dawnych zapisów interpretuje się nazwę dzierżawczą ("*Małostowa"), derywowaną od imienia "Małost".
Rzeka ma podobną nazwę do miejscowości Mołstowo, leżącej niedaleko biegu rzeki.

</doc>
<doc id="735957" url="https://pl.wikipedia.org/wiki?curid=735957" title="BMW E63">
BMW E63



</doc>
<doc id="735959" url="https://pl.wikipedia.org/wiki?curid=735959" title="Synagoga we Włoszczowie">
Synagoga we Włoszczowie

Synagoga we Włoszczowie – nieistniejąca synagoga znajdująca się we Włoszczowie przy dawnej ulicy Bożniczej, obecnie Pocztowej.
Synagoga została zbudowana w 1860 roku. Podczas II wojny światowej hitlerowcy zdewastowali synagogę. W 1952 roku protokołem zdawczo-odbiorczym budynek synagogi został przekazany Związkowi Spółdzielni Pracy Stolarzy, który ją przebudował z przeznaczeniem na halę produkcyjną.
Kilka skarg i protestów przeciw przebudowie synagogi wnieśli dwaj członkowie Kongregacji Wyznania Mojżeszowego w Częstochowie, Szlama Szpalten i Chaim Najman. Starania nie dały rezultatu.
W 1955 roku synagoga doszczętnie spłonęła, tak że pozostały jedynie jej mury zewnętrzne. W 1958 roku Związek Religijny Wyznania Mojżeszowego w PRL oficjalnie poinformował, że nie zamierza odbudować synagogi, a na jej miejscu zaproponował wznieść nowy budynek o charakterze humanitarnym.
W latach 70. XX wieku synagoga została rozebrana. Obecnie w tym miejscu znajduje się parking.

</doc>
<doc id="735971" url="https://pl.wikipedia.org/wiki?curid=735971" title="Radew">
Radew

Radew () – rzeka w północno-zachodniej Polsce, prawobrzeżny dopływ Parsęty (w górnym biegu Debrzyca). Płynie przez Pojezierze Pomorskie i Pobrzeże Koszalińskie (w województwie zachodniopomorskim). 
Długość rzeki – 83 km, powierzchnia dorzecza – 1091,5 km².
Przebieg.
Jej źródła znajdują się niedaleko wsi Żydowo, na południe od Drzewian, na Pojezierzu Bytowskim (ok. 8 km na wschód od Bobolic). Przepływa przez jezioro Kwiecko, z którego wypływa już jako Radew.
Początkowo płynie w wąskiej dolinie wśród lasów; przepływa przez kilka jezior (m.in. przez sztuczne jeziora Hajka i Jezioro Rosnowskie), dalej Kanałem Rosnowskim. Przed ujściem skręca szerokim łukiem na północ. Dolina rzeczna jest tu znacznie szersza, na jej dnie widoczne są stare zakola. Ujście rzeki znajduje się w Karlinie.
Miejscowości, przez które przepływa Radew: Żabiniec, Bobrowo, Mostowo, Rosnowo, Niedalino, Wronie Gniazdo, Białogórzyno, Nosowo, Parsowo, Karlino.
Zlewnia.
Lewe dopływy:
Prawe dopływy:
Ochrona przyrody.
Dolina rzeki została objęta obszarem chronionego krajobrazu „Dolina Radwi” oraz obszarem sieci Natura 2000 – Dolina Radwi, Chocieli i Chotli.
Zagospodarowanie.
W Rosnowie na Radwi (44,7 km) zlokalizowana jest mała elektrownia wodna o łącznej mocy 3300 kW.
W Niedalinie (36,0 km) zlokalizowana jest mała elektrownia wodna o łącznej nominalnej mocy zainstalowanej 1100 kW.
W Karlinie (0,53 km) bezpośrednio poniżej mostu drogi Karlino-Białogard znajduje się stały próg, za pomocą którego wody Radwi kierowane są na kanał energetyczny i na małą elektrownię wodną o mocy 155 kW. Dalej wody odpływają do rzeki Parsęty. Przy turbinowni tej elektrowni wykonano przepławkę dla ryb.
Historia.
Na polskiej mapie wojskowej z 1937 r. podano polski egzonim "Radwa" na oznaczenie rzeki. 
Nazwę "Radew" wprowadzono urzędowo w 1948 roku, zastępując poprzednią niemiecką nazwę rzeki – "Radüe".
Szlak kajakowy.
Radew stanowi szlak kajakowy na odcinku Żydowo - Karlino (około 50 km). Szlak prowadzi głównie przez tereny zalesione i jest stosunkowo trudny: w górnym i środkowym biegu występują głazy i szypoty. Na brzegach zalewów zlokalizowano pola biwakowe i kąpieliska. Przy elektrowniach wodnych zachodzi konieczność przenosek.

</doc>
<doc id="735973" url="https://pl.wikipedia.org/wiki?curid=735973" title="Poul Schlüter">
Poul Schlüter

Poul Holmskov Schlüter (ur. 3 kwietnia 1929 w Tønder, zm. 27 maja 2021) – duński polityk i prawnik, w latach 1982–1993 premier Danii, długoletni poseł do Folketingetu, poseł do Parlamentu Europejskiego IV kadencji, w latach 1974–1993 lider polityczny Konserwatywnej Partii Ludowej.
Życiorys.
Życie prywatne i działalność zawodowa.
Poul Schlüter urodził się jako syn kupca Johannesa Schlütera i jego żony Else Katrine z domu Holmskov. Trzykrotnie żonaty. Jego syn, Peter Schlüter, z zawodu dziennikarz, był kopenhaskim radnym. Poul Schlüter ukończył w 1957 studia prawnicze na Uniwersytecie Kopenhaskim. W 1960 uzyskał uprawnienia adwokata, podejmując praktykę zawodową w ramach stołecznej palestry.
Działalność polityczna.
Działalność partyjna i parlamentarna.
Swoją karierę polityczną rozpoczął w Konservativ Ungdom, organizacji młodzieżowej Konserwatywnej Partii Ludowej. W 1952 został wybrany na przewodniczącego tego ugrupowania na kongresie w miejscowości Kolding. Funkcję tę pełnił do 1955. W 1964 został po raz pierwszy wybrany do Folketingetu z listy konserwatystów. W duńskim parlamencie zasiadał nieprzerwanie do 1994. W latach 1974–1993 był liderem politycznym Konserwatywnej Partii Ludowej. Od 1974 do 1977 i od 1981 do 1993 jednocześnie zajmował formalne stanowisko przewodniczącego partii ("partiformænd"). Reprezentował Danię w Zgromadzeniu Parlamentarnym Rady Europy w latach 1971–1974. Przewodniczył również duńskiej delegacji w Radzie Nordyckiej, a pomiędzy 1978–1979 pełnił funkcję członka prezydium tej organizacji.
Premier Danii.
10 września 1982 został premierem Danii jako pierwszy przedstawiciel konserwatystów od 1901, kiedy to swój urząd złożył Hannibal Sehested. Jego pierwszy rząd nie powstał bezpośrednio po wyborach, lecz wskutek kryzysu parlamentarnego. W wyniku trudności ekonomicznych urząd złożył lider socjaldemokratów Anker Jørgensen, kierujący od 1979 rządem mniejszościowym. Przywódcy konserwatystów udało się sformować koalicję złożoną z czterech partii (Konserwatywnej Partii Ludowej, Venstre, Centrum-Demokraterne i Chrześcijańskiej Partii Ludowej), która posiadała 66 mandatów w 179-osobowym Folketingecie.
W 1987 odbyły się kolejne wybory parlamentarne. Podobnie jak poprzednio największą frakcję parlamentarną uzyskali opozycyjni wobec rządu Polua Schlütera socjaldemokraci. Nie byli jednak w stanie utworzyć koalicji zdolnej do powołania nowego rządu. Premierem został znów Poul Schlüter, który zaprosił do tworzenia rządu te same partie, które wspierały jego gabinet od 1982. Nowa koalicja dysponowała 70 głosami, co wystarczyło jednak do sformowania rządu. W ciągu kilku miesięcy okazało się, że centroprawicowa koalicja nie jest w stanie efektywnie sprawować władzy. W 1988 odbyły się nowe wybory. Socjaldemokraci ponownie uzyskali najwięcej mandatów w parlamencie, ale nie utworzyli rządu. Przywódcy konserwatystów udało się sformować nową koalicję z poparciem socjalliberałów z Det Radikale Venstre. Jego trzeci rząd został powołany 3 czerwca 1988. W październiku 1989 czasowo wykonywał także obowiązki ministra sprawiedliwości. Po wyborach w 1990 powstał czwarty gabinet Poula Schlütera. Koalicja złożona z Konserwatywnej Partii Ludowej i Venstre dysponowała jedynie 59 głosami w Folketingecie. Odszedł z funkcji premiera w 1993, gdy dochodzenie wykazało, że miał wprowadzić w błąd parlament, wyjaśniając okoliczności tzw. sprawy tamilskiej (duń. "Tamilsagen"), która na początku 1989 doprowadziła do dymisji ministra sprawiedliwości Erika Ninna-Hansena.
W sferze gospodarczej okres rządów Poula Schlütera cechował się polityką przeciwinflacyjną. Jednocześnie próbowano doprowadzić do zwiększenia wzrostu gospodarczego i zmniejszenia bezrobocia (które w okresie premiera Ankera Jørgensena wynosiło około 10%). Polityka gospodarcza rządu zaczęła przynosić efekty w latach 1985–1986. W polityce zagranicznej Poul Schlüter był zwolennikiem integracji europejskiej. W 1986 jako premier mniejszościowego rządu wbrew opinii większości parlamentarnej publicznie wspierał ratyfikowanie przez Danię Jednolitego Aktu Europejskiego. Rozpisał w tej sprawie referendum, w którym ponad 56% głosujących również opowiedziało się za ratyfikacją traktatu. Jednocześnie lata jego rządów były politycznie niestabilne, żadna z czterech kierowanych przez niego koalicji nie posiadała większości 90 mandatów w Folketingecie. W celu zabezpieczenia większości parlamentarnej Poul Schlüter wielokrotnie publicznie groził dymisją i rozpisaniem przedterminowych wyborów (co trzykrotnie uczynił). Przeciwko niemu samemu 23 razy głosowano wniosek o wotum nieufności (za każdym razem nieskutecznie).
Działalność od 1993.
W 1994 odszedł z Folketingetu. W tym samym roku został wybrany do Parlamentu Europejskiego, w którym zasiadał do 1999. Był członkiem grupy chadeckiej. Od 1994 do 1997 pełnił funkcję wiceprzewodniczącego PE IV kadencji.
Odznaczenia.
Ordery i odznaczenia państwowe:

</doc>
<doc id="735974" url="https://pl.wikipedia.org/wiki?curid=735974" title="Det Konservative Folkeparti">
Det Konservative Folkeparti



</doc>
<doc id="735980" url="https://pl.wikipedia.org/wiki?curid=735980" title="Chotla (dopływ Radwi)">
Chotla (dopływ Radwi)

Chotla – rzeka, lewobrzeżny dopływ Radwi o długości 33,62 km, powierzchni zlewni 126,43 km² i średnim spadku 2,6‰.. Największy dopływ Radwi.
Nazwa.
Nazwę Chotla wprowadzono urzędowo w 1948 roku, zastępując poprzednią niemieckojęzyczną nazwę rzeki – "Kautel Bach"'.
Przebieg.
Źródła rzeki znajdują się na wschód od Wojęcina. Przepływa przez Bukowo, Bukówko, Słonino i Zaspy Małe, a uchodzi do Radwi na południowy wschód od miejscowości Wronie Gniazdo.
Przyroda.
Mimo, że ichtiofauna rzeki jest zróżnicowana, to gatunkiem dominującym jest pstrąg potokowy. Uzupełniają go pstrąg tęczowy (30%), lipień i troć.

</doc>
<doc id="735982" url="https://pl.wikipedia.org/wiki?curid=735982" title="Ioan Andone">
Ioan Andone

Ioan Andone (ur. 15 marca 1960 w Spălnacy) – rumuński trener piłkarski i piłkarz występujący na pozycji obrońcy lub defensywnego pomocnika.
Kariera piłkarska.
Jest wychowankiem klubu Corvinul Hunedoara, z którym w 1979 roku zadebiutował w Divizii A.
W 1983 roku trafił do Dinama Bukareszt, gdzie grał przez siedem kolejnych lat. W tym czasie zdobył z nim dwa tytuły mistrza kraju oraz dwukrotnie dotarł do półfinałów europejskich pucharów – PEMK w sezonie 1983-1984 i PZP w sezonie 1989-1990.
Po upadku komunizmu wyjechał za granicę. Krótko występował w hiszpańskim Elche CF, a piłkarską karierę zakończył w drugoligowym SC Heerenveen.
Z reprezentacją Rumunii, w której barwach rozegrał 55 meczów, brał udział w Euro 1984 i Mundialu 1990.
Kariera szkoleniowa.
W 1993 roku rozpoczął pracę szkoleniową. W latach 90. pracował w Divizii A z klubami walczącymi o utrzymanie; w tym czasie ani razu nie zanotował spadku do drugiej ligi.
W 2002 roku został trenerem Dinama Bukareszt, z którym jeszcze w tym samym sezonie zdobył Puchar Rumunii. Dobre mecze w tych rozgrywkach odbiły się na występach w ekstraklasie; zespół zajął dopiero szóste miejsce. Jednak w kolejnym sezonie wywalczył mistrzostwo i drugi raz z rzędu Puchar kraju, zaś trzeci triumf zanotował w sezonie 2004-2005. Andone został zwolniony na początku 2006 roku, po czterech latach pracy.
Później przez rok pracował w cypryjskiej Omonii Nikozja.
W styczniu 2007 roku powrócił do ekstraklasy rumuńskiej – jako szkoleniowiec CFR-Ecomax Cluj, zespołu, który do niedawna grał na boiskach trzecioligowych. Półtora roku później Andone zdobył z tym klubem pierwszy w historii tytuł mistrza kraju oraz wygrał rozgrywki o Puchar Rumunii.
Odszedł zaraz po tym ostatnim sukcesie. Przyjął korzystniejszą finansową propozycję z saudyjskiego Al-Ettifaq.
W styczniu 2010 roku został szkoleniowcem wicemistrza Bułgarii CSKA Sofia. Jednak już dwa miesiące później podał się do dymisji i przyjął ofertę z Rapidu Bukareszt, w którym pracował równie krótko.

</doc>
<doc id="735983" url="https://pl.wikipedia.org/wiki?curid=735983" title="Anker Jørgensen">
Anker Jørgensen

Anker Henrik Jørgensen (ur. 13 lipca 1922 w Kopenhadze, zm. 20 marca 2016 tamże) – duński polityk, parlamentarzysta, lider Socialdemokraterne, premier Danii w latach 1972–1973 oraz 1975–1982.
Życiorys.
Urodził się w biednej rodzinie. Był synem stangreta Johannesa Alberta Jørgensena (1894–1924) i Karen Marie Kristiansen (1894–1928). Po śmierci rodziców wychowywali go wujostwo. Ukończył siedem klas w szkole Det Kongelige Opfostringshus, pracował następnie jako robotnik (m.in. w magazynie). W okresie II wojny światowej odbywał służbę wojskową. W 1943, po rozbrojeniu duńskiej armii przez niemieckich okupantów, dołączył do ruchu oporu.
Zaangażował się następnie w działalność związkową, od 1950 zajmował kierownicze stanowiska w organizacjach pracowniczych. W latach 1962–1968 pełnił funkcję wiceprzewodniczącego SiD, związku zawodowego pracowników niewykwalifikowanych. Od 1968 do 1972 był przewodniczącym tej organizacji.
Został również członkiem Socialdemokraterne i jej organizacji młodzieżowej DSU. W latach 1961–1964 zasiadał w radzie miejskiej Kopenhagi. W 1964 po raz pierwszy objął mandat posła do Folketingetu z ramienia socjaldemokratów, w duńskim parlamencie zasiadał do 1994. W latach 1973–1987 był przewodniczącym swojego ugrupowania.
Od 5 października 1972 do 19 grudnia 1973 i ponownie od 13 lutego 1975 do 10 września 1982 był premierem Danii. Łącznie stał na czele pięciu różnych gabinetów. Od 1 lipca do 30 sierpnia 1978 pełnił jednocześnie funkcję ministra spraw zagranicznych.
Życie prywatne.
6 listopada 1948 w Randers poślubił Ingrid Kvist Pedersen (1922–1997), z którą miał czworo dzieci: Petera, Larsa, Mette i Kirsten.

</doc>
<doc id="735989" url="https://pl.wikipedia.org/wiki?curid=735989" title="Alfons (ujednoznacznienie)">
Alfons (ujednoznacznienie)



</doc>
<doc id="735990" url="https://pl.wikipedia.org/wiki?curid=735990" title="Pomorze (jezioro)">
Pomorze (jezioro)

Pomorze – jezioro położone w gminie Giby, powiat sejneński, województwo podlaskie, na południowy wschód od miasta Sejny. Wpływa do niego, a później wypływa, rzeka Marycha. Dawniej akwen ten nazywano morzem. Nazwa ta była wynikiem slawizacji jaćwieskiego słowa "mary", które oznaczało jezioro.
Charakterystyka.
Jezioro zaliczane jest do form rynnowo-wytopiskowych. Ma mocno rozbudowaną linię brzegową. Swoim kształtem przypomina trójkąt. Jego powierzchnia wynosi: 297 ha, długość: 4,95 km, szerokość: 1,4 km, a maksymalna głębokość: 23,5 m. Brzegi jeziora w znacznej części porośnięte są lasem, przeważnie sosnowym, w większości łatwo dostępne. Roślinność wynurzona nie jest zbyt bujna, składa się przede wszystkim z trzciny pospolitej i pałki wąskolistnej. Bardziej urozmaicona jest roślinność zanurzona, tworząca miejscami podwodne łąki. Dno jest głównie piaszczysto-żwirowe, przy brzegach bywa muliste. Woda jest czysta, a jedynie podczas zakwitu fitoplanktonu jej przezroczystość znacznie spada.

</doc>
<doc id="735994" url="https://pl.wikipedia.org/wiki?curid=735994" title="Niweleta drogi">
Niweleta drogi

Niweleta drogi – linia łącząca poszczególne punkty wysokości robót ziemnych oraz wysokości nawierzchni występująca w przekroju podłużnym drogi. Wyróżniamy dwa rodzaje niwelety drogi:
Niweleta drogowa zawiera:
Na przekroju podłużnym drogi linię terenu zaznacza się jako linię cienką, a niweletę drogi zaznacza się linią grubą.

</doc>
<doc id="735995" url="https://pl.wikipedia.org/wiki?curid=735995" title="Synagoga w Koszycach (woj. małopolskie)">
Synagoga w Koszycach (woj. małopolskie)

Synagoga w Koszycach – synagoga znajdująca się w Koszycach, przy ulicy Wspólnej 13, na tzw. Przedmieściu Koszyckim.
Historia.
Synagoga została zbudowana w 1935 roku. W piwnicach urządzono również mykwę, z której korzystali również katolicy. Podczas II wojny światowej hitlerowcy zdewastowali synagogę, następnie urządzili w niej magazyn, który funkcjonował również wiele lat po wojnie. Następnie budynek opustoszał i popadł w zupełną ruinę. 
W 2004 roku ruiny synagogi zostały zakupione, a następnie wyremontowane przez polonijnego przedsiębiorcę z Chicago, Stanisława Boducha, z przeznaczeniem ich na Muzeum Ziemi Koszyckiej. Otwarcie muzeum nastąpiło 26 maja 2007 roku.
Architektura.
Murowany budynek synagogi wzniesiono na planie prostokąta. Pierwotnie wewnątrz w zachodniej części synagogi znajdował się przedsionek, z którego wchodziło się do obszernej, głównej sali modlitewnej, którą z trzech stron otaczały galerie dla kobiet. Wejście na galerie znajdowało się na bocznych elewacjach, a dla mężczyzn na elewacji głównej.
Do czasu generalnego remontu synagoga pozostawała w fatalnym stanie technicznym i groziła zawaleniem. Na ścianach znajdowały się liczne, wielkie rozsypujące się dziury. Wówczas zachowały się jedynie resztki oryginalnych, półokrągle zakończonych otworów okiennych oraz cztery słupy, pomiędzy którymi znajdowała się dawniej bima. 
Dzięki kapitalnemu remontowi synagoga odzyskała dawny blask. Odtworzono oryginalny wygląd zewnętrzny, zamurowano liczne dziury, wymieniono okna i drzwi oraz pomalowano elewacje na pistacjowy kolor. Z głównej sali modlitewnej usunięto jednak filary bimy oraz zamurowano znajdującą się na ścianie wschodniej wnękę po Aron ha-kodesz. Całość jest przykryta dachem dwuspadowym z dwoma ryzalitami nad wejściami bocznymi.

</doc>
<doc id="735999" url="https://pl.wikipedia.org/wiki?curid=735999" title="Road House">
Road House



</doc>
<doc id="736005" url="https://pl.wikipedia.org/wiki?curid=736005" title="Orcrist">
Orcrist



</doc>
<doc id="736007" url="https://pl.wikipedia.org/wiki?curid=736007" title="Bronisław Nakoniecznikow-Klukowski">
Bronisław Nakoniecznikow-Klukowski

Bronisław Franciszek Nakoniecznikow-Klukowski (ur. 17 października 1888 w Warszawie, zm. 7 stycznia 1962 tamże) – pułkownik lekarz Wojska Polskiego, działacz państwowy II Rzeczypospolitej, doktor medycyny.
Życiorys.
Działalność niepodległościowa i służba w Wojsku Polskim.
W okresie I wojny światowej oficer armii rosyjskiej, następnie żołnierz POW – do grudnia 1918 tajny komendant Placu POW w Moskwie (już pod rządami bolszewików).
3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 3. lokatą w korpusie oficerów kontrolerów. W 1923 był szefem Grupy IX, a w następnym roku – szefem Grupy VIII Korpusu Kontrolerów. 31 marca 1924 roku został awansowany na pułkownika ze starszeństwem z dniem 1 lipca 1923 roku i 2. lokatą w korpusie oficerów kontrolerów. W 1928 roku zastępcą szefa Korpusu Kontrolerów. W 1930 roku przeniesiony do rezerwy, związany z tzw. grupą pułkowników w ramach obozu piłsudczyków. W 1934 roku w stopniu pułkownika ze starszeństwem dniem z 1 lipca 1923 roku zajmował 1. lokatę na liście starszeństwa oficerów rezerwy sanitarnych, w grupie lekarzy i pozostawał na ewidencji Powiatowej Komendy Uzupełnień Warszawa Miasto III z przydziałem mobilizacyjnym do kadry zapasowej 1 Szpitala Okręgowego w Warszawie.
Służba publiczna.
Od 30 października 1928 roku wojewoda stanisławowski, od 29 sierpnia 1930 do 6 lipca 1931 roku wojewoda lwowski, 1931 i 1932–1933 podsekretarz stanu w Prezydium Rady Ministrów. Od 10 maja 1933 do 28 czerwca 1934 roku – minister rolnictwa i reform rolnych w rządach Janusza Jędrzejewicza i Leona Kozłowskiego. Od 6 lipca 1934 do 5 lutego 1938 roku wojewoda warszawski. W 1931 oraz od 5 lutego 1938 do 30 września 1939 roku wiceminister spraw wewnętrznych. W latach 1935–1938 prezes Polskiego Związku Szachowego.
Został osadnikiem wojskowym w powiecie grodzieńskim. Był seniorem honorowym Polskiej Korporacji Akademickiej „Fidelia Leopoliensis”, założonej w 1930 roku. Był prezesem Reprezentacji b. żołnierzy na Wschodzie. 3 października 1938 roku otrzymał godność członka honorowego Związku Sybiraków.
Po 17 września 1939 roku przebywał na emigracji, w 1957 roku powrócił do kraju. Zmarł 7 stycznia 1962 roku. Został pochowany w grobowcu rodzinnym na cmentarzu Powązkowskim w Warszawie (kwatera 51-6-23,24). Symbolicznymi inskrypcjami zostali tam upamiętnieni m.in. Przemysław Nakoniecznikoff-Klukowski i Stanisław Nakoniecznikoff-Klukowski.
W 2022 roku z inicjatywy Premiera RP Mateusza Morawieckiego grób Nakoniecznikow-Klukowskiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="736008" url="https://pl.wikipedia.org/wiki?curid=736008" title="Real Potosí">
Real Potosí

Club Bamin Real Potosí jest boliwijskim klubem piłkarski z siedzibą w mieście Potosí.
Historia.
Klub założony został 20 października 1941. 1 kwietnia 1988, doszło do fuzji z miejscowym klubem Bamin, a nowy klub przyjął nazwę Academia de Fútbol Real Potosí. Przez długie lata Real występował w niższych klasach rozgrywkowych i dopiero w roku 1997 awansował do najwyższej ligi, w której gra do dziś, a znaczenie klubu w futbolu boliwijskim staje się coraz bardziej znaczące. Wicemistrzostwo w turnieju Clausura w roku 2001 oznaczało trzecie miejsce w całym sezonie i pozwoliło zadebiutować w Copa Libertadores 2002. W kończącym się sezonie w 2006 roku klub zajął drugie miejsce zarówno w turnieju Apertura jak i Clausura.

</doc>
<doc id="736009" url="https://pl.wikipedia.org/wiki?curid=736009" title="Andrzej Nowak (tłumacz)">
Andrzej Nowak (tłumacz)

Andrzej Nowak (ur. 18 lutego 1944 w Krakowie, zm. 18 września 2013) – polski tłumacz literatury iberoamerykańskiej.
Życiorys.
Był absolwentem studiów historycznych na Uniwersytecie Jagiellońskim. Do 1976 pracował w Instytucie Nauk Społecznych Akademii Górniczo-Hutniczej im. Stanisława Staszica w Krakowie, następnie został redaktorem w Wydawnictwie Literackim. Był związany z serią "Proza iberoamerykańska".
Debiutował w 1969 na łamach pisma "Student". Tłumaczył poezję i prozę z języków: angielskiego, francuskiego, hiszpańskiego, katalońskiego, portugalskiego, rosyjskiego, ukraińskiego i keczua. Opublikował tomy wspomnień "To podgórskie, ludwinowskie tango…", "Listy podgórskie", "Podgórz – raz jeszcze".
Jest pochowany na Cmentarzu Rakowickim.

</doc>
<doc id="736013" url="https://pl.wikipedia.org/wiki?curid=736013" title="Nocne oczy">
Nocne oczy

Nocne oczy (tytuł oryg. "Night Eyes", alternat. tytuł pol. "Nocna straż") – amerykański thriller filmowy z 1990 roku.
Fabuła.
Nikki Walker, żona ekscentrycznego piosenkarza muzyki pop – Briana Walkera, żąda rozwodu w związku z licznymi romansami męża. Tom Michaelson, adwokat piosenkarza, angażuje Willa Griffitha, prywatnego detektywa, by zebrał dowody o niewierności małżeńskiej powódki. Will rejestruje na taśmie video, jak Nikki wymienia w sypialni czułości z aktorem, Michaelem Vincentem. Michaelson żąda jednak "ostrzejszego" materiału. Nikki staje się ofiarą napadu. Zamaskowany mężczyzna usiłuje ją zgwałcić. Will jest przekonany, że napastnikiem był Brian i poczuwa się do odpowiedzialności za bezpieczeństwo tej kobiety. Dochodzi między nimi do spotkania przepojonego erotyzmem, w czasie którego Nikki proponuje swojemu partnerowi "zabawę w gwałt". Will spełnia jej życzenie, a Nikki broni się. Brian przesłuchiwany w tym czasie przez policję, przedstawia wiarygodne alibi. Sytuacja zaostrza się, gdy piosenkarz jest świadkiem miłosnego zbliżenia swej żony z detektywem. Strzela do Willa. W odpowiedzi Brian zostaje śmiertelnie trafiony, a policja znajduje kasetę wideo z nagraną sekwencją "gwałtu" Willa na Nikki, co stawia detektywa w dwuznacznym położeniu. Kochanka zarzuca mu, że filmował ją potajemnie, pomagając adwokatowi jej byłego męża. W nocy dostaje się do domu zamaskowany mężczyzna. Will obezwładnia go i demaskuje napastnika. Jest nim Michael Vincent. Aktor żąda od Nikki, aby zastrzeliła detektywa i kobieta kieruje broń w pierś Griffitha.

</doc>
<doc id="736016" url="https://pl.wikipedia.org/wiki?curid=736016" title="Magdalena Bajer">
Magdalena Bajer

Magdalena Bajer (ur. 7 lipca 1934 we Lwowie) – publicystka, dziennikarka naukowa i radiowa, przewodnicząca Rady Etyki Mediów.
Życiorys.
Jest córką Antoniego Falkiewicza. Po II wojnie światowej zamieszkała z rodzicami we Wrocławiu, w 1955 ukończyła studia polonistyczne na Uniwersytecie Warszawskim. W latach 1955–1960 pracowała w Ossolineum, w latach 1960–1968 we wrocławskiej rozgłośni Polskiego Radia, od 1968 do 1982 w rozgłośni warszawskiej. Równocześnie kierowała seriami wydawniczymi OMEGA (wyd. Wiedza Powszechna – w latach 1973–1976) i Biblioteka Myśli Współczesnej (wyd. Państwowy Instytut Wydawniczy – w latach 1976–1978). Od 1978 była członkiem redakcji tygodnika "Polityka". W 1981 została prezesem Klubu Dziennikarzy Naukowych SDP. Po ogłoszeniu stanu wojennego odeszła zarówno z "Polityki", jak i z Polskiego Radia. W latach 1982–1985 była pracownikiem Zamku Królewskiego w Warszawie, redaktorem pisma "Kronika zamkowa". W latach 1985–1990 pracowała w "Tygodniku Powszechnym".
W 1990 powróciła do pracy w Polskim Radiu (z którym współpracowała do 2003), współpracowała m.in. z "Odrą", "Forum Akademickim", "Nową Polszą", "Więzią". Była także członkiem rady programowej Polskiego Radia S.A. dwóch kadencji oraz wiceprzewodniczącą Rady ds. Mediów i Informacji przy prezydencie RP Lechu Wałęsie, członkiem pierwszego zarządu SDP po reaktywacji w 1989, w latach 1996–2011 przewodniczącą Rady Etyki Mediów. Była jednym z założycieli stowarzyszenia „Otwarta Rzeczpospolita” (1999), członkiem władz Towarzystwa Popierania i Krzewienia Nauk. Należy do Klubu Inteligencji Katolickiej w Warszawie, a od 2007 do Komitetu Etyki w Nauce PAN. W 2005 była kandydatem partii Prawo i Sprawiedliwość do Krajowej Rady Radiofonii i Telewizji. W 2012 zrezygnowała z członkostwa w SDP, w proteście przeciwko postępowaniu ówczesnych władz stowarzyszenia, którym zarzuciła nadmierne upolitycznienie.

</doc>
<doc id="736019" url="https://pl.wikipedia.org/wiki?curid=736019" title="Sony BMG Music Entertainment">
Sony BMG Music Entertainment

Sony BMG Music Entertainment, Inc. – spółka joint venture pomiędzy Sony Music Entertainment a BMG Entertainment. Została założona 5 sierpnia 2004.
Była ona jedną z wielkiej czwórki wytwórni płytowych oraz posiadała takie wytwórnie płytowe, jak: Arista Records, Columbia Records, Epic Records, J Records, RCA Victor Records, RCA Records, Legacy Recordings, Sonic Wave America, oraz wiele innych.
W 2008 roku Sony Music wykupił 50% akcji w BMG, biorąc pełną kontrolę nad spółką. Nazwa spółki została przywrócona jako Sony Music.

</doc>
<doc id="736020" url="https://pl.wikipedia.org/wiki?curid=736020" title="Sony BMG">
Sony BMG



</doc>
<doc id="736022" url="https://pl.wikipedia.org/wiki?curid=736022" title="Faith Ford">
Faith Ford

Faith Ford, właśc. "Alexis Ford" (ur. 14 września 1964 w Alexandrii, Luizjana) – amerykańska aktorka telewizyjna i filmowa, znana przede wszystkim z roli Corky Sherwood w serialu Murphy Brown.
Grała jako Hope w serialu "Hope &amp; Faith" z Kelly Ripą.

</doc>
<doc id="736023" url="https://pl.wikipedia.org/wiki?curid=736023" title="Clara Westhoff">
Clara Westhoff

Clara Henriette Sophie Westhoff (ur. 21 września 1878 w Bremie, zm. 9 marca 1954 w Fischerhude) – niemiecka rzeźbiarka i malarka.
Życiorys.
Clara Westhoff urodziła się 21 września 1878 w Bremie w rodzinie zamożnego przedsiębiorcy Friedricha Westhoffa (1840–1905) i Johanny Westhoff z domu Hartung (1856–1941). Pozwoliło to rodzinie na finansowanie jej artystycznej nauki. W wieku siedemnastu lat Westhoff przeniosła się do Monachium i uczęszczała do prywatnej szkoły malarstwa Friedricha Fehra i Ludwiga Schmid-Reutte, gdzie uczyła się malarstwa i rysunku m.in. głowy, aktu oraz pejzażu. W 1898 pobierała lekcje rysunku i modelowania u Fritza Mackensena w kolonii artystycznej w Worpswede, gdzie poznała Heinricha Vogelera i jego żonę Marthę oraz Otto Modersohna, jego późniejszą żonę, malarkę Paulę Modersohn-Becker, z którą zaprzyjaźniła się. Później często razem rysowały. W 1899 Westhoff kontynuowała naukę rzeźbiarza u Carla Seffnera i Maxa Klingera w Lipsku, a w 1900 w Académie Julian w Paryżu. W tym czasie poznała Auguste’a Rodina przy rue de l’Université, gdzie pracowała pod jego opieką. Była też zainspirowana obrazami Paula Cézanne'a. Wspólnie z Paulą Modersohn-Becker i Marie Bock miały ok. 1900 wystawę w Kunsthalle w Bremie.
W Worpswede w 1900 poznała swojego przyszłego męża, Rainera Marię Rilkego, którego poślubiła 28 kwietnia 1901. Po ślubie zamieszkali w Westerwerde, miejscowości sąsiadującej z Worpswerde, gdzie Rilke kupił dom, którego wnętrze zaaranżował jego przyjaciel Heinrich Vogeler. W grudniu tego samego roku urodziła się im córka Ruth Rilke, późniejsza pisarka (Ruth Sieber-Rilke 1901–1972).
W tym czasie Westhoff stworzyła między innymi popiersie portretowe męża Rainera Marii Rilkego (1901), rok później popiersie Heinricha Vogelera (1902), a jedenaście lat później popiersie w brązie pisarki Ricardy Huch (1912).
Latem 1902 Rilke zrezygnował z mieszkania i przeniósł się do Paryża, aby napisać monografię o Auguste Rodinie. Clara Westhoff oddała córkę swoim rodzicom i dołączyła do Rilkego. Zimę 1903 spędzili w Rzymie w Villa Strohl-Fern. Rilke mieszkał w „Studio al Ponte”, które pozostawił mu malarz Otto Sohn-Rethel, przyjaciel malarzy z kolonii artystycznej Worpswede. Clara zamieszkała we własnym studio nieopodal. Przerwała jednak swój pobyt, aby wrócić do córki. Niedługo potem małżeństwo rozpadło się, ponieważ Rilke najwyraźniej nie był stworzony do życia rodzinnego klasy średniej. Niemniej między Rilkem i Clarą Westhoff pozostały przyjazne relacje.
W 1911 osiedliła się z córką w Monachium. Otrzymała wtedy też niewielką pomoc od Rilkego. W tym czasie złożyła wniosek o rozwód, na który Rilke zgodził się. Jednak separacja nigdy nie została oficjalnie przeprowadzona. Oboje małżonkowie nie mieli wystarczających środków na opłacenie kosztów rozwodu. W 1919 Westhoff przeniosła się z córką do miejscowości Fischerhude, w której mieszkała do końca życia. Jej dom ze studiem, w którym tworzyła, wiele lat później nazwano „Cafe Rilke” – zarówno budynek, jak i nazwa ta funkcjonują do dziś.
W 1925 roku Westhoff powróciła do malowania; dzięki czemu oprócz prac rzeźbiarskich stworzyła równie pokaźny zbiór prac malarskich. Wkrótce po jej śmierci, jak wiele kobiet w sztuce, została zapomniana. Obecnie postrzegana jest jako pionierka – kobieta-rzeźbiarka w Niemczech. Obecnie najbardziej zachwycają jej rzeźby z wczesnych lat twórczości. 
Zmarła 9 marca 1954 w Fischerhude.

</doc>
<doc id="736026" url="https://pl.wikipedia.org/wiki?curid=736026" title="Crofesima">
Crofesima

Crofesima – dawna nazwa górnej warstwy płaszcza ziemskiego (mezosfery).
Nazwę dla tej warstwy płaszcza wprowadzono, gdyż uważano, że jest ona zbudowana z krzemu ("Si") i magnezu ("Mg") (sima) oraz z pewnych ilości chromu (Cr) i żelaza (Fe) - Cr+Fe+Si+Mg.

</doc>
<doc id="736027" url="https://pl.wikipedia.org/wiki?curid=736027" title="Kościół Chrystusa Króla w Olsztynie">
Kościół Chrystusa Króla w Olsztynie

Kościół Chrystusa Króla w Olsztynie – świątynia powstała z okazji uczczenia 700 rocznicy śmierci Św. Franciszka.
Obiekt został zbudowany w latach 1926-1927 w stylu renesansu włoskiego. Od samego początku swego istnienia należy do zakonu ojców franciszkanów.
Dawniej przy parafii działał szpital. Obecnie jego budynek pełni funkcję klasztorną.

</doc>
<doc id="736028" url="https://pl.wikipedia.org/wiki?curid=736028" title="Lucyfer z Cagliari">
Lucyfer z Cagliari

Lucyfer z Cagliari, również Lucyferiusz z Calaris, wł. "Lucifero Calaritano" (zm. 370 lub 371) – biskup Cagliari na Sardynii od ok. 353 roku, przeciwnik arianizmu, wokół którego powstał hetorodoksyjny ruch lucyferian, święty Kościoła katolickiego.
Życiorys.
Na synodzie w Mediolanie w 355 roku przeciwstawił się jako legat papieża Liberiusza cesarzowi rzymskiemu Konstancjuszowi II (zwolennikowi arian) i bronił stanowczo biskupa Atanazego, za co został skazany na wygnanie. Przebywał najpierw w Palestynie, a następnie w Tebach. Pisał stamtąd pamflety skierowane przeciw cesarzowi.
W 361 roku kolejny cesarz Rzymu, Julian Apostata, odwołał banicję, a Lucyfer udał się do Antiochii. W 362 roku, podczas synodu w Aleksandrii, przyłączył się do zwolenników Paulina, którego wyświęcił samowolnie na biskupa Antiochii, co spowodowało schizmę zwolenników Melecjusza. Działania Lucyfera zostały potępione m.in. przez Euzebiusza z Vercelli. Być może został nawet ekskomunikowany, co sugerują prace Ambrożego, Augustyna z Hippony i Hieronima ze Strydonu (autora polemiki z Lucyferem "Altercatio Luciferiani et orthodoxi"). Lucyfer opuścił w końcu Syrię i powrócił w 362 roku na Sardynię, gdzie zgromadził licznych zwolenników zwanych lucyferianami (nie mylić z lucyferianami, czcicielami Lucyfera, wodza zbuntowanych aniołów). Zmarł ok. 370 roku.
Dzieła.
W czasie wygnania, Lucyfer napisał pięć pism, skierowanych do cesarza Konstancjusza II:
Zachowane prace Lucyfera dotyczą krytyki arian i walki z herezją ("De non conveniendo cum haereticis", "De regibus apostaticis" oraz "De S. Athanasio"), są też cennym świadectwem ówczesnej wersji łacińskiego przekładu Biblii, na którą się chętnie powoływał.
W pismach tych Lucyferiusz ostro krytykuje cesarza za sprzyjanie arianom. Wzywa go do pokuty i powrotu do prawdziwego Kościoła. Od imienia Lucyferiusza, radykalni zwolennicy wiary nicejskiej zwani byli lucyferianami.
Kult.
Lucyfer z Cagliari był czczony w swej diecezji, jednak nie wszedł do Martyrologium Rzymskiego, ani też nie stał się obiektem powszechnego kultu w Kościele. Imię, jakie nosił, nie miało wówczas (w IV wieku) negatywnych konotacji, pochodzi ono od słów „niosący światłość”, „promienny” „świetlny”.
Jego wspomnienie liturgiczne na Sardynii obchodzone jest 20 maja.

</doc>
<doc id="736029" url="https://pl.wikipedia.org/wiki?curid=736029" title="Club Bamin Real Potosí">
Club Bamin Real Potosí



</doc>
<doc id="736030" url="https://pl.wikipedia.org/wiki?curid=736030" title="Święty Lucyfer">
Święty Lucyfer



</doc>
<doc id="736031" url="https://pl.wikipedia.org/wiki?curid=736031" title="Microbiotheria">
Microbiotheria



</doc>
<doc id="736032" url="https://pl.wikipedia.org/wiki?curid=736032" title="Jerzy Paciorkowski">
Jerzy Paciorkowski

Jerzy Paciorkowski (ur. 13 grudnia 1893 w Będzinie, zm. 9 listopada 1957 w Londynie) – prawnik, działacz państwowy II Rzeczypospolitej; minister pracy i opieki społecznej, związany z obozem piłsudczyków.
Życiorys.
Urodził się w rodzinie inteligenckiej. Był synem Stanisława Wilhelma Paciorkowskiego (1860–1942), adwokata i publicysty, i Konstancji Aliny z Tymowskich. Jego starsza siostra Hanna Hubicka była senatorem. Maturę zdał w 1912 w Gimnazjum Wojciecha Górskiego w Warszawie. W latach 1912–1915 studiował na Wydziale Prawnym uniwersytetu w Petersburgu. W tym okresie działał w organizacjach niepodległościowych – należał m.in. do Związku Młodzieży Postępowo-Niepodległościowej. W Petersburgu działał podczas I wojny światowej w Towarzystwie Pomocy Ofiarom Wojny.
W maju 1917 przyjechał do Warszawy, gdzie w listopadzie 1918 uczestniczył w rozbrajaniu Niemców. Kontynuował studia wyższe na Wydziale Prawa i Nauk Politycznych Uniwersytetu Warszawskiego (egzamin końcowy zdał w czerwcu 1921)
Pracę w służbie państwowej rozpoczął we wrześniu 1919, jako referent nieetatowy w Ministerstwie Przemysłu i Handlu. Od 1920 pracował w Ministerstwie Pracy i Opieki Społecznej. W 1921 powierzono mu kierownictwo Wydziału Inspekcji, a od marca 1925 r. objął stanowisko naczelnika Wydziału Pracy i Walki z Bezrobociem. W tym samym roku wyjechał na kilka miesięcy do Francji, gdzie uczestniczył w pracach polsko-francuskiej komisji przygotowującej umowę o statusie polskich emigrantów zarobkowych we Francji.
W grudniu 1926 został naczelnikiem Wydziału Prawnego w Ministerstwie Spraw Wewnętrznych – w tym czasie nawiązał bliższą współpracę z Kazimierzem Świtalskim, pełniącym funkcję szefa Departamentu Politycznego MSW. Po awansie Świtalskiego na stanowisko ministra wyznań religijnych i oświecenia publicznego (lipiec 1928), objął po Świtalskim kierownictwo departamentu politycznego MSW. Po otrzymaniu przez Kazimierza Świtalskiego funkcji premiera, został Szefem Gabinetu Prezesa Rady Ministrów (18 maja 1929).
18 lutego 1930 Jerzy Paciorkowski został mianowany wojewodą kieleckim. Urząd swój złożył w maju 1934. W latach 1934–1935 pełnił funkcję ministra pracy i opieki społecznej w rządach Leona Kozłowskiego i Walerego Sławka (do października 1935). W latach 1935–1938 był posłem na Sejm Sejm IV kadencji z powiatu częstochowskiego.
Po śmierci Piłsudskiego związał się z grupą Edwarda Rydza-Śmigłego. W listopadzie 1935 ponownie otrzymał kluczowe stanowisko dyrektora Departamentu Politycznego w MSW. Od 1936 czynnie organizował Obóz Zjednoczenia Narodowego. W lutym 1937 został mianowany wiceministrem spraw wewnętrznych. Pod nieobecność premiera Sławoja-Składkowskiego kierował akcją tłumienia strajku chłopskiego w 1937 (masowe aresztowania przywódców, rozpędzanie manifestacji).
Po podaniu się do dymisji w styczniu 1938, pełnił do wybuchu II wojny światowej urząd wojewody warszawskiego. Od września 1939 na emigracji – przez Szwecję i Holandię udał się do Francji, po jej klęsce w czerwcu 1940 ewakuował się do Londynu. Nie brał żadnego udziału w życiu społecznym i politycznym emigracji. Zmarł 9 listopada 1957 w Londynie. Pochowany na cmentarzu St. Mary's R.C. Cemetery (Kensal Green) 13 listopada 1957. (Grave no. 1161 EF).

</doc>
<doc id="736035" url="https://pl.wikipedia.org/wiki?curid=736035" title="Aleja Armii Krajowej we Wrocławiu">
Aleja Armii Krajowej we Wrocławiu



</doc>
<doc id="736036" url="https://pl.wikipedia.org/wiki?curid=736036" title="Synagoga w Końskich">
Synagoga w Końskich

Synagoga w Końskich – nieistniejąca synagoga, która znajdowała się w Końskich przy ulicy Bożnicznej (obecnie ul. Targowa).
Synagoga została zbudowana w drugiej połowie XVIII wieku na zlecenie koneckiego kahału. Była jednokondygnacyjnym drewnianym budynkiem konstrukcji zrębowej z lisicami z wydzieloną modlitewnią dla kobiet (babiniec) oraz dwukondygnacyjnym dachem w części centralnej zwieńczonym kopułą. W 1905 zachodnia ściana została zastąpiona murowaną. W tym samym czasie do ściany południowej dobudowano niski, murowany babiniec z małym przedsionkiem. Dach nad babińcem pulpitowy, nad przedsionkiem dwuspadowy, kryty blachą.
Bożnica została spalona podczas II wojny światowej, w pierwszym dniu po zajęciu miasta przez wojska hitlerowskie. Po zakończeniu wojny nie została odbudowana.

</doc>
<doc id="736039" url="https://pl.wikipedia.org/wiki?curid=736039" title="San Jose Sharks">
San Jose Sharks

San Jose Sharks – amerykański klub hokejowy z siedzibą w San Jose (Kalifornia), występujący w lidze NHL.
Historia.
Klub został założony w 1991 roku. Czterokrotnie zwyciężył w dywizji oraz raz w konferencji w fazie zasadniczej.
Zespół posiada afiliacje w postaci klubów farmerskich w niższych ligach. Tę funkcję pełni San Jose Barracuda w lidze AHL. W przeszłości farmą była drużyna Stockton Thunder.
Hala.
Obecną halą zespołu jest SAP Center ("otwarta 8 września 1993"), w której drużyna rozgrywała mecze w roli gospodarza począwszy od sezonu 1993/1994. Wcześniej mecze Sharks były rozgrywane w Cow Palace.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
Numery zastrzeżone.
Zespół nie zastrzegł dotąd żadnego numeru
Najlepsi zawodnicy sezonu zasadniczego.
Najbardziej utytułowanym graczem Rekinów jest Patrick Marleau, który rozegrał 1247 meczów w ciągu 16 sezonów i zdobył 931 punktów. Wśród dziesięciu najskuteczniejszych zawodników drużyny, aż ośmiu to reprezentanci Kanady, ponadto znajdują się również jeden Amerykanin oraz Niemiec.
"Legenda: POZ = Pozycja; M = Mecze; G = Gole; A = Asysty; PKT = Punkty; P/M = średnia punktów na mecz"
Stan na 4 lipca 2011
"*Zawodnicy nadal grający Sharks"
Rekordy klubowe.
Rekordy wszech czasów w NHL:
Maskotka zespołu.
"S.J. Sharkie" to antropomorfizacyjny rekin, od stycznia 1992 roku jest oficjalną maskotką zespołu. Jako pierwsza maskotka drużyny National Hockey League posiada własną linię merchandisingową oraz stronę internetową.
Od początku istnienia maskotki, Sharkie jest nie tylko popularny na obszarze Kalifornii, jest jedną z bardziej rozpoznawalnych maskotek. Często występuje (ponad 350 razy w roku) na przyjęciach urodzinowych, czy też odwiedza chorych w szpitalach.
Podczas meczów na własnym boisku maskotka robi wrażenie głównie poprzez wyczyny kaskaderskie np. jeżdżąc quadem na lodzie. 18 stycznia 1997 roku oficjalnie rozpoczął mecz gwiazd, który odbył się w San Jose. 12 marca 1999 roku doszło do incydentu w roli głównej z Sharkiem. Rekin podczas popisu kaskaderskiego został uwięziony na wysokości 10 metrów nad lodowiskiem, aby uwolnić maskotkę z opresji trzeba było dwadzieścia minut po czym Sharkie bezpiecznie znalazł się na ziemi. Z powodu tego zdarzenia mecz pomiędzy "Sharks" oraz Detroit Red Wings rozpoczęło z dwunastu minutowym opóźnieniem.

</doc>
<doc id="736040" url="https://pl.wikipedia.org/wiki?curid=736040" title="Kościół garnizonowy Matki Boskiej Królowej Polski w Olsztynie">
Kościół garnizonowy Matki Boskiej Królowej Polski w Olsztynie

Kościół garnizonowy Matki Boskiej Królowej Polski w Olsztynie – jedna z trzech świątyń znajdujących się w obrębie olsztyńskiego Starego Miasta. Wzniesiony w latach 1913–1914 jako ewangelicki kościół garnizonowy Armii Cesarstwa Niemieckiego.
Historia.
Projekt świątyni wykonał w 1909 berliński architekt Ludwig Dihm. Kamień węgielny pod budowę obiektu został jednak położony dopiero cztery lata później, 4 maja 1913. Plac, na którym miała powstać świątynia, przekazało wojsko - był to fragment dawnego placu ćwiczeń piechoty przy ul. Koszarowej (obecna ul. Kromera). Prace przy wznoszeniu obiektu wykonywały firma A. Pfeiffera (murarskie) oraz A. Lindermanna (dekarskie). Do marca 1914 wykonano drewnianą konstrukcję dwóch hełmów na wieży kościelnej. 4 lipca 1915 obiekt został oddany do użytku liturgicznego, chociaż trwały w nim jeszcze prace przy dekoracji wnętrza.
W 1923 przed kościołem zostały ustawione dwa pomniki ku czci poległych w I wojnie światowej żołnierzy niemieckich: 146. pułku piechoty i 73. pułku artylerii polowej.
Do 1945 kościół służył żołnierzom wyznania ewangelickiego. Gdy Olsztyn znalazł się w granicach Polski, świątynię przejął Kościół katolicki.
Architektura.
Kościół posiada trzy nawy, transept oraz wyodrębnione, prosto zamknięte prezbiterium. Jednowieżowa fasada wyposażona jest w podwójny hełm. Wieża kościelna wznosi się na wysokość 58 metrów. Wewnętrzne ściany kościoła bogate są w neogotycką polichromię, w tym postacie apostołów namalowane w 1914 przez Asbacha. Częścią dekoracji malarskiej były także herby Niemiec, Prus Wschodnich, Olsztyna, Marcina Lutra i Paula von Hindenburga (nie przetrwały). Ołtarz główny w obiekcie składa się z krucyfiksu oraz z rzeźbionej sceny Ostatniej Wieczerzy. Na balkonie ponad wejściem głównym znajdują się organy wykonane w fabryce Witteka w Elblągu, uważane przed II wojną światową za jednej z najlepszych w Prusach Wschodnich.
Pierwotnie we wnętrzu świątyni znajdowały się empory, typowe dla architektury kościołów protestanckich. Po 1945 zostały one rozebrane. Kościół w momencie budowy przeznaczony był dla równoczesnego udziału w nabożeństwie ponad 1200 osób (tyle przewidziano w nim miejsc siedzących).

</doc>
<doc id="736041" url="https://pl.wikipedia.org/wiki?curid=736041" title="Eva Gonzalès">
Eva Gonzalès

Eva Gonzalès (ur. 19 kwietnia 1849, zm. 6 maja 1883) – francuska malarka impresjonistyczna.
Urodziła się w Paryżu w rodzinie pisarza Emmanuela Gonzalèza. W 1865 zaczęła pobierać lekcje rysunku u portrecisty Charlesa Chaplina.
Gonzalès została uczennicą Édouarda Maneta w lutym 1869. Podobno Manet od razu zaczął tworzyć jej portret, który został ukończony 12 marca 1870 i wystawiony w Salonie tego samego roku. Tak jak jej nauczyciel, nigdy nie brała udziału w kontrowersyjnych paryskich wystawach impresjonistów, ale jest uważa za przedstawicielkę tej grupy ze względu na styl malowania. Była jedyną oficjalną uczennicą Maneta i regularnie pozowała dla kilku członków szkoły impresjonistów.
Przed rokiem 1872 pozostawała pod silnym wpływem Maneta, ale później rozwinęła swój własny, bardziej osobisty styl.
Podczas wojny francusko-pruskiej znalazła schronienie w Dieppe.
Wyszła za Henriego Guérarda. Mąż i siostra, Jeanne, służyli jej za temat wielu obrazów.
Malowała martwe natury, krajobrazy i portrety. Zmarła przy porodzie w 34. roku życia, 6 dni po śmierci swojego mistrza.

</doc>
<doc id="736042" url="https://pl.wikipedia.org/wiki?curid=736042" title="Eva Gonzales">
Eva Gonzales



</doc>
<doc id="736043" url="https://pl.wikipedia.org/wiki?curid=736043" title="PTS (amfibia)">
PTS (amfibia)

PTS (ros. ПТС – Плавающий транспортер средний – "pławajuszczij transportior sriednij" – średni transporter pływający) – gąsienicowy transporter pływający konstrukcji ZSRR, produkowany od lat 60. XX wieku w kilku wersjach (PTS z 1961, PTS-M z 1965, PTS-2 z 1973, PTS-3 z 1988). W wersji PTS-M używany także w Polsce.
Historia.
Transporter PTS skonstruowano w ZSRR w 1961 roku w Kriukowskiej Fabryce Wagonów ("KWZ – Kriukowskij Wagonostroitielnyj Zawod") w Krzemieńczuku, pod kierunkiem J. Lenciusa, jako następca pływającego transportera gąsienicowego K-61, dysponujący większą ładownością. W konstrukcji wykorzystano podzespoły ciągnika artyleryjskiego ATS-59 i czołgu T-54. Ogólny układ konstrukcyjny był zbliżony do K-61; transporter miał silnik umieszczony pośrodku, napędzający gąsienice oraz dwie trzyłopatowe śruby średnicy 65 cm w tunelach pod tylną częścią pojazdu. Platforma ładunkowa, za zamkniętą kabina załogi, była odkryta, dostępna przez opuszczaną rampę z tyłu pojazdu. Pojazd był napędzany silnikiem wysokoprężnym o mocy 257,6 kW, który pozwalał na osiągnięcie prędkości do 42 km/h na lądzie i 10,6 km/h w wodzie. Masa własna wynosiła 17 ton, ładowność na lądzie – 5 ton, a na wodzie 10 ton. Platforma ładunkowa miała wymiary 7,1 × 2,6 m (18,5 m²).
Wkrótce, w 1965 opracowano w KWZ model zmodernizowany PTS-M. Przy niezmienionej mocy silnika i ładowności, nieco powiększono powierzchnię ładunkową, do 7,9 × 2,6 m (20,54 m²). Kabina załogi została wyposażona w urządzenia filtrowentylacyjne i ogrzewanie. Dodano wyposażenie do pływania po morzu, w postaci stelażu z rur z plandeką, zabezpieczającą przed bryzgami wody. Ponadto, ulepszono wyposażenie (nowa radiostacja, reflektor, przyrządy noktowizyjne). Zwiększyło to masę własną do 17 800 kg.
W 1973 roku opracowano nowy model transportera PTS-2. W odróżnieniu od poprzednich, powstał on w Ługańsku, pod kierunkiem S. Fiłonowa i W. Kołdoba. Wzrosły wymiary transportera, masa własna – do 24,2 t i ładowność – do 12 ton. Zastosowano silnik o większej mocy 522,5 kW. Nieco zmieniła się sylwetka, a w układzie jezdnym 6 kół nośnych o dużej średnicy zostało zastąpione przez 7 mniejszych kół, z rolkami podtrzymującymi gąsienice. Zastosowano lekko opancerzoną kabinę, z urządzeniami filtrowentylacyjnymi. Czterołopatowe śruby w tunelach miały średnicę 70 cm. Powierzchnia ładunkowa miała wymiary 8,225 × 2,87 m (23,6 m²). Maksymalna prędkość na drodze wzrosła do 60 km/h, a na wodzie do 12,9 km/h.
Dalszym rozwinięciem PTS-2 jest PTS-3, skonstruowany w 1988 w zakładach Ługansktiepłowoz w Ługańsku pod kierownictwem Ł. Pozdniakowa. Wzrosła jego ładowność na wodzie do 16 ton oraz prędkość na wodzie do 15 km/h (z obciążeniem), dzięki zamianie śrub napędowych w tunelach pod dnem transportera na śruby średnicy 75 cm w pierścieniowych osłonach, za rufą transportera, napędzane za pomocą ruchomych wałów. W położeniu transportowym na lądzie, śruby te są podniesione i podczepione pod tylną rampą, razem z rampą też się opuszczają przy załadunku. Transporter ma też inne ulepszenia, między innymi formy opancerzenia kabiny. Nieco zwiększono powierzchnię ładunkową do 8,285 × 2,89 m (24 m²).
Opis.
PTS to dwuśrubowa jednostka pływająca na podwoziu gąsienicowym przeznaczona do przepraw desantowych m.in. artylerii (2 działa kalibru do 85 mm z obsługą, jedno działo kalibru do 122 mm z obsługą lub jedną haubicę do 152 mm z obsługą), kołowych i gąsienicowych ciągników artyleryjskich (po jednym wraz z obsługą), transporterów opancerzonych, pododdziałów desantowych, samochodów oraz innych ładunków o ciężarze nie przekraczającym 10 ton lub desantu złożonego z 72 żołnierzy z pełnym ekwipunkiem. Transporter PTS-2 razem z przyczepą pływającą P-PTS umożliwia jednoczesną przeprawę dział artyleryjskich wraz z ich ciągnikami.
Transporter PTS-M posiada silnik wysokoprężny W54-T i może być wykorzysty­wany na rzekach przy szybkości prądu do 2,5 m/s oraz na morzu przy stanie wzburzenia do 4 stopni oraz sile wiatru do 8 stopni w skali Beauforta. Nośność transportera na lądzie wynosi 5 ton, na wo­dzie do 10 ton.
W muzeach.
Pojazdy PTS są eksponowane w następujących muzeach:

</doc>
<doc id="736046" url="https://pl.wikipedia.org/wiki?curid=736046" title="Za Górą (Kamionka Wielka)">
Za Górą (Kamionka Wielka)

Za Górą – część wsi Kamionka Wielka w Polsce, położona w województwie małopolskim, w powiecie nowosądeckim, w gminie Kamionka Wielka.
W latach 1975–1998 Za Górą administracyjnie należało do województwa nowosądeckiego.

</doc>
<doc id="736049" url="https://pl.wikipedia.org/wiki?curid=736049" title="Aleksander Hauke-Nowak">
Aleksander Hauke-Nowak

Aleksander Hauke-Nowak vel Aleksander Nowak (ur. 24 lutego 1896 w Warszawie, zm. 17 maja 1956 w Rio de Janeiro) – major dyplomowany piechoty Wojska Polskiego, działacz państwowy i społeczny II Rzeczypospolitej.
Życiorys.
Syn Leona i Anieli z Rudnickich. W latach 1909–1914 uczęszczał w Warszawie do Szkoły Realnej Mariana Rychłowskiego. Od 1911 działał w skautingu i Organizacji Młodzieży Niepodległościowej „Zarzewie”, od 1913 w Polskich Drużynach Strzeleckich. Żołnierz IV plutonu Pierwszej Kompanii Kadrowej. W 1917–1918 działał w Polskiej Organizacji Wojskowej w Wilnie, Ostrowie i Kielcach. W 1922 uzyskał maturę na kursach dokształcających organizowanych dla wojskowych przy Dowództwie Okręgu Korpusu Nr I w Warszawie. Ukończył studia na Wydziale Historycznym Uniwersytetu Józefa Piłsudskiego oraz Wyższą Szkołę Wojskową. 3 maja 1922 zweryfikowany został w stopniu kapitana ze starszeństwem z dniem 1 czerwca 1919 i 1146 lokatą w korpusie oficerów piechoty. W 1923 zajmował stanowisko szefa Oddziału II Sztabu Dowództwa Okręgu Korpusu Nr I, pozostając oficerem nadetatowym 42 pułku piechoty. W latach 1925–1927 był słuchaczem Kursu Normalnego Wyższej Szkoły Wojennej w Warszawie. Z dniem 28 października 1927, po ukończeniu kursu i uzyskaniu dyplomu naukowego oficera Sztabu Generalnego, przydzielony został do 36 pułku piechoty Legii Akademickiej w Warszawie. W kwietniu 1928 został wyznaczony w tym pułku na stanowisko dowódcy III batalionu. 2 kwietnia 1929 awansował na majora ze starszeństwem z dniem 1 stycznia 1929 i 23. lokatą w korpusie oficerów piechoty. Z dniem 30 kwietnia tego roku został przydzielony do dyspozycji Ministra Spraw Wewnętrznych na okres sześciu miesięcy z równoczesnym przeniesieniem do kadry oficerów piechoty. Przydział ten był mu trzykrotnie przedłużany o kolejnych sześć miesięcy. 30 kwietnia 1931 został urlopowany bez prawa do poborów, a z dniem 31 grudnia tego roku przeniesiony do rezerwy z równoczesnym przeniesieniem w rezerwie do 36 pp.
W Ministerstwie Spraw Wewnętrznych był m.in. dyrektorem departamentu politycznego. Występował w tym charakterze jako świadek oskarżenia na procesie brzeskim. Od 31 stycznia 1933 do 13 kwietnia 1938 wojewoda łódzki, a od 13 kwietnia 1938 następca Henryka Józewskiego na stanowisku wojewody wołyńskiego, w związku ze zmianą polityki wobec Ukraińców dokonaną przez obóz sanacyjny pod wpływem Edwarda Rydza-Śmigłego (utworzenie Obozu Zjednoczenia Narodowego i próba zbliżenia do środowisk i haseł endecji). Pełnił urząd do września 1939. Po wybuchu II wojny światowej, posiadając wiedzę o agresji ZSRR na Polskę z 17 września 1939, miał nie poinformować o tym współpracowników (w tym wicewojewodę Ignacego Strzemińskiego) i opuścił Polskę przez granicę. Był prezesem Związku Ziem Południowo-Wschodnich. Opublikował książki "Z pamiętników strzelca" (Warszawa 1917) i "Ze wspomnień skauta-legionisty" (Warszawa 1935).
Był dwukrotnie żonaty. Po zmianie wyznania na kalwińskie i orzeczeniu rozwodu przez Jednotę Wileńską, poślubił 2 czerwca 1933 roku w kościele ewangelicko-reformowanym w Warszawie Krystynę z Pawłowiczów 1 voto Szambumiewiczową..

</doc>
<doc id="736051" url="https://pl.wikipedia.org/wiki?curid=736051" title="Stanisław Paździor">
Stanisław Paździor

Stanisław Paździor (ur. 24 kwietnia 1946 w Bełżycach, zm. 9 lub 10 sierpnia 2015 w Sokołowie Podlaskim) – polski duchowny katolicki, teolog i kanonista, profesor nauk prawnych, nauczyciel akademicki KUL.
Życiorys.
W 1970 ukończył studia teologiczne na Katolickim Uniwersytecie Lubelskim. W 1979 uzyskał na tej uczelni stopień naukowy doktora prawa kanonicznego. W 1999 otrzymał w KUL stopień doktora habilitowanego nauk prawnych i objął stanowisko kierownika Katedry Kościelnego Prawa Małżeńskiego i Rodzinnego. W 2001 powołany przez Senat KUL na stanowisko profesora nadzwyczajnego Katolickiego Uniwersytetu Lubelskiego. Prowadził zajęcia dydaktyczne na Wydziale Prawa, Prawa kanonicznego i Administracji, Wydziale Teologii oraz na Wydziale Zamiejscowym Nauk Prawnych i Ekonomicznych w Tomaszowie Lubelskim. W 2007 uzyskał tytuł naukowy profesora nauk prawnych.
Autor licznych artykułów, haseł do Encyklopedii Katolickiej oraz monografii "Przyczyny psychiczne niezdolności osoby do zawarcia małżeństwa w świetle kan. 1095", Lublin 1999.

</doc>
<doc id="736054" url="https://pl.wikipedia.org/wiki?curid=736054" title="Synagoga w Daleszycach">
Synagoga w Daleszycach

Synagoga w Daleszycach – nieistniejąca, drewniana synagoga znajdująca się Daleszycach przy placu Targowym.
Synagoga została zbudowana w 1894 roku. Podczas II wojny światowej hitlerowcy zburzyli synagogę. Po zakończeniu wojny nie została odbudowana.

</doc>
<doc id="736055" url="https://pl.wikipedia.org/wiki?curid=736055" title="Ezechiel Zivier">
Ezechiel Zivier

Ezechiel Zivier (ur. 22 września 1868 w Wieluniu, zm. 22 sierpnia 1925 we Wrocławiu) – archiwista, historyk niemieckiego rodu Hochbergów, działacz polityczny Górnego Śląska.
Studiował na Uniwersytecie we Wrocławiu prawo, historię i języki słowiańskie. Posiadał tytuł doktora filozofii. Był znawcą kultur wschodnioeuropejskich, w tym polskiej. Od 15 sierpnia 1892. był zatrudniony jako archiwista rodu Hochberg. Ściągnął odpisy dokumentów dotyczących ziemi pszczyńskiej z archiwów zagranicznych, a od 1919 roku był naczelnym dyrektorem archiwów księcia pszczyńskiego w Pszczynie i w Wałbrzychu.
Założył regionalne czasopismo "Oberschlesien" (1902) i w latach 1902–1918 był jego redaktorem. Był inicjatorem działającego w latach 1905–1939 "Gesamtarchiv der deutschen Juden". Od 1914 roku przewodniczył gminie żydowskiej w Pszczynie, a po przyłączeniu Górnego Śląska do Polski uczestniczył w rozmowach na temat nowego prawa górniczego w Polsce, był też członkiem delegacji polskiej w czasie pertraktacji z Niemcami w Dreźnie w 1923 roku w sprawach finansowo-gospodarczych. Po 1922 roku wydawał "Zeitschrift für polnische Recht".
Jego żoną była Joanna Goldschmidt z Wrocławia.
Opublikował:
12 lipca 2005 roku na Uniwersytecie Śląskim w Katowicach Barbara Paulina Kalinowska-Wójcik obroniła pracę doktorską "Ezechiel Zivier (1868-1925). Archiwista i historyk".

</doc>
<doc id="736057" url="https://pl.wikipedia.org/wiki?curid=736057" title="Adobe Flash Lite">
Adobe Flash Lite

Adobe Flash Lite – wersja Adobe Flash Player zoptymalizowana dla telefonów komórkowych i innych urządzeń przenośnych.
Flash Lite 1.1 obsługuje język programowania Flash 4 ActionScript.
Flash Lite 2.0, bazuje na Flash Player 7, który obsługuje bardziej zaawansowany język programowania – ActionScript 2.0.
Obie wersje są zgodne ze standardem W3C Standard SVG Tiny
(profil dla urządzeń przenośnych zgodny z rekomendacją SVG opracowaną przez konsorcjum W3C).
Przewagą Flash Lite 2.0 nad SVG jest możliwość obsługiwania dźwięków i elementów interaktywnych bez konieczności używania dodatkowych technologii takich jak JavaScript.
Wśród niedogodności można wspomnieć o tym że aplikacje Flash Lite nie mają możliwości komunikacji z Bluetoothem, podczerwienią oraz aparatem cyfrowym ("najprawdopodobniej ze względów bezpieczeństwa danych i prywatności użytkownika").
Historia.
W 2006 roku firma Adobe dokończyła pracę nad Flash Lite po wykupieniu firmy Macromedia.
Flash Lite od kilku lat jest popularny w Japonii i Europie.
W USA stał się popularny 25 października 2006 r. za sprawą największego operatora sieci komórkowej Verizon Wireless, który zaczął oferować aplikacje napisane we Flash Lite milionom użytkowników.

</doc>
<doc id="736060" url="https://pl.wikipedia.org/wiki?curid=736060" title="Odmęt">
Odmęt

Odmęt (daw. "Odment") – wieś w Polsce położona w województwie małopolskim, w powiecie dąbrowskim, w gminie Mędrzechów.
W latach 1975–1998 miejscowość administracyjnie należała do województwa tarnowskiego.

</doc>
<doc id="736062" url="https://pl.wikipedia.org/wiki?curid=736062" title="Arista Records">
Arista Records

Arista Records – amerykańska wytwórnia płytowa założona w 1974 roku przez Clive’a Davisa. Przestała istnieć w 2011 roku, a jej funkcje przejęło RCA Records. Wytwórnia jest własnością Sony Music Entertainment.
Arista Records wydawała płyty między innymi takich artystów jak: Avril Lavigne, Whitney Houston, Blu Cantrell, Carlos Santana, Carrie Underwood, Dido, Carly Simon, Eros Ramazzotti, Gigi D’Agostino, Outkast, P!nk, T.I., Usher czy Westlife. Arista wznowiła działalność w lipcu 2018. Dyrektorem został David Massey. Od lutego 2019 roku Arista zawiązała umowę wydawniczą z Louisem Tomlinsonem, będącym obecnie najważniejszym klientem.

</doc>
<doc id="736070" url="https://pl.wikipedia.org/wiki?curid=736070" title="302 Dywizjon Myśliwski &quot;Poznański&quot;">
302 Dywizjon Myśliwski &quot;Poznański&quot;



</doc>
<doc id="736075" url="https://pl.wikipedia.org/wiki?curid=736075" title="Nafta Polska">
Nafta Polska

Nafta Polska SA – spółka Skarbu Państwa powołana w dniu 7 maja 1996 roku w celu przeprowadzenia prywatyzacji i restrukturyzacji polskich przedsiębiorstw branży chemicznej i paliwowej. W jej posiadaniu były m.in. znaczące pakiety akcji PKN Orlen oraz grupy LOTOS. Jej jedynym akcjonariuszem było Ministerstwo Skarbu Państwa.
Początkowo zakładano, że wyznaczone spółce zadania zostaną zrealizowane w 2001 roku i po tym czasie zostanie ona zlikwidowana. W lutym 2006 roku Ministerstwo Skarbu Państwa ponownie zapowiedziało jej likwidację po sprywatyzowaniu czterech spółek wielkiej syntezy chemicznej. Rada Ministrów oraz walne zgromadzenie Nafty Polskiej wyraziło zgodę na sprzedaż 80% akcji dwóch z nich: Zachemu i ZCh Organika-Sarzyna Ciechowi. Rozmowy dotyczące o sprzedaży dwóch pozostałych (Zakładów Azotowych w Tarnowie i ZAK SA z Kędzierzyna-Koźla) niemieckiemu koncernowi Petro Carbo Chem zostały w październiku 2006 roku zerwane przez Ministerstwo Skarbu Państwa.
Zakłady Azotowe w Tarnowie-Mościcach zostały sprywatyzowane poprzez emisję akcji na Giełdzie Papierów Wartościowych. Debiut giełdowy odbył się 30 czerwca 2008 roku. Nafta Polska zachowała większościowy pakiet akcji.
Spółka zlikwidowana została 1 kwietnia 2011 roku. Należące do Nafty Polskiej akcje (Zakładów Azotowych w Tarnowie i Spółki Akcyjnej ZAK) zostały przekazane Ministerstwu Skarbu Państwa.

</doc>
<doc id="736085" url="https://pl.wikipedia.org/wiki?curid=736085" title="Vanessa Bell">
Vanessa Bell

Vanessa Bell (ur. 30 maja 1879, zm. 7 kwietnia 1961) – angielska malarka, członkini Bloomsbury Group, siostra Virginii Woolf.
Początki życia.
Vanessa Stephen, najstarsza córka Leslie Stephena i Julii Prinsep Jackson przyszła na świat przy Hyde Park Gate 22 w Londynie, gdzie mieszkała do roku 1904. Kształciła się w domu. Od rodziców pobierała nauki języków, matematyki i historii, a Ebenzer Cook był jej nauczycielem rysunku, zanim rozpoczęła naukę w szkole sztuki sir Arthura Cope'a w roku 1896. Następnie w 1901 roku Vanessa kontynuowała naukę na Akademii Królewskiej.
Życie i działalność w Bloomsbury Group.
Po śmierci rodziców w latach 1895 i 1904 Vanessa przeniosła się do Bloomsbury razem z siostrą Virginią oraz braćmi Thoby'm (1880–1906) i Adrianem (1883–1948), gdzie rozpoczęła się działalność Bloomsbury Group – angielskiej grupy intelektualistów.
W 1907 roku Vanessa poślubiła Clive'a Bella, któremu urodziła dwóch synów: Juliana (który zmarł w 1937 roku podczas wojny domowej w Hiszpanii) i Quentina. Para tworzyła związek otwarty, oboje mieli kochanków. Vanessa związana była między innymi z Rogerem Fry'em oraz malarzem Duncanem Grantem, któremu urodziła córkę Angelicę, którą usynowił i wychował Clive Bell. Mąż Vanessy również nie szczędził sobie romansów. Jego kochanką była pisarka i artystka Mary Hutchinson.
Vanessa, Clive, Duncan Grant i jego kochanek David Garnett przenieśli się na wieś do Sussex, na krótko przed wybuchem I wojny światowej. Zamieszkali w miejscowości Charleston, gdzie Vanessa i Grant tworzyli dla zakładów Omega, utworzonych przez Rogera Fry'a.
Vanessa Bell jest uważana za jedną z głównych przedstawicielek brytyjskiego malarstwa pejzażowego i portretowego XX wieku.

</doc>
<doc id="736086" url="https://pl.wikipedia.org/wiki?curid=736086" title="Nowa Synagoga w Pińczowie">
Nowa Synagoga w Pińczowie

Nowa Synagoga w Pińczowie – nieistniejąca synagoga znajdująca się w Pińczowie, przy ulicy Złotej.
Opis.
Synagoga została zbudowana pod koniec XVIII w. Ściany zewnętrzne do poziomu nadproży okiennych podparte przyporami, górą podzielone pilastrami. W ścianach bocznych umieszczono po trzy okna, a w szczytowej dwa i między nimi okulus. Całość przekryto dachem dwuspadowym z trójkątnymi szczytami.
Sala główna na planie prostokąta, z osią długą wschód-zachód, przekryta stropem płaskim z pobielonych desek. Gładka ściana szczytowa. Ściany boczne podzielone parami pilastrów, górą ponad głowicami przechodziły w płaskie lizeny. W ścianie wejściowej nad drzwiami wnęka na całą szerokość sali z półkolistym otworem podpartym szerokim filarem, który łączył babiniec z salą. Aron ha-kodesz w obramieniu dwóch kolumienek niosących trójkątny tympanon z Tablicami Przykazań. Bima była ośmiobocznym podium otoczonym niską drewnianą balustradą.
Podczas II wojny światowej hitlerowcy doszczętnie zdewastowali synagogę. Zaraz po zakończeniu wojny jej ruiny zostały rozebrane.

</doc>
<doc id="736090" url="https://pl.wikipedia.org/wiki?curid=736090" title="Szamanka (film)">
Szamanka (film)

Szamanka – dramat psychologiczny produkcji polsko-francuskiej, realizowany w 1995 roku (premiera pół roku później) przez Andrzeja Żuławskiego według scenariusza Manueli Gretkowskiej.
Fabuła.
Młoda kobieta z prowincji, znana jako „Włoszka” (Iwona Petry), rozpoczyna studia w krakowskiej Akademii Górniczo-Hutniczej. W pobliżu dworca poznaje asystenta akademickiego, antropologa Michała (Bogusław Linda). Mężczyzna oferuje kobiecie wynajęcie mieszkania, które właśnie opuścił jego brat, ksiądz homoseksualista. Bardzo szybko dochodzi do kontaktu seksualnego między dwójką głównych bohaterów.
Michał ma wziąć ślub z córką ordynatora szpitala psychiatrycznego, ale zafascynowany „Włoszką”, zatraca się coraz bardziej w namiętnym związku.
Kontrowersje.
Film wzbudził wiele kontrowersji bardzo śmiałymi scenami erotycznymi, scenami przemocy oraz scenami, które mogą być poczytane za profanację symboli religijnych. Kontrowersje dotyczyły także odtwórczyni głównej roli, Iwony Petry, która miała niewielkie doświadczenie aktorskie (jedna epizodyczna rola w "Uprowadzeniu Agaty"), a Andrzeja Żuławskiego poznała, jak mówił on sam, przypadkowo w warszawskiej kawiarni „Nowy Świat”. Na premierze filmu nie zjawiła się ani Iwona Petry, ani Bogusław Linda. Aktorka na dość długi okres całkowicie zniknęła z życia publicznego. Iwona Petry przypłaciła swoją rolę depresją i nerwicą.

</doc>
<doc id="736091" url="https://pl.wikipedia.org/wiki?curid=736091" title="Zespół Wolframa">
Zespół Wolframa

Zespół Wolframa (zespół DIDMOAD, ) – rzadka, genetycznie uwarunkowana choroba neurodegeneracyjna objawiająca się cukrzycą, atrofią nerwu wzrokowego i głuchotą. Ponadto zajęte są ośrodkowy układ nerwowy (zwłaszcza pień mózgu). Znane są trzy podtypy choroby (WFS1, WFS2 i postać mitochondrialna). 
Historia.
Zespół opisali pierwsi Don J. Wolfram i H.P. Wagener z Mayo Clinic w 1938 roku, u czwórki spośród ośmiorga rodzeństwa. Współwystępowanie cukrzycy i zaniku nerwu wzrokowego opisał już Albrecht von Gräfe w 1858 roku. W 1976 roku Pilley i Thompson zaproponowali akronim DIDMOAD na określenie choroby.
Epidemiologia.
Zespół Wolframa jest rzadką chorobą. Częstość występowania szacuje się na 1:770000, a nosicielstwo mutacji na 1:354. Większość pacjentów nie osiąga wieku 50 lat.
Etiologia i patogeneza.
Wyróżnia się trzy postaci zespołu: WFS1, WFS2 i postać mitochondrialną.
U większości chorych z zespołem Wolframa stwierdza się mutację genu "WFS1" zlokalizowanego na chromosomie 4 w "locus" 4p16.1. Mutacje w genie "WFS1" mogą mieć charakter delecji, insercji, transwersji lub tranzycji. Gen "WFS1" koduje białko o niepoznanej do końca funkcji, nazwane wolframiną. Ekspresja genu "WFS1" jest szczególnie duża w sercu, mózgu, płucach, uchu wewnętrznym i trzustce. Wolframina w komórce znajduje się w retikulum endoplazmatycznym. Być może funkcja wolframiny polega na udziale w transporcie cytoplazmatycznym białek, obróbce prekursorów białek (np. proinsuliny do insuliny) i wewnątrzkomórkowej regulacji stężenia jonów wapnia. Zwracano uwagę na dysfunkcję mitochondriów w tej jednostce chorobowej. Moczówka prosta w zespole DIDMOAD ma pochodzenie prawdopodobnie ośrodkowe – udowodniono niedobór wazopresyny u pacjentów.
Rzadsza postać zespołu (WSF2) związana jest z mutacjami genu "CISD2" w locus 4q22-q24.
Opisano też trzecią, najrzadszą postać choroby, prawdopodobnie związaną z mutacjami mtDNA.
Objawy i przebieg.
W zespole Wolframa stwierdza się współwystępowanie:
Akronim składowych zespołu (DIDMOAD) używany jest zamiennie z terminem zespołu Wolframa.
Ponadto istnieją doniesienia o innych charakterystycznych dla zespołu objawach, głównie ze strony układu nerwowego:
Większość pacjentów z zespołem Wolframa ma zaburzenia psychiczne. W serii 68 pacjentów 60% z nich miało w wywiadzie epizod depresji, psychozy lub rozpoznany zespół organiczny. Charakterystyczna jest kompulsywna agresja, słowna i czynna. Donoszono także o znacznym odsetku prób samobójczych wśród członków rodzin pacjentów z zespołem Wolframa. Wysunięto hipotezę, że heterozygotyczni nosiciele mutacji (około 1% populacji Stanów Zjednoczonych) są predysponowani do zaburzeń psychiatrycznych.

</doc>
<doc id="736093" url="https://pl.wikipedia.org/wiki?curid=736093" title="Żaba rycząca">
Żaba rycząca

Żaba rycząca, żaba byk ("Lithobates catesbeianus", "Rana catesbeiana") – kosmopolityczny gatunek dużego płaza bezogonowego z rodziny żabowatych (Ranidae), pochodzący z Ameryki Północnej.
Gatunek inwazyjny.
Pierwotnie występujący w USA, w ciągu kilkuset lat rozprzestrzeniony przez człowieka do wielu innych miejsc na świecie. Żaba rycząca zamieszkuje obecnie wiele stref klimatycznych i krajów. Łatwo dostosowuje się do nowych warunków. Swą nazwę zawdzięcza wydawanym przez nią odgłosom, podobnym do ryczenia byka. Ludzie zwiększyli obszar jej naturalnego występowania, aby lepiej walczyć ze szkodliwymi gatunkami owadów, jednak jadłospis tego gatunku jest bardzo szeroki i rozmaity, co spowodowało, że stała się poważnym zagrożeniem dla rodzimej fauny rejonów, w których została introdukowana. Bywa hodowana w ogrodach zoologicznych i w domach, a w niektórych krajach jej mięso (żabie udka) jest spożywane przez ludzi. Na terenie swojego występowania, żaba rycząca jest spotykana w podobnych miejscach, co żaby zielone.
Żaby ryczące bywają uznawane za zwierzęta, które nie śpią, na podstawie doświadczenia, z którego wynikało, że nie reagują wolniej na ból, kiedy odpoczywają. Wynik ten nie jest jednak potwierdzony.
Rejony występowania.
Części świata, w których żaba ta jest obecnie spotykana na wolności: Ameryka Północna (USA, południowa Kanada), Ameryka Środkowa (Meksyk), Karaiby (Kuba, Portoryko, Jamajka), Ameryka Południowa, północna część Półwyspu Apenińskiego, zachodnia Hiszpania, Europa Zachodnia (Francja, Belgia, Holandia), Jawa, Japonia, północna Tajlandia, Tajwan.
Pożywienie.
Myszy i inne drobne ssaki, owady, pasikoniki, szarańczaki, świerszcze, chrząszcze, karaluchy, drobne jaszczurki, dżdżownice, muchy, komary i ważki.

</doc>
<doc id="736094" url="https://pl.wikipedia.org/wiki?curid=736094" title="Wewnętrzne sanktuarium (film)">
Wewnętrzne sanktuarium (film)

Wewnętrzne sanktuarium (tytuł oryg. "Inner Sanctum") – amerykański thriller z roku 1991, w reżyserii Freda Olena Raya.
Fabuła.
Jennifer Reed, dziedziczka ogromnej fortuny, żyje w przekonaniu, że jej mąż Baxter – agent ubezpieczeniowy z Los Angeles – ją zdradza. Nie mogąc się z tym pogodzić i chcąc wzbudzić z Baxterze poczucie winy, zażywa pełne opakowanie pigułek nasennych. Któregoś dnia Jennifer zsuwa się po schodach i spada.
Kilka tygodni później Jennifer porusza się na wózku inwalidzkim i jeszcze bardziej staje się zazdrosna o męża. Tym bardziej, że Baxter nie poświęca wiele czasu chorej żonie i angażuje do pomocy pielęgniarkę Lynn Foster. Ta już wcześniej opiekowała się pacjentem w domu, gdzie nastąpił tajemniczy zgon. Wtedy Lynn poślubiła wdowca, ale i on zmarł w tajemniczych okolicznościach.
Baxter jest pochłonięty robieniem kariery. Próbuje romansować z koleżanką z biura Anną Rawlins, która jednak nie odwzajemnia jego uczuć. Co więcej, podejrzewa Baxtera, że chce on pozbyć się swojej żony.
Jennifer odkrywa, że ktoś zaczął śledzić jej dom, a sąsiad zdaje się znać Lynn. Na dodatek dowiaduje się, że śmierć pani Reed warta jest równe milion dolarów w polisie ubezpieczeniowej; pieniądze te jednak nie zostaną wypłacone w wypadku samobójstwa, a jedynie morderstwa.

</doc>
<doc id="736098" url="https://pl.wikipedia.org/wiki?curid=736098" title="Konarzewo-Reczki">
Konarzewo-Reczki

Konarzewo-Reczki – część wsi Konarzewo-Marcisze w Polsce, położona w województwie mazowieckim, w powiecie ciechanowskim, w gminie Gołymin-Ośrodek. Wchodzi w skład sołectwa Konarzewo-Marcisze.
W latach 1975–1998 Konarzewo-Reczki administracyjnie należały do województwa ciechanowskiego.

</doc>
<doc id="736099" url="https://pl.wikipedia.org/wiki?curid=736099" title="Zespół DIDMOAD">
Zespół DIDMOAD



</doc>
<doc id="736110" url="https://pl.wikipedia.org/wiki?curid=736110" title="In Eminenti">
In Eminenti

In eminenti apostolatus specula – konstytucja apostolska ogłoszona przez papieża Klemensa XII 28 kwietnia 1738, w której zabraniał on katolikom przynależności do lóż masońskich pod karą ekskomuniki.
Podkreślał w niej, że loże masońskie, zrzeszające przedstawicieli różnych religii i sekt, są zagrożeniem bezpieczeństwa wewnętrznego państw, a katolicy do nich należący popadają w herezję.

</doc>
<doc id="736112" url="https://pl.wikipedia.org/wiki?curid=736112" title="Ostrobotnia">
Ostrobotnia



</doc>
<doc id="736115" url="https://pl.wikipedia.org/wiki?curid=736115" title="Ogniowe wsparcie wojsk broniących się w głębi">
Ogniowe wsparcie wojsk broniących się w głębi

Ogniowe wsparcie wojsk broniących się w głębi – okres działalności ogniowej artylerii i innych rodzajów wojsk w obronie. 
Charkterystyka.
Ogniowe wsparcie wojsk broniących się w rozpoczyna się z chwilą utraty pierwszej pozycji obrony (głębokość obrony batalionu). Celem wsparcia ogniowego w tym okresie jest zadanie przeciwnikowi maksymalnych strat, wzbranianie rozprzestrzeniania się w głąb obrony i hamowanie tempa ataku, a tym samym stwarzanie warunków do ostatecznego załamania jego natarcia. Okres ten artyleria realizuje zazwyczaj z zapasowych stanowisk ogniowych.

</doc>
<doc id="736117" url="https://pl.wikipedia.org/wiki?curid=736117" title="Elektrododatniość">
Elektrododatniość

Elektrododatniość – zdolność atomów danego pierwiastka do oddawania elektronów walencyjnych. Wraz ze wzrostem elektrododatniości pierwiastków maleje ich elektroujemność. W konwencji Ingolda pierwiastki o elektrododatniości większej od wodoru oznaczane są znakiem „+”, a mniejszej „−”.

</doc>
<doc id="736120" url="https://pl.wikipedia.org/wiki?curid=736120" title="Synagoga w Radoszycach">
Synagoga w Radoszycach

Synagoga w Radoszycach – zbudowana najprawdopodobniej na początku XVII wieku w centrum miasta. Podczas II wojny światowej hitlerowcy doszczętnie zniszczyli synagogę. Po wojnie budynku synagogi nie odbudowano.

</doc>
<doc id="736125" url="https://pl.wikipedia.org/wiki?curid=736125" title="Synagoga w Radoszycach (ul. Ogrodowa 19)">
Synagoga w Radoszycach (ul. Ogrodowa 19)

Synagoga w Radoszycach – zbudowana z drewna po 1750 r. przy ulicy Ogrodowej 19, w centrum Radoszyc. Podczas II wojny światowej hitlerowcy całkowicie zniszczyli piętrowy budynek synagogi.
Obok świątyni znajdowała się murowana mykwa. Po wojnie budynek przebudowano na szkołę. Obecnie w mykwie mieści Komisariat Policji.

</doc>
<doc id="736130" url="https://pl.wikipedia.org/wiki?curid=736130" title="Rada Gminy">
Rada Gminy



</doc>
<doc id="736131" url="https://pl.wikipedia.org/wiki?curid=736131" title="Rada miasta">
Rada miasta



</doc>
<doc id="736132" url="https://pl.wikipedia.org/wiki?curid=736132" title="Mysłownia Nowa">
Mysłownia Nowa

Mysłownia Nowa – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="736133" url="https://pl.wikipedia.org/wiki?curid=736133" title="Rada Miejska">
Rada Miejska



</doc>
<doc id="736137" url="https://pl.wikipedia.org/wiki?curid=736137" title="Synagoga w Rakowie">
Synagoga w Rakowie

Synagoga w Rakowie – drewniana bożnica wzniesiona na początku XVII w. Pierwsza wzmianka o synagodze pochodzi z 1614, że stoi w pobliżu łaźni żydowskiej i stawu "w końcach domu w ulicy starej Szydłowskiej". Z innych doniesień synagoga spalona pe wrześniu 1939 pochodziła z XIX w.. Akta rady Rakowa z 1661 wzmiankują również o istnieniu szpitala żydowskiego, który miał się znajdować w pobliżu bożnicy. Podczas II wojny światowej hitlerowcy spalili synagogę. Po wojnie budynku synagogi nie odbudowano.
Synagoga była budynkiem drewnianym posadowionym na planie prostokąta o konstrukcji zrębowej przykrytym dachem czterospadowym. Wzdłuż ściany frontowej dwukondygnacyjna, trójprzęsłowa galeria bez wbudowanych schodów. Wejście dla mężczyzn na osi przęsła środkowego pod galerią, dla kobiet z boku, od północy do sieni, w której znajdowały się wewnętrzne schody na piętro do babińca.

</doc>
<doc id="736138" url="https://pl.wikipedia.org/wiki?curid=736138" title="Abstatt">
Abstatt

Abstatt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Schozach-Bottwartal. Leży ok. 10 km na południe od Heilbronn, przy autostradzie A81.

</doc>
<doc id="736146" url="https://pl.wikipedia.org/wiki?curid=736146" title="Ilsfeld">
Ilsfeld

Ilsfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba związku gmin Schozach-Bottwartal. Leży nad rzeką Schozach, ok. 10 km na południe od Heilbronn, przy autostradzie A81.

</doc>
<doc id="736149" url="https://pl.wikipedia.org/wiki?curid=736149" title="Ireneusz Kania">
Ireneusz Kania

Ireneusz Kania (ur. 19 września 1940 w Wieluniu) – polski tłumacz, poliglota. Przełożył kilkadziesiąt książek z kilkunastu języków, przede wszystkim romańskich i azjatyckich.
Działalność.
Studiował romanistykę.
Aktywny od roku 1977, początkowo jako tłumacz języka portugalskiego. Prowadził zajęcia z przekładu literackiego w Studium Literacko-Artystycznym na Uniwersytecie Jagiellońskim w Krakowie.
Także eseista, specjalista w dziedzinie buddyzmu i kabały. W 2001 roku opublikował autorski zbiór esejów pt. "Ścieżka nocy".
W 1995 roku otrzymał Nagrodę Polskiego PEN Clubu za przekład z literatury obcej na język polski. W maju 1999 uhonorowany został Nagrodą Krakowska Książka Miesiąca za "Muttāvali. Księga wypisów starobuddyjskich".
W 2004 odznaczony rumuńskim krzyżem oficerskim Orderu Zasługi Kulturalnej w Kategorii F (Promocja Kultury). W 2018 roku otrzymał Nagrodę Miasta Krakowa w dziedzinie kultury i sztuki. W 2022 roku wyróżniony został Nagrodą im. Kazimierza Wyki. W 2023 roku otrzymał Nagrodę Prezydenta Miasta Gdańska za Twórczość Translatorską im. Tadeusza Boya-Żeleńskiego.
Był członkiem Stowarzyszenia Pisarzy Polskich do sierpnia 2020 roku.

</doc>
<doc id="736150" url="https://pl.wikipedia.org/wiki?curid=736150" title="Marcin Janos Krawczyk">
Marcin Janos Krawczyk

Marcin Janos Krawczyk (ur. 26 października 1978 w Tomaszowie Lubelskim) – polski aktor telewizyjny teatralny i filmowy, także scenarzysta i reżyser.
Życiorys.
W podstawówce grał w koszykówkę i piłkę ręczną, był w reprezentacji szkoły. W liceum po raz pierwszy skoczył wzwyż i od razu pobił rekord szkoły, wygrał mistrzostwa wojewódzkie. Gdy dostał się na wydział zamiejscowy we Wrocławiu Państwowej Wyższej Szkoły Teatralnej im. Ludwika Solskiego, równolegle zaczął uczęszczać na treningi do Akademii Wychowania Fizycznego. Ostatecznie wybrał jednak aktorstwo. Po ukończeniu studiów związał się z Teatrem Dramatycznym w Warszawie (2001–2003). Występował także w Teatrze Powszechnym im. Jana Kochanowskiego w Radomiu (2004) i Centrum Artystycznym M25 [Mińska 25] w Warszawie (2006), gdzie zagrał postać Franciszka w sztuce off-owej autorstwa Macieja Kowalewskiego "Bomba".
Na szklanym ekranie można go było dostrzec po raz pierwszy w dwóch odcinkach sitcomu Polsat "Świat według Kiepskich" (1999, 2001), a następnie pojawił się w serialu TVP1 "Przeprowadzki" (2001), telenoweli TVP1 "Klan" (2002–2003), sitcomie "Czego się boją faceci, czyli seks w mniejszym mieście" (2003, 2004) jako artysta malarz 'Blejtram' – sąsiad Gustawa, serialu TVN "Kasia i Tomek" (2003), serialu TVN "Kryminalni" (2004), serialu TVP2 "Na dobre i na złe" (2004), sitcomie TVN "Camera Café" (2004), sitcomie TVP1 "Lokatorzy" (2004) i sitcomie TVN "Niania" (2005). Telewidzowie kojarzą go jednak z rolą księdza wikarego Antoniego Króla w telenoweli TVP1 "Plebania" (2005–2010).
Ukończył także kurs reżyserii dokumentalnej i warszawską Mistrzowską Szkołę Reżyserii Filmowej Andrzeja Wajdy. Jego debiut reżyserski 9-minutowego filmu "Rendez-vous" (2006) był prezentowany w dwudziestu pięciu krajach świata, spotkał się z uznaniem na festiwalu filmowym w Berlinie i zdobył nominację do nagrody Złotego Berlińskiego Niedźwiedzia.
Był finalistą drugiej edycji programu "Gwiazdy tańczą na lodzie" (2008).
Życie prywatne.
Swoją przyszłą żonę Karolinę poznał w Paryżu, gdzie się zaręczyli. Mają syna Marcela (ur. 2004) i córkę Marię (ur. 2008). Zamieszkali razem w Warszawie.

</doc>
<doc id="736153" url="https://pl.wikipedia.org/wiki?curid=736153" title="Untergruppenbach">
Untergruppenbach

Untergruppenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Schozach-Bottwartal. Leży ok. 6 km na południowy wschód od Heilbronn, przy autostradzie A81.

</doc>
<doc id="736156" url="https://pl.wikipedia.org/wiki?curid=736156" title="Andrzej Nakielski">
Andrzej Nakielski

Andrzej Nakielski (ur. 26 lipca 1971 w Olsztynie) – polski piłkarz i trener, założyciel Naki Olsztyn.
Piłkarz.
Nakielski grał na pozycji obrońcy. W wieku 21 lat przeszedł do Bałtyku Gdynia, by po półtora sezonu przenieść się do Polonii Gdańsk. Wiosną 1996 roku przeniósł się do I-ligowego wówczas Stomilu Olsztyn. W klubie tym występował przez około 2 lata. W tym czasie zagrał w 51 spotkaniach na szczeblu I-ligowym. Wiosną 1998 roku podjął decyzję o zakończeniu kariery piłkarskiej.
Trener.
Jeszcze za czasów gry w olsztyńskim klubie Nakielski trenował zespoły juniorskie Stomilu, zdobywając w 2003 brązowy medal Mistrzostw Polski Juniorów. Po zakończeniu kariery zawodniczej otworzył własną Szkółkę Piłkarską Naki Olsztyn, która skupiała młodych zawodników olsztyńskiego zespołu. Wyszli z niej m.in.: Arkadiusz Czarnecki, Łukasz Jegliński, Adrian Mierzejewski, Paweł Łukasik, Paweł Alancewicz. W 2005 roku objął posadę trenerską w IV-ligowym Stomilu, z którym w sezonie 2006/2007 awansował do III ligi, a w sezonie 2007/08 do II ligi. Po ponad trzech latach pracy 15 października 2008, po wygranym meczu z wyżej notowanym KSZO Ostrowiec Świętokrzyski, zrezygnował z prowadzenia OKS 1945 Olsztyn. Obecnie posiada licencję do prowadzenia zespołów w I lidze.
Naki Olsztyn.
Szkółka piłkarska Andrzeja Nakielskiego powstała w 1996. Jej drużyny były juniorskimi zespołami Stomilu Olsztyn. Największe sukcesy to: 2 krotne zwycięstwo w prestiżowym halowym Turnieju „Lwy Gdańskie”, brązowy medal w Pucharze im. Marka Wielgusa oraz Mistrzostwo Polski 11 latków (Danone – Cup 2008) i wyjazd na Mistrzostwa Świata 11 latków do Paryża. Wychowankiem NAKI jest m.in. Adrian Mierzejewski. Od 2008 roku Naki Olsztyn jest osobną szkółką piłkarską.

</doc>
<doc id="736161" url="https://pl.wikipedia.org/wiki?curid=736161" title="Miechowici">
Miechowici



</doc>
<doc id="736162" url="https://pl.wikipedia.org/wiki?curid=736162" title="Eberstadt (Badenia-Wirtembergia)">
Eberstadt (Badenia-Wirtembergia)

Eberstadt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Raum Weinsberg. Leży ok. 7 km na wschód od Heilbronn, przy autostradzie A81.
Sport.
Rokrocznie odbywa się w gminie międzynarodowy mityng lekkoatletyczny w skoku wzwyż - Internationales Hochsprung-Meeting.

</doc>
<doc id="736164" url="https://pl.wikipedia.org/wiki?curid=736164" title="Edward House">
Edward House



</doc>
<doc id="736165" url="https://pl.wikipedia.org/wiki?curid=736165" title="Empire (album)">
Empire (album)

Empire – drugi album zespołu Kasabian. Został wydany 28 sierpnia 2006 roku nakładem wytwórni Columbia Records. 

</doc>
<doc id="736168" url="https://pl.wikipedia.org/wiki?curid=736168" title="SAP Center">
SAP Center

SAP Center at San Jose (dawniej HP Pavilion at San Jose i San Jose Arena) to hala sportowa znajdująca się w San Jose w stanie Kalifornia w Stanach Zjednoczonych. Budowę rozpoczęto w 1991 roku, obiekt może pomieścić 17 562 kibiców hokeja, choć podczas koncertów pojemność hali zwiększa się do 19 190 osób. Obecnie w obiekcie tym swoje mecze rozgrywa drużyna występująca w NHL – San Jose Sharks oraz drużyna San Jose SaberCats występująca w AFL. W latach 1994–2013 rozgrywany był w hali turniej tenisowy mężczyzn SAP Open.
Historia.
Plany o budowie hali sportowej w San Jose sięgają połowy lat 80., kiedy to grupa miejscowych mieszkańców stworzyła "Fund Arena Now (FAN)". Organizacja ta miała za cel zbudowanie hali w mieście. Pod koniec lat osiemdziesiątych późniejszy burmistrz miasta Tom McEnery spotkał się z FAN. Przyczyniło się to do urzeczywistnienia planów organizacji. Decydujące o zbudowaniu hali głosowanie odbyło się 7 czerwca 1988 roku. Wynik głosowania to: 73 409 głosów za i 64 140 przeciw inwestycji. Głównym powodem powstania hali stała się lokalizacja nowej drużyny NHL w San Jose – Sharks, czyli "rekinów".
Budowa hali rozpoczęła się w 1991 i pierwotnie miała zostać otwarta w 1992 roku. Jednak z powodu opóźnień wynikających m.in. z dostosowania do wyższych wymagań hal w lidze NHL. Wymusiło to na drużynie Sharks grania kolejnego sezonu w hali Cow Palace.
Hala została otwarta 7 września 1993 roku. W 2001 prawa do nazwy budynku zostały sprzedane firmie Compaq przez co hala zmieniła nazwę na "Compaq Center at San Jose". W nazwie hali potrzebne było dodanie identyfikatora geograficznego "at San Jose" ponieważ hala w Houston również nazywała się wtedy "Compaq Center". Po zakupie przez Hewlett-Packard firmy "Compaq" nazwę budynku zmieniono na "HP Pavilion at San Jose". W czerwcu 2013 nazwę hali zmieniono ze względu na wykupienie praw przez SAP AG.
Do hali dodano przydomek "The Shark Tank" lub po prostu "The Tank" ze względu na głównego użytkownika hali drużynę San Jose Sharks.
Użytkownicy.
Obecnie halę użytkują San Jose Sharks grający w NHL oraz San Jose SaberCats z AFL. W latach 1994–2013 odbywał się tu turniej tenisowy mężczyzn SAP Open.
W tym budynku swoje mecze w sezonie 1996/1997 rozgrywała swoje mecze Golden State Warriors z NBA, było to podczas przebudowy Oracle Arena głównej hali Warriors. Swoje mecze rozgrywały również drużyny: San Jose Rhinos, San Jose Grizzlies oraz San Jose Stealth.

</doc>
<doc id="736169" url="https://pl.wikipedia.org/wiki?curid=736169" title="Robert Ervin Howard">
Robert Ervin Howard



</doc>
<doc id="736172" url="https://pl.wikipedia.org/wiki?curid=736172" title="Saławat Jułajew Ufa">
Saławat Jułajew Ufa

Saławat Jułajew Ufa (baszk. Салауат Юлаев хоккей клубы, ros. Салават Юлаев Уфа) – rosyjski klub hokeja na lodzie z siedzibą w Ufie.
Historia.
Klub został nazwany na cześć baszkirskiego bohatera narodowego – Saławata Jułajewa, który pochodził z Ufy. Wcześniejsze nazwy klubu to: "Trud Ufa" (1957-1959) i "Gastello Ufa" (1959-1962).
Klub zakwalifikował się do turnieju finałowego Pucharu Kontynentalnego w 1997 roku. W 2008 klub zdobył Mistrzostwo Rosji pokonując w finale 3:2 Łokomotiw Jarosław. Sukces powtórzył trzy lata później w ramach nowych rozgrywek KHL edycji 2010/2011 pokonując w finale Atłant Mytiszczi 4:1.
Saławat został pierwszym klubem w rozgrywkach KHL, który zdobył w tej lidze 1000 goli (23 listopada 2012 roku gola strzelił Igor Mirnow).
Po rozpoczęciu inwazji Rosji na Ukrainę na początku marca 2022 tj na początku fazy play-off w sezonie KHL (2021/2022) wszyscy nierosyjscy zawodnicy drużyny odeszli z klubu.
Szkoleniowcy.
Władimir Sztikow (1961—1963), Jurij Subbotin (1963—1968), Władimir Karawdin (1968—1975), Walerij Nikitin (1975—1979), Marat Azamatow (1979—1983), Wiktor Sadomow (1983—1987), Siergiej Michajłow (1987—1990), Marat Azamatow (1990—1991), Władimir Bykow (1991—1992), Rafaił Iszmatow (1992—1999), Władimir Bykow (1999—2000), Leonid Makarow (2000), Siergiej Nikołajew (2000—2003), Nikołaj Makarow (2003—2004), Rafaił Iszmatow (2004—2005), Sergiej Michajłow (2005—2009), Wiaczesław Bykow (2009—2011), Siergiej Michajłow (2011), Wenier Safin (2011-2012), Igor Zacharkin (2015-2017), Erkka Westerlund (2017-2018), Nikołaj Cułygin (2018-2020), Tomi Lämsä (2020-2022), Wiktor Kozłow (2022-).
Od maja 2009 roku do końca sezonu 2010/11 trenerem Saławatu był Wiaczesław Bykow. Z klubem zdobył mistrzostwo Rosji. W tym czasie był jednocześnie selekcjonerem reprezentacji Rosji. W kwietniu 2015 trenerem został Anatolij Jemielin, a menedżerem generalnym Leonid Wajsfeld. Latem 2015 trenerem koordynatorem został Igor Zacharkin (wcześniej pracujący w Ufie wraz z W. Bykowem). W październiku 2015 głównym trenerem został Zacharkin, trenerem bramkarzy Kiriłł Korieńkow. Po porażce w 1. rundzie play-off sezonu KHL (2016/2017) z klubu odeszli trenerzy: główny Zacharkin oraz asystenci Nikołaj Borszczewski i Kiriłł Korieńkow. Pod koniec marca 2017 trenerem Saławatu został Fin Erkka Westerlund. Asystentem został jego rodak Hannu Virta. W kwietniu 2018 następcą Westerlunda został Nikołaj Cułygin, a w jego sztabie trenerskim znaleźli się asystenci Witalij Jaczmieniow, Tomi Lämsä i trener bramkarzy Wadim Tarasow. W kwietniu 2020 nowym głównym renerem został Tomi Lämsä, a do sztabu weszli Michaił Wasiljew, Wiktor Kozłow, Nikołaj Cułygin i Wadim Tarasow. W lipcu 2021 miejsce Tarasowa zajął jako trener bramkarzy Kanadyjczyk Vincent Riendeau. 1 maja 2022 ogłoszono, że nowym szkoleniowcem został mianowany Wiktor Kozłow. Od lipca 2022 do sztabu wszedł Kanstancin Kalcou

</doc>
<doc id="736173" url="https://pl.wikipedia.org/wiki?curid=736173" title="Ellhofen">
Ellhofen

Ellhofen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Raum Weinsberg. Leży nad rzeką Sulm, ok. 7 km na wschód od Heilbronn, przy autostradzie A81, drodze krajowej B39 i linii kolejowej Crailsheim–Bruchsal.

</doc>
<doc id="736177" url="https://pl.wikipedia.org/wiki?curid=736177" title="Osei Tutu">
Osei Tutu

Osei Kofi Tutu I – założyciel Konfederacji Aszanti, luźno połączonej grupy miast.
Został Kumasehene – władcą miasta Kumasi w roku 1675, obejmując urząd po swoim wujku Obiri Yeboah. Przy pomocy broni palnej kupionej od europejskich kupców w zamian za złoto i niewolników w znacznym stopniu rozszerzył potęgę miasta-państwa. Zapoczątkował przymierze stanów Aszanti przeciw regionalnym hegemonom Denkyira, następnie ich pokonując. Siłą dyplomacji nakłonił innych władców Aszanti do wierności Kumasi. Swoją karierę zawdzięcza w głównej mierze doradztwu lidera religijnego Okomfo Anokye.
Konfederacja Aszanti była urzędowo sformowana w roku 1701, a Osei Tutu został koronowany na Asantehene. Utrzymywał swoją pozycję, aż do śmierci w roku 1717 podczas bitwy przeciw Akyem.

</doc>
<doc id="736180" url="https://pl.wikipedia.org/wiki?curid=736180" title="Light Grenades">
Light Grenades

Light Grenades – szósty album studyjny zespołu Incubus. Został wydany 28 listopada 2006 roku nakładem wytwórni Epic Records. Pierwszym singlem z albumu jest utwór „Anna-Molly”, następnymi zaś, kolejno − „Dig”, „Oil and Water” i „Love Hurts”.
Podczas pierwszego tygodnia sprzedaży zakupiono 229 000 kopii płyty.

</doc>
<doc id="736182" url="https://pl.wikipedia.org/wiki?curid=736182" title="Gustawin">
Gustawin

Gustawin – wieś w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="736184" url="https://pl.wikipedia.org/wiki?curid=736184" title="Artemisia Gentileschi">
Artemisia Gentileschi

Artemisia Gentileschi, właśc. Artémisia Lomi Gentileschi (ur. 8 lipca 1593 w Rzymie, zm. w Neapolu po 31 stycznia 1654) – włoska malarka reprezentująca wczesny barok.
Życiorys.
Córka malarza fresków Orazia Gentileschiego, wywodzącego się ze szkoły Caravaggia. Była jedną z pierwszych kobiet, które podejmowały w swoim malarstwie tematykę religijną i historyczną, uznawaną za niedostępną dla kobiet. Malowała w pracowni ojca, wykazując znacznie większy talent niż jej bracia. Jednym z jej pierwszych obrazów był "Zuzanna i starcy". Namalowała go mając 17 lat, około 1610.
Pobierała lekcje malarstwa u Agostino Tassiego, który współpracował z jej ojcem. Została przez niego kilkukrotnie zgwałcona. Gdy jego obietnice ślubu okazały się kłamstwem, został zaskarżony przez jej ojca do sądu. Przedmiotem oskarżenia była defloracja córki. Podczas procesu była poddana torturom, co miało w wyobrażeniu sądu uwiarygodnić jej zeznania. Tassi, który zamierzał, jak dowiedziono podczas procesu, zabić swoją żonę i ukraść część obrazów ojca Artemisii, został ostatecznie skazany na grzywnę i osiem miesięcy więzienia. To przeżycie wywarło wpływ na malarstwo Gentileschi, np. "Judytę zabijającą Holofernesa" namalowała niedługo po tym wydarzeniu.
Po procesie wyszła za mąż za Pierantonio Stiattesiego i wyjechała do Florencji. Urodziła tam piątkę dzieci (czworo zmarło), jednocześnie dużo malowała (między innymi dla Medyceuszy). Jako pierwsza kobieta została przyjęta do florenckiej "Accademia del Disegno". W roku 1620 z powodu długów wyjechała do Rzymu, rozstając się z mężem. Była uznaną artystką i utrzymywała się ze sztuki wszędzie tam, gdzie mieszkała, a były to: Florencja, Wenecja, Rzym, Londyn i Neapol.
W 1638 Gentileschi dołączyła do ojca, który został zatrudniony jako malarz na dworze króla Karola I w Anglii. W kolekcji władcy znalazł się jej "Autoportret jako alegoria malarstwa". Ostatnie lata życia spędziła w Neapolu.

</doc>
<doc id="736186" url="https://pl.wikipedia.org/wiki?curid=736186" title="Magdalena Łazarkiewicz">
Magdalena Łazarkiewicz

Magdalena Holland-Łazarkiewicz (ur. 6 czerwca 1954 w Warszawie) – polska reżyserka i scenarzystka, córka Ireny Rybczyńskiej i Henryka Hollanda, młodsza siostra reżyserki Agnieszki Holland, wdowa po reżyserze Piotrze Łazarkiewiczu oraz matka kompozytora Antoniego Komasy-Łazarkiewicza.
Życiorys.
Absolwentka VI Liceum Ogólnokształcącego im. Tadeusza Reytana w Warszawie (1973). Studiowała kulturoznawstwo na Uniwersytecie Wrocławskim (absolwentka w 1976). W latach 1977–1978 była kierownikiem literackim Teatru im. Jaracza w Olsztynie. W 1982 ukończyła studia na Wydziale Radia i Telewizji Uniwersytetu Śląskiego w Katowicach.
Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
W kadencji 2022/23 została artPrezydentką na Interdyscyplinarnym Festiwalu Sztuk Miasto Gwiazd.

</doc>
<doc id="736189" url="https://pl.wikipedia.org/wiki?curid=736189" title="Secret Society">
Secret Society

Secret Society – siódmy album zespołu Europe. Został wydany 25 października 2006 roku nakładem wytwórni Sanctuary Records. Album promowany jest singlem "Always the Pretenders".

</doc>
<doc id="736193" url="https://pl.wikipedia.org/wiki?curid=736193" title="Herb Skaryszewa">
Herb Skaryszewa

Herb Skaryszewa – jeden z symboli miasta Skaryszew i gminy Skaryszew w postaci herbu.
Wygląd i symbolika.
Herb przedstawia w czarnym polu gotyckiej tarczy herbowej podwójny krzyż koloru czerwonego (krzyż lotaryński). Dolne ramiona są nieznacznie dłuższe, a zakończenie wszystkich ramion nieco poszerzone.
Historia.
Historia herbu miasta wiąże się z zakonem Bożogrobców. Zakon ten został sprowadzony do Polski w 1163 i osiedlony w Miechowie – stąd polscy zakonnicy tego zgromadzenia nazywani są Miechowitami. W XII wieku osada skaryszewska przeszła na własność klasztoru w Miechowie. Wizerunek krzyża przedstawiony na herbie Skaryszewa jest symbolem Miechowitów. Oznaka religijna noszona przez nich przedstawia podwójny krzyż jerozolimski koloru czerwonego. Naszywany jest on na czarnej sukni Bożogrobców. Symbol ten znajduje się na wieży miejscowego kościoła, a także wewnątrz niego nad głównym ołtarzem.
W 1938 roku Rada Miejska Skaryszewa przyjęła uchwałę akceptującą wzór herbu miasta. W tym samym roku wzór ten przyjęło Ministerstwo Spraw Wewnętrznych.

</doc>
<doc id="736201" url="https://pl.wikipedia.org/wiki?curid=736201" title="Bogdan Stelea">
Bogdan Stelea

Bogdan Gheorghe Stelea (ur. 5 grudnia 1967 roku w Bukareszcie), rumuński piłkarz występujący na pozycji bramkarza, oraz trener piłkarski.
Kariera piłkarska.
Jest wychowankiem Dinama Bukareszt, z którym w listopadzie 1986 roku po raz pierwszy zagrał w Divizii A. Był zawodnikiem tego klubu do 1991 roku; w tym czasie zdobył z nim dwa tytuły mistrza kraju, dotarł do półfinału PZP oraz zadebiutował w reprezentacji Rumunii. Po upadku komunizmu wyjechał za granicę, najpierw do Hiszpanii, później do Belgii i Turcji. W pierwszym sezonie w RCD Mallorca zanotował spadek z Primera División. W 1995 roku powrócił do kraju, do Steauy Bukareszt, z którą wywalczył dwa mistrzostwa kraju i grał w Lidze Mistrzów. Dobre występy w europejskich rozgrywkach zaowocowały transferem do UD Salamanca. Stelea był pierwszym bramkarzem tego klubu przez cztery kolejne sezony, nawet po spadku z ekstraklasy w 1999 roku. Stracił miejsce w wyjściowym składzie dopiero dwa lata później i został wypożyczony do Rapidu Bukareszt. W następnym sezonie powrócił do Salamanki, gdzie grał przez kolejne dwa lata. W 2004 roku w wieku 37 lat po dwunastoletniej przerwie ponownie został zawodnikiem Dinama Bukareszt. Później występował krótko w Grecji i był rezerwowym w Oţelulu Galaţi. Mimo iż pod koniec sezonu 2005-2006 ogłosił zakończenie kariery, to jesienią 2006 dał się namówić Danowi Petrescu na grę w prowadzonej przez niego Unirei Urziceni. Po zakończeniu sezonu przeniósł się do FC Braszów, gdzie - w wieku 42 lat - jest zmiennikiem Dănuţa Comana.
W reprezentacji Rumunii rozegrał 95 meczów. Początkowo był zmiennikiem Silviu Lunga, a kiedy ten w 1993 roku pożegnał się z drużyną narodową, przez wiele lat rywalizował o miejsce w składzie z Florinem Pruneą. Na Mundialu 1994, na którym Rumunii doszli do ćwierćfinału, w pierwszych dwu meczach grał Stelea, ale później został zastąpiony przez Pruneę. Podobnie było dwa lata później na Euro 1996. Stelea został pierwszym bramkarzem po tym turnieju dzięki udanym występom w UD Samalanca; w podstawowej jedenastce drużyny narodowej grał do 2003 roku. W tym czasie brał udział w Mundialu 1998, po którym zebrał dobre recenzje, i Euro 2000. Ostatni mecz w reprezentacji rozegrał w lutym 2005 roku.
Kariera szkoleniowa.
W kwietniu 2009 roku, nie przerywając kariery piłkarskiej, został asystentem Răzvana Lucescu w reprezentacji Rumunii.

</doc>
<doc id="736204" url="https://pl.wikipedia.org/wiki?curid=736204" title="Okomfo Anokye">
Okomfo Anokye

Okomfo Anokye (ak: Ɔkͻmfoͻ Anͻkye) – tradycyjny duchowny, który w historii Aszanti zajmował pozycję jak Merlin w Anglii. Według szczepowej legendy sprowadził z niebios Złoty Stolec, by postawić go przed człowiekiem, który stałby się pierwszym królem Aszanti – Asantehene. To miejsce jest oznakowane do dzisiaj mieczem Okomfo Anokye zakopanym po rękojeść w ziemi na terenie szpitala Komfo Anokye Teaching Hospital. Legenda mówi, że królestwo Aszanti zostanie zniszczone jeżeli miecz kiedykolwiek zostanie usunięty.

</doc>
<doc id="736206" url="https://pl.wikipedia.org/wiki?curid=736206" title="Alex Hofmann">
Alex Hofmann

Alex Hofmann (ur. 25 maja 1980 w Mindelheim) – motocyklista w klasie MotoGP. Ścigał się na Motocrossie, lecz jako nastolatek przeniósł się do wyścigów szosowych. W 1995 roku pierwszy raz zdobył Mistrzostwo Niemiec klasy 125 cm³, w 1997 roku był drugi w klasyfikacji, w międzyczasie ścigał się z dziką kartą w zawodach międzynarodowych 125 cm³.
W 1998 roku przeniósł się do klasy 250 cm³, gdzie wygrał wszystkie wyścigi i zdobył tytuł Mistrza Europy klasy 250 cm³, w rankingu światowym 250 cm³ pod koniec roku był na miejscu 10. Pomiędzy 1999 a 2001 rokiem jeździł regularnie, lecz nie zdobył żadnego miejsca na podium oraz stracił 8 rund w 2000 roku przez kontuzje.
MotoGP.
Rok 2002 rozpoczął bez stałego kontraktu, lecz kilka razy startował z dziką kartą zastępując kontuzjowanego Garry'ego McCoya z teamu WCM Red Bull oraz Loris Capirossi z teamu Sito Ponsa. W 2003 roku został zaangażowany jako zawodnik testowy w teamie Kawasaki. Startował tylko w dwóch rundach, lecz w obu zdobył punkty. Dzięki temu wraz z Shinyą Nakano całkowicie zastąpił w teamie Garry'ego McCoya oraz Andrew Pitta w roku 2004. Następny rok był dość trudny ze względu na liczne kontuzje (złamana ręka na pokazie w Estoril oraz stopa podczas wyścigu na torze Motegi). Mała liczba zdobytych punktów zadecydowało o tym, że Hofmanna w 2006 roku zastąpił młody zawodnik Randy dePuniet.
W 2006 roku dołączył do satelickiego zespołu D’Antin Pramac Team i jeździł na Ducati z 2006 roku wraz z Jose Luisem Cardoso. Gdy Sete Gibernau, podstawowy zawodnik z teamu Ducati, doznał ciężkiej kontuzji na torze Catalunya, Hofmann zastąpił go w dwóch kolejnych rundach (Assen, Donnington Park). Sezon zakończył na 17 miejscu z 30 punktami.
Zna biegle 4 języki (angielski, francuski, włoski, hiszpański), jest jednym z najwyższych zawodników w stawce MotoGP (1,80 m).

</doc>
<doc id="736210" url="https://pl.wikipedia.org/wiki?curid=736210" title="LiD">
LiD



</doc>
<doc id="736211" url="https://pl.wikipedia.org/wiki?curid=736211" title="Mierniki umowne">
Mierniki umowne

Mierniki umowne są to jednostki fizyczne wyrażające wielkość produkcji niejednorodnej w określonym wyrobie lub pozwalające na doprowadzenie do postaci przeliczeniowej np.: określony format, kolor itp.

</doc>
<doc id="736212" url="https://pl.wikipedia.org/wiki?curid=736212" title="Górna Galilea">
Górna Galilea

Górna Galilea (hebr. הגליל העליון) - górzysta kraina w północnym Izraelu, położona w Galilei.
Geografia.
Górna Galilea zaczyna się na północy na rzece Litani w Libanie. Izraelską północną granicą Górnej Galilei są góry ze szczytem Hermon (2814 m n.p.m.). Na południu granicę krainy wyznacza Dolina Beit HaKerem. Wschodnią granicę stanowi Jezioro Tyberiadzkie i Wzgórza Golan. W kierunku północnym wyciąga się tzw. "Palec Galilei" (hebr. אצבע הגליל, "Etzba HaGalil"), w którym znajdują się miasteczka Kirjat Szemona i Metulla. Nad tym regionem majestatycznie wznosi się masyw najwyższej w Izraelu góry - Hermon (2814 m n.p.m.).
Najwyższym szczytem Górnej Galilei jest góra Meron (1208 m n.p.m.).
Stolicą regionu jest Safed.
Powierzchnia wynosi ponad 1500 km², z czego 800 km² znajduje się w Libanie.

</doc>
<doc id="736214" url="https://pl.wikipedia.org/wiki?curid=736214" title="San Cristóbal de Las Casas">
San Cristóbal de Las Casas



</doc>
<doc id="736216" url="https://pl.wikipedia.org/wiki?curid=736216" title="Jan Pinkava">
Jan Pinkava

Jan Jaroslav Pinkava (ur. 21 czerwca 1963 w Pradze) – czeski reżyser filmów animowanych. Twórca filmu "Geri's Game", który zdobył Oscara w 1998 r. w kategorii krótkometrażowego filmu animowanego.

</doc>
<doc id="736225" url="https://pl.wikipedia.org/wiki?curid=736225" title="Flaga Skaryszewa">
Flaga Skaryszewa



</doc>
<doc id="736228" url="https://pl.wikipedia.org/wiki?curid=736228" title="Aleksander Ignacy Lubomirski">
Aleksander Ignacy Lubomirski

Aleksander Ignacy Lubomirski herbu Szreniawa bez Krzyża, książę, (ur. 11 sierpnia 1802 w Krakowie, zm. 12 czerwca 1893 w Paryżu) – finansista, filantrop.
Życiorys.
Był najmłodszym dzieckiem generała Franciszka Ksawerego Lubomirskiego i jego trzeciej żony Marii Naryszkin, wnukiem Stanisława Lubomirskiego wojewody kijowskiego i bracławskiego.
W 1823 roku ożenił się z Julią Radziwiłł, wnuczką Stanisława Radziwiłła, podkomorzego litewskiego. Dorobił się wielkiego majątku inwestując w akcje Kompanii Sueskiej. Zmarł bezpotomnie. Pochowany jest na cmentarzu Père-Lachaise w Paryżu.
Fundacje Księcia Lubomirskiego.
W 1885 roku książę Lubomirski przekazał władzom autonomicznej Galicji kwotę 2 mln franków na cele dobroczynne; darowizna ta została wykorzystana na ufundowanie zakładu wychowawczego dla chłopców (obecnie Gmach Główny Uniwersytetu Ekonomicznego w Krakowie).
W 1889 roku książę Lubomirski złożył na ręce kard. Albina Dunajewskiego duży fundusz na cel dobroczynny, z którego w 1889 roku zakupiono kilkanaście hektarów pola we wsi Łagiewniki pod Krakowem, a następnie wybudowano zakład dla dziewcząt moralnie zaniedbanych, kaplicę i klasztor dla Zgromadzenia Sióstr Matki Bożej Miłosierdzia. Całą posesję otoczono murowanym parkanem i nazwano Józefowem ku czci św. Józefa, któremu siostry przypisywały uproszenie tej fundacji dla prowadzenia swego dzieła apostolskiego.

</doc>
<doc id="736229" url="https://pl.wikipedia.org/wiki?curid=736229" title="Ana Martín">
Ana Martín

Ana Martin, właściwe Beatriz Martinez Solorzano (ur. 14 maja 1947 w Meksyku) - meksykańska aktorka.
Córka komika Jesúsa Martíneza „Palillo”. W 1963 "Miss Meksyku" wzięła udział w wyborach "Miss World".
Debiutowała w filmie "Gangster El" (1965). W telenoweli "Cena Marzeń" zagrała Refugio Ochoa de Perez, matkę tytułowej Rubi, za którą rolę otrzymała prestiżową nagrodę przyznawaną w plebiscycie Premios TVyNovelas w 2005 roku. Wcześniej otrzymała do niej jedynie nominacje za główne role w telenowelach "Gabriel y Gabriela "oraz "El Pecado de Oyuki".

</doc>
<doc id="736236" url="https://pl.wikipedia.org/wiki?curid=736236" title="Kevin MacDonald (psycholog)">
Kevin MacDonald (psycholog)

Kevin B. MacDonald (ur. 24 stycznia 1944) – profesor psychologii, Amerykanin zajmujący się studiami nad etnicznością, autor znanej publikacji "The Culture of Critique".

</doc>
<doc id="736240" url="https://pl.wikipedia.org/wiki?curid=736240" title="Mike Porcaro">
Mike Porcaro

Mike Porcaro, właśc. Michael Joseph Porcaro (ur. 29 maja 1955 w Hartford, zm. 15 marca 2015 w Los Angeles) – amerykański basista.
Życiorys.
Znany przede wszystkim z występów w zespole Toto. Porcaro współpracował ponadto m.in. z takimi wykonawcami jak: Joe Farrell, Joseph Williams, Christopher Cross, Tommy Nilson, Natalie Cole oraz Donna Summer.
Syn perkusisty jazzowego Joe Porcaro. Bracia, Steve Porcaro i nieżyjący już Jeff Porcaro, są/byli cenionymi muzykami sesyjnymi. Mike Porcaro przez wiele lat borykał się ze stwardnieniem zanikowym bocznym.
Miał żonę Cheryl, jedną córkę i dwóch synów.

</doc>
<doc id="736257" url="https://pl.wikipedia.org/wiki?curid=736257" title="Liczba odwrotna">
Liczba odwrotna

Liczba odwrotna do danej liczby formula_1 to taka liczba formula_2 że formula_3
Jest to zgodne z ogólną definicją elementu odwrotnego mnożenia w algebrze, zapisywanego zwykle jako formula_4 lub formula_5 W liczbach rzeczywistych jest on określany przez funkcję homograficzną formula_6 W arytmetyce modularnej również można określić element odwrotny formula_7 modulo formula_8 jeśli formula_9 i formula_7 są względnie pierwsze. Element taki można uzyskać korzystając z rozszerzonego algorytmu Euklidesa dla formula_9 i formula_12 Pozwala to określić działanie dzielenia w formula_13 dla pierwszych formula_9 (i częściowo dla innych formula_9) jako mnożenie przez odwrotność.

</doc>
<doc id="736260" url="https://pl.wikipedia.org/wiki?curid=736260" title="Cielechowizna">
Cielechowizna

Cielechowizna – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w południowej części gminy.
Niewielka wieś między Gliniakiem, a Hutą Mińską; nad rzeką Mienią.
Pod adresem Cielechowizna 1A mieści się Zespół Szkół w Hucie Mińskiej z siedzibą w Cielechowiźnie.
W latach 1954-1968 wieś należała i była siedzibą władz gromady Cielechowizna, po jej zniesieniu w gromadzie Mińsk Mazowiecki. W latach 1975–1998 miejscowość administracyjnie należała do województwa siedleckiego.
Podczas II wojny światowej na terenie wsi mieścił się obóz, w którym byli zakwaterowani własowcy. Wykonywali oni na polecenie hitlerowców obławy i łapanki młodzieży wywożonej następnie do niemieckich obozów pracy. W gospodarstwie Zofii i Marcina Sarneckich mieściła się stacja nadawczo-odbiorcza Gwardii Ludowej, po jej wykryciu przez hitlerowców Marcin Sarnecki został wywieziony do obozu, syn Jan rozstrzelany, a Zofię wraz z córką spalono w ich własnym domu 27 lipca 1942.

</doc>
<doc id="736262" url="https://pl.wikipedia.org/wiki?curid=736262" title="La Mancha">
La Mancha

La Mancha (wym. [], uproszczona: "la mạnczia") – region historyczno-geograficzny w Hiszpanii, wchodzący w skład wspólnoty autonomicznej Kastylia-La Mancha. Znajduje się na południe od Madrytu i obejmuje pięć hiszpańskich prowincji: Albacete, Ciudad Real, Cuenca, Madryt i Toledo. Nazwa regionu pochodzi od arabskiego "ma–ansha", co oznacza "brak wody".
La Manchę i jej wiatraki rozsławił Miguel de Cervantes w swojej powieści "Don Kichot z la Manczy", późniejszej inspiracji dla Dale’a Wassermana i jego musicalu "Człowiek z la Manczy".

</doc>
<doc id="736268" url="https://pl.wikipedia.org/wiki?curid=736268" title="Jan Křesadlo">
Jan Křesadlo

Václav Jaroslav Karel Pinkava, piszący pod pseudonimem Jan Křesadlo (ur. 9 grudnia 1926 w Pradze, zm. 13 sierpnia 1995 w Colchesterze) – czeski pisarz.
Życiorys.
Po inwazji wojsk Układu Warszawskiego na Czechosłowację w 1968 roku wyemigrował do Wielkiej Brytanii z żoną i czwórką dzieci. Pracował jako psycholog kliniczny, ordynator oddziału. Po przejściu na wcześniejszą emeryturę w roku 1982 w całości poświęcił się twórczości artystycznej. Za swój debiut, powieść Ścierwopiewcy (Mrchopěvci), wydaną przez czeską emigracyjną oficynę wydawniczą ’68 Publishers Josefa Škvoreckiego, otrzymał prestiżową nagrodę literacką im. Egona Hostovskiego.
Swój pseudonim wybrał częściowo dlatego, że w swoim oficjalnym nazwisku nie miał typowo czeskiej głoski „ř”. Pseudonimami posługiwał się bardzo chętnie, na przykład anagramowy Jake Rolands (autor literatury popularnej), J. K. Klement (tłumacz), Juraj Hron (autor z regionu Slovácko), Ferdinand Lučovický z Lučovic i na Suchým dole (kompozytor), Kamil Troud (ilustrator) i wieloma innymi.
Interesował się muzyką kościelną, którą również komponował, między innymi Mszę Głagolicką. Oprócz swojej twórczości artystycznej i zawodowej publikował też artykuły z dziedziny logiki matematycznej, w której wynalazł całą klasę logik wielowartościowych.
Jako tak zwany człowiek renesansu, polihistoryk, chętnie piętrzył przed sobą zadania i przeszkody. Ze swoją córką przetłumaczył na język angielski Wieniec sonetów Jaroslava Seiferta, a do tego dołączył własny buntowniczy Antywieniec.
Wydał zbiór poezji w siedmiu językach, zatytułowany "Siedmiogłosek" (Sedmihlásek), Zaganiacz. W sumie, włącznie z kilkoma wieńcami sonetów, napisał ponad sto sonetów.
Do jego szczytowych osiągnięć należy bez wątpienia ΆΣΤΡΟΝΑΥΤΙΛÍΑ, Astronautilia, nietypowa powieść fantastycznonaukowa, liczący ponad 6 500 wersów starogrecki poemat homerycki z równoległym tłumaczeniem na język czeski. Książka ta wyszła dopiero tuż po jego śmierci.
Został pochowany pod pomnikiem autorstwa swego syna Jana Pinkavy, na Cmentarzu Winogradzkim w Pradze.

</doc>
<doc id="736270" url="https://pl.wikipedia.org/wiki?curid=736270" title="Jan Kresadlo">
Jan Kresadlo



</doc>
<doc id="736275" url="https://pl.wikipedia.org/wiki?curid=736275" title="Wałdaj (wyżyna)">
Wałdaj (wyżyna)

Wałdaj (831), inaczej Wzgórza Wałdaj, Wyżyna Wałdajska, historycznie Góry Wałdajskie, Góry Alańskie lub Góry Alauńskie (ros. Валдай, także Валдайская возвышенность, "Wałdajskaja wozwyszennost´") – wyżyna w Rosji, w północno-zachodniej części Niziny Wschodnioeuropejskiej, mniej więcej w połowie drogi pomiędzy Moskwą a Petersburgiem. We wczesnym średniowieczu Wałdaj pokryty był puszczą znaną jako Las Wołkowski, Las Wołkoński lub Las Okowski, stąd w źródłach historycznych nazwy te czasem stosowało się wymiennie.
Wyżyna wznosi się maksymalnie na wysokość 346,9 m n.p.m. Zbudowana jest z materiałów morenowych zalegających na wyniesionym fundamencie, który tworzą skały wapienne oraz łupki karbońskie i dewońskie. 
Wałdaj jest działem wodnym między zlewiskiem jeziora Ilmen a dorzeczami biorących tu swój początek: Wołgi, Dniepru, Dźwiny, Siasiu i Mołogi. Tak więc region ten należy do zlewisk Morza Kaspijskiego (Wołga, Mołoga), Morza Czarnego (Dniepr) oraz Morza Bałtyckiego (Siaś, Dźwina). 
Stanowi pojezierze (największe jeziora: Seliger, Wsieług, Wielje, Szlino, Pieno, Wołgo), które opada stromą krawędzią na północny zachód ku płaskiej Nizinie Ilmeńskiej. W obniżeniach znajdują się bagna. Dużo terenów pokrywają lasy iglaste i pola uprawne. Na wzgórzach Wałdaj znajdują się także Wałdajski Park Narodowy (Rezerwat Biosfery UNESCO od 2004 roku) oraz Centralno-Leśny Rezerwat Biosfery (Rezerwat Biosfery UNESCO od 1985 roku).
W Wałdaju prywatną rezydencję ma Władimir Putin.

</doc>
<doc id="736276" url="https://pl.wikipedia.org/wiki?curid=736276" title="Grażyna Świtała">
Grażyna Świtała

Grażyna Świtała−Kettner (ur. 27 lutego 1954 w Słupsku, zm. 25 lipca 2003 w Warszawie) – polska piosenkarka i kompozytorka, założycielka i prezes fundacji „Naprawdę czeka ktoś”, organizatorka pięciu edycji "Festiwalu dla Dzieci i Młodzieży Niepełnosprawnej". Za zasługi dla Ciechocinka została odznaczona „Medalem Stanisława Staszica”. Dama Orderu Uśmiechu.
Życiorys.
Urodziła się w Słupsku, wychowywała się w Szczytnie i Gliwicach. W dzieciństwie przejawiała zainteresowania artystyczne. Ukończyła Wydział Wokalny w Średniej Szkole Muzycznej w Gliwicach, a następnie studiowała na Wydziale Pedagogicznym Akademii Muzycznej w Katowicach. Uczyła się gry na skrzypcach, fortepianie i akordeonie. W czasie studiów współpracowała z Orkiestrą Polskiego Radia i Telewizji w Katowicach. 
Karierę solową rozpoczęła w 1970 na VIII Krajowym Festiwalu Polskiej Piosenki w Opolu. Wykonywała głównie muzykę country i pop. Jej największa popularność przypadła na lata 70. i 80. XX wieku. Wylansowała wiele przebojów, m.in.: „Ale Magda mówi”, „Słońce tego lata”, „Dwa serca jak pociągi dwa”, „Kocha się za nic”, „Moja miłość bez imienia”, „Obejmij mnie”, „Tak jak przed laty”, „Wyjście z cienia” oraz „Zabierz kobietę”. Pod pseudonimem Grażyna Kettner skomponowała takie utwory jak: „Moja miłość bez imienia” czy „Tylko tyle”"." Występowała na krajowych i międzynarodowych festiwalach piosenki – reprezentowała Polskę na festiwalach w Lublanie, Budapeszcie i Ułan Bator. W 1983 wystąpiła na Pikniku Country w Mrągowie. Koncertowała także m.in. w Kanadzie, Kuwejcie, Mongolii, na Kubie i Wyspach Kanaryjskich. 
W 1995 założyła fundację „Naprawdę czeka ktoś”, której celem miało być wspieranie utalentowanej artystycznie młodzieży niepełnosprawnej. Rok później zainaugurowała Festiwal Piosenki Młodzieży Niepełnosprawnej w Ciechocinku.
Zmarła w jednym z warszawskich szpitali wskutek krwiaka mózgu. 31 lipca 2003 została pochowana w rodzinnym grobie na Cmentarzu Centralnym (sektor LF8, rząd A, grób 8) w Gliwicach.
Życie prywatne.
Z pierwszym mężem, ginekologiem Krzysztofem Kettnerem, rozstała się po dwóch latach małżeństwa. Jej drugim mężem był Andrzej Rutkowski, kompozytor i aranżer większości jej przebojów. Rozwiedli się po 10 latach małżeństwa. Mieli córkę, Agatę Świerczewską (ur. 1989), która wystąpiła w drugiej edycji programu "The Voice of Poland".

</doc>
<doc id="736277" url="https://pl.wikipedia.org/wiki?curid=736277" title="Ryby głębinowe">
Ryby głębinowe

Ryby głębinowe – ekologiczna grupa ryb żyjących na dużych głębokościach, w strefie batialnej lub w strefie abysalnej oceanów i mórz, rzadziej w jeziorach, często poniżej 2000 m p.p.m., w warunkach stabilnej niskiej temperatury i stabilnego zasolenia, wysokiego ciśnienia oraz całkowitym braku światła. 
Ryby głębinowe wykazują duże zróżnicowanie pod względem budowy i przystosowań. Są wśród nich gatunki odbywające dobowe wędrówki w kierunku pionowym (świetlikowate), aktywnie pływające w wodach batypelagialnych (skrzelokształtne, rekiny z rodziny koleniowatych) oraz ryby prowadzące wyłącznie przydenny tryb życia. Gatunki planktonożerne wędrują w ciągu dnia w kierunku powierzchni. Drapieżniki spotykane są na wszystkich głębokościach. 
Rozmiary najmniejszych gatunków nie przekraczają kilku centymetrów, a największe osiągają nawet kilka metrów długości. Wiele ryb głębinowych charakteryzuje się dziwacznymi kształtami (żabnicokształtne). Niektóre mają duże, świecące oczy, inne szeroko otwierające się paszcze, w których występują bardzo ostre zęby. Większość z tych ryb widzi przy świetle niewidocznym dla człowieka, niektóre z nich są ślepe, a jeszcze inne mają specjalne komórki wytwarzające światło.

</doc>
<doc id="736279" url="https://pl.wikipedia.org/wiki?curid=736279" title="Superliga rosyjska w hokeju na lodzie (2004/2005)">
Superliga rosyjska w hokeju na lodzie (2004/2005)

Superliga rosyjska w hokeju na lodzie sezon 2004/2005
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="736282" url="https://pl.wikipedia.org/wiki?curid=736282" title="Liczby odwrotne">
Liczby odwrotne



</doc>
<doc id="736287" url="https://pl.wikipedia.org/wiki?curid=736287" title="Alfabet czeski">
Alfabet czeski

Alfabet czeski () – alfabet oparty na alfabecie łacińskim, służący do zapisu języka czeskiego. Składa się z 42 następujących liter:
A, Á, B, C, Č, D, Ď, E, É, Ě, F, G, H, Ch, I, Í, J, K, L, M, N, Ň, O, Ó, P, Q, R, Ř, S, Š, T, Ť, U, Ú, Ů, V, W, X, Y, Ý, Z, Ž.
W języku czeskim litery Q, W i X są zarezerwowane dla wyrazów pochodzenia obcego.

</doc>
<doc id="736290" url="https://pl.wikipedia.org/wiki?curid=736290" title="Panzer General">
Panzer General

Panzer General – komputerowa strategiczna gra turowa osadzona w realiach II wojny światowej, wyprodukowana i wydana w 1994 roku przez Strategic Simulations, Inc. Jest to pierwsza część dwóch serii gier komputerowych: "Panzer General" i "5-Star General".
W "Panzer General" gracz wciela się w niemieckiego dowódcę sił wojskowych, który kieruje nimi w skali operacyjnej w bitwach II wojny światowej. Wraz z postępem w rozgrywce kierowane jednostki nabywają doświadczenie, możliwa jest też rozbudowa armii. Gra wyróżniała się nowoczesną niegdyś oprawą audiowizualną oraz przystępnym interfejsem.
Rozgrywka.
"Panzer General" jest strategiczną grą turową, co oznacza, że gracz ma do dyspozycji określoną liczbę ruchów, po których wykonaniu zaczyna się tura przeciwnika. Rozgrywka ma miejsce na planszy składającej się z pól sześciokątnych, po których gracz przesuwa posiadane jednostki. Pola pozostające poza widocznością jednostek gracza stanowią mgłę wojny.
W "Panzer General" gracz wciela się w dowódcę sił wojskowych, którego zadaniem jest kierowanie swym wojskiem w skali operacyjnej. W zależności od strony konfliktu celem jest zdobycie kluczowej większości miast i lotnisk lub utrzymanie posiadanych przez siebie. Za udane działania wojenne (na przykład niszczenie wrogich sił oraz zdobywanie miast) gracz otrzymuje punkty prestiżu, które może przeznaczyć na rozbudowę własnej armii o nowe jednostki lub ulepszenie już istniejących. Same jednostki różnią się między sobą współczynnikami obrony i ataku, szybkością ruchu, zasięgiem ostrzału i tym podobnymi parametrami. Różnice te odzwierciedlają realia wojenne, na przykład wczesne czołgi niemieckie są gorsze od brytyjskich i francuskich, artyleria przemieszcza się bardzo powoli, a bombowce do czasu zdobycia doświadczenia wykazują nieefektywność w walce. Piechota może zostać przewieziona pojazdami transportowymi, ale musi je opuścić przy transporcie powietrznym między istniejącymi w grze lotniskami.
Kierowanym jednostkom można w danej turze wydać różne rozkazy: zaatakowanie sił przeciwnika, przeniesienie na inne pole, odnowienie swych sił bądź uzupełnienie zaopatrzenia. Podczas walki brane są pod uwagę współczynniki ataku i obrony walczących sił, teren, na którym odbywa się bitwa oraz poziom okopania się broniących się jednostek. Dana jednostka może utracić część punktów siły w wyniku starcia z siłami wroga, w wyniku czego traci skuteczność w walce, lub nawet zostać całkowicie zniszczona. Ponadto kierowane oddziały mają zapas amunicji (oraz w przypadku pojazdów i samolotów – paliwa), który wyczerpuje się w miarę postępów w misji. Wraz z postępem w walce jednostki nabywają punkty doświadczenia, które czynią je skuteczniejszymi w działaniach wojennych.
Kampania dla jednego gracza umożliwia poprowadzenie niemieckiej armii w kilkudziesięciu scenariuszach, przy czym gracz może rozpocząć rozgrywkę od roku 1939, 1941 lub 1943. Za każdym razem celem jest zwycięstwo w walce z komputerowym przeciwnikiem. Im szybciej gracz odniesie zwycięstwo, tym więcej zdobywa punktów prestiżu i większe ma możliwości wyboru kolejnych misji, a co za tym idzie – spada poziom trudności rozgrywki. Przykładowo po szybkim rozgromieniu armii francuskiej w 1940 roku gracz może uderzyć na Wielką Brytanię, co odsuwa perspektywę alianckiego desantu na kontynencie.
Znaczenie.
"Panzer General" stanowił innowację wśród gier wojennych. Ze względu na nowoczesną wówczas oprawę audiowizualną oraz przyjazny dla gracza interfejs odniósł znaczący sukces. Gra zapoczątkowała w ten sposób dwie serie. Pierwsza, pod nazwą "Panzer General", składała się z kontynuacji w prostej linii: "Panzer General II" (1997), "Panzer General 3D" (1999), ' (2000), ' (2009) i "" (2010). Druga, znana jako "5-Star General", kontynuowana była przez następujące tytuły: "Allied General", "Pacific General", "Star General" i "Fantasy General". Wpływy "Panzer General" można odnaleźć w grach takich, jak "Civilization V".

</doc>
<doc id="736291" url="https://pl.wikipedia.org/wiki?curid=736291" title="Jedenastozgłoskowiec falecejski">
Jedenastozgłoskowiec falecejski

Jedenastozgłoskowiec falecejski (łac. "versus hendecasyllabus Phalaecius") – starożytna miara wierszowa wywodząca się z Grecji. Nazwa pochodzi od imienia poety greckiego z III wieku p.n.e. Falajkosa, który używał tego wiersza na szerszą skalę (ale nie był jego wynalazcą, jedenastozgłoskowiec stosuje już Safona).
Jedenastozgłoskowiec falecejski był chętnie stosowany przez poetów greckich i rzymskich do komponowania krótkich utworów (o objętości od 1 do 40 wersów). Do najbardziej znanych poetów używających tej miary należą Katullus i Marcjalis. 
Budowa metryczna.
Postać zwykła.
Jedenastozgłoskowiec falecejski jest iloczasowym wierszem izosylabicznym. Każdy wers składa się z 11 sylab ułożonych w określony ciąg długich i krótkich. Nagłos (pierwsze dwie sylaby) ma układ swobodny i może mieć postać jambu, spondeja lub trocheja. Poza tym żadnych innych rozwiązań nie dopuszcza się.
Ogólny schemat jedenastozgłoskowca jest następujący:
W poezji rzymskiej okresu republiki (Katullus) dopuszczano wszystkie trzy rodzaje nagłosu, aczkolwiek nagłos spondeiczny był najczęściej, a nagłos trocheiczny najrzadziej spotykany. W okresie cesarstwa (Marcjalis, Pliniusz Młodszy) dopuszczalny jest wyłącznie nagłos spondeiczny.
Cezura występuje na ogół po trzeciej arsie:
ale może ulec przemieszczeniu o sylabę wstecz, na miejsce po drugiej tezie:
Przykłady:
Postać izochroniczna.
Istnieje jeden znany nam utwór - jest to utwór nr 55 Katullusa - gdzie jedenastozgłoskowiec falecejski potraktowano nie jako wiersz izosylabiczny, lecz izochroniczny. Nagłos jest zawsze spondeiczny, a druga stopa (która w normalnym jedenastozgłoskowcu jest zawsze daktylem) może ulec ściągnięciu w spondej. W efekcie ów "jedenastozgłoskowiec" ma czasem dziesięć sylab, jednak każdy wers utworu ma stały czas brzmienia wynoszący 18 mor.
Przykłady:
Nie wiadomo, czy Katullus stosując takie metrum naśladował tu kogoś, czy też jest to efekt jego własnych eksperymentów, gdyż, jak już zostało powiedziane wyżej, utwór nr 55 jest jedynym w ogóle znanym przykładem takiego wiersza.

</doc>
<doc id="736295" url="https://pl.wikipedia.org/wiki?curid=736295" title="Ratusz w Łęcznej">
Ratusz w Łęcznej

Ratusz w Łęcznej - zabytkowy klasycystyczny budynek wybudowany w 1888 roku z przeznaczeniem na odwach w Łęcznej.
Historia.
Budynek wybudowany według planu opracowanego 15 stycznia 1888 roku przez inżyniera architekta powiatu lubartowskiego, Lenkowskiego, z przeznaczeniem na odwach. Funkcję taką pełnił do I wojny światowej. Po 1920 roku władze miasta przebudowały go na biura magistratu i kasę miejską i odtąd nosi nazwę ratusza. Dobudowano wówczas od zachodu oficyny na areszt i mieszkanie stróża. Od odzyskania niepodległości w 1918 r. pełnił funkcję magistratu. Zniszczony w czasie II wojny światowej. Odbudowany w latach 1961-1963 i zrekonstruowany. Zachodnią oficynę rozebrano. Obiekt został wpisany do rejestru zabytków 17 kwietnia 1969 r. Uroczyste otwarcie odbudowanego ratusza odbyło się 13 listopada 1971 r. podczas obchodów 25-lecia urzędów stanu cywilnego w powiecie lubelskim. Od 1971 roku budynek jest siedzibą Urzędu Stanu Cywilnego. W 2013 r. wymieniono dach i odnowiono elewację budynku. 
Architektura.
Budynek klasycystyczny, murowany z cegły, na planie prostokąta, otynkowany, parterowy, dwutraktowy. Naroża boniowane. Ścianę frontową zdobi czterokolumnowy portyk z trójkątnym szczytem. Dach czterospadowy, kryty blachą. 
Otoczenie.
Budynek mieści się na zabytkowym Rynku I Starego Miasta w Łęcznej.

</doc>
<doc id="736305" url="https://pl.wikipedia.org/wiki?curid=736305" title="Georgetown (Wyspa Wniebowstąpienia)">
Georgetown (Wyspa Wniebowstąpienia)

Georgetown – główna miejscowość i ośrodek administracyjny Wyspy Wniebowstąpienia, położony na jej zachodnim wybrzeżu. Miejscowość zamieszkuje około 530 mieszkańców.

</doc>
<doc id="736306" url="https://pl.wikipedia.org/wiki?curid=736306" title="Alfabet węgierski">
Alfabet węgierski

Alfabet węgierski – alfabet oparty na alfabecie łacińskim, służący do zapisu języka węgierskiego. Składa się z następujących 31 liter, 8 dwuznaków i 1 trigrafu:
A //, Á //, B //, C //, Cs //, D //, Dz //, Dzs //, E //, É //, F //, G //, Gy //, H //, I //, Í //, J //, K //, L //, Ly //, M //, N //, Ny //, O //, Ó //, Ö //, Ő //, P //, R //, S //, Sz //, T //, Ty //, U //, Ú //, Ü //, Ű //, V //, Z //, Zs //
W alfabecie węgierskim nie ma tylko Q, W, X, zaś litera Y występuje samodzielnie tylko w zapożyczeniach. Dwuznaki i trójznak "dzs" traktuje się jak pojedyncze litery.

</doc>
<doc id="736308" url="https://pl.wikipedia.org/wiki?curid=736308" title="Syrycjusz (papież)">
Syrycjusz (papież)

Syrycjusz (ur. w Rzymie, zm. 26 listopada 399 tamże) – święty Kościoła katolickiego, 38. papież w okresie od 15 grudnia 384 do 26 listopada 399.
Życiorys.
Był rzymianinem, synem mieszczanina Tyburcjusza. Jako pierwszy używał tytułu papieża. Syrycjusz za pontyfikatu Liberiusza był lektorem, a potem diakonem. Został wybrany jednomyślnie i zatwierdzony przez cesarza Walentyniana II (375-392) na papieża. Został wybrany mimo kontrkandydatur Hieronima i powtórnie ubiegającego się o tę godność antypapieża Ursyna.
Syrycjusz pisał listy wzorowane na rozporządzeniach cesarskich, pisane w formie dekretów. Listy papieskie zawierały polecenia i zakazy bez ich uzasadnienia. Nakazywał dokonanie konsekracji biskupa w obecności większej liczby biskupów, a nie tylko jednego konsekratora.
Stworzył zalążek wikariatu papieskiego w Salonikach. Pontyfikat Syrycjusza zakłóciła herezja pryscylianów, odrzucająca dziewictwo Najświętszej Maryi Panny. W 390 roku papież poświęcił w Rzymie bazylikę św. Pawła za Murami. Za pontyfikatu Syrycjusza zmarł św. Marcin z Tours w 397 roku.
Syrycjusz odnowił dekret zakazujący księżom i diakonom zawierania małżeństw i zaczął egzekwować przepisy zabraniające kobietom mieszkania na plebaniach. Podczas synodu odbywającego się na przełomie lat 392 i 393 ekskomunikował mediolańskiego mnicha Jowiniana, który krytykował post i celibat oraz kwestionował dziewictwo Maryji po urodzeniu Jezusa. Za podobny pogląd został wyklęty biskup Niszu, którego zdaniem Maryja po urodzeniu Jezusa miała dzieci z Józefem.
Papież był zdeklarowanym przeciwnikiem współżycia intymnego – między innymi zalecał księżym małżeństwom wyrzeczenie się wspólnego łoża. Jego zdaniem: "kto nie wyrzeka się rozkoszy ciała, nie jest godzien służyć Bogu". Kiedy przeciwko surowym nakazom Syrycjusza wystąpił święty Hieronim, papież doprowadził do wygnania go z Rzymu. Popularyzowany przez Syrycjusza surowy, ascetyczny styl życia doprowadził nawet do śmierci jednej z rzymskich matron.
Syrycjusz zmarł w Rzymie i został pochowany w bazylice S. Silvestro nad katakumbami Pryscylii przy Via Salaria. Został włączony do "Martyrologium Rzymskiego" dopiero w 1748 roku przez Benedykta XIV, który napisał rozprawę udowadniającą świętość Syrycjusza.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="736313" url="https://pl.wikipedia.org/wiki?curid=736313" title="Mięśnie poprzecznie prążkowane">
Mięśnie poprzecznie prążkowane



</doc>
<doc id="736315" url="https://pl.wikipedia.org/wiki?curid=736315" title="Nerw ruchowy">
Nerw ruchowy

Neuron ruchowy – komórka nerwowa centralnego układu nerwowego, która przewodzi impulsy nerwowe z centralnego układu nerwowego do efektorów – mięśni poprzecznie prążkowanych, mięśni gładkich wzbudzając ich ruch.
Miejsce, w którym nerw ruchowy połączony jest z włóknem mięśniowym nazywane jest złączem nerwowo-mięśniowym.

</doc>
<doc id="736317" url="https://pl.wikipedia.org/wiki?curid=736317" title="Gadała">
Gadała

Gadała (inaczej "szczekaczka") – potoczna nazwa urządzenia nagłaśniającego, wykorzystywanego do publicznego odtwarzania materiałów opozycyjnych w PRL w okresie od wprowadzenia stanu wojennego do 1989 roku.
Pierwszą serię "gadał" zbudowali – inż. Józef Lenartowicz z Instytutu Badań Jądrowych i Wiesław Sieklucki z Instytutu Fizyki Doświadczalnej przy ulicy Hożej w Warszawie, obudowy wykonano w warsztacie Krzysztofa Kurana w Aleksandrowie koło Warszawy. Prace koordynował Janusz Ramotowski "Przem" członek "Grup Oporu „Solidarni”". Składała się najczęściej z magnetofonu samochodowego zasilanego akumulatorem oraz głośników dużej mocy. Stosowane były też inne konstrukcje, współpracujące z przenośnymi magnetofonami (np. magnetofon "Kapral") i zasilane ze zwykłych baterii. Rozgłaszanie audycji rozpoczynało się zazwyczaj kilkadziesiąt sekund po uruchomieniu urządzenia dzięki stosowaniu specjalnych układów opóźniających. Pozwalało to operatorowi na oddalenie się na bezpieczną odległość i zniknięcie w tłumie ludzi.
W Warszawie sprzętem takim posługiwały się m.in. Grupy Oporu „Solidarni”. Akcje uliczne przeprowadzone z wykorzystaniem "gadał" to m.in.:

</doc>
<doc id="736319" url="https://pl.wikipedia.org/wiki?curid=736319" title="Nerw aferentny">
Nerw aferentny



</doc>
<doc id="736321" url="https://pl.wikipedia.org/wiki?curid=736321" title="Nerw eferentny">
Nerw eferentny



</doc>
<doc id="736323" url="https://pl.wikipedia.org/wiki?curid=736323" title="Nerwy aferentne">
Nerwy aferentne



</doc>
<doc id="736325" url="https://pl.wikipedia.org/wiki?curid=736325" title="Nerwy eferentne">
Nerwy eferentne



</doc>
<doc id="736327" url="https://pl.wikipedia.org/wiki?curid=736327" title="Amr Zaki">
Amr Zaki

Amr Hassan Zaki (ur. 1 stycznia 1983 w Al-Mansurze), egipski piłkarz grający na pozycji napastnika.
Kariera.
Klubowa.
Karierę Zaki rozpoczął w Al-Mansoura Club w ojczyźnie. Następnym miejscem zatrudnienia było ENPPI, również z Egiptu, w którym to klubie w roku 2006 był najlepszym strzelcem. Udanie spisał się w Pucharze Narodów Afryki 2006, który wygrała reprezentacja Egiptu. Po turnieju przeniósł się do lepszego klubu, konkretnie do Lokomotiwu Moskwa, która to drużyna zapłaciła za niego 2 miliony dolarów. Jednak w swym nowym klubie nie zagrał ani razu od pierwszej minuty.
W 2006 roku Zaki wrócił do Egiptu i grał w zespole Zamaleku SC. 22 lipca 2008 roku podpisał kontrakt z Wigan Athletic, do którego trafił na roczne wypożyczenie.
W nowym klubie zadebiutował 16 sierpnia 2008 w przegranym 2:1 ligowym spotkaniu z West Ham United, strzelił także wtedy swoją pierwszą bramkę dla Wigan.
W 2012 roku przeszedł do Elazığsporu, w którym jednak zagrał tylko w ośmiu meczach.
17 lutego 2013 roku na zasadzie wolnego transferu przeszedł do egipskiego ENPPI. Był też zawodnikiem klubów Al-Salmiya SC, Raja Casablanca, Al-Ahed SC i El Mokawloon SC.
Reprezentacyjna.
Zaki w Reprezentacji Egiptu zadebiutował w 2004 roku.
Pucharze Narodów Afryki 2006 strzelił zwycięskiego gola tuż po wejściu na plac gry w półfinale przeciwko Senegalowi. Egipt po raz piąty zwyciężył te rozgrywki.
2 lata później, w Pucharze Narodów Afryki 2008, Zaki strzelił gola przeciwko Zambii, a także w ćwierćfinałowym spotkaniu z Angolą oraz półfinałowym z Wybrzeżem Kości Słoniowej. Jego reprezentacja po raz szósty zdobyła tytuł najlepszej drużyny czarnego lądu, a sam zawodnik znalazł się w jedenastce turnieju, strzelając 4 gole.

</doc>
