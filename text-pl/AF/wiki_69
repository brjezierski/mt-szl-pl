<doc id="736329" url="https://pl.wikipedia.org/wiki?curid=736329" title="Nerwy ruchowe">
Nerwy ruchowe



</doc>
<doc id="736330" url="https://pl.wikipedia.org/wiki?curid=736330" title="Nerwy czuciowe">
Nerwy czuciowe



</doc>
<doc id="736335" url="https://pl.wikipedia.org/wiki?curid=736335" title="Sztuczne oddychanie">
Sztuczne oddychanie

Sztuczne oddychanie — technika pierwszej pomocy polegająca na dostarczaniu powietrza do płuc osoby, która samodzielnie nie oddycha — stosowana przy resuscytacji krążeniowo-oddechowej. Jeśli nie pojawia się samoistne oddychanie, czynności ratujące należy wykonywać do momentu przekazania pacjenta wykwalifikowanemu personelowi medycznemu lub do wyczerpania własnych możliwości.
Metody bezpośrednie.
Pozwalają na wprowadzenie do 1500 ml powietrza do płuc poszkodowanego przy każdym oddechu. Umożliwiają stałą kontrolę skuteczności wykonywanych działań i są niezbyt męczące dla ratownika.
Wskutek licznych głębokich wdechów u ratownika mogą wystąpić zawroty głowy spowodowane nadmiarem tlenu i brakiem dwutlenku węgla we krwi, czyli hiperwentylacją. Należy wówczas przerwać sztuczne oddychanie, zrobić głęboki wydech i nie oddychać przez 15 sekund. Po ustąpieniu objawów można kontynuować sztuczne oddychanie.
Metoda usta–nos.
Jest to najskuteczniejsza metoda wentylacji. Zapewnia lepsze uszczelnienie, zmniejsza ryzyko rozdęcia żołądka i wywołania wymiotów. 
"Postępowanie":
Odchyl głowę pacjenta, jedną rękę kładąc na jego czole, a drugą pod brodą, jednocześnie zamykając mu usta. Nabierz głęboki wdech, obejmij ustami nos i mocno wdmuchnij powietrze. Pod koniec wdechu otwórz usta pacjenta, aby ułatwić ucieczkę powietrza.
Metoda usta–usta.
Jest to metoda mniej skuteczna niż omówiona powyżej, jednak wygodniejsza i szybsza (trzeba tylko wszystko robić z wyczuciem). 
"Postępowanie":
Odchyl głowę pacjenta do tyłu, jedną rękę kładąc na jego czole, a drugą chwytając żuchwę. 
Nabierz głęboki wdech, obejmij szczelnie ustami usta pacjenta (u dzieci usta i nos). Wdmuchuj powietrze tak, jakbyś sam oddychał, trzymając jednocześnie kciukiem i palcem wskazującym zatkany nos pacjenta. 
Pod koniec wdechu uwolnij usta pacjenta. Słuchaj, czy powietrze ucieka, i obserwuj ruchy klatki piersiowej poszkodowanego. 
O prawidłowo prowadzonej wentylacji świadczą ruchy klatki piersiowej. Jeśli klatka piersiowa się nie porusza, a rozdęciu ulega okolica brzucha, oznacza to, że powietrze zamiast do płuc dostaje się do żołądka. Grozi to sprowokowaniem wymiotów. Świadczy to o tym, że najprawdopodobniej głowa nie została dostatecznie odgięta do tyłu i opadający język zatyka drogi oddechowe.
Metoda usta–nos–usta.
Stosowana jest u niemowląt i małych dzieci. Polega na wdmuchiwaniu powietrza jednocześnie przez usta i nos poszkodowanego.
Metody pośrednie (metody historyczne).
Wykonywane w przypadku uszkodzenia twarzy poszkodowanego. Aktualnie nie są dopuszczone do stosowania.
Metoda Silvestra Broscha.
Metodę Silvestra Broscha należy stosować, jeżeli poszkodowany ma uszkodzoną twarz i stwierdza się zatrzymanie krążenia. Metoda ta pozwala wprowadzić jednorazowo ok. 270 ml powietrza.
Wystąpienie wymiotów u porażonego stanowi śmiertelne niebezpieczeństwo, gdyż powoduje zalanie treścią wymiotną dróg oddechowych. Przy zastosowaniu tej metody można wykonywać pośredni masaż serca.
Akcja ratownicza:
Porażonego ułożyć na plecach. Pod łopatkami umieścić podkład zrolowany z miękkiego materiału.
Głowa zwisa ku tyłowi. Ratownik na jednym kolanie umieszczonym za głową porażonego. Stopa drugiej nogi dotyka barku. Chwyt za dłonie.
Wdech — wyprostowane ręce poszkodowanego unieść ku górze i odprowadzić poza siebie, aż dłonie dotkną podłoża.
Wydech — ręce poszkodowanego należy przenieść na klatkę piersiową i skrzyżować je na mostku. Wycisnąć powietrze i wykonać cztery uciski masażu serca. Tempo oddychania — 13 razy na minutę (co 5 s oddech).
Metoda Holgera Nielsena.
Ułożyć poszkodowanego na brzuchu tak, aby jego policzek spoczywał na rękach. Ratownik pochyla się i wyprostowanymi rękoma uciska lekko klatkę piersiową na wysokości łopatek (wydech).
Ratownik ujmuje poszkodowanego za ramiona powyżej łokci i przyciąga je ku sobie w górę i do tyłu (wdech).

</doc>
<doc id="736337" url="https://pl.wikipedia.org/wiki?curid=736337" title="Alfabet łużycki">
Alfabet łużycki

Alfabet łużycki może odnosić się do:

</doc>
<doc id="736338" url="https://pl.wikipedia.org/wiki?curid=736338" title="Liczba przeciwna">
Liczba przeciwna

Liczba przeciwna do danej liczby formula_1 to taka liczba formula_2 że zachodzi:
gdzie formula_4 jest elementem zerowym działania dodawania.
Przykład:
W szczególności:
W zbiorach liczb całkowitych, wymiernych, rzeczywistych i zespolonych dla każdej liczby istnieje liczba przeciwna. Zbiory te wraz z dodawaniem są bowiem w szczególnym przypadkiem tzw. grup – a jeden z aksjomatów grupy wymaga istnienia elementu odwrotnego do każdego elementu zbioru.
W zbiorach liczb naturalnych, oraz w klasach liczb kardynalnych i porządkowych nie jest to już prawda – liczby ujemne nie należą do zbioru liczb naturalnych, a dla nieskończonych liczb kardynalnych i porządkowych liczby przeciwne w ogóle nie są zdefiniowane, o ile nie wprowadzimy ich sztucznie, np. tak jak w liczbach nadrzeczywistych.
Uogólnienie na grupy uporządkowane.
Z punktu widzenia algebry jest to pojęcie elementu odwrotnego do danego wyrażone w terminologii addytywnej.
Jeżeli w grupie jest określony porządek liniowy formula_7 spełniający
to
Takimi grupami są wspomniane wyżej grupy liczb całkowitych, wymiernych i rzeczywistych (ale nie zespolonych).
Wówczas, jak łatwo sprawdzić:
Warto wspomnieć jeszcze, że np. grupach z dodawaniem modulo n gdzie n jest parzyste istnieją elementy niezerowe, które są przeciwne do samych siebie.

</doc>
<doc id="736340" url="https://pl.wikipedia.org/wiki?curid=736340" title="Easter Road Stadium">
Easter Road Stadium

Easter Road – stadion piłkarski w Edynburgu, Wielka Brytania. Na tym mogącym pomieścić 17 536 widzów obiekcie swoje mecze rozgrywa zespół Hibernian F.C.
Historia.
Inauguracja stadionu odbyła się 1892, kiedy to zespół przeniósł się z Hibernian Park, użytkowanego w latach 1880-1891.
Najlepszy okres w historii klubu przypadł na lata 40. i 50., kiedy to Hibees święcili swoje największe triumfy. Był to również okres przebudowy stadionu, dzięki której mógł on pomieścić 60 000 widzów. To właśnie w trakcie sezonu 1949/50 został ustanowiony rekord frekwencji obiektu. 2 stycznia 1950 derby Edynburga przeciwko Hearts obejrzało 65 860 osób.
Po katastrofach na Ibrox Park w 1971 oraz na Hillsborough w 1989, pojemność Easter Road, tak jak wielu innych stadionów Scottish Premier League, została ograniczona. Ponadto likwidacji uległy sektory stojące, które w całości zostały zastąpione przez krzesełka.
W 1995 przystąpiono do największej przebudowy obiektu w jego historii. Dotychczas bowiem, stadion składał się jedynie z dwóch trybun – "The West Stand" oraz "The East Stand". W 1995 dodano kolejne dwie trybuny, które pobudowano za obiema bramkami. Północna zyskała nazwę "The Famous Five Stand", natomiast druga "The South Stand".
Ostatnie prace budowlane, które wpłynęły na obecny wygląd stadionu miały miejsce w 2001. Przebudowa obejmowała wyłącznie trybunę "The West Stand". Stara trybuna została całkowicie wyburzona, a w jej miejsce powstała nowa, zbudowana od podstaw, komponująca się z młodszymi o sześć lat "The Famous Five Stand" oraz "The South Stand". Dzięki budowie "The West Stand" mogącej pomieścić 6500 osób, całkowita pojemność obiektu wzrosła do 17 536 miejsc. Ponadto na stadionie znajduje się również 84 miejsca dla VIP-ów oraz 165 dla dziennikarzy.

</doc>
<doc id="736341" url="https://pl.wikipedia.org/wiki?curid=736341" title="Liv Grete Poirée">
Liv Grete Poirée

Liv Grete Poirée z d. Skjelbreid (ur. 7 lipca 1974 w Bergen) – norweska biathlonistka, trzykrotna medalistka olimpijska i wielokrotna medalistka mistrzostw świata. Była żona francuskiego biathlonisty, Raphaëla Poirée.
Kariera.
Pierwszy sukces w karierze osiągnęła w 1994 roku, startując na mistrzostwach świata juniorów w Osrblie. Wraz z koleżankami z reprezentacji zdobyła tam brązowy medal w sztafecie.
W Pucharze Świata zadebiutowała 6 marca 1993 roku w Lillehammer, zajmując 42. miejsce w sprincie. Pierwsze punkty wywalczyła nieco ponad dwa lata później, 9 marca 1995 roku w Lahti, kiedy była szósta w biegu indywidualnym. Pierwszy raz na podium zawodów pucharowych stanęła 15 stycznia 1998 roku w Anterselvie, kończąc rywalizację w tej konkurencji na drugiej pozycji. Rozdzieliła tam Rosjankę Olgę Romaśko i Magdalenę Forsberg ze Szwecji. W kolejnych startach jeszcze 45 razy stawała na podium, odnosząc przy tym 22 zwycięstwa: 10 w sprincie, 8 w biegu pościgowym, 3 w biegu masowym i 1 w biegu indywidualnym.
Najlepsze wyniki osiągnęła w sezonie 2003/2004, kiedy zwyciężyła w klasyfikacji generalnej, wyprzedzając Rosjankę Olgę Pylową i Francuzkę Sandrine Bailly. Jednocześnie wygrała klasyfikacje sprintu, biegu pościgowego i biegu masowego. Była też druga w sezonach 2000/2001 i 2001/2002, ustępując tylko Forsberg. Nie występowała w sezonie 2002/2003 z powodu ciąży. Sezon 2005/2006 zakończyła na dwunastym miejscu, z kolejnego roku startów wycofała się, gdyż spodziewała się drugiego dziecka.
Podczas mistrzostw świata w Osrblie w 1997 roku razem z Gunn Margit Andreassen, Annette Sikveland i Ann-Elen Skjelbreid zdobyła złoty medal w biegu drużynowym. Parę dni później Norweżki zdobyły też srebrny medal w sztafecie. Srebrny medal zdobyła także w biegu drużynowym na mistrzostwach świata w Hochfilzen w 1998 roku. Pierwszy medal indywidualny zdobyła na mistrzostwach świata w Oslo/Lahti w 2000 roku, gdzie zwyciężyła w sprincie. Tydzień później zwyciężyła także w biegu masowym, wyprzedzając Rosjankę Galinę Kuklewą i Corinne Niogret z Francji. Została jednocześnie pierwszą norweską mistrzynią świata w tej konkurencji.
Z mistrzostw świata w Pokljuce w 2001 roku wróciła z czterema medalami. Najpierw była trzecia w sprincie, za Niemkami: Kati Wilhelm i Uschi Disl. W biegu pościgowym była już najlepsza, po raz kolejny zostając pierwszą norweską mistrzynią świata w danej konkurencji. W rozgrywanym dwa dni później biegu indywidualnym zajęła drugie miejsce, plasując się między Magdaleną Forsberg i Ołeną Zubryłową z Ukrainy. Zdobyła tam też brązowy medal w biegu masowym, za Forsberg i Niemką Martiną Glagow. Kolejne cztery medale zdobyła na mistrzostwach świata w Oberhofie w 2004 roku. Zwyciężyła tam w sprincie, biegu pościgowym, biegu masowym oraz sztafecie. W biegu indywidualnym zajęła ósme miejsce.
W 1998 roku wystartowała na igrzyskach olimpijskich w Nagano. Zdobyła tam brązowy medal w sztafecie, w sprincie zajęła 15. miejsce, a w biegu indywidualnym 25. miejsce. Na rozgrywanych cztery lata później igrzyskach w Salt Lake City wywalczyła srebrny medal w biegu indywidualnym, rozdzielając Niemkę Andreę Henkel i Magdalenę Forsberg. Srebro wywalczyła także w sztafecie, w której startowały też Ann-Elen Skjelbreid, Linda Tjørhom i Gunn Margit Andreassen. Zajęła tam ponadto czwarte miejsce w sprincie i biegu pościgowym, przegrywając walkę o podium odpowiednio z Forsberg i Iriną Nikułcziną z Bułgarii. Na tej imprezie była chorążym reprezentacji Norwegii. Brała również udział w igrzyskach olimpijskich w Turynie w 2006 roku, gdzie była między innymi piąta w sztafecie i szósta w biegu pościgowym.
Trenerem Liv Grete był do 2003 roku Rolf Sæterdal, kiedy nagle zmarł. Do 2006 roku trenował ją Odd Lirhus. Po zakończeniu sezonu 2005/2006 postanowiła zakończyć karierę. Zajęła się między innymi komentowaniem zawodów dla stacji Norsk Rikskringkasting (NRK).
Życie prywatne.
Liv Grete została żoną Raphaela Poiree 27 maja 2000 roku, ślub wzięli w Norwegii. Po raz pierwszy spotkali się podczas Mistrzostw Świata Juniorów w Biathlonie 1992 roku w Canmore.
27 stycznia 2003 roku urodziła im się pierwsza córka, Emma. Początkowo córka podróżowała z rodzicami na zawody biathlonowe, gdzie opiekowała się nią niania (starsza siostra Liv – Ann Elen), jednak dziewczynka często chorowała i rodzice zdecydowali, że będzie podróżować rzadziej, a opiekować się nią będą dziadkowie. 10 stycznia 2007 roku Liv Grete urodziła drugą córeczkę, Anne, a w październiku 2008 trzecią – Lenę. Rozstała się z mężem w lipcu 2013 roku.
Większość czasu spędzali w Norwegii, w domu położonym w Eikelandsosen, niedaleko miejsca, w którym wychowała się Liv Grete. Posiadali również apartament we Francji, w miejscowości Villard-de-Lans.
Liv Grete ma dwie siostry: Ann-Elen, która również zajmowała się biathlonem i Lindę Kristin. Szwagrem Liv jest norweski biathlonista, Egil Gjelland, a kuzynką Liv-Kjersti Bergman.

</doc>
<doc id="736343" url="https://pl.wikipedia.org/wiki?curid=736343" title="Philip Gore">
Philip Gore

Philip Yorke Gore (ur. 23 listopada 1801 w Dublinie, zm. 25 czerwca 1884), brytyjski arystokrata i dyplomata, najstarszy syn pułkownika Williama Johna Gore'a (młodszego syna 2. hrabiego Arran) i Caroline Hales, córki Thomasa Halesa, 4. baroneta.
Pracę w dyplomacji rozpoczął w sierpniu 1820, kiedy został attaché ambasady w Sztokholmie. W lutym 1825 objął podobną funkcję w ambasadzie w Paryżu, zaś w czerwcu 1826 w Lizbonie. W latach 1827-1837 był sekretarzem poselstwa w Buenos Aires. Między październikiem 1832 a październikiem 1834 pełnił funkcję Chargé d'Affaires w stolicy Argentyny. Po śmierci swojego stryja w 1837 odziedziczył tytuł hrabiego Arran i zasiadł w Izbie Lordów. 6 maja 1841 został kawalerem Orderu Świętego Patryka.
1 marca 1838 we Freshford w hrabstwie Somerset, poślubił Elisabeth Marianne Napier (zm. 27 kwietnia 1899), córkę generała Williama Francisa Patricka Napiera i Caroline Amelii Fox, córki generała Henry'ego Foxa. Philip i Elisabeth mieli razem dwóch synów i trzy córki:

</doc>
<doc id="736353" url="https://pl.wikipedia.org/wiki?curid=736353" title="Sebastian Tyrala">
Sebastian Tyrala



</doc>
<doc id="736354" url="https://pl.wikipedia.org/wiki?curid=736354" title="Anne Elvebakk">
Anne Elvebakk

Anne Elisabeth Elvebakk (ur. 10 maja 1966 w Voss) – norweska biathlonistka, wielokrotna medalistka mistrzostw świata, a także zdobywczyni Pucharu Świata.
Kariera.
Pierwszy sukces osiągnęła w 1986 roku, podczas mistrzostw świata w Falun. Wspólnie z Sanną Grønlid i Siv Lunde zdobyła tam brązowy medal w sztafecie. Wynik ten Norweżki w tym samym składzie powtórzyły na mistrzostwach świata w Lahti rok później. Na tej samej imprezie Elvebakk była też trzecia w sprincie, za dwiema reprezentantkami ZSRR: Jeleną Gołowiną i Wienierą Czernyszową. Podczas mistrzostw świata w Chamonix w 1988 roku zdobyła medale we wszystkich trzech konkurencjach. Najpierw zajęła trzecie miejsce w sprincie, plasując się za Petrą Schaaf z RFN i Szwedką Evą Korpelą. Dzień później razem z Elin Kristiansen i Moną Bollerud zdobyła srebro w sztafecie. Następnie zwyciężyła w biegu indywidualnym, wyprzedzając Kristiansen i Czernyszową. Kolejne trzy medale wywalczyła na mistrzostwach świata w Feistritz w 1989 roku. W biegu indywidualnym zajęła drugie miejsce za Petrą Schaaf. Dwa dni później, wspólnie z Synnøve Thoresen, Elin Kristiansen i Moną Bollerud była też druga w biegu drużynowym. Zwyciężyła ponadto w sprincie, przed Cwetaną Krystewą z Bułgarii i Natalją Prikazczikową z ZSRR. W 1990 roku wystąpiła na mistrzostwach świata w Oslo/Mińsku/Kontiolahti, zdobywając złoty medal w sprincie i srebrny w sztafecie. Ostatni medal zdobyła podczas mistrzostwach świata w Lahti rok później, razem z Grete Ingeborg Nykkelmo i Elin Kristiansen zdobywając srebro w sztafecie.
W 1992 roku wystartowała na igrzyskach olimpijskich w Albertville, gdzie w swoim jedynym starcie zajęła 32. miejsce w sprincie. Brała też udział w rozgrywanych w 1994 roku igrzyskach w Lillehammer, zajmując 59. pozycję w biegu indywidualnym.
W zawodach Pucharu Świata zadebiutowała 14 lutego 1986 roku w Falun, zajmując 11. miejsce w biegu indywidualnym. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 27 lutego 1987 roku w Lahti (w ramach mistrzostw świata), kończąc rywalizację w sprincie na trzeciej pozycji. W kolejnych startach jeszcze dwadzieścia razy stawała na podium zawodów tego cyklu, odnosząc osiem zwycięstw: 17 grudnia 1987 roku w Hochfilzen, 20 lutego 1988 roku w Chamonix i 19 grudnia 1991 roku w Hochfilzen była najlepsza w biegach indywidualnych, a 11 lutego 1989 roku w Feistritz, 18 marca 1989 roku w Steinkjer, 10 marca 1990 roku w Oslo, 17 marca 1990 roku w Kontiolahti i 26 stycznia 1991 roku w Anterselvie wygrywała sprinty. Najlepsze wyniki osiągnęła w sezonie 1987/1988, kiedy zwyciężyła w klasyfikacji generalnej. Ponadto w sezonach 1986/1987 i 1989/1990 była druga, a w sezonie 1990/1991 zajęła trzecie miejsce.

</doc>
<doc id="736356" url="https://pl.wikipedia.org/wiki?curid=736356" title="Mariusz Kieca">
Mariusz Kieca

Mariusz Waldemar Kieca (ur. 5 listopada 1969 w Sosnowcu) – polski hokeista grający na pozycji bramkarza, trener hokejowy.
Kariera zawodnicza.
Kluby.
W ciągu 15 ligowych sezonów (do 2002 roku) rozegrał 493 mecze.
Reprezentacja.
Uczestniczył w turnieju hokejowym na Zimowej Uniwersjadzie 1993. 89-krotny reprezentant seniorskiej kadry Polski (1992–2001), olimpijczyk z Albertville (1992), uczestnik 9 turniejów o mistrzostwo świata: w Pradze, dwukrotnie w Kopenhadze, po razie w Bratysławie, Eindhoven, dwukrotnie w Katowicach, raz w Lublanie i Grenoble. W sumie na igrzyskach olimpijskich i mistrzostwach świata rozegrał 33 mecze.
Kariera trenerska.
Po zakończeniu kariery zawodniczej był szkoleniowcem SMS I Sosnowiec (2003-2010). Równocześnie pracował jako asystent trenera reprezentacji Polski do lat 18 i do lat 20.
Od 2010 do 2012 pracował jako trener w Zagłębiu Sosnowiec. Do 2 października 2012 roku był I trenerem. Do 2 listopada 2012 roku asystent I trenera. Następnie został trenerem drużyny Zagłębia w Centralnej Lidze Juniorów (drużyna zdobyła złoty medal MP w 2013) oraz szkoleniowcem bramkarzy w klubie. W maju 2013 został koordynatorem ds. szkolenia młodzieży w klubie HC GKS Katowice. Od maja 2014 asystent głównego szkoleniowca oraz trener bramkarzy Polonii Bytom. Będąc etatowym pracownikiem w SMS Bytom w połowie października 2017 został równolegle asystentem trenera Polonii Bytom.
Życie prywatne.
Jest synem Mariana i Donaty Haliny Wójcikiewicz. Jest żonaty (od 7 października 1998 jego żoną jest Katarzyna Małgorzata Paprotny). Mieszka w Sosnowcu. Jest nauczycielem wychowania fizycznego w jednym z katowickich liceów.

</doc>
<doc id="736357" url="https://pl.wikipedia.org/wiki?curid=736357" title="Florin Prunea">
Florin Prunea

Florin Prunea (ur. 8 sierpnia 1968 w Bukareszcie) – rumuński piłkarz, występujący na pozycji bramkarza. Jest wychowankiem Dinama Bukareszt, z którym w maju 1986 roku po raz pierwszy zagrał w Divizii A. Przegrał rywalizację o miejsce w wyjściowym składzie ze starszym o rok Bogdanem Steleą i w 1988 roku odszedł do Universitatei Cluj, a w 1990 na jeden sezon przeniósł się do Universitatei Craiova, z którą w tym czasie zdobył mistrzostwo i Puchar kraju. W 1992 roku po wyjeździe Stelei do Hiszpanii, powrócił do Dinama i występował w nim przez sześć kolejnych lat. Po rundzie jesiennej sezonu 1997–1998 odszedł do Universitatei Cluj. W kolejnych latach zmieniał kluby średnio co pół roku, jedynie w Dinamie Bukareszt, w którym ponownie pojawił się w 2000 roku, grał przez dwa sezony. W ostatnim z nich zdobył pierwsze w barwach Dinama mistrzostwo Rumunii. Ostatnio był rezerwowym w greckiej Skodzie Ksanti i Naţionalu Bukareszt. Piłkarską karierę zakończył w czerwcu 2006 roku.
W reprezentacji Rumunii rozegrał 40 meczów. Początkowo był zmiennikiem Silviu Lunga. Po mundialu 1990 został pierwszym bramkarzem i grał w eliminacjach do Euro 1992 i mundialu 1994. Później przez wiele lat musiał rywalizować o miejsce w składzie z Bogdanem Steleą. Na mundialu 1994, na którym Rumunii doszli do ćwierćfinału, w pierwszych dwu meczach grał Stelea, ale później został zastąpiony przez Pruneę. Podobnie było dwa lata później na Euro 1996. Po tym turnieju, głównie dzięki udanym występom w UD Salamanca, w pierwszej jedenastce grał już Stelea. Na mundial 1998 i Euro 2000 Prunea pojechał jako rezerwowy. Ostatni mecz w reprezentacji rozegrał w 2001 roku.

</doc>
<doc id="736358" url="https://pl.wikipedia.org/wiki?curid=736358" title="Człowiek z Lantian">
Człowiek z Lantian

Człowiek z Lantian ("Homo erectus lantianensis") (chiń. 蓝田人) – hominid, którego pierwsze szczątki odkryto w roku 1963 w sekcji Lantian w prowincji Shaanxi w Chinach. Znaleziona została górna część czaszki o pojemności 780 cm³ i żuchwa, datowane na ok. 600 tys. lat. Człowiek z Lantian pojawił się wcześniej niż człowiek pekiński, ale później niż człowiek z Yuanmou.

</doc>
<doc id="736359" url="https://pl.wikipedia.org/wiki?curid=736359" title="Syrycjusz">
Syrycjusz

Syrycjusz – imię męskie, którego patronem jest św. Syrycjusz, papież (zm. 399). 
Syrycjusz imieniny obchodzi 26 listopada.

</doc>
<doc id="736364" url="https://pl.wikipedia.org/wiki?curid=736364" title="Hrabia Arran">
Hrabia Arran

Hrabia Arran - brytyjski tytuł parowski.
Dodatkowymi tytułami hrabiego Arran są:
Najstarszy syn hrabiego Arran nosi tytuł wicehrabiego Sudley
Hrabiowie Arran 1. kreacji (parostwo Szkocji)
Hrabiowie Arran 2. i 3. kreacji (parostwo Szkocji)
Hrabiowie Arran 4. kreacji (parostwo Irlandii)
Hrabiowie Arran 5. kreacji (parostwo Irlandii)
Hrabiowie Arran 6. kreacji (parostwo Irlandii)

</doc>
<doc id="736365" url="https://pl.wikipedia.org/wiki?curid=736365" title="Leon Płotka">
Leon Płotka

Leon Płotka (ur. 4 maja 1889 w Turzy koło Wągrowca, zm. 7 sierpnia 1954 w Poznaniu), polski duchowny katolicki, działacz społeczny.
Był synem Władysława (urzędnika pocztowego) i Katarzyny z Menclów. Ukończył gimnazjum klasyczne w Nakle (egzamin dojrzałości w 1908), następnie studiował teologię w seminariach poznańskim i gnieźnieńskim. 11 lutego 1912 przyjął święcenia kapłańskie w Gnieźnie. Pracował jako wikariusz w Kamieńcu koło Trzemeszna, Szaradowie koło Szubina oraz w kościele Św. Trójcy w Bydgoszczy. Po utworzeniu przy tym kościele nowej parafii został jej pierwszym administratorem (1924). W 1925 przeszedł na stanowisko proboszcza w Zbąszyniu. Obowiązki łączył z funkcją notariusza dekanalnego, a od 1931 dziekana dekanatu zbąszyńskiego. Był jednym z głównych organizatorów XI Zjazdu Katolickiego w Wielkopolsce, który miał miejsce w Zbąszyniu 19-20 czerwca 1931, z licznym udziałem Polaków zamieszkałych w Niemczech. Proboszcz Płotka był również inicjatorem budowy Domu Katolickiego w Zbąszyniu. W marcu 1936 objął parafię św. Stanisława biskupa w Ostrowie Wielkopolskim. W ramach pracy w tej parafii redagował tygodnik "Posłaniec Niedzielny". Znany był jako krzewiciel kultu Najświętszego Serca Jezusowego, zainicjował budowę pomników Serca Jezusowego w Zbąszyniu i Ostrowie.
W czasie działalności duszpasterskiej w Bydgoszczy i Zbąszyniu patronował parafialnym oddziałom Towarzystwa Katolickich Robotników Polskich. W 1926 wszedł w skład zarządu Katolickiego Związku Robotników Polskich, będącego zrzeszeniem tych towarzystw w archidiecezjach gnieźnieńskiej i poznańskiej, a zarazem najsilniejszym w Polsce katolicko-społecznym stowarzyszeniem robotniczym (ok. 20 tysięcy członków). W maju 1935, po śmierci założyciela i wieloletniego prezesa Katolickiego Związku Robotników Polskich ks. Antoniego Stychla, został wybrany jego następcą. Kładł nacisk na pozyskiwanie nowych członków spośród młodzieży robotniczej oraz na pracę oświatową (m.in. poprzez organizowanie wieczorów dyskusyjnych). Był zwolennikiem współpracy ze Zjednoczeniem Zawodowym Polskim i Chrześcijańskim Zjednoczeniem Zawodowym. Trzy organizacje zorganizowały wspólnie m.in. manifestację "Dzień Robotnika Polskiego" 17 maja 1938 w Poznaniu, na którym Płotka głosił kazanie. Był również aktywny w duszpasterstwie polskich emigrantów zarobkowych. Jeszcze jako proboszcz zbąszyński wielokrotnie jeździł do Westfalii. W 1938 około miesiąca spędził w Meklemburgii i na Pomorzu Szczecińskim, czemu poświęcił artykuł "Nasi za granicą" w tygodniku "Robotnik" (15 stycznia 1939). Należał do Bractwa Księży Misjonarzy "Dobry Pasterz".
We wrześniu 1939 opuścił na krótko Ostrów. Powrócił po kilkunastu dniach, był więziony przez Niemców w charakterze zakładnika w Ostrowie, a następnie trafił do obozu przejściowego w Kazimierzu Biskupim koło Konina (od listopada 1939 do czerwca 1940). Po uwolnieniu był kapelanem szpitala i sióstr zmartwychwstanek w Częstochowie. 1 lutego 1945 powrócił do Ostrowa i przystąpił do pracy nad reaktywowaniem życia parafii. W sierpniu 1945 otrzymał nominację na dziekana ostrowskiego. Dwa lata po wojnie doprowadził do końca budowę nowego kościoła św. Antoniego w Ostrowie, podjętą jeszcze w 1938. W 1946 otrzymał godność kanonika honorowego poznańskiej kapituły metropolitalnej. Zmarł w sierpniu 1954, został pochowany w Ostrowie Wielkopolskim.

</doc>
<doc id="736366" url="https://pl.wikipedia.org/wiki?curid=736366" title="Philip Yorke Gore, 4. hrabia Arran">
Philip Yorke Gore, 4. hrabia Arran



</doc>
<doc id="736369" url="https://pl.wikipedia.org/wiki?curid=736369" title="Synagoga Chóralna w Moskwie">
Synagoga Chóralna w Moskwie

Synagoga Chóralna w Moskwie () – główna synagoga Rosji i dawniej Związku Radzieckiego znajdująca się w Moskwie, przy ulicy Bolszoj Spasogliniszewskiego.
Synagoga została zbudowana w latach 1891–1906 w stylu eklektycznym według projektu Semena Eibuschitza. Kierował on początkowo pracami, ale po pewnym czasie zastąpił go Roman Klein, który dokończył budowę. Najbardziej charakterystycznym elementem synagogi jest kopuła oraz fasada z portykiem podpartym czterema kolumnami. Budynek swoim wyglądem nawiązuje architektonicznie do Wielkiej Synagogi w Warszawie. W synagodze śpiewa sławny chór Michaiła Tureckiego.

</doc>
<doc id="736371" url="https://pl.wikipedia.org/wiki?curid=736371" title="Flaczki">
Flaczki



</doc>
<doc id="736375" url="https://pl.wikipedia.org/wiki?curid=736375" title="Yohkoh">
Yohkoh

 – satelita służący do badań Słońca w zakresie rentgenowskim. W początkowej fazie misji nosił nazwę Solar-A. Nazwa „Yohkoh” z japońskiego oznacza „promień światła”. Został wystrzelony 30 sierpnia 1991 r. z japońskiego centrum kosmicznego Kagoshima (Kagoshima Space Center – KSC) za pomocą rakiety M-3S2. Jako główny cel misji wyznaczono obserwacje wysoko energetycznych zjawisk na Słońcu podczas 22 cyklu aktywności słonecznej, a w szczególności rozbłysków słonecznych w zakresie rentgenowskim i gamma.
Orbita.
Satelita obiegał Ziemię po lekko eliptycznej orbicie na wysokości od 570 km do 730 km. Okres obiegu orbitalnego wynosił 90 minut. Podczas jednego obiegu obserwował Słońce od 65 do 75 minut, resztę czasu przebywał w cieniu Ziemi. Podczas 5-6 orbit dziennie, Yohkoh przechodził przez pasy radiacyjne ziemskiej magnetosfery i w tym czasie większość instrumentów musiała być wyłączona, aby nie ulec zniszczeniu.
Koniec misji.
Yohkoh zakończył obserwację w grudniu 2001 r., kiedy to na jego orbicie nastąpiło zaćmienie Słońca. W wyniku tego zdarzenia systemy pokładowe straciły orientację w przestrzeni, a tym samym uniemożliwiły dopływ energii elektrycznej z baterii słonecznych. Warto jednak podkreślić, że satelita według założeń miał działać tylko 3 lata - a działał 10 lat. Satelita spłonął w trakcie ponownego wejścia w atmosferę 12 września 2005.
Budowa satelity.
Satelita na swym pokładzie posiadał cztery instrumenty:
Dorobek naukowy.
Dzięki obserwacjom satelity Yohkoh udało się w znaczącym stopniu poszerzyć wiedzę na temat wydzielania i transportu energii w rozbłyskach słonecznych. Potwierdzono, że mechanizmem odpowiedzialnym za powstawanie rozbłysków jest anihilacja pola magnetycznego. Na tej podstawie zbudowano kilka modeli wydzielania energii z pola magnetycznego. Zaobserwowano, że za powstawanie CME odpowiedzialna jest lokalna destabilizacja pola magnetycznego.
Następca satelity Yohkoh.
Następcą Yohkoh jest satelita "Solar-B", który po udanym starcie z japońskiego kosmicznego centrum Uchinoura (zgodnie z tradycją) nazwany został Hinode (wschód Słońca). Start satelity nastąpił w dniu 22 września 2006 r. o 21:36 UTC.

</doc>
<doc id="736376" url="https://pl.wikipedia.org/wiki?curid=736376" title="Szczekaczka">
Szczekaczka



</doc>
<doc id="736379" url="https://pl.wikipedia.org/wiki?curid=736379" title="Florian Prunea">
Florian Prunea



</doc>
<doc id="736393" url="https://pl.wikipedia.org/wiki?curid=736393" title="Neuron sensoryczny">
Neuron sensoryczny



</doc>
<doc id="736395" url="https://pl.wikipedia.org/wiki?curid=736395" title="Berta (nadajnik)">
Berta (nadajnik)

Berta – zbudowany przez grupę Armenia i wykorzystywany w konspiracji w okresie stanu wojennego nadajnik radiowy nadający na telewizyjnej częstotliwości 66 MHz pasma UKF zintegrowany z odtwarzaczem kaset magnetofonowych zasilany prądem przemiennym 220 V. Mieścił się dużej torbie podróżnej i ważył kilkanaście kilogramów. Zagłuszał oryginalny sygnał transmitowany przez TVP zastępując go transmisją audycji Radia „Solidarność”. Miał zasięg do kilkuset metrów w zależności od gęstości zabudowy, konstrukcji ścian budynków i miejsca nadawania. W Warszawie wykorzystywany m.in. przez Grupy Oporu „Solidarni”. Audycje najczęściej nadawane były w porze głównego wydania Dziennika Telewizyjnego, co było szczególnie uciążliwe dla komunistycznych władz PRL.

</doc>
<doc id="736396" url="https://pl.wikipedia.org/wiki?curid=736396" title="Antracykliny">
Antracykliny

Antracykliny ("antybiotyki antracyklinowe", ATC: L 01 DB) – grupa antybiotyków stosowanych jako leki przeciwnowotworowe. Antracykliny są stosowane w leczeniu różnorodnych nowotworów: chłoniaków złośliwych, ostrej białaczki, raka piersi, itp.
Cząsteczki antracyklin są wielofunkcyjnymi pochodnymi antrachinonu. Zazwyczaj są glikozydami zbudowanymi z daunozaminy jako reszty cukrowej oraz czteropierścieniowego aglikonu zawierającego szkielet antrachinonu z dodatkowymi grupami hydroksylowymi tworzącymi ugrupowanie hydrochinonowe sąsiadujące z grupą chinonową. 

</doc>
<doc id="736397" url="https://pl.wikipedia.org/wiki?curid=736397" title="Trzynaście Kolonii">
Trzynaście Kolonii



</doc>
<doc id="736409" url="https://pl.wikipedia.org/wiki?curid=736409" title="Kodeks drezdeński (Majowie)">
Kodeks drezdeński (Majowie)

Kodeks drezdeński – oryginalny, majański, rękopiśmienny dokument, zabytek cywilizacji Majów, zawierający informacje astronomiczne.
Kodeks drezdeński powstał w latach 1200-1250 i był prawdopodobnie kopią wcześniejszego rękopisu pochodzącego z V-IX wieku. Jako jeden z czterech kodeksów przetrwał okres niszczenia majańskich ksiąg przez hiszpańskie duchowieństwo katolickie (1561). Prawdopodobnie został wysłany w 1519 przez Hernána Cortésa jako hołd dla króla Hiszpanii Karola I, który jednocześnie jako Karol V był cesarzem rzymskim, i arcyksięciem Austrii. Tą drogą kodeks pojawił się w Wiedniu, gdzie w 1739 Johann Christian Goetze, dyrektor Królewskiej Biblioteki Saksonii, nabył go od prywatnego właściciela i w 1744 przewiózł do Drezna.
Podczas II wojny światowej, w czasie nalotu bombowego na Drezno biblioteka została poważnie zniszczona, a wraz z nią ucierpiał i sam kodeks. Dwanaście stron kodeksu zostało uszkodzonych i wszystkie napisy w lewych narożnikach stron zostały zupełnie wymazane. Kodeks został umieszczony w specjalnej szklanej gablocie, gdzie znajduje się do dziś.
Opis i treść.
Kodeks drezdeński jest uważany za najpiękniejszy ze wszystkich czterech i co najważniejsze – kompletny. Wykonany jest na tzw. papierze "amatl" (w języku Nahua, we współczesnym języku Majów "kopo" – w klasycznym języku Majów najprawdopodobniej "huun" lub "hun"), z kory drzew rodzaju "Ficus", gotowanej do uzyskania włóknistego materiału, następnie spłaszczanego i pokrywanego warstwą wapna palonego, o charakterze stiuku. Złożony jest w formie harmonii i pokryty pismem i malunkami na obu stronach. Forma taka daje 74 stron długości, doskonałej jakości malunków w kolorze czerwonym, czarnym i błękitnym.
Kodeks został napisany przez ośmiu różnych skrybów, czego dowodem są różne indywidualne style, charakter pisma i poruszane tematy. Napisany jest hieroglifami. Treść kodeksu zawiera bardzo dokładne obliczenia astronomiczne, almanachy i dzienne rachunki pomocne w proroctwach i obrzędach religijnych oraz dwie astronomiczne i astrologiczne tabele. Jedna z nich dotyczy zaćmień Słońca i ruchu planety Wenus oraz proroctw dotyczących każdego 20 dniowego miesiąca. W kodeksie można znaleźć również informacje na temat rolnictwa i jego powiązania z kalendarzem Majów, teksty o chorobach, medycynie, pozornie połączonych konstelacjach, planetach i księżycu a w końcu i o sezonach deszczowych.
Historia publikacji.
Pierwsza wzmianka na temat Kodeksu drezdeńskiego ukazała się w 1796
W 1810 Aleksander von Humboldt opublikował sławny atlas autorstwa Josepha Friedricha pod tytułem "Vues des Cordillères et monuments des peuples indigènes de l'Amerique". Na jednej z płyt umieszczono pięć stron kodeksu. Rysunki te zostały opublikowane przez wicehrabiego Kingsborough w dziele pt. "Starożytny Meksyk" (1830–48). Wicehrabia Edward King błędnie przypisał kodeks Aztekom. Dopiero w 1829, Constantine Samuel Rafinesque (1783-1840) zidentyfikował je jako kodeksy Majów.
Pierwsza naukowa edycja kopii kodeksu z komentarzem została wydana przez dyrektora Królewskiej Biblioteki w Dreźnie – Ernsta Förstemanna w Lipsku w 1880. Były to chromolitograficzne czarno-białe obrazy, które zostały ponownie wykorzystane we wznowionej edycji w 1892. W 1901 do edycji dodano niemieckie komentarze.
Najbardziej kompletną pracą dotyczącą Kodeksu drezdeńskiego jest komentarz Erica Thompsona z 1972 oraz praca opublikowana przez instytut Fondo de Cultura Económica z Hiszpanii pt. "Commentarios Codice de Dresde".

</doc>
<doc id="736417" url="https://pl.wikipedia.org/wiki?curid=736417" title="Operacja wojskowa">
Operacja wojskowa

Operacja – część sztuki wojennej, zespół walk, bitew, uderzeń ogniowych i manewrów toczonych lub wykonywanych na lądzie, w powietrzu i na morzu przez związki operacyjne różnych rodzajów wojsk i sił zbrojnych, połączonych wspólną myślą przewodnią, prowadzonych pod jednym kierownictwem, dla osiągnięcia określonego celu.
Operacja w ujęciu historycznym.
Termin operacja w słownictwie wojskowym pojawił się w XVII wieku, a w myśl ówczesnej definicji była to "działalność bojowa armii w ogóle". Henry Evans Lloyd, bazując na doświadczeniach wojny siedmioletniej zdefiniował operację jako określoną Inny teoretyk wojskowości – Dietrich Heinrich von Bülow pokusił się o ujednolicenie używanej terminologii. W pełni zgadzał się z Lloydem, że "opanowanie matematyki, sztuki fortyfikacji, geografii i topografii, pozwalało przewidzieć, zaplanować i przeprowadzić wszelkie operacje z geometryczną wręcz dokładnością".
Dla Jominiego podstawę sprawnego działania stanowiły linie operacyjne. Nie zgadzał się z takim tokiem rozumowania Carl von Clausewitz. Widział on w sztuce wojennej właśnie sztukę, a nie naukę opartą na geometrycznych wykresach.
Dla Napoleona wszelkie manewry służyły mu przede wszystkim do stoczenia rozstrzygającej bitwy. Traktował on dowodzenie operacjami, jako właściwą strefę kształtowania bitew i wojen i tworzył zgrupowania zdolne do samodzielnego operowania na polu walki. Według niego bitwa nie stanowiła integralnej części operacji. Istotą tak rozumianej operacji był manewr, mający doprowadzić do narzucenia przeciwnikowi bitwy, a sama bitwa stanowić miała końcową fazę wojny.
Nową treść pojęciu operacja nadał Helmuth von Moltke. Według niego manewr i bitwa stanowią integralną całość, są od siebie współzależne i wzajemnie się uzupełniają. Jako twórca pruskiej szkoły wojennej, pierwszy uruchomił procedurę planowania operacyjnego. Założył, że w skład operacji wchodzi wszystko to, co wojska wykonują od ich ześrodkowania w rejonach wyjściowych, aż do osiągnięcia określonego celu.
Po 1945, w teorii polskiej sztuki wojennej przyjęto sowieckie rozumienie operacji. To strategia określała cele i zadania operacyjne i miała wpływ na planowanie operacyjne. Przez operację rozumiano: "zespół walk, bitew, uderzeń ogniowych i manewrów toczonych lub wykonywanych na lądzie, w powietrzu i na morzu, przez związki operacyjne (zgrupowania operacyjne) różnych rodzajów wojsk i sił zbrojnych, połączonych wspólną myślą przewodnią (zamiar walki, operacji), prowadzonych pod jednym kierownictwem, dla doprowadzenia do osiągnięcia celu operacji (bitwy) lub celu strategicznego, co wymaga uzgodnionego wysiłku i ścisłego współdziałania rodzajów sił zbrojnych i wojsk". W istocie tak rozumianej operacji wyróżniano trzy jej główne elementy: ogień, uderzenie i manewr.
Po rozpadzie struktur Układu Warszawskiego stopniowo odchodzono od wcześniejszych ustaleń doktrynalnych, a w teorii polskiej sztuki wojennej pojawiła się koncepcja obrony manewrowej ze "strategiczną operacją obronną" będąca pokłosiem przyjętej przez Polskę doktryny obronnej. Jej istotą było dążenie, przy użyciu wszelkich dostępnych sił i środków, do zachowania sprawnego systemu kierowania państwem i siłami zbrojnymi. Powinna zapewnić możliwość "pełnego rozwinięcia mobilizacyjnego i operacyjnego sił zbrojnych, zorganizowania i utrzymania skutecznej osłony i obrony najważniejszych obiektów cywilnych i wojskowych, utrzymania ważnych obszarów (rubieży) i zmuszenia przeciwnika do odstąpienia od podjętego zamiaru". &lt;br&gt;Druga połowa lat dziewięćdziesiątych i zmiany geopolityczne w świecie spowodowały pewne przewartościowania w podejściu do operacji. Zmiany nastąpiły w strukturze operacyjnego obszaru obrony i w wyróżnianych etapach prowadzenia operacji. Dotychczasowe strefy i rubieże zastąpiono obszarami, zaś operację wstępną, działania w taktycznej strefie i działania w głębi, ustąpiły miejsca działaniom: głębokim, bezpośrednim i tyłowym. Coraz mniejsze znaczenie w rozwiązywaniu sytuacji kryzysowych miały tzw. ciężkie operacje wojenne, a bezpieczeństwo kraju starano się zapewnić poprzez przeciwdziałanie zagrożeniom pośrednim. Z clausewitzowskich warunków zwycięstwa stawiano na pozbawienie przeciwnika woli walki.
Uważano, że środek ciężkości w coraz większym stopniu, stanowią czynniki społeczne oraz ekonomiczne które w pierwszej kolejności mogą stać się obiektami walki. Więcej miejsca przewidywano na "pozazbrojne formy bieżącego funkcjonowania". Częściej mówiło się o operacjach połączonych.
Wiodącą rolę stanowią opracowane przez Amerykanów cechy operacji takie jak: wielowymiarowość, integracja działań, precyzyjność, nieliniowość, równoczesność i ogniskowość. Inni dokładają jeszcze: złożoność, wielośrodowiskowy wymiar, asymetryczność, wielokulturowość, coraz większe zaangażowanie podmiotów ponadnarodowych i niepaństwowych, prewencyjny i interwencyjny charakter, odmasowienie, wzrost oddziaływania psychologicznego, coraz bardziej powszechne wykorzystanie zaawansowanych technologii.
&lt;br&gt;Jeszcze w 2015 teoretycy wojskowości pisali: 
Inwazja Rosji na Ukrainę w lutym 2022 zmusi prawdopodobnie teoretyków wojskowości, dowódców wojskowych i dysydentów politycznych do zmian w sposobie postrzegania operacji.
Charakterystyka operacji.
Operację stanowi zespół bitew oraz działań operacyjnych i taktycznych, wzajemnie sprzężonych co do celu, miejsca i czasu. Wyróżnia się operacje armijne, korpuśne lub grupy operacyjnej. Niekiedy, na samodzielnym kierunku operację może przeprowadzić również związek taktyczny. 
Bitwa jest podstawową częścią operacji i stanowi skupione w czasie i przestrzeni starcie sił głównych przeciwstawnych związków operacyjnych lub taktyczno-operacyjnych.
Operacja ma ściśle określoną definicję, która zawęża znacznie to pojęcie i mówi co operacją jeszcze nie jest (np. mała potyczka) i co operacją już nie jest (np. wojna).
Można też powiedzieć, że operacja wojskowa to potocznie akcja militarna, której zakres może sięgać od małej potyczki kilku żołnierzy do wręcz całego konfliktu zbrojnego (wojny).
W innym ujęciu, operacja – to pośrednia walka zbrojna. Pośrednia, gdyż jej głównym celem jest pośrednie zniszczenie tj. zdobycie jeńców i broni oraz terenu lub inaczej sił i środków walki oraz przestrzeni (woda, powietrze, ląd) zajmowanej przez przeciwnika. Cechą charakterystyczną operacji jest większa manewrowość od manewrowości w taktyce, którą to charakteryzuje większa pozycyjność działań. Tak więc, w operacji chodzi przede wszystkim o zwyciężenie jak najmniejszym kosztem (stratami trwałymi: śmierć, kalectwo a także zatopienie okrętów, zestrzelenie samolotów itd.) Przez co w operacji zasadą jest kierowanie głównego wysiłku na opanowanie określonego obiektu decydującego o możliwości prowadzenia dalszej walki przez przeciwnika. Obiekty te to położone na jego tyłach: dowództwa wysokiego szczebla, główne węzły łączności, składy MPiS, cieśniny terenu blokujące drogi odwrotu itd. Szerszym pojęciem są działania operacyjne. 
Przeciwieństwem operacji (walki pośredniej) jest taktyka, czyli walka bezpośrednia.
Definicja działań operacyjnych.
Działania operacyjne to działania zgrupowań różnych rodzajów sił zbrojnych i rodzajów wojsk podejmowane dla osiągnięcia celu operacyjnego lub strategicznego (decydująca, główna operacja) podczas pokoju, kryzysu i wojny. Do działań operacyjnych zalicza się operacje realizowane w trakcie wojny i wojskowe operacje pokojowe oraz pogotowie oraz przemieszczanie i rozmieszczenie operacyjne.
Działania operacyjne stanowią ogniwo pośrednie między działaniami strategicznymi a taktycznymi. Ich celem jest stworzenie dowódcom taktycznym niezbędnych warunków do wykonania zadań.
Działania operacyjne dzielą się na dwa typy:
Ponadto, w operacji wyróżniamy:
Charakter działań operacyjnych.
Działania operacyjne charakteryzują się szerokim zakresem swobody w planowaniu działań. Swoboda działania dowódcy na szczeblu operacyjnym jest konieczna w celu uzyskania przewagi i utrzymania inicjatywy w dążeniu do osiągania celów strategicznych. Decydująca jest przy tym swoboda w zakresie ustalania rodzaju działań i ich priorytetów, zasobów logistycznych oraz możliwości do wydzielenia i utrzymania wystarczających odwodów operacyjnych pozwalających wpływać na przebieg operacji na rozległym obszarze.
Działania operacyjne charakteryzują się dużym rozmachem przestrzennym. W warunkach znacznej redukcji sił zbrojnych szczególnego znaczenia nabiera ekonomia sił. Zgodnie z tą zasadą siły należy przydzielać w zależności od obszaru, na którym mają być realizowane zadania operacyjne. Ekonomia sił oznacza w tym wypadku odpowiednie ugrupowanie wojsk i wykorzystanie ich możliwości, zapewniające osiągnięcie celów. Dowódca operacyjny musi skoncentrować swe wysiłki we właściwym miejscu i czasie oraz świadomie podjąć ryzyko osłabienia swych sił w innym rejonie. Dążyć powinien do koncentracji swego wysiłku w celu oddziaływania na najwrażliwszy punkt przeciwnika, czyli tam gdzie jego działania osiągnąć mogą największą skuteczność. Punktami takimi powinny być te elementy przeciwnika, których zniszczenie lub obezwładnienie uniemożliwi lub znacznie utrudni osiągnięcie przeciwnikowi zakładanych celów.
Charakter współczesnych działań wojennych wymaga zespołowego działania wszystkich komponentów sił zbrojnych dla osiągnięcia wspólnego celu, co pozwala na skuteczniejsze wykorzystanie ich potencjałów bojowych. Typową cechą działań operacyjnych jest współdziałanie wojsk lądowych z siłami powietrznymi, a na kierunku nadmorskim z marynarką wojenną podczas planowania i prowadzenia działań połączonych. Nie chodzi tu wyłącznie o współdziałanie z innymi rodzajami sił zbrojnych, ale o planowanie i użycie wszystkich sił biorących udział w operacji pod jednym dowództwem. Kierowanie operacją przypada zwykle dowódcy z tego rodzaju sił zbrojnych, który w danej operacji spełnia główną rolę. Przy czym operacyjnie dowodzi ten szczebel, na którym dowódca odpowiada za planowanie i prowadzenie działań w co najmniej dwóch środowiskach, a więc na przykład w powietrzu i na lądzie. Dowodzi więc zarówno siłami lądowymi, jak i powietrznymi. Na niższych szczeblach występuje natomiast współdziałanie między dwoma rodzajami sił zbrojnych pozostającymi pod własnym dowództwem.
Czynniki operacyjne.
W działaniach operacyjnych odmienne znaczenie niż na szczeblach taktycznych mają czynniki operacyjne, czyli siły, obszar, czas i informacja. O ile w działaniach taktycznych występuje jedność celu, czasu i miejsca działania sił, to w działaniach operacyjnych występuje jedność celu, ale rozdzielność czasu i miejsca. Odmienne jest również podejście poszczególnych szczebli dowodzenia do działań wojennych. Dowódca szczebla taktycznego podejmuje decyzję, uwzględniając aktualną i następną walkę. Zajmuje się w zasadzie tylko swoim rodzajem sił zbrojnych i koncentruje na użyciu swych środków dla osiągnięcia celów działań. Dowódca operacyjny musi wykraczać poza te ramy, wprowadza czasowo i przestrzennie swe siły środki do działania w sposób umożliwiający mu rozstrzygnięcie szeregu walk na swoją korzyść. Osiąga w ten sposób długofalowe cele militarne.
Dowodzenie operacyjne.
Celem dowodzenia operacyjnego jest czasowa i przestrzenna koordynacja działań związków taktycznych i oddziałów różnych rodzajów sił zbrojnych. W związku z tym zadaniem dowództwa operacyjnego jest przekształcanie zamiarów strategicznych w cele zadania taktyczne, czyli wypracowanie koncepcji operacji i zadań dla wojsk. Istota działań operacyjnych polega na skierowaniu własnego wysiłku na najbardziej wrażliwe miejsce przeciwnika.
Koncepcja operacji jest efektem przekształcenia celu strategicznego w działania wojsk, czyli jest to ustalenie sposobu osiągnięcia celu oraz ukierunkowanie głównego wysiłku.
Działania operacyjne nie są związane z określonym poziomem dowodzenia, choć w znacznej mierze uzależnione są od wielkości charakteru użytych sił i środków niezbędnych do osiągnięcia założonych celów. Prowadzone są z reguły na dużych obszarach geograficznych i najczęściej z użyciem różnych rodzajów sił zbrojnych w składzie narodowym lub koalicyjnym.
Niekiedy działania prowadzone przez szczeble taktyczne mogą osiągać wymiar operacyjny. Zależy to głównie od celu, charakteru obszaru działań i ich rezultatu. Planowanie i użycie związków taktycznych (oddziałów) odbywać się będzie wówczas zgodnie z zasadami operacyjnymi, zaś ich działanie, ze względu na strukturę i wielkość, przebiegać będzie zgodnie z wymogami taktyki.
Decyzje do działań operacyjnych podejmowane będą na podstawie niepełnych informacji, ponieważ uzyskanie całkowitej pewności co do długofalowego działania przeciwnika nigdy nie będzie możliwe. Dlatego zamiary przeciwnika muszą być ocenione w dłuższej perspektywie, aby można było stworzyć w miarę dokładny i wiary godny obraz rozwoju sytuacji. Na szczeblu operacyjnym chodzi nie tylko o stwierdzenie fizycznej obecności przeciwnika na polu walki. Jest on również oceniany z innego punktu widzenia. Oceniać należy osobowość, umiejętności, silne i słabe strony dowódców przeciwnika. Jeżeli siły przeciwnika składają się z kontyngentów różnych państw lub narodowości, to dowództwo operacyjne powinno starać się wykorzystać różnice w ich zasadach dowodzenia, prowadzeniu działań, sprzęcie, strukturach organizacyjnych i możliwościach.
Prowadzenie działań operacyjnych wymaga szerokiego spojrzenia na obszar operacji. Inna perspektywa przestrzenna wymaga odmiennego podejścia do oceny terenu, wykroczenia poza jego szczegółową ocenę prowadzoną na szczeblach taktycznych. Ocena terenu na szczeblu operacyjnym powinna stworzyć ogólny pogląd na obszar operacji, dogodne kierunki uderzenia, rubieże obronne i opóźnienia, możliwości manewru. Zainteresowanie dowództwa operacyjnego skierowane jest na zasoby miejscowe i najważniejsze cechy terenu, takie jak: łańcuchy wzniesień, niziny, kompleksy leśne, doliny rzek i duże zbiorniki wodne. Takie obiekty infrastruktury terenowej, jak porty, ciągi komunikacyjne i miejscowości odgrywają istotną rolę zarówno podczas przegrupowania wojsk własnych i przeciwnika, jak i w trakcie operacji oraz zabezpieczenia logistycznego wojsk.
Dowódca operacyjny w swoim planowaniu uwzględnić musi problematykę obrony terytorialnej oraz interesy i postępowanie ludności znajdującej się na obszarze działań. Dotyczy to zwłaszcza zapewnienia swobody operacyjnej przez wojska obrony terytorialnej i wykorzystania infrastruktury terenowej oraz wsparcia przez państwo gospodarza, na którego obszarze prowadzone są operacje.
Zabezpieczenie logistyczne operacji.
Logistyka (zabezpieczenie logistyczne wojsk) na szczeblu operacyjnym ma o wiele większe znaczenie niż na szczeblu taktycznym. Potencjał logistyczny i jego gotowość do zabezpieczenia logistycznego wojsk determinują czas rozpoczęcia oraz charakter operacji. Trudność nie polega wyłącznie na tym, aby dostarczyć więcej zaopatrzenia oraz świadczyć usługi specjalistyczne i gospodarczo-bytowe większej liczbie wojsk i na większym obszarze oraz przez dłuższy czas, lecz przede wszystkim na zorganizowaniu systemu logistycznego odpowiadającego wymogom operacji jeszcze przed jej rozpoczęciem.
Operacja połączona.
Operacja połączona "(Joint Operations)" to skoordynowany w czasie i przestrzeni całokształt przedsięwzięć militarnych i niemilitarnych planowanych przez kierownictwo strategiczne i realizowanych przez jednolite dowództwo operacyjne dla osiągnięcia celu strategicznego, w którym biorą udział komponenty, co najmniej dwóch rodzajów sił zbrojnych. Mogą w niej uczestniczyć również instytucje i organizacje pozamilitarne. Operacje połączone mogą wynikać z zobowiązań ujętych w art. 5 Traktatu Waszyngtońskiego, lub konieczności reagowania kryzysowego, jak też mogą być operacjami pokojowymi.
Głęboka operacja.
Operacja, w której zapewnia się jednoczesne oddziaływanie ogniowe i uderzenie wojsk na całą operacyjną głębokość obrony przeciwnika oraz potęguje wysiłki poprzez wprowadzenie świeżych wojsk i środków z głębi.
Teoria głębokiej operacji&lt;br&gt;
Teoria prowadzenia operacji opracowana w okresie międzywojennym
w ZSRR przez grupę wojskowych Armii Czerwonej wywodzących się z Armii Cesarstwa Rosyjskiego. Głównym twórcą koncepcji był Władimir Triandafiłłow. Teoria ta była stosowana w praktyce między innymi przez Gieorgija Żukowa. Zakładała ona masowe użycie wojsk pancernych i zmotoryzowanych.
Pomimo wielu podobieństw była ona istotnie różna od koncepcji blitzkriegu opracowanej przez Guderiana.

</doc>
<doc id="736420" url="https://pl.wikipedia.org/wiki?curid=736420" title="Rafał Kołsut">
Rafał Kołsut

Rafał Kołsut (ur. 25 maja 1990 w Kozienicach) – polski aktor dubbingowy, scenarzysta i recenzent komiksowy.
Zadebiutował w wieku siedmiu lat w telewizyjnym programie dla dzieci "Ziarno". W roku 2002 rozpoczął pracę w dubbingu. Podkładał głos zarówno w serialach ("Ozzy i Drix", "Podwójne życie Jagody Lee", "Mała Syrenka", "Batman przyszłości", "Co nowego u Scooby’ego?"), jak też w filmach fabularnych ("Nawiedzony dwór", ""). W 2005 roku wystąpił w adaptacji powieści Kornela Makuszyńskiego pt. "Szatan z siódmej klasy" w reżyserii Kazimierza Tarnasa. Jest autorem scenariuszy m.in. w antologii komiksowej „Szrama: Istota Legendy”, „Centrum Reperacji” w czasopiśmie „Profanum” i współautorem serii komiksowej „Człowiek Bez Szyi”. Jako recenzent współpracuje z „Magazynem Miłośników Komiksu KZ”.

</doc>
<doc id="736421" url="https://pl.wikipedia.org/wiki?curid=736421" title="Walery Roman">
Walery Roman

Walery Roman (ur. 12 września 1877 w Kalwarii, zm. 25 października 1952 w Warszawie) – prawnik, działacz państwowy i społeczny II Rzeczypospolitej, w latach 1928–1935 senator II i III kadencji w II RP.
Życiorys.
Najmłodszy syn Mariana i Natalii z Cepeuszów. Miał brata Stanisława i trzy siostry: Marię, Matyldę i Natalię. Ukończył gimnazjum w Suwałkach. Wstąpił na wydział prawa Uniwersytetu Warszawskiego. Po ukończeniu studiów w 1899 wrócił do Suwałk, gdzie otworzył własną kancelarię adwokacką.
Rozwinął także dużą aktywność społeczną. Przewodniczył Suwalskiemu Klubowi Obywatelskiemu „Lutnia”, był pomocnikiem naczelnika Straży Ogniowej Ochotniczej w Suwałkach, członkiem zarządu Towarzystwa Oszczędnościowo-Pożyczkowego w Suwałkach. Należał do współzałożycieli Szkoły Handlowej i Czytelni Naukowej. Współpracował z "Tygodnikiem Suwalskim". Po wybuchu I wojny światowej został wiceprezesem Suwalskiego Gubernialnego Komitetu Obywatelskiego (12 grudnia 1914).
Po akcie 5 listopada, w związku z polonizacją sądownictwa w okupowanym przez Państwa Centralne Królestwie Polskim latem 1917 roku mianowano Romana podprokuratorem w Sądzie Okręgowym, a po upływie roku – podprokuratorem w Sądzie Najwyższym Królestwa Polskiego.
Gdy Polska odzyskiwała niepodległość, Walery Roman, już wówczas związany z obozem Józefa Piłsudskiego, powrócił w listopadzie 1918 na Suwalszczyznę, okupowaną jeszcze przez Niemców w ramach tzw. Ober-Ostu. Powierzono mu prace przygotowawcze do otwarcia w Suwałkach Sądu Okręgowego. Suwalczanie wybrali go w skład Tymczasowej Rady Obywatelskiej Okręgu Suwalskiego, zaś rząd Jędrzeja Moraczewskiego dał pełnomocnictwa do prowadzenia pertraktacji ze stroną niemiecką w sprawie ewakuacji jej wojsk i przejęcia administracji cywilnej.
Spory z Niemcami i Litwinami trwały ponad rok. W tym czasie (lipiec 1919) Roman na czele delegacji suwalczan jeździł do Belwederu oraz Paryża w celu ustalenia polsko-litewskiej linii demarkacyjnej i uwolnienia Suwałk spod okupacji niemieckiej.
Przeszedł do pracy w administracji państwowej. Był wojewodą poleskim (od 14 marca 1921 do 3 maja 1922), a 20 kwietnia 1922 został delegatem rządu na Litwę Środkową – Wileńszczyznę, którą to funkcję sprawował do 29 sierpnia 1924.
Szczególnie aktywny politycznie okres w życiu Walerego Romana otworzył zamach majowy. Znalazł się w gronie najbliższych współpracowników Józefa Piłsudskiego. Uczestniczył w pracach kilku ciał kolegialnych, działających przy władzach centralnych. Od 1928 do 1935 przez dwie kadencje zasiadał w Senacie wybrany z listy Bezpartyjnego Bloku Współpracy z Rządem w województwie białostockim. Był wiceprzewodniczącym Klubu Parlamentarnego BBWR, szefem grupy BBWR w Senacie i przewodniczącym senackiej Komisji Administracyjnej i Samorządowej.
Po zakończeniu działalności politycznej prowadził nieprzerwanie, aż do przejścia na emeryturę w 1950, kancelarię notarialną (notariuszem był od 1925) w Warszawie. Zmarł na udar mózgu, pochowany został na cmentarzu Powązkowskim (kwatera 227-6-24).
Związki z Suwalszczyzną podtrzymywał działając w Zrzeszeniu Suwalczan w Warszawie. Za dwudziestoletnią pracę dla miasta i regionu już w 1921 obdarzono Walerego Romana godnością honorowego obywatela Suwałk.

</doc>
<doc id="736426" url="https://pl.wikipedia.org/wiki?curid=736426" title="Silviu Lung">
Silviu Lung

Silviu Lung (ur. 9 września 1956 roku w Sânmiclăuş) – rumuński piłkarz, występujący na pozycji bramkarza.
Jest wychowankiem Victorii Carei, ale w wieku osiemnastu lat przeniósł się do Universitatei Craiova, z którą w 1974 roku zadebiutował w Divizii A. Początkowo był rezerwowym, a miejsce w pierwszym składzie wywalczył przed sezonem 1976–1977. Pierwsza połowa lat 80. to najlepszy okres w historii klubu; w tym czasie Universitatea zdobyła dwa tytuły mistrza kraju, dwa wicemistrzostwa i Puchar oraz dotarła do półfinału PU, a Lung w 1984 roku otrzymał nagrodę dla najlepszego piłkarza Rumunii. Grał w zespole z Krajowy do 1988 roku, kiedy trafił do Steauy Bukareszt. Zastąpił w bramce niedoświadczonego Dumitru Stângaciu i w 1989 roku wygrał rozgrywki ligowe oraz awansował do finału PEMK. Po Mundialu 1990 wyjechał do hiszpańskiego CD Logrones, ale był tam jedynie rezerwowym. Wrócił do kraju w 1991 roku. Piłkarską karierę zakończył trzy lata później w wieku 38 lat w barwach Universitatei Craiova, z którą w ostatnim swoim sezonie zajął drugie miejsce w ekstraklasie.
W reprezentacji Rumunii rozegrał 77 meczów. Początkowo był zmiennikiem Vasile'a Iordache'a i Cristiana Gheorghe, a potem Dumitru Moraru. Miejsce w pierwszej jedenastce wywalczył dopiero w końcowej fazie eliminacji do Euro 1984. Wystąpił w dwóch meczach mistrzostw Europy. W drugiej połowie lat 80. rywalizował o miejsce w składzie z Moraru. Od 1988 był kapitanem drużyny, także na Mundialu 1990. Po tym turnieju 34-letni Lung został zastąpiony przez młodszego o dwanaście lat Florina Pruneę. Powrócił do kadry jeszcze pod koniec roku 1991, a ostatni mecz rozegrał w czerwcu 1993 roku. Ale wówczas przeciw Czechosłowacji w eliminacjach do Mundialu 1994 przepuścił pięć bramek; po tym spotkaniu zdymisjonowany został selekcjoner Cornel Dinu.

</doc>
<doc id="736427" url="https://pl.wikipedia.org/wiki?curid=736427" title="Synagoga w Użhorodzie">
Synagoga w Użhorodzie

Synagoga w Użhorodzie () – synagoga znajdująca się w Użhorodzie na Ukrainie.
Synagoga została zbudowana w 1910 roku w stylu mauretańsko-bizantyjskim, według planów austro-węgierskich architektów Ludwiga Förstera oraz Frigyesa Feszla. Od czasu zakończenia II wojny światowej znajduje się w niej filharmonia miejska. Wszystkie symbole judaistyczne, świadczące o dawnym przeznaczeniu budynku zostały usunięte.
Niedawno synagoga została gruntowanie wyremontowana, dzięki czemu odzyskała swój oryginalny wygląd.

</doc>
<doc id="736430" url="https://pl.wikipedia.org/wiki?curid=736430" title="Círculo Deportivo">
Círculo Deportivo

Club Círculo Deportivo − argentyński klub piłkarski z siedzibą w mieście Comandante Nicanor Otamendi, leżącym w prowincji Buenos Aires.
Historia.
Klub założony został 23 grudnia 1921 roku pod nazwą Círculo Sportivo i gra obecnie w lidze prowincjonalnej Liga Marplatense de Fútbol.

</doc>
<doc id="736431" url="https://pl.wikipedia.org/wiki?curid=736431" title="When the Music’s Over">
When the Music’s Over

When the Music’s Over – utwór amerykańskiego zespołu The Doors wydany po raz pierwszy na płycie "Strange Days" w 1967 roku, przez wytwórnię Elektra Records. Piosenka zamyka drugi studyjny album.
Autorem tekstu był Jim Morrison. Stylistycznie piosenka zbliżona jest do „The End” zamykającej debiutancki longplay zespołu. W warstwie lirycznej „When the Musicʼs Over” opowiada o muzyce, jako o jedynym prawdziwym przyjacielu i sensie życia ("Gdy muzyka ucichnie już, zgaście światła"). Fragment "scream of the butterfly" ("krzyk motyla") jest odwołaniem do filmu pornograficznego.
Solo gitarowe Robbyego Kriegera składa się z dwóch warstw, nagrywanych jednocześnie gitar, co było zaimprowizowane w studiu nagraniowym. Piosenka była wielokrotnie wykonywana podczas koncertów w roku 1966, w barze „Whiskey-A-Go-Go” w Los Angeles, jeszcze przed wydaniem debiutanckiej płyty w 1967 roku. Podobnie jak kilka innych utworów została skomponowana przed podpisaniem kontraktu płytowego przez zespół.
Struktura.
Piosenkę można podzielić na pięć części, z czego ostatnia nawiązuje do pierwszej:
Fragment „What have they done to the Earth?” jest wczesnym przykładem tematów środowiskowych w muzyce rockowej.

</doc>
<doc id="736433" url="https://pl.wikipedia.org/wiki?curid=736433" title="Club Círculo Deportivo">
Club Círculo Deportivo



</doc>
<doc id="736441" url="https://pl.wikipedia.org/wiki?curid=736441" title="Zalesie (Targowiska)">
Zalesie (Targowiska)

Zalesie – przysiółek wsi Targowiska w Polsce położony w województwie podkarpackim, w powiecie krośnieńskim, w gminie Miejsce Piastowe.
W latach 1975–1998 przysiółek administracyjnie należał do województwa krośnieńskiego.
Jest samodzielnym sołectwem od 1978 r. W 1998 r. obszar sołectwa Zalesie został powiększony przez przyłączenie przysiółka Kolonia z gminy Haczów. Zalesie od Targowisk oddziela potok Flusy.

</doc>
<doc id="736443" url="https://pl.wikipedia.org/wiki?curid=736443" title="Lehrensteinsfeld">
Lehrensteinsfeld

Lehrensteinsfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, wchodzi w skład związku gmin Raum Weinsberg. Leży ok. 7 km na wschód od Heilbronn, przy autostradzie A81.

</doc>
<doc id="736446" url="https://pl.wikipedia.org/wiki?curid=736446" title="Elektrony niewalencyjne">
Elektrony niewalencyjne



</doc>
<doc id="736447" url="https://pl.wikipedia.org/wiki?curid=736447" title="Arthur Gore (5. hrabia Arran)">
Arthur Gore (5. hrabia Arran)

Arthur Saunders William Charles Fox Gore (ur. 6 stycznia 1839 w Bath, zm. 14 marca 1901 na Hertford Street 16 w Londynie) – brytyjski arystokrata i dyplomata, najstarszy syn Philipa Gore'a, 4. hrabiego Arran i Elisabeth Napier, córki generała Williama Francisa Patricka Napiera.
Wykształcenie odebrał w Eton College. Po ukończeniu nauki wstąpił do służby dyplomatycznej. W 1859 został attaché ambasady w Hanowerze. Rok później był attaché w Stuttgarcie. W 1861 był attaché ambasady w Lizbonie. Wreszcie w 1863 został attaché w Paryżu. W latach 1863-1864 był szeryfem hrabstwa Donegal. W latach 1865-1901 specjalnym komisarzem Komisji Podatkowej. W 1884, po śmierci ojca, został hrabią Arran i zasiadł w Izbie Lordów. W latach 1889-1901 był Lordem Namiestnikiem hrabstwa Mayo. 15 marca 1898 został kawalerem Orderu Świętego Patryka.
21 lutego 1865 poślubił lady Edith Elisabeth Henriettę Jocelyn (10 lutego 1845-3 października 1871), córkę Roberta Jocelyna, wicehrabiego Jocelyn i lady Frances Cowper, córki 5. hrabiego Cowper. Arthur i Edith mieli razem syna i trzy córki:
29 lipca 1889 w Royal Chapel w Windsor Park w hrabstwie Berkshire, poślubił Winifred Ellen Reilly (zm. 12 listopada 1921), córkę Johna Reilly'ego i Augusty Sudgen, córki 1. barona St. Leonards. Arthur i Winifred mieli razem jedną córkę: Winifred Helena Lettice Gore (11 sierpnia 1891-6 grudnia 1958)

</doc>
<doc id="736448" url="https://pl.wikipedia.org/wiki?curid=736448" title="Arthur Saunders William Charles Fox Gore, 5. hrabia Arran">
Arthur Saunders William Charles Fox Gore, 5. hrabia Arran



</doc>
<doc id="736449" url="https://pl.wikipedia.org/wiki?curid=736449" title="BMP-23">
BMP-23

BMP-23 – bułgarski bojowy wóz piechoty wykorzystujący zmodyfikowane podwozie radzieckiego transportera opancerzonego MTLB
Historia.
W latach 70. Bułgaria nabyła w ZSRR licencję na produkcje dział samobieżnych 2S1 Goździk i zbliżonych konstrukcyjnie transporterów MTLB. Kilka lat później w Bułgarii rozpoczęto prace nad budową bojowego wozu piechoty. Zbudowano go z wykorzystaniem podzespołów podwozia haubicy 2S1 i MTLB. Wóz zaopatrzono w kompletną wieżę rosyjskiego bwp BMP-2. Testy konstrukcji oznaczonej jako BMP-30 zakończyły się pomyślnie, ale uruchomienie produkcji wozu wymagałoby kupna w ZSRR kompletnych wież z uzbrojeniem, albo licencji na ich produkcję w Bułgarii. Dlatego zdecydowano o opracowaniu własnej wieży.
Podobnie jak przy opracowywaniu podwozia, w celu obniżenia kosztów opracowywania wieży zdecydowano się sięgnąć po podzespoły produkowane już w Bułgarii. Głównym uzbrojeniem wozu została odpowiednio zmodyfikowana armata automatyczna kalibru 23 mm przejęta z armaty przeciwlotniczej ZU-23-2. Z armata sprzężono czołgowy karabin maszynowy PKT. Dodatkowo wzorem BMP-1 na wieży umieszczono pojedynczą prowadnicę ppk 9M14 Malutka.
BMP-23 jest produkowany seryjnie i znajduje się na uzbrojeniu armii bułgarskiej. Powstała także zmodyfikowana wersja BMP-23A którą wyposażono w wyrzutnie nowszych ppk (9M111 Fagot) i sześć wyrzutni granatów dymnych.
Opis konstrukcji.
BMP-23 jest bojowym wozem piechoty przeznaczonym do wsparcia czołgów. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. BMP-23 stanowi wyposażenie piechoty zmechanizowanej i jest wozem pływającym.
Załogę BMP-23 tworzy dowódca, działonowy, kierowca i siedmiu żołnierzy piechoty. Kierowca zajmuje miejsce w przedziale kierowania, działonowy i dowódca w wieży, a desant w tylnej części pojazdu.
Kadłub BMP-23 tworzy sztywną skrzynię zespawaną ze stalowych blach. Część przednią tworzą dwie pochylone płyty pancerne.
W przedniej części kadłuba znajdują się przedziały kierowania, za nim napędowy z silnikiem JaMZ-238N. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd BMP-23 stanowi czterosuwowy, wysokoprężny, chłodzony cieczą silnik JaMZ-238N. Jest on zbudowany w układzie V i ma moc 232 kW. Moc z silnika na koła napędowe jest przenoszona przy pomocy sterowanego hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Skrzynia biegów siedmiobiegowa (sześć biegów do przodu + wsteczny).
BMP-23 posiada zawieszenie niezależne na wałkach skrętnych. Każde z 14 pojedynczych kół jezdnych jest połączone za pomocą wahacza z wałkiem skrętnym. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Gąsienice stalowe, dwugrzebieniowe z przegubami gumowymi.
W przedziale kierowania stanowisko ma kierowca. Kierowca obserwuje teren przed wozem za pomocą trzech peryskopów umieszczonych wokół włazu. Środkowy peryskop może być zamieniony na peryskop nocny.
W środkowej części pojazdu znajduje się przedział bojowy z wieżą obrotową. W wieży znajduje się zasadnicze uzbrojenie wozu: 23 mm armata i sprzężony z nią karabin maszynowy PKT. Na wieży zamocowana jest wyrzutnia umożliwiającą odpalanie pocisków ppk 9M14 Malutka. Działko jest zasilane taśmowo i ma szybkostrzelność 400 strz./min. Do celowania służy działonowemu dzienno-nocny celownik, a obserwację poza polem widzenia celownika zapewniają peryskopy.
W przedziale tylnym miejsca zajmują żołnierze desantu. Mogą oni obserwować teren z tyłu i boków wozu przy pomocy czterech peryskopów. W razie potrzeby mogą oni prowadzić ogień z broni osobistej przez otwory strzeleckie.

</doc>
<doc id="736453" url="https://pl.wikipedia.org/wiki?curid=736453" title="Leingarten">
Leingarten

Leingarten – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Do 31 grudnia 2019 samodzielna gmina.Leży nad rzeką Lein, ok. 7 km na zachód od Heilbronn, przy drodze krajowej B293.

</doc>
<doc id="736459" url="https://pl.wikipedia.org/wiki?curid=736459" title="Szeptyccy herbu własnego">
Szeptyccy herbu własnego

 Szeptyccy herbu własnego – jeden z najbardziej znaczących rodów bojarskich województwa ruskiego, w wieku XVIII spolonizowani, od 1871 nosili austriacki tytuł hrabiowski.
Do XVI wieku nazywali się "z Szeptyc", później Szeptyckimi. Po nabyciu majątku Uherce w powiecie rudeckim, część rodziny tytułowała się "na Szeptycach", a część "na Woszczańcach i Uhercach". Z powodu wyznania prawosławnego nie byli dopuszczeni do urzędów. Od początku XVIII w. grekokatolicy, trzech członków rodu (Bazyli, Atanazy i Leon Ludwik Szeptyccy) sprawowało w latach 1708–1772 posługę biskupa ordynariusza greckokatolickiej diecezji lwowskiej. Biskup Atanazy Szeptycki był fundatorem archikatedry Świętego Jura we Lwowie. W wieku XVIII zaczęli zmieniać obrządek na rzymskokatolicki i polonizować się. Po rozbiorach i zmianie obrządku odgrywali istotną rolę wśród ziemiaństwa Galicji Wschodniej. W 1871 Jan Kanty Szeptycki otrzymał austriacki dziedziczny tytuł hrabiowski.
Przedstawiciele rodu.
I generacja.
12 kwietnia 1469 w Gródku Kazimierz Jagiellończyk potwierdził prawa dla Fiodora Szeptyckiego oraz jego wnuków Fiodora, Hliba i Sienka do posiadania dóbr Szeptyce, Woszczańce i Kanafosty.

</doc>
<doc id="736460" url="https://pl.wikipedia.org/wiki?curid=736460" title="Obersulm">
Obersulm

Obersulm – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn, siedziba wspólnoty administracyjnej Obersulm. Leży nad rzeką Sulm, ok. 15 km na wschód od Heilbronn, przy drodze krajowej B39

</doc>
<doc id="736465" url="https://pl.wikipedia.org/wiki?curid=736465" title="Wüstenrot (gmina)">
Wüstenrot (gmina)

Wüstenrot – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Leży ok. 20 km na południowy wschód od Heilbronn, przy drodze krajowej B39.

</doc>
<doc id="736466" url="https://pl.wikipedia.org/wiki?curid=736466" title="Bartholomew Ogbeche">
Bartholomew Ogbeche

Bartholomew Ogbeche (ur. 1 października 1984 w Ogoji) – piłkarz nigeryjski grający na pozycji napastnika. Nosi przydomek „Batho”. Posiada także obywatelstwo francuskie.
Kariera klubowa.
Ogbeche pochodzi z miasta Ogoja, leżącego w stanie Cross River w południowej Nigerii. Jest wychowankiem klubu Lobi Stars, ale w młodym wyjechał z rodzicami do Francji. Mając 15 lat trafił do zespołu Paris Saint-Germain. W 2001 roku został włączony do drugiej drużyny PSG, ale dobre występy sprawiły, że trener Luis Fernández awansował go do pierwszego teamu, grającego w Ligue 1. Zadebiutował w jej rozgrywkach nie mając ukończonych 17 lat 22 września 2001 w zremisowanym 0:0 domowym meczu z Montpellier HSC. Miesiąc później zdobył swoją pierwszą bramkę w lidze – 25 listopada w wygranym wyjazdowym meczu z FC Nantes, a paryżanie wygrali ten mecz 2:1. Po zakończeniu sezonu, w którym PSG zajęło 4. miejsce, Ogbeche uznano za objawienie rozgrywek. Spowodowało to także, że z paryskim zespołem w trakcie rozgrywek pożegnał się Nicolas Anelka, który odszedł do Liverpoolu. Sezon 2002/2003 nie był już tak udany jak poprzedni. Ogbeche nie miał tak pewnej pozycji w PSG i zagrał tylko w 18 meczach i zdobył jednego gola w zremisowanym 1:1 meczu z FC Sochaux-Montbéliard. W sezonie 2003/2004 grał tylko w rundzie wiosennej, najczęściej jako zmiennik i w ogóle nie zdobył gola w barwach PSG. Zimą wypożyczono go więc do Bastii. W Bastii rozegrał 15 meczów i grał w pierwszym składzie. Zdobył też 2 bramki, które pomogły zespołowi z Korsyki w uniknięciu degradacji do Ligue 2 – Bastia zajęła 17. pozycję. Latem Ogbeche wrócił do Paryża, ale znów nie grał wiele – tylko 1 gol w 5 meczach – i w połowie sezonu został ponownie wypożyczony, tym razem do FC Metz. W kwietniu 2005 zdobył zwycięskiego gola w wyjazdowym meczu z SM Caen, ale jak się potem okazało był to jego jedyny gol w barwach Metz. W czerwcu skończył mu się kontrakt z PSG i na zasadzie wolnego transfery wyjechał do Zjednoczonych Emiratów Arabskich i tam został piłkarzem Al-Jazira Club z miasta Abu Zabi. Tam odzyskał skuteczność i w lidze zajął z tym zespołem 3. miejsce i po sezonie wrócił do Europy. W sezonie 2006/2007 był zawodnikiem klubu Segunda División, Deportivo Alavés. Po udanym sezonie na zapleczu La Liga zainteresowanie Ogbeche wyraził Real Valladolid, do którego Ogbeche dołączył w lecie 2007 roku. Następnie grał w Cádiz CF, Kawali, Middlesbrough, Xerez CD i SC Cambuur. W 2016 trafił do Willem II Tilburg. W 2018 roku odszedł do indyjskiego NorthEast United FC.
Kariera reprezentacyjna.
Karierę reprezentacyjną Ogbeche zaczynał w młodzieżowych reprezentacjach Nigerii. W marcu 2002 roku selekcjoner pierwszej reprezentacji Festus Adegboye Onigbinde powołał Bartholomew na sparing z Paragwajem w ramach przygotowań do MŚ 2002. Mecz ten rozegrany 26 marca był dla Ogbeche debiutem w pierwszej reprezentacji. Dość dobra gra w PSG spowodowała też, że został on ostatecznie włączony do 23-osobowej kadry na mistrzostwa w Korei i Japonii. Tam zagrał 2 mecze – 90 minut z Argentyną (0:1) i 71 minut ze Szwecją (1:2). W kadrze grał do 2004 roku. Rozegrał w niej łącznie 11 meczów i strzelił 3 gole.

</doc>
<doc id="736467" url="https://pl.wikipedia.org/wiki?curid=736467" title="Napad (wojsko)">
Napad (wojsko)

Napad – uderzenie na stacjonarne pododdziały, stałe i chronione obiekty i urządzenia przeciwnika lub tylko rażenie ogniem przy zdecydowanym przeciwdziałaniu przeciwnika. 
Do wykonania napadu, w zależności od charakteru obiektu ataku i możliwości przeciwdziałania przeciwnika, wydziela się pododdziały lub grupy bojowe.
W zależności od sposobu działania rozróżnia się „napad z wejściem na obiekt ataku” i „napad ogniowy” realizowany z odległości za pomocą środków ogniowych.
Napad jest też jednym ze sposobów prowadzenia rozpoznania przez patrole rozpoznawcze oraz grupy dywersyjno-rozpoznawcze

</doc>
<doc id="736468" url="https://pl.wikipedia.org/wiki?curid=736468" title="Wustenrot">
Wustenrot



</doc>
<doc id="736469" url="https://pl.wikipedia.org/wiki?curid=736469" title="Wuestenrot">
Wuestenrot



</doc>
<doc id="736473" url="https://pl.wikipedia.org/wiki?curid=736473" title="Synagoga w Larnace">
Synagoga w Larnace

Synagoga w Larnace – pierwsza i jak dotąd jedyna synagoga na Cyprze, znajdująca się w Larnace. 
Synagoga została zbudowana w 2005 roku. Jej uroczyste otwarcie nastąpiło 12 września tego samego roku w obecności Naczelnego Aszkenazyjskiego Rabina Izraela Jony Metzgera, Ministra Edukacji i Kultury Pefkoisa Georgiadesa, burmistrza Larnaki Alexisa Michaelidesa, 25 ambasadorów, rabinów z Aten, Bukaresztu, Stambułu i Zagrzebia oraz wielu innych gości.
Podczas ceremonii otwarcia uroczyście wniesiono nowe zwoje Tory oraz złożono kamień węgielny po budowę mykwy. Głównym rabinem cypryjskiej gminy żydowskiej został Arie Zeew Raskin z Chabad-Lubavitch. Obecnie synagoga służy kilkuset Żydom z całego Cypru.

</doc>
<doc id="736475" url="https://pl.wikipedia.org/wiki?curid=736475" title="Amélie Lundahl">
Amélie Lundahl

Amélie Lundahl (ur. 26 maja 1850 w Oulu, zm. 20 sierpnia 1914 w Helsinkach) – fińska malarka.
Życiorys.
Studiowała w Sztokholmie i Paryżu. Malowała pejzaże i portrety.

</doc>
<doc id="736484" url="https://pl.wikipedia.org/wiki?curid=736484" title="Amelie Lundahl">
Amelie Lundahl



</doc>
<doc id="736491" url="https://pl.wikipedia.org/wiki?curid=736491" title="Mount Francis">
Mount Francis

Mount Francis – góra położona na Wyspie Kościuszki na Alasce (Stany Zjednoczone). Jest najwyższym szczytem na wyspie. Jej wysokość bezwzględna wynosi 819 m n.p.m.

</doc>
<doc id="736492" url="https://pl.wikipedia.org/wiki?curid=736492" title="Iraklij Morkow">
Iraklij Morkow

Iraklij Morkow (ros. Ираклий Иванович Морков, ur. 2 listopada 1753, zm. 26 marca 1828) – rosyjski generał lejtnant, hrabia.
Po ukończeniu korpusu kadetów Morkow służył w preobrażeńskim pułku gwardii, sławę zdobył w czasie wojny rosyjsko-tureckiej w latach 1787–1792, gdy wraz z Suworowem brał udział w zdobyciu Oczakowa w 1788 i twierdzy Izmaił dnia 22 grudnia 1790. W 1792 jako posłaniec Kutuzowa przybył do cesarzowej Katarzyny II z wieścią o pokoju w Jassach, za co m.in. uzyskał awans na generała. Brał udział w wojnie polsko-rosyjskiej w 1792 (Bitwa pod Zieleńcami).
W 1799 zwolniony z armii przez cara Pawła I w stopniu generała-lejtnanta i tytułem hrabiowskim, lecz w 1812 stanął znów na czele moskiewskiej milicji (opołczenija). Przez Suworowa nazywany „rycerzem bez skazy i zmazy”, znany był z wielkopańskich upodobań, gestu i twardej ręki wobec poddanych.

</doc>
<doc id="736495" url="https://pl.wikipedia.org/wiki?curid=736495" title="Nothing Else Matters">
Nothing Else Matters

Nothing Else Matters – ballada rockowa zespołu Metallica, wydana na albumie "Metallica" (pot. "Czarny Album") w roku 1991.
Jest to jedna z najsłynniejszych ballad heavymetalowych, a na pewno jeden z największych hitów i najbardziej rozpoznawalnych utworów w dorobku zespołu Metallica. Wydana dwukrotnie jako singel, także na płycie "S&amp;M". Za każdym razem docierała do szczytów list przebojów. Weszła również w skład .
Słowa napisał James Hetfield. Utwór opowiada o trudach rozstania muzyków ze swoimi ukochanymi podczas tras koncertowych. Hetfield napisał piosenkę z myślą o swojej ówczesnej dziewczynie, Kristen Martinez. Znajomość okazała się jednak krótkotrwała i mało znacząca w życiu Hetfielda, dlatego teraz piosenka dedykowana jest wszystkim fanom. Jest to typowa ballada miłosna. Prawie zawsze pojawia się podczas koncertów. James Hetfield nagrał zarówno gitarę rytmiczną, jak i solową, Kirk Hammett nie brał udziału przy tworzeniu tej kompozycji.
Teledysk.
26 lutego 1992 odbyła się premiera teledysku w stacji MTV. Artyści wprowadzają fanów do studia nagraniowego. Oprócz nagrania utworu widzimy także migawki z przerw, wygłupów i wyboru okładki do "czarnego albumu". Są to urywki z filmu "A Year and a Half in the Life of Metallica". Reżyserem tego teledysku jest Adam Dubin.
Nothing Else Matters '99.
Nothing Else Matters '99 jest to wersja piosenki z płyty S&amp;M. Została zarejestrowana na koncercie zespołu z orkiestrą symfoniczną w 22 kwietnia 1999. Utwór trwa 6 minut i 47 sekund. Został on, tak jak i piosenka z "The Black Album", wydany jako singel. Na nim znalazły się: „Nothing Else Matters”, „For Whom the Bell Tolls” (na żywo), „- Human” (Live), „Nothing Else Matters” (wideo).
Lista utworów.
Opracowano na podstawie materiału źródłowego.
Lucie Silvas.
Nothing Else Matters – singel brytyjskiej piosenkarki Lucie Silvas promujący jej drugi album studyjny zatytułowany "Breathe In" Wydawnictwo ukazało się 31 października 2005 roku nakładem wytwórni muzycznej Mercury Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Apocalyptica.
Nothing Else Matters – singiel fińskiej grupy muzycznej Apocalyptica promujący jej drugi album studyjny zatytułowany Inquisition Symphony. Wydawnictwo, w formie Promo CD ukazało się w 1998 roku nakładem wytwórni muzycznej Mercury Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="736498" url="https://pl.wikipedia.org/wiki?curid=736498" title="March ör Die">
March ör Die

March ör Die – jedenasty album studyjny brytyjskiego zespołu Motörhead, wydany 14 sierpnia 1992 roku nakładem wytwórni muzycznej Epic Records. W jego nagrywaniu wzięło udział aż trzech perkusistów: Phil Taylor, który został wyrzucony po nagraniu „I Ain't No Nice Guy” (ponieważ nie nauczył się swoich ścieżek perkusyjnych); Tommy Aldridge, który nagrał większość materiału dla tego albumu i Mikkey Dee, nagrał „Hellraiser” (utwór ten został oryginalnie napisany przez Lemmy’ego dla Osbourne’a do albumu "No More Tears"). Album został zarejestrowany w 1992 roku w Music Grinder Studios w Hollywood. Nagrania były promowane teledyskami do utworów „I Ain't No Nice Guy” i „Hellraiser”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="736499" url="https://pl.wikipedia.org/wiki?curid=736499" title="Henryk Bereska">
Henryk Bereska

Henryk Bereska (ur. 17 maja 1926 w Szopienicach, zm. 11 września 2005 w Berlinie) – tłumacz literatury polskiej na język niemiecki, poeta.
Pochodził ze śląskiej robotniczej rodziny, urodził się w Szopienicach (obecnie dzielnica Katowic). We wrześniu 1939 był polskim harcerzem. W 1944 trafił do Luftwaffe, a następnie do niewoli amerykańskiej. Po wojnie nie zgodził się na współpracę z SB, a czując się zagrożony uciekł przez zieloną granicę do Niemiec, gdzie początkowo pracował jako niewykwalifikowany robotnik rolny.
Po utworzeniu NRD zamieszkał w Berlinie Wschodnim. Uzyskał tam maturę, a potem na Uniwersytecie Humboldta studiował germanistykę i slawistykę. Po studiach był redaktorem w wydawnictwie "Aufbau-Verlag", gdzie pracował do 1955. Jego berlińskie mieszkanie miało okna wychodzące na Mur Berliński, i mimo że później zostały one zamurowane, nadal słyszał strzały oddawane do próbujących ucieczki na Zachód. Dlatego też pracę w domu jako tłumacz podjął w innym miejscu – w domku letniskowym w Kolbergu (gmina Heidesee na Łużycach Dolnych).
Tam tłumaczył polską literaturę, pisał wiersze i polityczne aforyzmy. Przełożył na język niemiecki ponad 200 książek. Natomiast w latach 80. XX wieku zaczął publikacje własnych utworów literackich. Na język niemiecki tłumaczył autorów takich jak: Jan Kochanowski, Jarosław Iwaszkiewicz, Jerzy Andrzejewski, Stanisław Wyspiański, Cyprian Kamil Norwid, Tadeusz Różewicz. Tłumaczenia spisywał ręcznie, na maszynie przepisywała je jego żona, Gilda.
10 marca 2002 otrzymał tytuł doktora honoris causa Uniwersytetu Wrocławskiego. W maju 2005 został laureatem pierwszej edycji nagrody "Transatlantyk" przyznanej przez Instytut Książki.

</doc>
<doc id="736501" url="https://pl.wikipedia.org/wiki?curid=736501" title="Ametyścik cienkodzioby">
Ametyścik cienkodzioby

Ametyścik cienkodzioby, ametyścik ("Eugenes fulgens") – gatunek małego ptaka z rodziny kolibrowatych (Trochilidae). Nie jest zagrożony.
Zasięg występowania.
Występuje od południowo-zachodnich USA (południowo-wschodnia Arizona, południowo-zachodni Nowy Meksyk, południowo-zachodni Teksas), przez Meksyk po Honduras i Nikaraguę. Populacje z północy zasięgu są wędrowne.
Systematyka.
Jest to gatunek monotypowy. Za podgatunek "E. fulgens" uznawano występującego w Kostaryce i zachodniej Panamie ametyścika wspaniałego ("E. spectabilis"). Dokładniejsze badania, w tym genetyczne, potwierdziły jednak, że zasługuje on na status odrębnego gatunku.
Morfologia.
Długość ciała 11–13 cm; masa ciała zazwyczaj 7,5–8,5 g. Samce są nieznacznie większe od samic, mają krótszy dziób, są barwniej i bardziej jaskrawo upierzone.
Ekologia i zachowanie.
Zamieszkuje lasy sosnowo-dębowe i dębowe, tropikalne wilgotne lasy górskie i obrzeża lasów. Spotykany też na łąkach i polach uprawnych z kwiatami agawy. Występuje na wysokościach od 1500 do co najmniej 2740 m n.p.m., zimą może schodzić na niżej położone obszary
W zniesieniu 2–3 jaja wysiadywane przez samicę 15–19 dni.
Status.
Międzynarodowa Unia Ochrony Przyrody (IUCN) stosuje starsze ujęcie systematyczne (sprzed podziału) i uznaje ametyścika cienkodziobego za gatunek najmniejszej troski (LC – "Least Concern"). Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny.

</doc>
<doc id="736517" url="https://pl.wikipedia.org/wiki?curid=736517" title="Wysoki Grzbiet (Góry Izerskie)">
Wysoki Grzbiet (Góry Izerskie)

Wysoki Grzbiet (niem. "Hoher Iserkamm") – grzbiet górski, w Górach Izerskich w południowo-zachodniej Polsce w woj. dolnośląskim.
Lokalizacja.
Wysoki grzbiet położony jest na wysokości ponad 1000 m n.p.m. w Sudetach Zachodnich, w środkowo-wschodniej części Gór Izerskich, około 2,4 km na południe od Kwisy. Od północnej strony grzbiet oddzielają doliny Kwisy i Małej Kamiennej, od południowego wschodu i wschodu dolina Kamiennej, a od południowego zachodu dolina Izery.
Fizjografia.
Wysoki Grzbiet jest najdłuższym i najwyższym grzbietem Gór Izerskich, leżącym niemal w całości na terytorium Polski, przebiega równoleżnikowo między Piechowicami a Novym Městem pod Smrkem w Czechach. W części zachodniej i południowej charakteryzuje się szeroką, miejscami wklęsłą, pokrytą torfowiskami i często zalesioną wierzchowiną z kopulastymi wzniesieniami. Grzbiet wyrasta w części zachodniej nad Czerniawą-Zdrojem i Novym Městem pod Smrkem szerokim wałem kulminacji Smreka, o stromych zboczach oraz wyrównanej i łagodnie przebiegającej wierzchowinie, z której wznoszą się kolejno od zachodu: Smrek, Stóg Izerski, Łużec, Podmokła i rozległy masyw Zielonej Kopy z kulminacją Gór Izerskich, Wysoką Kopą. Na wschód od masywu Zielonej Kopy, Wysoki Grzbiet rozdziela się. Na południe do zbiegu rzek Izery z Mumlawą czes. "Mumlava" ciągnie się szerokie rozczłonkowane ramię z Krogulcem, Kozim Grzbietem i Tkacką Górą, natomiast grzbiet główny ciągnie się dalej ku wschodowi w postaci wąskiego grzebienia przez Zwalisko, Wysoki Kamień, Zakręt Śmierci, aż do doliny Kamiennej, gdzie kończy się na Zbójnickich Skałkach na wysokości 665 m n.p.m. Partie szczytowe tej części są bardziej skaliste. Północne i zachodnie zbocza grzbietu stromo opadają, w kierunku dolin, zbocza południowe i wschodnie są nieco łagodniejsze.
Najważniejsze szczyty (od zachodu): Smrek (1124 m n.p.m.), Stóg Izerski (1107 m n.p.m.), Wysoka Kopa (1126 m n.p.m.), Izerskie Garby (1084 m n.p.m.), Zwalisko (1047 m n.p.m.), Wysoki Kamień (1058 m n.p.m.).
Dział wód.
Grzbiet stanowi wododział zlewisk morza Bałtyckiego i Północnego. Na stokach grzbietu znajdują źródła Kwisy i jej dopływów, oraz liczne źródełka głównych dopływów rzek: Izery i Kamiennej.
Geologia.
Wysoki Grzbiet zbudowany jest w części północnej z granitognejsów, skał metamorficznych należących do bloku karkonosko-izerskiego, a ściśle do metamorfiku izerskiego, w części wschodniej z hornfelsów, a w części południowej z granitów karkonoskich. W rejonie Izerskich Garbów z północnego wschodu na południowy zachód przebiega strefa uskokowa silnie okwarcowana.
Nieliczne skałki w części południowej zbudowane są z granitów karkonoskich i mają obłe, zaokrąglone kształty. Bardzo liczne skałki występujące w części wschodniej zbudowane są z hornfelsów i mają kształty kanciaste, nieregularne, ostrokrawędziste.
Górnictwo.
Pod koniec XVIII w. na południowych zboczach w rejonie Szklarskiej Poręby Dolnej powstała kopalnia pirytu, po której zachowały się sztolnie i niewielkie hałdy.
Po poszukiwaniach uranu z lat 40. i 50-tyvh XX w. pozostały częściowo zasypane sztolnie i hałdy na południowych zboczach w rejonie Szklarskiej Poręby Dolnej oraz prawdopodobnie szyb i liczne rowy poszukiwawcze na grzbiecie w tym rejonie.
Na Izerskich Garbach istnieje najwyżej położona w Polsce kopalnia kwarcu "Stanisław", którą kilkakrotnie zamykano i reaktywowano.
Na południowych zboczach istniało kilka kamieniołomów granitu, z których jeden jest nadal czynny.
Roślinność.
Grzbiet i zbocza wzniesień porośnięte są młodym zdrowym lasem, w partii wierzchołkowej i na południowych zboczach między młodym lasem występują torfowiska wysokie. Niewielkie partie szczytowe Wysokiego Grzbietu wchodzące w skład piętra kosodrzewiny, położone są na wys. 1000-1100 m. Dominują tu subalpejskie łąki o składzie roślinnym zbliżonym do łąk w dolinie Izery, na których rosną rzadkie gatunki roślin: arcydzięgiel litwor, gęsiówka Hallera, goryczka trojeściowa, jastrzębiec pomarańczowy i przenętowaty, pięciornik złoty, wszewłoga górska, zawilec narcyzowy i gorysz miarz.
Turystyka.
Wysokim Grzbietem biegnie Główny Szlak Sudecki

</doc>
<doc id="736518" url="https://pl.wikipedia.org/wiki?curid=736518" title="Majdan (Topiło)">
Majdan (Topiło)

Majdan – część wsi Topiło w Polsce, położona w województwie podlaskim, w powiecie hajnowskim, w gminie Hajnówka.
W latach 1975–1998 Majdan administracyjnie należał do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Orzeszkowie.

</doc>
<doc id="736519" url="https://pl.wikipedia.org/wiki?curid=736519" title="Złoty Stolec">
Złoty Stolec

Złoty Stolec (asante: "Sika 'dwa") – tron królów Aszanti – Asantehene, według legendy sprowadzony został z niebios przez Okomfo Anokye – wielkiego Guru w Ghanie, w celu ustanowienia pierwszego króla – Osei Tutu.
Symbolika i rytuały.
Siedzenia takie były tradycyjną symboliką przywództwa, ale Asante wierzą, że Złoty Stolec mieści w sobie dusze narodu Asante, żyjących, martwych i nienarodzonych. Każdy Stolec uważany jest za siedzibę duszy prawowitego właściciela i kiedy nie jest używany i stoi oparty o ścianę, inne przechodzące obok dusze nie powinny na nim zasiadać. Królewski tron nigdy nie może dotknąć ziemi, dlatego zawsze stawiany jest na kocu. Podczas koronacji nowy król jest podnoszony i opuszczany ponad tronem bez jego dotykania. Tron przynoszony jest królowi na podstawie, ponieważ tylko sam Asantehene ma prawo go dotykać. Nie wszyscy mogli oglądać tron i tylko król oraz jego zaufani doradcy znają miejsce jego ukrycia.
Historia konfliktów.
W związku z tronem wybuchło kilka wojen. W roku 1896 Asantehene Prempeh I wolał zostać deportowany z kraju, niż ponieść ryzyko wybuchu wojny i utraty tronu. W roku 1900 gubernator Złotego Wybrzeża sir Frederick Hodgson, zażądał przyznania mu Stolca i nakazał prowadzenie jego poszukiwań. To sprowokowało rebelię zbrojną znaną jako wojna o Złoty Stolec, która zakończyła się aneksją Aszanti do Imperium Brytyjskiego, ale też utrzymaniem świętości Złotego Stolca.
W roku 1920 afrykańscy pracownicy drogowi odkryli tron i ograbili go ze złotych ozdób, za co zostali osądzeni i zgodnie z miejscowym zwyczajem skazani na śmierć. Brytyjczycy interweniowali w tej sprawie, a grupa ta została wypędzona.
W roku 1935 Brytyjczycy pozwolili odnowić urząd Asantehene, ale tylko w czysto ceremonialnej roli. Stolec użyty został podczas drugiej ceremonii koronacyjnej Otumfuo Nana Osei Agyeman Prempeh II (zob. Asantehene).
Wygląd i wykonanie.
Każdy Złoty Stolec wykonany jest z wygiętej, pojedynczej kłody drewna, z wyrzeźbionym w kształcie półksiężyca siedzeniem, płaską podstawą, misternie wykonanym oparciem, wysokim na 46 cm, szerokim na 61 cm i głębokim na 30 cm podestem. Cała jego powierzchnia wyłożona jest złotem i obwieszona dzwonkami w celu ostrzeżenia króla o grożącym mu niebezpieczeństwie. Kopie tronu były wytwarzane dla wodzów i podczas ich pogrzebów ceremonialnie poczerniane zwierzęcą krwią – symbolem ich mocy na całe pokolenia. Dzisiaj Stolec jest jednym z najważniejszych punktów skupiających plemiona, ponieważ dowodzi o ciągłości dziedziczenia tronu i sile narodu.
Wiele wzorów i symboliczne znaczenie Złotego Stolca oznacza, że każdy tron jest unikatowy; każdy ma inne znaczenie dla osoby, której dusza na nim zasiada. Kilka z nich zawiera wzory zwierzęce albo obrazy przywołujące z powrotem osobę, która go używała. Zasadniczy kształt Stolców Asante był skopiowany przez inne kultury i sprzedawany na całym świecie.

</doc>
<doc id="736526" url="https://pl.wikipedia.org/wiki?curid=736526" title="Arthur Gore (6. hrabia Arran)">
Arthur Gore (6. hrabia Arran)

Arthur Jocelyn Charles Gore (ur. 14 września 1868, zm. 19 grudnia 1958) – brytyjski arystokrata, polityk i wojskowy, jedyny syn Arthura Gore'a, 5. hrabiego Arran i lady Edith Jocelyn, córki wicehrabiego Jocelyn.
Wykształcenie odebrał w Eton College. Po ukończeniu nauki wstąpił do wojska i został kapitanem Królewskiej Gwardii Konnej ("Royal Horse Guards"). Później został nadzwyczajnym majorem i adiutantem dowódcy jednostki. Brał udział w II wojnie burskiej i zdobył medal za odwagę. W latach 1904-1908 był podpułkownikiem w 15 batalionie regimentu hrabstwa Londyn ("15th Battalion, County London Regiment"). W latach 1910-1911 był podpułkownikiem w Oficerskim Korpusie Szkoleniowym ("Officer Training Corps") w Irlandii. W 1914 został podpułkownikiem Królewskiej Gwardii Konnej. W tym samym roku, z powodu złego stanu zdrowia, zrezygnował ze służby wojskowej.
Po śmierci ojca w 1901 odziedziczył tytuł hrabiego Arran i zasiadł w Izbie Lordów. W 1909 został odznaczony Orderem Świętego Patryka. Był Strażnikiem Pokoju w Hertfordshire, Count Lough i County Mayo, zastępcą Lorda Namiestnika w County Mayo i Essex. W latach 1917-1920 był Lordem Namiestnikiem hrabstwa Donegal. W 1917 wszedł w skład Irlandzkiej Tajnej Rady. Był również członkiem Zakonu Świętego Jana Jerozolimskiego.
16 sierpnia 1902 poślubił Maud Jacqueline Marie Beauclerk van Kattendyke (zm. 6 marca 1927), córkę barona Huyssena van Kattendyke'a. Arthur i Maud mieli razem dwóch synów:
17 grudnia 1929 poślubił Lilian Constance Quick (1874-25 stycznia 1961), córkę Josepha Quicka. Małżonkowie nie mieli razem dzieci.

</doc>
<doc id="736527" url="https://pl.wikipedia.org/wiki?curid=736527" title="Arthur Jocelyn Charles Gore, 6. hrabia Arran">
Arthur Jocelyn Charles Gore, 6. hrabia Arran



</doc>
<doc id="736529" url="https://pl.wikipedia.org/wiki?curid=736529" title="Fanny Churberg">
Fanny Churberg

Fanny Churberg (ur. 12 grudnia 1845 w Vaasa, zm. 10 maja 1892 w Helsinkach) − fińska malarka.
Drogę artystyczną rozpoczęła w 1865 w Helsinkach. Przeniosła się tam z rodzeństwem po śmierci rodziców. Studiowała w Niemczech oraz we Francji. Jej kariera trwała niedługo. Mimo to artystka pozostawiła po sobie około 300 prac. 

</doc>
<doc id="736530" url="https://pl.wikipedia.org/wiki?curid=736530" title="Bronisław Zieliński">
Bronisław Zieliński

Bronisław Zieliński (ur. 22 sierpnia 1914 w Innichen, zm. 12 marca 1985 w Warszawie) – polski tłumacz literacki, autor przekładów dzieł z literatury amerykańskiej, kierownik referatu bałkańskiego Sekcji Politycznej Departamentu Spraw Zagranicznych Delegatury Rządu na Kraj.
Życiorys.
W 1933 roku złożył egzamin dojrzałości w Gimnazjum im. Stanisława Staszica w Warszawie.
Absolwent prawa, we wrześniu 1939 r. podchorąży, dowódca plutonu kawalerii, uczestnik bitwy pod Dzwolą. Żołnierz Armii Krajowej, który po wojnie był więziony. Zieliński był myśliwym. W 1951 roku został zawodowym tłumaczem.
Znał osobiście Ernesta Hemingwaya, Trumana Capote’a, Johna Steinbecka i Jerzego Kosińskiego.
W 1958 i 1965 roku odbył podróże do Stanów Zjednoczonych. W 1997 roku wydano jego "Dziennik z pobytu u Ernesta Hemingwaya".
W 2008 roku ukazała się książka biograficzna "Na wzgórzach Idaho: opowieść o Bronisławie Zielińskim, tłumaczu i przyjacielu Ernesta Hemingwaya" Bartosza Marca.
W 1980 roku otrzymał nagrodę państwową II stopnia.
Pochowany na cmentarzu ewangelicko-reformowanym w Warszawie (kwatera K1-1-1).

</doc>
<doc id="736531" url="https://pl.wikipedia.org/wiki?curid=736531" title="Jacopo Palma starszy">
Jacopo Palma starszy

Jacopo Palma zwany il Vecchio (starszy) (ur. 1480 w Serinalata koło Bergamo - zm. 30 lipca 1528 w Wenecji), włoski malarz, przedstawiciel szkoły weneckiej.
Prawdopodobnie jego prawdziwe nazwisko brzmiało "Jacopo Negretti", "Jacopo Palma" lub "Jacopo Nigretti". Zyskał przydomek "il Vecchio" (starszy) dla odróżnienia od jego bratanka Jacopo Palmy młodszego (Jacopo Palma il Giovane).
Jego znanym dziełem jest tryptyk ołtarzowy w kościele Santa Maria Formosa w Wenecji. Kształcił się pod kierunkiem Giovanniego Belliniego, a w jego twórczości widoczne są wpływy Giorgione'a i Tycjana, a były to głównie dzieła o tematyce mitologicznej i religijnej ("santa conversazione"). Kilka z jego dzieł to portrety dworzan.

</doc>
<doc id="736534" url="https://pl.wikipedia.org/wiki?curid=736534" title="Kaplica św. Jerzego w Słupsku">
Kaplica św. Jerzego w Słupsku

Kaplica św. Jerzego – kaplica w Słupsku, położona na placu bł. Bronisława Kostkowskiego. Od 2020 roku, decyzją ks. bpa Edwarda Dajczaka kaplica służy Słupskiemu Środowisku Tradycji Katolickiej i odprawiane są w niej Msze trydenckie. . 
Historia.
Kaplica pochodzi zapewne 1. poł. XV w., jest zbudowana z cegły. Dopiero w latach 1492, 1493 – wzmiankowana była wikaria w kaplicy św. Jerzego, znajdującej się poza murami (Klempin, nr 655, s. 77-78; nr 986, s. 120). Budynek sakralny architektury gotyckiej, wzniesiony w XV w. Odnowiona 1610. Sklepienie i wieża zwieńczenia zniszczone pożarem 1681. Kopulasty dach z latarnią 1689. Przeniesiona do parku przy południowym narożu Starego Miasta 1912. Dach z gontu 1960. [...]

</doc>
<doc id="736536" url="https://pl.wikipedia.org/wiki?curid=736536" title="Arthur Gore (7. hrabia Arran)">
Arthur Gore (7. hrabia Arran)

Arthur Paul John James Charles Gore (ur. 31 lipca 1903, zm. 28 grudnia 1958), brytyjski arystokrata, najstarszy syn Arthura Gore'a, 6. hrabiego Arran i Maud van Kattendyke, córki barona Huyssena van Kattendyke.
Wykształcenie odebrał w Winchester College i w New College w Oksfordzie. Tę ostatnią uczelnię ukończył z tytułem bakałarza sztuk pięknych. Później wstąpił do wojska i został porucznikiem 5 batalionu regimentu z Essex ("5th Battalion, Essex Regiment"). W latach 1931-1932 był adiutantem gubernatora generalnego Unii Południowoafrykańskiej, lorda Clarendona. Pracował jako autor i tłumacz. Po śmierci ojca 19 grudnia 1958 został kolejnym hrabią Arran. Zmarł zaledwie 9 dni później, nie ożeniwszy się i nie pozostawiwszy potomstwa. Tytuł hrabiowski przejął jego młodszy brat.
Arthur Gore, 7. hrabia Arran jest arystokratą, który najkrócej w brytyjskiej historii posiadał tytuł parowski.

</doc>
<doc id="736537" url="https://pl.wikipedia.org/wiki?curid=736537" title="Amfilina">
Amfilina

Amfilina ("Amphilina foliacea") – gatunek tasiemca zaliczanego do podgromady tasiemców nieczłonowanych (Cestodaria). Pasożyt ryb jesiotrowatych.
Osiąga do 5 cm długości. Ma nieczłonowane ciało owalnego kształtu, w przedniej części ciała wysuwalny ryjek, do którego uchodzą gruczoły frontalne, wydzielające substancję rozpuszczającą ściankę jelita żywiciela, co ułatwia pasożytowi wniknięcie w nią. W przedniej części znajduje się także ujście macicy, natomiast w tylnej części męski otwór płciowy oraz ujście pochwy. Jej żywicielem pośrednim są m.in. kiełże, w których ciele z jaja rozwija się postać larwalna, tzw. likofora, ulegająca w kolejnym procesie przekształceniu w procerkoid. Po zjedzeniu przez żywiciela ostatecznego kiełża zakażonego larwą, procerkoid przebija ściankę jelita i w jamie ciała ryby przekształca się w osobnika dojrzałego.

</doc>
<doc id="736538" url="https://pl.wikipedia.org/wiki?curid=736538" title="Arthur Paul John James Charles Gore, 7. hrabia Arran">
Arthur Paul John James Charles Gore, 7. hrabia Arran



</doc>
<doc id="736540" url="https://pl.wikipedia.org/wiki?curid=736540" title="Aszanti">
Aszanti

Aszanti, również Asante, Aszantowie – dominująca grupa etniczna we współczesnej Ghanie. W średniowieczu tworzyli potężne imperium w Afryce Zachodniej.
Przed europejską kolonizacją ludzie Aszanti poprzez handel rozwinęli potężne imperium w Afryce Zachodniej. Przed XIII wiekiem ludzie Akan migrowali na obszar pasa leśnego dzisiejszej Ghany i założyli tam małe stany w pagórkowatym terenie, mniej więcej w miejscu, gdzie leży współczesne Kumasi. W okresie szczytowym Imperium Mali Aszanti, a w szczególności ludzie Akan, stali się bogaci, handlując złotem wydobywanym w kopalniach na ich terytorium. Aktualnie te kopalnie są własnością spółki AngloGold.
Później Aszanti rozwinęli potężną Konfederację Aszanti i stali się najpotężniejszą grupą etniczną w granicach Złotego Wybrzeża, współzawodniczącą z inną grupą Akan – Fante. Stali się potężni w okresie kolonializmu, sprzedając złoto i niewolników w zamian za broń. Aszanti był jednym z niewielu stanów afrykańskich, zdolnych stawić poważny opór europejskim imperialistom. W latach 1826–1896 Wielka Brytania prowadziła cztery wojny przeciw królom Aszanti (znane jako wojny Brytyjczyków przeciwko Aszanti). W jednej z nich użyto po raz pierwszy karabinów maszynowych Maxim. W roku 1900 Brytyjczycy w końcu podbili królestwo i przemianowali je na Kolonię Złotego Wybrzeża. Czczoną postacią w historii Asante jest Yaa Asantewaa, przywódczyni oporu przeciw brytyjskiemu kolonializmowi w roku 1896.
Posiadającym duże znaczenie dla kultury Aszanti artefaktem, ważnym do dzisiaj, jest Złoty Stolec. Jest on święty i mógł być dotykany tylko przez Asantehene. W roku 1900 brytyjski gubernator Złotego Wybrzeża Frederick Hodgson spróbował przejąć Złoty Stolec (uważany za insygnium władzy), pytając: "Gdzie jest Złoty Stolec? Jestem przedstawicielem najwyższej władzy. Dlaczego przekazaliście mi zwykłe krzesło? Dlaczego z okazji mojego przybycia do Kumasi nie przynieśliście Złotego Stolca, bym na nim usiadł?" Poszukiwanie Złotego Stolca dało początek oporowi, który prowadził do wojen Asante.
Aszanti mówią językiem akan (dialekt asante twi), należącym do grupy języków nigero-kongijskich.
Geneza.
Aszanti, Adansi, Akyem, Assin i Denkyira zaludniające Ghanę, podobnie jak Baoulé z Wybrzeża Kości Słoniowej są podgrupami zachodnioafrykańskiego narodu Akan, który wcześniej, po upadku Imperium Ghany w XIII wieku, przywędrował z sąsiedniego regionu położonego na północny zachód od rzeki Niger. Dowodem tego są procesje i obrzędy Aszanti, będące pozostałością starożytnych ceremonii Ghany. Etnolingwistycy udowodnili migrację poprzez badanie użycia poszczególnych słów i indywidualne sposoby wymowy wzdłuż całej zachodniej Afryki. 
Imperium Ghany było geograficznie odmienne od dzisiejszej Ghany. Niektóre z jego narodów, przede wszystkim Akan, wyruszyły na teren dzisiejszej Ghany, wskutek czego powstała zbieżność nazw. 
Organizacja polityczna, jaką byli Akan, skupiała różne klany, a na czele każdego z nich stał najwyższy wódz zwany "Amanhene". Jeden z tych klanów, Oyoko, osiadł w lasach regionu podzwrotnikowego Ghany, zakładając centrum w Kumasi. W połowie XVII wieku Oyoko pod wodzą Oti Akenten zaczęli jednoczyć inne klany Aszanti w luźnej konfederacji, która powstała, nie burząc porządku i nie odbierając władzy wodzom żadnego klanu. Częściowo było to skutkiem działań wojskowych, ale w głównej mierze jednoczenia się przeciw Denkyira, którzy poprzednio zdominowali ten region.
Geografia.
Aszanti osiedlali się w centralnej części dzisiejszej Ghany, około 300 km od wybrzeża. Ogromne terytorium jakie zajmują jest najgęściej zalesione i właśnie z powodu bogactwa lasów, ziem i minerałów (złoto) jest najbogatsze w kraju. Region Aszanti jest teraz regionem administracyjnym w granicach Ghany i miejscem, gdzie większością mieszkańców są Aszanti. Kumasi, stolica dzisiejszego regionu Ashanti, była też historyczną stolicą Królestwa Aszanti. Aktualnie w regionie Ashanti mieszka około 2 milionów ludzi, głównie Akan, Akuapem, Fante i inne grupy etniczne, co stanowi około 44% populacji Ghany. Aszanti mają znaczny wpływ na współczesną politykę Ghany.
Historia i kultura.
Królestwo Aszanti.
Aszanti przeszli drogę od państwa lennego do konfederacji państw i ostatecznie zostali scentralizowanym i hierarchicznym królestwem. Początkowo jako poddany państwa Denkyira, głównej potęgi Akan w XVI wieku, Królestwo Aszanti albo Asante wyrosło z konfederacji państw mówiących językiem akan prowadzonych przez Osei Tutu, pierwszego Asantehene. Wykorzystując Kumasi jako centralną bazę oraz przymierze z niższymi przybrzeżnymi stanami Akan w celach handlowych, Osei Tutu sprowokował i ostatecznie pokonał Denkyira w roku 1701.
Rozumiejąc słabość luźnej konfederacji państw Akan, Osei Tutu wzmocnił centralizację sąsiednich grup Akan i rozszerzył kompetencje sądownictwa wewnątrz scentralizowanego rządu. W ten sposób ta luźna konfederacja małych miast-państw wyrosła na królestwo albo imperium, zamierzające rozszerzyć swoje granice. Nowo zdobyte obszary otrzymały alternatywę dołączenia do imperium albo pozostania stanami lennymi.
Złoty Stolec.
Synonimem Aszanti jest legenda o Złotym Stolcu ("Sika 'dwa"). Legenda faktycznie mówi o narodzeniu Królestwa Aszanti. W XVII wieku, kiedy Aszanti uniezależnili się od Denkyira, inny silny stan, Akan, zwołał spotkanie władców wszystkich klanów związanych umową. Podczas tego spotkania Złoty Stolec został sprowadzony z niebios przez Okomfo Anokye, wielkiego Guru i mędrca, aby ustanowić pierwszego Asantehene, którym był Osei Tutu I. Złoty Stolec spłynął w dół prosto do łona Osei Tutu. Okomfo Anokye oznajmił, że stolec ten ma być symbolem lojalności wobec nowej Unii Aszanti ("Asanteman"), a Osei Tutu został zaprzysiężony jako Asantehene. Nowo powstała Unia rozpoczęła walkę z Denkyira, pokonując ich.
Złoty Stolec jest święty dla Aszanti, którzy wierzą, że mieści w sobie duszę narodu Asante, żyjących, martwych i nienarodzonych. Tak jak człowiek nie może żyć bez duszy, tak Aszanti przestaliby istnieć, gdyby Złoty Stolec został im odebrany. On nie jest tylko świętością, on jest symbolem narodowości, symbolem, który wiąże albo jednoczy wszystkich Aszanti.
W roku 1900 miała miejsce próba przejęcia Złotego Stolca przez gubernatora brytyjskiego Złotego Wybrzeża Fredericka Hodgsona, która doprowadziła do powstania prowadzonego przez Yaa Asantewaa, trwającego kilka miesięcy, a znanego jako Wojna o Złoty Stolec.
Geografia.
Konfederacja była jednym z szeregu królestw na całej długości wybrzeża włączając Dahomej, Benin i Joruba. Wszystkie z tych stanów opierały się na handlu, szczególnie złota, kości słoniowej i niewolników, którzy byli sprzedawani najpierw portugalskim, a później holenderskim i brytyjskim kupcom. Region był też gęsto zaludniony i miał wielkie nadwyżki produkcji rolnej, pozwalające na tworzenie bogatych obszarów miejskich.
Osei Tutu i jego następcy nadzorowali kierunek politycznego i kulturalnego ujednolicenia i unia osiągnęła swój pełny obszar w roku 1750, pozostając przymierzem kilku dużych miast, które uznały zwierzchnictwo władcy Kumasi, znanego jak Asantehene.
Nowy kraj Aszanti był też bogaty w złotonośne rzeki i orzechy koli, wkrótce zaczęli handlować z Imperium Songhay, stanami Hausa i do roku 1482 z Portugalczykami w przybrzeżnym forcie São Jorge da Mina, późniejszym miastem Elmina.
Rząd.
Na szczycie hierarchii Aszanti zasiadał Asantehene, król Aszanti. Każdy Asantehene był koronowany na świętym Złotym Stolcu, przedmiocie, który stał się symbolem absolutnej potęgi króla.
Jako król, Asantehene dysponował ogromną władzą, ale nie absolutną i był zobowiązany dzielić władzę ustawodawczą i wykonawczą z wyrafinowaną biurokracją Asante. Asantehene był jedyną osobą w Aszanti, która mogła wydawać wyroki śmierci. Podczas wojny król działał jako najwyższy dowódca armii, jakkolwiek w XIX wieku faktyczną władzę sprawowało Ministerstwo Wojny w Kumasi.
Każdy członek konfederacji był też zobowiązany oddawać roczną daninę do Kumasi.
Unikatowy w Afryce Zachodniej rząd Aszanti oparty był na wyrafinowanej biurokracji w Kumasi, z oddzielnymi ministerstwami zajmującymi się sprawami stanu. Godnym uwagi było Ministerstwo Spraw Zagranicznych Aszanti w Kumasi; mimo jego małego rozmiaru Ministerstwo pozwoliło, żeby stan realizował skomplikowane umowy z obcymi mocarstwami, a sam urząd indywidualnie zajął się załatwianiem innych spraw w stosunkach z Brytyjczykami, Francuzami, Holendrami i Arabami.
Niższą od Asantehene lokalną władzą w każdej miejscowości był mianowany "obirempon" (dosłownie „duży człowiek”), osobiście wybierany przez Asantehene i pochodził przeważnie z lojalnego, szlachetnego rodu, często był z nim spokrewniony. Obirempon posiadał sporą władzę ustawodawczą w swoim regionie, większą niż miejscowi szlachcice z Dahomeju, ale mniejszą niż regionalni gubernatorzy Imperium Oyo. W dodatku przy załatwianiu spraw administracyjnych i ekonomicznych regionu obirempon działał też jako Najwyższy Sędzia regionu, przewodnicząc w procesach sądowych.
Kolonizacja europejska.
Przeszłością konfederacji była jej powolna centralizacja. Na początku XIX stulecia Asantehene korzystał z rocznej daniny by utrzymać stałą, uzbrojoną w karabiny armię, która pozwoliłaby na lepszą kontrolę konfederacji. Pomimo używanej nazwy „konfederacja” był to jeden z najbardziej scentralizowanych stanów subsaharyjskiej Afryki.
Aszanti silnie sprzeciwiali się próbom ich podbicia przez Europejczyków, głównie Brytyjczyków. Stanęli więc w jednym szeregu z Holendrami by ograniczyć brytyjski wpływ w regionie. Wielka Brytania jednak zaanektowała sąsiednie obszary, w tym Fante. W roku 1807 zatargi z Fante doprowadziły do wojny, w której Aszanti pod wodzą Osei Bonsu ("Osei wieloryb") odnieśli zwycięstwo. W roku 1811 w wojnie Ga z Fante, odnieśli mniejsze sukcesy, mimo to zdobyli brytyjski fort. W 1814 rozpoczęli inwazję na Złote Wybrzeże z różnymi wynikami, zdołali jednak pokonać kilka plemion Fante wzdłuż wybrzeża.
W roku 1821 Korona brytyjska przejęła kontrolę nad przybrzeżnymi składami handlowymi od spółki Africa Company. W 1823 Asantehene Osei Bonsu zmarł i został zastąpiony przez Osei Yaw Akoto. Następnie Aszanti przypuścili atak na brytyjskie placówki przybrzeżne. W styczniu 1824 walczyli przeciw połączonym oddziałom Afrykanów i Brytyjczyków dowodzonych przez sir Charlesa McCarthy’ego. Z bitwy tej Aszanti wyszli zwycięsko, a McCarthy został zabity (jego odcięta głowa była trzymana jako trofeum przez wiele lat).
W roku 1826 Aszanti walczyli przeciwko Brytyjczykom i ich sprzymierzonym przybrzeżnym plemionom. Tę kampanię Aszanti przegrali. Podpisany przez dwie strony w roku 1831 traktat zaprowadził 30 lat pokoju. Granice Aszanti zostały uznane przez Brytyjczyków, ale Aszanti byli zmuszeni uznać brytyjską kontrolę nad większą częścią wybrzeża. Bezsporną granicą była rzeka Pra.
Podczas potyczek ze szczepami sprzymierzonymi z Brytyjczykami, Aszanti dwukrotnie w latach 1853 i 1854 przekroczyli rzekę Pra. W roku 1863 wielu Aszanti przekroczyło Pra w pogoni za zbiegiem Kwesi Gyani. Gubernator brytyjski przestraszył się i poprosił wojska z Anglii o dokonanie inwazji na Konfederację Aszanti. Prośba została odrzucona. Brytyjczycy wysłali wojsko z Indii Zachodnich, by chronić terytorium brytyjskie, ale z powodu chorób wywołanych porą deszczową kilka miesięcy później zostało wycofane.
W roku 1874 Brytyjczycy przeprowadzili ofensywę i wkroczyli do ojczyzny Aszanti. Kolumna składająca się z 2500 żołnierzy brytyjskich, kilku tysięcy z Indii Zachodnich i afrykańskich, którą dowodził sir Garnet Wolseley złupiła, a następnie spaliła Kumasi. Brytyjczycy formalnie zamienili regiony przybrzeżne na Kolonię Złotego Wybrzeża.
W roku 1891 Aszanti odrzucili nieoficjalną ofertę stania się protektoratem brytyjskim. W latach 1894–1895 rozpoczęli z Anglią negocjacje w tej sprawie oraz w sprawie przyjęcia rezydenta brytyjskiego w Kumasi, który byłby doradcą w podejmowaniu poważnych decyzji zapadających w Kumasi. W grudniu 1895 sir Francis Scott opuścił Cape Coast z siłami ekspedycyjnymi i przybył do Kumasi w styczniu 1896. Asantehene nakazał swym poddanym, aby nie sprzeciwiali się temu. Niebawem do Kumasi przybył również gubernator William Maxwell. Asantehene Agyeman Prempeh został usunięty i zatrzymany. Rezydent brytyjski został ulokowany w mieście na stałe.
Królestwo Aszanti odcięte od tradycyjnych szlaków handlowych powoli rozpadało się. W marcu 1900 gubernator Złotego Wybrzeża sir Frederick Hodgson przeniósł się do Kumasi i zażądał Złotego Stolca. To spowodowało wybuch Wojny o Złoty Stolec, a Hodgson wkrótce uciekł do pobliskiego fortu i znalazł się pod oblężeniem. Ostatecznie fort został uwolniony we wrześniu, a Aszanti zostali poskromieni. Sporadyczne walki partyzantów Aszanti były kontynuowane jeszcze przez kilka lat po tym, jak Asantehene został zmuszony do emigracji.
Niepodległość.
Stosunki się poprawiały i w roku 1926 Asantehene otrzymał ceremonialną kontrolę nad Kumasi. W roku 1935 przywrócona została całkowita rola lidera Aszanti, ale ograniczona do czysto ceremonialnych funkcji.

</doc>
<doc id="736543" url="https://pl.wikipedia.org/wiki?curid=736543" title="Mapa przeglądowa">
Mapa przeglądowa

Mapy przeglądowe to mapy przedstawiające rozległe obszary, od części państw po całe kontynenty. Wykonywane są w skali mniejszej niż 1:200 000 (skala 1:200 000 i większe odpowiadają mapom topograficznym), np.: 1:500 000 dla regionów kraju, 1:1 000 000 dla kraju, 1:5 000 000 dla regionów kontynentalnych, 1:25 000 000 dla kontynentów.

</doc>
<doc id="736545" url="https://pl.wikipedia.org/wiki?curid=736545" title="March or Die">
March or Die



</doc>
<doc id="736546" url="https://pl.wikipedia.org/wiki?curid=736546" title="Kamienica (województwo podlaskie)">
Kamienica (województwo podlaskie)

Kamienica – kolonia w Polsce położona w województwie podlaskim, w powiecie sokólskim, w gminie Janów.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Jerzego w Janowie.

</doc>
<doc id="736554" url="https://pl.wikipedia.org/wiki?curid=736554" title="Maria Wiik">
Maria Wiik

Maria Catharina Wiik (ur. 3 sierpnia 1853 w Helsinkach, zm. 19 czerwca 1928 tamże) – fińska malarka należąca do nurtu realizmu.
Po studiach plastycznych w Finlandii, Maria Wiik jako pierwsza malarka swojego pokolenia wyjechała do Paryża w 1875. Do połowy lat 80. Wiik malowała częściowo w Finlandii, Paryżu i Bretanii. Była przyjaciółką malarki Helene Schjerfbeck. W 1889 razem malowały w St Ives w Kornwalii. Sztuka Marii Wiik obejmuje małe obrazy rodzajowe, portrety, sceny z życia i liczne obrazy dzieci. Uznanie zyskała głównie jako portrecistka.

</doc>
<doc id="736558" url="https://pl.wikipedia.org/wiki?curid=736558" title="Człowiek pekiński">
Człowiek pekiński

Człowiek pekiński, dawniej też: sinantrop (, ) – człowiek z gatunku "Homo erectus", wcześniej klasyfikowany jako "Sinanthropus pekinensis". Jego szczątki po raz pierwszy odkryto w trakcie wykopalisk prowadzonych w latach 1923–1927 w zespole jaskiń Zhoukoudian niedaleko Pekinu w Chinach.
Datowanie.
Wiek znalezionych szczątków z Zhoukoudian datowano pierwotnie na 230–460 tys. lat. Nowsze badania wykazały jednak, że szczątki są o wiele starsze i liczą sobie około 550 tysięcy lat.
Dla porównania taki sam wiek mają znaleziska z Yiyuan oraz Yunxian. Szczątki odkryte w Chenjiawo w Lantian datowane są na około 1,1–0,9 mln lat, natomiast chronologia znalezisk z Gongwengling i Yuanmou jest nadal sporna.
Historia wykopalisk.
W 1900 roku dr Karl Albert Haberer zebrał od chińskich aptekarzy skamieniałość (starożytny język chiński określa je jako "kości smoka") ssaków i wysłał je do Uniwersytetu w Monachium, gdzie zostały zbadane i skatalogowane przez Maxa Schlossera. Pośród otrzymanych kości znajdował się trzeci ząb trzonowy z lewej strony górnej szczęki. Początkowo uznany za ząb człowieka bądź małpy antropoidalnej. Schlosser stwierdził na tej podstawie, że Chiny staną się kolejnym miejscem do poszukiwań prymitywnego człowieka.
Wśród badaczy, popierających tę tezę znalazł się Johan Gunnar Andersson (szwedzki geolog pracujący dla "Geological Survey of China"). W 1918 roku Andersson przybył do miejsca o nazwie Chikushan – Wzgórze Kurzych Kości, w pobliżu wioski Zhoukoudian. Na ścianie starego kamieniołomu wapienia, dostrzegł szczelinę wypełnioną czerwoną gliną i zawierającą skamieniałości. Wskazywało to na obecność zasypanej jaskini. Andersson powrócił do Chikushan w 1921 roku wraz z Otto Zdansky (austriacki paleontolog) i Walterem M. Grangerem (pracownik Amerykańskiego Muzeum Historii Naturalnej). Ich pierwsze prace były mało imponujące. Odkryli jedynie współczesne skamieniałości. Wszystko zmieniło się wówczas, gdy tutejsi wieśniacy donieśli o miejscu, gdzie można znaleźć skamieniałości. Na tym miejscu Andersson odkrył fragmenty kwarcu. Jego zdaniem były to prymitywne narzędzia. Stwierdził on to na podstawie, iż kwarc nie występował tu naturalnie. Wysunął on tezę, że kwarc został tu przyniesiony przez hominidy. W 1921 i 1923 roku Zdansky prowadząc prace wykopaliskowe odkrył ślady wczesnego przodka człowieka. Były to dwa zęby: dolny przedtrzonowiec i górny trzonowiec. Wstępnie datowane na okres wczesnego plejstocenu.
Trzy lata później po odkryciu Zdansky’ego, odbywa się spotkanie naukowe w Pekinie, na którym to Andersson przedstawiał raport na temat zębów znalezionych w Zhoukoudian. Wówczas wypłynęła propozycja, aby wykopaliska były wspólnie prowadzone przez "Geological Survey of China" i wydział pekińskiego "Union Medical School", na którym to pracował Kanadyjczyk Davidson Black. Dr Amadeus Garbau z "Geological Survey of China", nazywa poszukiwanego hominida człowiekiem pekińskim. Wiosną 1927 roku badania w Zhoukoudian były ponownie prowadzone, akurat podczas trwania chińskiej wojny domowej. W ciągu kilku miesięcy wykopalisk odkryto tylko jeden ząb hominida. W oparciu o to znalezisko i dwa poprzednie zęby, Black zdecydował się ogłosić o odkryciu nowego rodzaju hominida nazwanego "Sinanthropus" (obecnie zaliczany jest do gatunku "Homo erectus"), co oznacza „człowiek z Chin”. W 1928 roku Amerykańskie Stowarzyszenie Anatomów skrytykowało Blacka za utworzenie nowego gatunku na podstawie kilku znalezisk. Prace w Zhoukoudian były prowadzone nadal, jednak bez żadnych znalezisk człowieka pekińskiego. W końcu 1 grudnia 1929 roku pod koniec sezonu wykopaliskowego Pei Wenzhong dokonał odkrycia prawie kompletnej czaszki pitekantropa (wcześniej nazywanego sinantropem).
W 1938 roku prace wykopaliskowe zostały przerwane z powodu prowadzenia w tym rejonie wojny partyzanckiej. W czasie II wojny światowej zbiór odlewów skamieniałości pitekantropa został w kwietniu 1941 roku przewieziony do USA. W lecie tego samego roku w ramach ewakuacji Amerykanów z Chin, oryginalne skamieniałości zostały skradzione podczas transportu i zaginęły.
Po II wojnie światowej chiński rząd komunistyczny kontynuował prace wykopaliskowe w Zhoukoudian, dodają kilka nowych skamieniałości do przedwojennych odkryć. W lipcu 2005, w 60. rocznicę zakończenia II wojny, rząd chiński powołał komisję, której celem jest odnalezienie zaginionych skamieniałości z Zhoukoudian.

</doc>
<doc id="736561" url="https://pl.wikipedia.org/wiki?curid=736561" title="Mistrzostwa Polski w Łyżwiarstwie Figurowym 2006">
Mistrzostwa Polski w Łyżwiarstwie Figurowym 2006

Mistrzostwa Polski w łyżwiarstwie figurowym 2005/2006 odbyły się w dniach od 9 do 11 grudnia 2005 w Krynicy.
Zawody rozegrane zostały wśród seniorów i juniorów, we wszystkich dyscyplinach jazdy figurowej oraz w jeździe synchronicznej.

</doc>
<doc id="736568" url="https://pl.wikipedia.org/wiki?curid=736568" title="Pawilon Wyspiańskiego">
Pawilon Wyspiańskiego

Pawilon Wyspiańskiego – budynek o funkcjach wystawienniczych, znajdujący się w krakowskim Starym Mieście, na rogu ulicy Grodzkiej i placu Wszystkich Świętych. 
Budynek powstał na wąskiej działce, na miejscu wyburzonej w 1939 kamienicy "Pod Lipką", w sąsiedztwie Pałacu Wielopolskich, obecnie siedziby Urzędu Miasta Krakowa. W konkursie architektonicznym na projekt zabudowy działki po kamienicy wygrał w roku 1992 projekt Koreańczyka Nonchi Hwafonga Wanga.
Ideę budowy pawilonu zgłosił w ramach Festiwalu Kraków 2000 w roku 1998 Andrzej Wajda, który zaproponował też, by w ścianę frontową budynku wkomponowano trzy niezrealizowane dotychczas witraże Stanisława Wyspiańskiego. Projekt pawilonu opracował krakowski architekt Krzysztof Ingarden.
Budowę pawilonu rozpoczęto w 2005 od przeprowadzenia badań archeologicznych sfinansowanym przez Fundację "Wyspiański 2000". Po zakończeniu badań podjęto prace budowlane w połowie 2006 roku. Koszt budowy wyniósł 10,7 mln zł, z czego 3 mln zł zostały przekazane przez Ministerstwo Kultury i Dziedzictwa Narodowego. Uroczystego otwarcia w ramach dokonał prezydent miasta Jacek Majchrowski 2 czerwca 2007 roku. 
Budynek posiada dekoracyjną fasadę, składającą się ze specjalnych ceglanych płytek, zamocowanych na metalowych prętach. Ich odpowiednie ustawienie pozwala na zmianę oświetlenia wnętrza – z lewej strony budynku, gdzie eksponowane są witraże, jest ono zaciemnione, a z prawej – otwarte i jasne. Trzy witraże zostały wykonane przez Piotra Ostrowskiego w Krakowskim Zakładzie Witrażów S.G. Żeleński według projektu Stanisława Wyspiańskiego dla katedry wawelskiej, której władze wówczas nie zgodziły się na ich realizację. Przedstawiają one św. Stanisława, Kazimierza Wielkiego i Henryka Pobożnego.
Od 31 maja 2007 do 31 sierpnia 2022 roku pawilonem na mocy umowy dzierżawy z Gminą Miejską Kraków zarządzało Krakowskie Biuro Festiwalowe. Od 1 września 2022 to zadanie zostało przejęte przez spółkę Kraków5020. Zlokalizowany jest tam jeden z punktów Sieci Informacji Miejskiej InfoKraków oraz concept store Kraków Story. W Pawilonie Kraków5020 prowadzi działalność wystawienniczą oraz wynajem sali konferencyjnej. 

</doc>
<doc id="736569" url="https://pl.wikipedia.org/wiki?curid=736569" title="Pawilon Wyspiański 2000">
Pawilon Wyspiański 2000



</doc>
<doc id="736572" url="https://pl.wikipedia.org/wiki?curid=736572" title="Synagoga w Ołomuńcu">
Synagoga w Ołomuńcu

Synagoga w Ołomuńcu (czes. "Synagoga v Olomouci") – synagoga znajdująca się w Ołomuńcu, w Czechach, obecnie nieistniejąca.
Synagoga została zbudowana w 1897 r. według planów architekta Jakoba Gartnera. Była jednym z najbardziej charakterystycznych budynków w całym mieście, wyróżniała ją wielka kopuła oraz dwie wieże zwieńczone kopułkami. Wnętrze było niezwykle bogato zdobione. Synagoga była jedną z najwspanialszych i największych żydowskich domów modlitwy w Czechosłowacji.
Wieczorem z 15 na 16 marca 1939 r. synagoga została zdewastowana i następnie spalona przez nazistów, którzy później zakazali straży pożarnej gasić pożar. Po zniszczeniu przedmioty i dekoracje, które pozostały w synagodze zostały rozkradzione przez złodziei. W 1941 r. usunięto zgliszcza bożnicy, a teren po niej przekształcono w park. Po wojnie, w 1955 r., na miejscu synagogi stanął pomnik Lenina i Stalina, który usunięto w 1990 r.
Obecnie znajduje się w tym miejscu parking, a synagogę upamiętnia jedynie tablica z 1990 r. na budynku wydziału przyrodniczego Uniwersytetu Palackiego. Znajduje się na niej okolicznościowy napis i wizerunek nieistniejącej synagogi.

</doc>
<doc id="736577" url="https://pl.wikipedia.org/wiki?curid=736577" title="Droga wojewódzka nr 292">
Droga wojewódzka nr 292

Droga wojewódzka nr 292 (DW292) – droga wojewódzka przebiegająca przez województwa lubuskie (18,4 km) i dolnośląskie (87,6 km).

</doc>
<doc id="736580" url="https://pl.wikipedia.org/wiki?curid=736580" title="Stadion Miejski im. Marszałka Józefa Piłsudskiego w Bydgoszczy">
Stadion Miejski im. Marszałka Józefa Piłsudskiego w Bydgoszczy

Stadion Miejski im. Marszałka Józefa Piłsudskiego – stadion żużlowy i piłkarski w Bydgoszczy wybudowany w 1924 roku, wielokrotnie modernizowany. Jest własnością miasta Bydgoszczy, a jego zarządcą Bydgoskie Centrum Sportu.
Charakterystyka.
Na obiekcie znajduje się również wybudowany w 2010 minitor żużlowy im. Mieczysława Połukarda, na którym odbywają się treningi i zawody miniżużlowe.
W otoczeniu stadionu znajdują się obiekty należące do Centrum Edukacji Kultury Fizycznej i Sportu Uniwersytetu Kazimierza Wielkiego: hala sportowa na 1,5 tys. widzów, kryty basen pływacki, siłownie, sale do fitness i sportów walki, korty tenisowe oraz boiska treningowe.
Historia.
W marcu 1922 zawiązał się Komitet Wychowania Fizycznego w Bydgoszczy, który zwrócił się do władz miasta o przydział terenów pod budowę boiska. W imieniu komitetu prośbę do prezydenta miasta Bernarda Śliwińskiego poparł dowódca garnizonu bydgoskiego gen. Władysław Jung. W wyniku uchwały 8 miliardów marek przeznaczono na prace przy urządzaniu boiska. Powołana komisja budowy znalazła odpowiedni teren na osiedlu Bielawy. Projektantem stadionu został znany bydgoski architekt Bogdan Raczkowski. Otwarcia stadionu dokonano 3 sierpnia 1924 w obecności ówczesnego prezydenta Stanisława Wojciechowskiego i wojewody wielkopolskiego Adolfa Bnińskiego. W tymże dniu odbył się zjazd Sokołów z Pomorza, w którym wzięło udział ponad 120 gniazd.
Początkowo był to obiekt typowo piłkarski i lekkoatletyczny. W 1926 ukończono budowę boiska, a rok później toru kolarskiego. W kwietniu 1928 rozpoczęto budowę żelbetonowej trybuny na 2 tysiące widzów. W środkowej części wybudowano lożę reprezentacyjną i miejsce dla orkiestry. Pod trybuną zlokalizowano szatnie, natryski, restaurację oraz pokoje klubowe. W 1929 powstały urządzenia lekkoatletyczne oraz 6 boisk treningowych. Połowę kosztów sfinansowało miasto, a resztę wojsko, kolejnictwo i osoby prywatne.
W 1930 na lekkoatletycznej bieżni pasjonaci sportu motocyklowego zorganizowali pierwsze wyścigi żużlowe. W 1931 poszerzono bieżnię lekkoatletyczną z 4 do 6 torów, wzniesiono drewnianą trybunę oraz rozpoczęto budowę toru żużlowego o długości 550 m. Na sąsiadującym terenie istniały prowizoryczne boiska do siatkówki, koszykówki oraz korty tenisowe. W latach 1932–1933 zbudowano murowane ogrodzenie wokół stadionu oraz zamontowano oświetlenie – rzadkość w tamtych czasach. Od 1932 na stadionie rozgrywano kilkukrotnie ogólnopolskie zawody lekkoatletyczne oraz żużlowe o randze mistrzostw Polski. Rozgrywała tu także mecze piłkarska drużyna Polonii Bydgoszcz, która w latach 1928–1935 uzyskiwała tytuły mistrzów Pomorza, lecz mimo podejmowanych prób nie udało jej się awansować do ekstraklasy piłki nożnej. W 1935 roku stadion otrzymał imię marszałka Józefa Piłsudskiego. W 1938 przy stadionie oddano do użytku najnowocześniejszy w kraju tor łuczniczy. Do nowoczesnych zaliczał się również użytkowany przez Bydgoski Klub Motocyklistów tor żużlowy.
W okresie okupacji na stadionie bydgoskim Niemcy urządzali zawody jeździeckie, w których rywalizował Wehrmacht, Sturmabteilung, Schutzstaffel i Hitlerjugend. Ponadto rozgrywano zawody piłkarskie oraz spartakiady na cześć zdobycia przez III Rzeszę ziem wschodnich. Obiekt przeznaczono tylko dla Niemców. 26 maja 1942 hitlerowcy dokonali tu egzekucji (powieszenie) na 10 Polakach. W latach 1940–1944 na stadionie swoje mecze rozgrywała niemiecka drużyna SG Bromberg.
Po wojnie obiekt służył jako główny stadion miejski dla różnych dyscyplin sportu i dla wielu klubów. Mecze rozgrywali tu także m.in. piłkarze Zawiszy do czasu wzniesienia własnego stadionu. W 1949 po likwidacji klubu Polonia, miasto przekazało obiekt MKS Gwardii (od 1957 MKS Polonia). Po 1960 funkcję głównego miejskiego stadionu piłkarsko-lekkoatletycznego przejął nowy obiekt Zawiszy, natomiast stadion Polonii modernizowano głównie pod potrzeby rozgrywanych tu imprez żużlowych. W latach 1963–1964 wybudowano bandy ochronne, zaplecze warsztatowe, boksy dla zawodników, a w latach 60. oświetlenie, które zdemontowano pod koniec lat 80. Tor żużlowy kilkukrotnie skracano, dostosowując go do międzynarodowych przepisów: 550 m (1948), 460 m (1951), 399 m (1964), 374 m (1987), 348 m (1991).
W 1993 na przeciwległej do startu prostej wybudowano park maszynowy, a w latach 1995–1998 elektroniczną obsługę urządzeń oraz sztuczne oświetlenie w postaci 4 wysokich słupów, na których zainstalowano reflektory. W 1999 zbudowano nową żelbetową trybunę główną z zadaszeniem z lekkiego tworzywa. W latach 1998–2010 na stadionie rozgrywano 13-krotnie turnieje o indywidualne mistrzostwo świata z cyklu Grand Prix IMŚ na żużlu.
Na dwudziestolecie 1986–2006 przypadł czas największych sukcesów Polonii Bydgoszcz w sporcie żużlowym. W tym okresie klub trzykrotnie zdobył Klubowy Puchar Europy na żużlu, pięciokrotnie tytuł Drużynowego Mistrza Polski. Na stadion przychodziły tłumy kibiców. Rozgrywano tu także wiele imprez międzynarodowych.
W otoczeniu stadionu rozbudowywano etapami kompleks sportowy Polonii. W latach 1963–1988 powiększono liczbę kortów tenisowych, zbudowano kort reprezentacyjny z trybuną dla widzów, w latach 80. wzniesiono salę gimnastyczną, kryty basen oraz budynek administracyjny. W 2003 roku po restrukturyzacji Polonii, kompleks sportowy przekazano klubowi uczelnianemu AZS UKW Bydgoszcz. W latach 2010–2013 część obiektów wyburzono i na ich miejscu wzniesiono Centrum Edukacji Kultury Fizycznej i Sportu Uniwersytetu Kazimierza Wielkiego z halą sportową na 1,5 tys. widzów, basenem pływackim, siłownią, salą do fitness, salą sportów walki oraz laboratorium.
26 października 2016 roku Rada Miasta uchwaliła nową nazwę obiektu na Stadion Polonii Bydgoszcz im. Marszałka Józefa Piłsudskiego. W przywróceniu patrona sprzed wojny uczestniczyło Stowarzyszenie „Biało-Czerwone Pokolenie”, zrzeszające kibiców Polonii.
Remont.
W 2010 roku miasto przymierzało się do remontu stadionu, względnie jego sprzedaży i budowy nowego w Fordonie, jednak wskutek sprzeciwów kibiców oraz innych przeszkód natury finansowej i administracyjnej odstąpiono od tych zamiarów. W 2017 roku magistrat Bydgoszczy przygotował plan modernizacji stadionu, który przewiduje zmianę trybun z ziemnych na żelbetowe, podwyższenie ich i przybliżenie do toru, budowę nowego parku maszyn pod trybuną wschodnią, zaplecza sanitarno-gastronomicznego dla kibiców i zaplecza techniczno-socjalnego dla zawodników. Po przebudowie stadion dysponować ma nadal 13 tys. miejsc siedzących i być przystosowany do zadaszenia widowni i toru. We wrześniu 2017 przewidywano modernizację części widowni naprzeciwko trybuny głównej, jednak zadanie to o wartości 6,79 mln zł zostało przeniesione na rok 2018.
Ostatecznie prace rozpoczęto w październiku 2018 od rozbiórki starego parku maszyn i znajdującej się przy nim trybuny B (wschodniej). Zdemontowane z niej plastikowe krzesełka zostaną wykorzystane na trybunie przylegającej do drugiego łuku. W przetargu na przebudowę widowni naprzeciwko trybuny głównej (2,5 tys. miejsc) najtańsza złożona oferta wyniosła 21,5 mln zł (przy założonym kosztorysie 8 mln zł). Wykonawcą została firma Ebud. Prace rozpoczęto 27 lutego 2019, z terminem realizacji do marca 2020, który jednak nie został dotrzymany. Ostatecznie trybuna razem z 2499 biało-czerwonymi krzesełkami została ukończona do 15 czerwca 2020, a jesienią 2020 Urząd Miasta rozpisał przetarg na przebudowę kolejnej części trybun na 4635 miejsc (z 7 wejściami i 2 windami), które znajdą się bliżej I łuku niż do tej pory. Pod trybuną swoją siedzibę ma znaleźć Muzeum Polonii. Docelowo obiekt ma liczyć 13800 miejsc siedzących.
Imprezy na stadionie Polonii.
Lekkoatletyczne.
Od 1960 główne imprezy lekkoatletyczne rangi mistrzostw Polski oraz międzynarodowe mityngi i mistrzostwa rozgrywano na stadionie Zawiszy Bydgoszcz.
Piłkarskie.
Od 1926 roku na obiekcie regularnie odbywają się mecze ligowe z udziałem drużyny piłkarskiej Polonii Bydgoszcz. Zespół w latach 1928–1935 czterokrotnie uzyskiwał tytuły mistrzów Pomorza i rozgrywał mecze barażowe o wejście do ekstraklasy piłki nożnej. Po II wojnie światowej drużyna przez 7 sezonów (lata 1954–1961) występowała w ekstraklasie piłkarskiej. W 1960 Polonia uzyskała najwyższą w swojej historii 5. lokatę, a w 1961 rozgrywała mecze derbowe z występującą równocześnie w ekstraklasie drużyną Zawiszy Bydgoszcz. W 2000 roku z okazji 80-lecia klubu na stadionie rozegrano mecz oldbojów Polska – Niemcy, a 10 lat później z okazji 90-lecia mecz pomiędzy dwoma najstarszymi klubami w Bydgoszczy: Polonią i Gwiazdą.
Żużlowe.
Wiosną 1930 roku Unia Poznań zorganizowała jedne z pierwszych w kraju zawody motocyklowe, na które udali się członkowie Bydgoskiego Klubu Motocyklistów, którzy rozpoczęli starania o organizacje podobnego przedsięwzięcia w Bydgoszczy. Doszło do niego 20 lipca 1930 roku na bieżni lekkoatletycznej stadionu Polonii. Rozegrano 2 wyścigi na dystansie 4 kilometrów (10 okrążeń po 400m), zaś trzeci, finałowy był dwukrotnie dłuższy. Zwycięzcą okazał się zawodnik KMB Edward Buda. Jeszcze w 1930 odbyły się w Bydgoszczy drugie zawody, tym razem, po raz pierwszy w Polsce, przy sztucznym świetle. Od 1948 roku na obiekcie regularnie odbywają się rozgrywki ligowe z udziałem żużlowców Polonii Bydgoszcz. Od 1951 nieprzerwanie przez 57 lat żużlowcy uczestniczyli w rozgrywkach ekstraklasy żużlowej. Na stadionie rozgrywano także szereg imprez krajowych i międzynarodowych:

</doc>
<doc id="736582" url="https://pl.wikipedia.org/wiki?curid=736582" title="Pałac Prezydencki w Bratysławie">
Pałac Prezydencki w Bratysławie

Pałac Prezydencki w Bratysławie ( lub ) – pałac wzniesiony w 1760 roku staraniem chorwackiego hrabiego Antona Grasalkovicia, obecnie siedziba prezydenta Republiki Słowackiej w Bratysławie. Znajduje się na placu Hodžovo námestie 2978/1.
Pałac stał pierwotnie na wolnej przestrzeni poza murami okalającymi wówczas miasto. Częścią terenu pałacowego jest rozległy ogród w stylu francuskim. Znajduje się tu pomnik Johanna Nepomuka Hummla, znanego kompozytora urodzonego w Bratysławie. W ogrodzie rosną drzewa zasadzone przez różnych polityków z Europy i świata; jedno z nich posadził prezydent Aleksander Kwaśniewski w 2002 roku. W pałacu koncertował też Joseph Haydn.
W latach 1939–1945 pałac był siedzibą prezydenta I Republiki Słowackiej, później mieścił się tu "Dom pionierów i młodzieży im. Klementa Gottwalda" (słow. "Dom pionierov a mládeže Klementa Gottwalda"). Od czasu rozpadu Czechosłowacji ponownie mieści się tu siedziba prezydenta Słowacji.

</doc>
<doc id="736583" url="https://pl.wikipedia.org/wiki?curid=736583" title="Privatdozent">
Privatdozent

Privatdozent (z niem. docent prywatny) – termin oznaczający w krajach niemieckojęzycznych specyficzną pozycję pracownika naukowego, który po uzyskaniu stopnia doktora uzyskał habilitację i wykłada na uczelni nie będąc jej etatowym pracownikiem. Privatdozent utrzymuje się z czesnego wnoszonego przez studiujących. Instytucja "Privatdozentów" pojawiła się w Prusach na początku XIX wieku.
Uzyskanie habilitacji obejmuje dwie części składowe:
Przejście kandydata przez oba te etapy daje mu tzw. "venia legendi" (inaczej: "venia docendi"), czyli prawo i obowiązek wykładania na wyższej uczelni oraz prawo ubiegania się o zatrudnienie w charakterze profesora. W krajach o niemiecko-austriackiej tradycji uniwersyteckiej osób, które uzyskały habilitację jest zawsze więcej niż wolnych katedr uniwersyteckich (na uniwersytetach niemieckich jest niewielu profesorów; mają oni bardzo wysoką pensję oraz pozycję społeczną i akademicką). Właśnie dlatego w środowisku naukowym tych krajów funkcjonuje grupa osób określanych mianem "Privatdozent". Ich status naukowy pozwala im prowadzić wykłady na uniwersytecie (uczelnia nie może im tego zabronić, ale nie musi za te wykłady płacić). Co więcej "Privatdozenci" muszą corocznie prowadzić przynajmniej jeden wykład uniwersytecki, by zachować "venia legendi".
Stanowisko to nie istnieje w krajach o anglo-amerykańskiej tradycji uniwersyteckiej. W Polsce instytucja ta również nie istnieje, jednak w pewnej mierze jej odpowiednikiem było stanowisko docenta. Na stanowisku tym zatrudniane były osoby posiadające stopień naukowy doktora lub doktora habilitowanego. Od 1 października 2011 roku możliwość zatrudniania na stanowisku docenta została zlikwidowana. Do 2018 r. osoby takie zatrudniane były na stanowisku profesora nadzwyczajnego, a obecnie na stanowisku profesora uczelni (aczkolwiek nie dzieje się tak automatycznie i doktorzy habilitowani mogą być zatrudnieni na stanowiskach adiunktów).

</doc>
<doc id="736587" url="https://pl.wikipedia.org/wiki?curid=736587" title="Cisówka (powiat moniecki)">
Cisówka (powiat moniecki)

Cisówka – kolonia w Polsce położona w województwie podlaskim, w powiecie monieckim, w gminie Knyszyn.
W latach 1975–1998 miejscowość administracyjnie należała do województwa białostockiego.

</doc>
<doc id="736592" url="https://pl.wikipedia.org/wiki?curid=736592" title="Jacek Lech">
Jacek Lech

Jacek Lech, właściwie Leszek Zerhau (ur. 15 kwietnia 1947 w Mikuszowicach, zm. 25 marca 2007 w Katowicach) – polski piosenkarz, wokalista zespołu Czerwono-Czarni.
Życiorys.
W czasach szkolnych założył amatorski zespół, w którym śpiewał i grał na skrzypcach. W wieku 17 lat zajął I miejsce w konkursie jazzowym „Mikrofon dla wszystkich”. W 1966 został solistą zespołu Czerwono-Czarni. Pierwsza piosenka „Bądź dziewczyną moich marzeń” stała się od razu wielkim przebojem. Na V Krajowym Festiwalu Piosenki Polskiej w Opolu w 1967 otrzymał wyróżnienie za piosenkę „Pozwólcie śpiewać ptakom”. Z zespołem Czerwono-Czarni wziął udział we wspólnym koncercie z The Rolling Stones oraz w wystawieniu mszy beatowej "Pan przyjacielem moim". Pod koniec 1972 rozstał się z zespołem Czerwono-Czarni. W 1973 założył własną nową grupę. Wypadek samochodowy przerwał jednak na rok działalność artystyczną. Powrócił na scenę w 1974 z solowym albumem "Bądź szczęśliwa". Wielokrotnie występował na polskich festiwalach, m.in. na KFPP Opole w 1976 i Festiwalu Piosenki Żołnierskiej w Kołobrzegu, gdzie w 1983 otrzymał honorowy Złoty Pierścień, a w 1986 Srebrny Pierścień. Koncertował również za granicą, m.in. w dawnej Jugosławii, na Węgrzech oraz w ośrodkach polonijnych USA i Kanady. W 2005 został odznaczony Brązowym Medalem „Zasłużony Kulturze – Gloria Artis”.
W 2006 zdiagnozowano u artysty złośliwy nowotwór przełyku. W ramach leczenia piosenkarz poddał się: chemioterapii, naświetlaniom oraz operacji, po której utrzymywany był przez katowickich lekarzy w śpiączce farmakologicznej. 27 lutego 2007, w centrum kultury w Bielsku-Białej, rodzinnym mieście artysty, odbył się koncert charytatywny zorganizowany przez Fundację Kultury i Edukacji Europejskiej „Alfa i Omega”, w którym udział wzięli między innymi Halina Frąckowiak, Alicja Majewska, Edward Hulewicz, Andrzej Dąbrowski i Bogusław Mec. Dochody z koncertu miały być przeznaczone na dalsze leczenie i rehabilitację Jacka Lecha. Podczas koncertu ogłoszono również, iż artysta został uhonorowany przez ministra kultury nagrodą za całokształt osiągnięć.
Zmarł w katowickim szpitalu. Pogrzeb piosenkarza odbył się w Bielsku-Białej 28 marca 2007 po mszy w kościele pw. św. Barbary. Pochowany na cmentarzu przy kościele.

</doc>
<doc id="736595" url="https://pl.wikipedia.org/wiki?curid=736595" title="Kodeks Grolier">
Kodeks Grolier

Kodeks Grolier (czasem także Kodeks Sáenz) – prekolumbijska księga astronomiczna, jeden z czterech znanych kodeksów Majów. Autentyczność dokumentu budzi wątpliwości. Kodeks po raz pierwszy pojawił się w prywatnej kolekcji w XX wieku, jego właściciel pokazał go publicznie w nowojorskim , od którego kodeks wziął swoją nazwę. Składa się z fragmentu majańskiej książki, zawierającego uproszczony opis astronomiczny wędrówki planety Wenus po nocnym niebie.
Jeśli kodeks jest autentyczny, byłby zaledwie czwartym znanym prekolumbijskim kodeksem Majów zachowanym do współczesności. Miał zostać odnaleziony w jednej z jaskiń w meksykańskim stanie Chiapas w latach 60. XX wieku, wraz z mozaikową maską oraz kilkoma niezapisanymi kartkami prekolumbijskiego papieru amate. Między 20 kwietnia a 5 czerwca 1971 roku był eksponowany w nowojorskim Grolier Club, obecnie znajduje się w mieście Meksyk. W 1973 roku Michael D. Coe opublikował wykonaną przez Grolier Club, zmniejszoną o połowę reprodukcję facsimile strony recto dokumentu w książce "The Maya Scribe and His World" (Skryba Majów i jego świat). Almanach Wenus zawarty w dokumencie przypomina pod względem struktury ten znany z "kodeksu drezdeńskiego".
Kodeks zawiera elementy stylistyczne typowe dla kultury misteckiej, uznawany jest jednak za tekst pochodzący z obrębu kultury Majów. Wskazuje na to wykorzystanie papieru amate (w miejsce używanych przez Misteków wyprawionych skór jelenich pokrytych podkładem wapiennym) oraz wykorzystanie dat i cyfr zapisanych w formacie stosowanym w piśmie Majów. Powiązania misteckie mogą także wynikać z niedostatecznej współcześnie znajomości ikonografii Majów z wyżyn Chiapas w okresie postklasycznym.
Rękopis jest słabo zachowany; dające się odczytać strony zawierają przedstawienia postaci typowych dla ikonografii znanej ze środkowego Meksyku, zestawione z cyframi i datami zapisanymi za pomocą glifów pisma Majów. Kodeks znajduje się w zbiorach Narodowego Muzeum Antropologii w mieście Meksyk, jednak nie jest wystawiany na widok publiczny. Wydział Fizyki Narodowego Uniwersytetu Autonomicznego Meksyku poddał kodeks w celu ustalenia jego autentyczności. Wyniki zostały opublikowane w 2007 roku i nie były jednoznaczne. Uznano, że dokument powstał przy użyciu autentycznych prekolumbijskich materiałów, jednak pewne elementy wzbudziły podejrzenia naukowców, zwłaszcza ślady zużycia dokumentu wyglądające, jakby zostały dokonane celowo. W konkluzji naukowcy uznali, że nie są w stanie ani potwierdzić ani obalić tezy o prekolumbijskiej proweniencji kodeksu.
W 2016 roku zespół pod kierunkiem Coe opublikował przegląd dotychczas opublikowanych badań dokumentu i uznał w podsumowaniu, że kodeks jest autentyczny.
Cechy fizyczne.
Kodeks Grolier jest składaną w harmonijkę książką napisaną na papierze z kory amate, obustronnie pokrytym warstwą stiuku i malowanym z jednej strony. Z dwudziestostronicowej księgi do współczesności zachowało się dziesięć stron; w przeszłości badacze wspominali o jedenastu zachowanych stronach, obecnie dwa z zachowanych fragmentów uznaje się za części jednej strony. W dolnej części rękopis mocno ucierpiał od wilgoci i erozji, dolna część każdej strony jest też mocno zabarwiona. Największy z zachowanych fragmentów stron mierzy 18 centymetrów wysokości, średnia szerokość zachowanych stron to 12,5 cm. Strony 4–6 dotrwały do współczesności w najlepszym stanie, wciąż połączone w jedną wstęgę papieru. Za brakujące uznaje się pierwsze osiem stron oraz ostatnie dwie.
Wraz z kodeksem odnaleziono pięć pojedynczych arkuszy papieru amate, niepokrytych stiukiem, silnie zbrązowiałych i poplamionych wodą. Dwa z nich przykleiły się do kodeksu, pozostałe trzy być może wcześniej również były jego częścią, jednak z czasem oddzieliły się. Na jednej z kartek widnieje pojedyncza czerwona linia, narysowana tym samym czerwonym hematytowym barwnikiem, co użyty w kodeksie. Do niego przyklejona mniejsza kartka takiego samego papieru. Poddano ją datowaniu metodą radiowęglową, z którego wynikło, że stworzono go około roku 1230 ± 130 lat. Jeśli datowanie odnosi się także do całego kodeksu, znaczy to, że powstał on w schyłkowych latach wczesnego okresu postklasycznego (ok. 950–1200), co czyniłoby z niego najstarszy znany współcześnie kodeks mezoamerykański. Brak inkrustacji i uszkodzeń od owadów wskazywałby, że przez stulecia kodeks przechowywany był w jakimś pojemniku. Stan uszkodzeń brzegów dokumentu ewidentnie kontrastuje z relatywnie dobrym stanem zachowania odnalezionych fragmentów kartek. Istnieje przypuszczenie, że kodeks został celowo uszkodzony, gdy wycofywano go z użycia jako obiekt rytualny, a nie tylko wyrzucony i zostawiony samemu sobie.
Treść.
Na każdej stronie rękopisu narysowano stojącą postać, z twarzą zwróconą w lewą stronę, dzierżącą w dłoniach broń; większość trzyma również sznur prowadzący do związanego nim jeńca, u stóp stojącej postaci. Kolory użyte do namalowania kodeksu to m.in. czerwień hematytowa, czerń, niebieskozielony, a także rozmyte czerwień i brąz. Tło jest białe. Lewa strona każdej stronicy zawiera ułożone w kolumnę glify pisma Majów oznaczające daty; tam, gdzie kolumna zachowała się w całości, dat jest 13. Każdemu glifowi daty odpowiada liczba zapisana systemem kresek i kropek. Sześć stron przedstawia uzbrojoną postać w towarzystwie jeńca (strony 1–4, 6 i 9), dwie (5 i 8) przedstawiają postać rzucającą lotkami w stronę świątyni. Strona 7 kodeksu pokazuje stojącego obok drzewa wojownika w biernej pozie. Strona 11 przedstawia wskazującego włócznią naczynie z wodą, w którym znajduje się ślimak. Strona 10 jest tak mocno uszkodzona, że identyfikacja postaci jest w praktyce niemożliwa. Opierając się na ocalałych fragmentach Michael D. Coe wyraził przypuszczenie, że mogła to być stojąca postać, ubrana w nakrycie głowy w kształcie wodnego ptaka i trzymająca atlatl. Postaci widniejące na każdej z zachowanych stron znacznie różnią się od tych znanych z innych majańskich kodeksów i przypominają bardziej te z i tolteckich, wywodzących się ze środkowego Meksyku. Podobieństwo jest uderzające zwłaszcza w przypadku głów bogów śmierci przedstawionych w Kodeksie Grolier, które są niemal identyczne do tych widniejących w "Kodeksie Laud" i "Kodeksie Fejérváry-Mayer", włącznie z pomalowanymi na czerwono zębami w pobliżu dziąseł.
Na każdej ze stron "Kodeksu Grolier" pojawia się siedem glifów reprezentujących dni tygodnia; ich styl różni się od znanego z pozostałych trzech kodeksów Majów, najbardziej przypomina ten z kodeksu drezdeńskiego. Glify ułożone są w pionowe kolumny i towarzyszą im liczby. Każda data odpowiada pojawieniu się Wenus na niebie. Podobnie jak almanach Wenus w "Kodeksie drezdeńskim" (strony 46–50), także Grolier dokumentuje wszystkie cztery jej stadia: pojawienie się na wschodzie na nocnym niebie jako Gwiazda Poranna po dolnej koniunkcji, znikanie przed górną koniunkcją 236 dni później, ponowne pojawienie się na zachodzie jako Gwiazda Wieczorna po 90 dniach i ponowne zniknięcie przed zajściem dolnej koniunkcji po kolejnych 250, trwające osiem ziemskich dni.
Wenus była jednym z najważniejszych ciał niebieskich dla religii ludów mezoamerykańskich, jej wędrówka po nocnym niebie była pilnie śledzona, a jej wschód nad widnokręgiem był wydarzeniem o dużym znaczeniu religijnym. Inaczej niż europejscy astronomowie, Majowie zdawali sobie sprawę, że „gwiazda poranna” i „gwiazda wieczorna” to to samo ciało niebieskie. Dokładnie udokumentowali także synodyczny okres obiegu Wenus, czyli okres od jednego jej początku widoczności na wschodzie do następnego. Współcześnie jego długość została określona na 583,92 dnia ziemskiego, w kalendarzach Majów wyznaczona na 584 dni. Dane liczbowe i kalendarzowe w Kodeksie Grolier odpowiadają danym zapisanym w kolumnach I do R Kodeksu drezdeńskiego i opisują kolejne okresy synodyczne wędrówki Wenus. Liczba podana na górze strony odpowiada ilości dni ziemskich do rozpoczęcia kolejnego okresu synodycznego, podanej jako różnica między dwiema datami w długiej rachubie.
Odkrycie.
Kodeks miał zostać znaleziony w drewnianej skrzynce odkrytej w suchej jaskini na wzgórzach Chiapas, w pobliżu stanowiska archeologicznego ; wraz z nim na tym samym stanowisku miano odnaleźć również turkusową maskę, obecnie znajdującą się w kolekcji Dumbarton Oaks. W 1965 roku meksykański kolekcjoner Josué Sáenz został zabrany samolotem turystycznym na odległy pas startowy zlokalizowany gdzieś u podnóży gór Sierra Madre de Chiapas, w rejonie Tortuguero w stanie Tabasco. Busola samolotu przykryta została tkaniną, jednak Sáenz domyślił się przybliżonej lokalizacji na podstawie topografii okolicy. Na lotnisku dwóch mężczyzn okazało mu kodeks oraz kilka innych artefaktów zrabowanych z nieznanych stanowisk oraz zapewniło go, że przed zakupem będzie mógł zabrać przedmioty do Meksyku w celu weryfikacji ich autentyczności. Sáenz skonsultował się z ekspertem, który orzekł, że znaleziska są falsyfikatami, jednak ten i tak je zakupił, a w 1971 roku zezwolił Michaelowi D. Coe na prezentację kodeksu w Grolier Club. W pięć lat później prokurator generalny Meksyku, powołując się na układ o znaleziskach archeologicznych zawarty między Stanami Zjednoczonymi a Meksykiem w roku 1970, doprowadził do konfiskaty kodeksu i przewiezienia go na powrót do Meksyku. Sáenz oficjalnie podarował kodeks rządowi tego państwa. Obecnie jest on przechowywany w skarbcu Narodowego Muzeum Antropologii w mieście Meksyk, jednak nie jest udostępniany publiczności. Jeśli opowieść o znalezieniu kodeksu w jaskini jest prawdziwa, byłby on jedynym prekolumbijskim kodeksem mezoamerykańskim odnalezionym w XX wieku, jeśli nie liczyć niewielkich fragmentów odnalezionych przez archeologów.
Kwestia autentyczności.
Angielski majanista w swoim artykule "The Grolier Codex", opublikowanym w 1975 roku, w 27 tomie "Contribitions of the University of California", wyraził poważne wątpliwości co do autentyczności kodeksu Grolier. Uznał go za współczesne fałszerstwo, a pomieszanie stylów majańskich i misteckich uznał nie za efekt przenikania się tych kultur, a za wynik pracy fałszerza. Wątpliwości Thompsona wzbudził też fakt, że w kodeksie bogata warstwa ilustracyjna towarzyszyła wszystkim czterem stadiom wędrówki Wenus po niebie, a nie tylko jej pojawianiu się jako gwiazdy zarannej, uznawanej przez majanistów za najważniejszą dla prekolumbijskich kultur Mezoameryki, na co miały wskazywać cztery inne zachowane kodeksy mezoamerykańskie o tematyce astronomicznej. Wiele lat później nowe światło na tę kwestię rzuciła analiza Kodeksu Telleriano-Remensis, z której wynika, że bóg gwiazdy porannej przyświecał także gwieździe wieczornej, więc ten koncept był znany mieszkańcom Ameryki w okresie prekolumbijskim. Jest pewne, że treść dokumentu nie została skopiowana z żadnego znanego kodeksu mezoamerykańskiego, choć istnieją wyraźne paralele między nim, a stronami 46–50 Kodeksu drezdeńskiego.
Mimo wątpliwości podnoszonych przez Thompsona w latach 80. i 90. XX wieku wielu badaczy uznawało kodeks Grolier za autentyczny; wśród nich John B. Carlson, Jurij Knorozow, Thomas A. Lee Jr., Jesús Ignacio Mora Echeverría, George E. Stuart i Karl Taube. W 2000 roku precyzja danych zawartych w almanachu Wenus przekonała niemieckiego epigrafika Nikolaia Grubego o autentyczności dokumentu. Jednak dwanaście lat później, w swojej publikacji ten sam autor nazywa go fałszerstwem. W 2002 roku francuski archeolog za rozstrzygające na niekorzyść autentyczności kodeksu uznał wątpliwości zgłaszane już wcześniej przez Thompsona: w kodeksie opisowi astronomicznemu nie towarzyszy wyjaśnienie, czy opisywany fenomen należy traktować jako dobry czy zły omen, a więc jako taki najwyraźniej nie zawiera treści przydatnych we wróżbiarstwie, byłby więc bezużyteczny dla kapłanów majańskich. Zdaniem Baudeza świadczy to o tym, że fałszerz użył autentycznych materiałów prekolumbijskich, jednak miał niewielkie pojęcie o tym, do czego Majowie używali swoich kodeksów. Na tle innych znanych materiałów stworzonych w świecie Majów Kodeks Grolier wyróżnia się zarówno przedstawieniem w bardzo zuniformizowany sposób postaci bogów i herosów, niemal całkowitym brakiem tekstu hieroglificznego, ale także brakiem imion przedstawionych bóstw czy brakiem oznaczenia kierunków świata. W artykule opublikowanym w 2003 roku zespół autorów (wśród których był m.in. majanista ) stwierdził, że nietypowa warstwa ikonograficzna i brak tekstu są wynikiem silnego wpływu kultur środkowego Meksyku, a nie fałszerstwa.
Datowanie metodą radiowęglową niepokrytej stiukiem kartki papieru amate znalezionej wraz z kodeksem wskazują na XIII-wieczne pochodzenie kodeksu. Z drugiej strony niektóre źródła twierdzą, że w suchych jaskiniach znajduje się duże ilości podobnych niezapisanych kart prekolumbijskiego papieru, co oznacza, że fałszerz nie miałby większych trudności ze znalezieniem autentycznego materiału do wykonania sfałszowanej księgi. Z trzeciej – znaleziska tego typu nie zostały jak dotąd potwierdzone przez naukowców. Przeciwko autentyczności przemawiać ma również fakt, że rękopis zapisano jedynie z jednej strony, podczas gdy trzy pozostałe znane współcześnie kodeksy Majów pisane są z obu stron. Jednak Michael Coe zauważa, że część kodeksów mezoamerykańskich spoza kręgu kulturowego Majów przez długi okres musiała być zapisana jedynie z jednej strony, nim na odwrocie dopisano do nich drugą część, stylistycznie odmienną od tej na odwrotnej stronie. Claude-François Baudez w swoim artykule z 2002 roku uznaje fakt zapisania kodeksu tylko z jednej strony za nieistotny dla ustalenia jego autentyczności, bowiem wiele innych tekstów mezoamerykańskich również posiada tylko jedną stronę zapisaną. Wątpliwości badaczy wzbudza również ikonografia samego kodeksu, a także historia o jego rzekomym nabyciu przez Sáenza od nieznanego człowieka na odległym pasie startowym, którą archeolog Donna Yates określiła mianem "fantastycznej". W 2012 roku autentyczność dokumentu wciąż wzbudzała kontrowersje, chociaż John B. Carlson przywołał w swoim artykule nowe dane zdające się potwierdzać jego autentyczność, przede wszystkim wyniki datowania radiowęglowego próbek z samego kodeksu (przeprowadzonego w 2002 roku) oraz swoje własne analizy epigraficzne i ikonograficzne.
W grudniu 2015 roku Michael Coe oraz Mary Miller, Stephen Houston i Karl Taube opublikowali kolejny tekst, w którym opowiedzieli się po stronie zwolenników tezy o autentyczności Kodeksu Grolier, choć nie przedstawili żadnych nowych dowodów. Te opublikowała Donna Yates, profesor Uniwersytetu w Glasgow specjalizująca się w przestępstwach na rynku sztuki i fałszerstwach. Z jej badań wynika, że nacięcia papieru, które inni autorzy wzięli za znak współczesnego sztucznego postarzania dokumentu, są w istocie typowymi uszkodzeniami papieru dokonanymi przez gipsowy stiuk, którym pokrywano karty papieru amate, by je wybielić. Badaczka podkreśliła także, że analiza chemiczna nie potwierdziła użycia w dokumencie żadnych współczesnych barwników, znaleziono na nim za to ślady błękitu majańskiego, powszechnie wykorzystywanego w czasach prekolumbijskich, natomiast niezmiernie trudnego do odtworzenia we współczesności. Jej zdaniem za autentycznością przemawia także fakt, że postaci zdobiące kodeks stworzono według tych samych reguł kompozycyjnych, co wiele postaci znanych z fresków Majów, datowanie metodą radiowęglową konsekwentnie wskazuje na XII–XIII wiek, a autentyczność pozostałych przedmiotów znalezionych rzekomo wraz z kodeksem nie budzi wątpliwości.
Ikonografia.
Niektóre cechy treści dokumentu nie znajdują paralel w innych zachowanych artefaktach prekolumbijskich, analiza ikonograficzna wskazuje także na pewne niespójności, co rodzi pytania o autentyczność kodeksu. W zapisie liczb jednostki zapisano z wykorzystaniem majańskiego systemu kropek i kresek, gdzie kreska oznacza cyfrę 5, a kropka cyfrę 1. Jednocześnie jednak wielokrotność 20 oznaczono nie systemem powszechnym wśród Majów, ale sposobem notacji liczb wykorzystywanym w środkowym Meksyku: przykładowo w jednym z wierszy zamiast dwóch kresek i kropki na oznaczenie liczby 11 pojawia się jedenaście kropek. Niektóre liczby zapisane systemem Majów otoczono kartuszem ozdobionym w górnej części symbolem węzła. Podobny kartusz z węzłem jest wykorzystywany do zapisu liczb w Kodeksie drezdeńskim, jednak tam zapis ten pełni ściśle określoną funkcję: wskazuje wsteczne odliczanie czasu od roku zerowego w wielkim cyklu długiej rachuby (jako taki kartusz ten pełni tam podobną funkcję do określenia p.n.e. stosowanego w zapisie niektórych dat kalendarza gregoriańskiego). Tymczasem w Kodeksie Grolier, gdzie liczbami oznaczone są odstępy między pozycjami Wenus, takie wykorzystanie kartusza wydaje się nie mieć sensu, choć niektórzy badacze zasugerowali, że oznaczają one, iż kodeks można czytać zarówno od przodu, jak i od tyłu, lub też że jest to sposób zapisu różnicy w dniach ziemskich między jednym a drugim wydarzeniem.
Na kartach Kodeksu Grolier jeńcy ukazani są ze sznurami zawiązanymi wokół szyi, a nie – jak to ma miejsce w większości znanych przedstawień mezoamerykańskich – ze związanymi nadgarstkami lub rękoma. Uwagę zwraca fakt, że na niektórych kartach pojawiają się bóstwa (na stronach 1–2, 4–6 i 9), natomiast na innych przedstawiono śmiertelnych wojowników bez nadprzyrodzonych atrybutów (na stronach 3, 7 i 8). Zarówno bogowie, jak i śmiertelnicy, wykonują te same czynności: biorą do niewoli jeńców lub zdobywają jakieś terytoria (co symbolizuje gest przebijania włócznią symbolu świątyni). Choć w warstwie tekstowej kodeks opisuje przejścia Wenus, żadna z postaci przedstawionych na zachowanych kartach nie jest przedstawiona z atrybutami wiązanymi powszechnie z tą planetą w ikonografii Majów czy, szerzej, ludów Meksyku. Co również wyjątkowe, na stronie 9 przedstawiono związanego jeńca ujętego w perspektywie, z wysokości. Francuski mezoamerykanista i ikonograf Claude-François Baudez uważa, że perspektywa była obca sztuce mezoamerykańskiej. Kolejną zagadką jest Bóg K (K'awiil): przedstawiony jest dwukrotnie na kartach kodeksu, jednak zamiast zwyczajowych zębów jadowych węża posiada typowo ludzkie siekacze.
Bóstwo o rozdwojonej głowie, przedstawione na stronie 9. kodeksu, to Bóg Gór. W latach 60. był to jedyny znany wizerunek tej postaci, jednak od tego czasu podobne przedstawienia znaleziono na stanowiskach archeologicznych Tancah i Pasión del Cristo. Zespół badaczy pod kierunkiem Michaela Coe uznał, że jest bardzo mało prawdopodobne, by fałszerz mógł wiedzieć o istnieniu takiego bóstwa, nim zostało ono opisane w wyniku znalezisk w innych miejscach.
Badania fizyczne materiałów.
Papier amate wykorzystany do sporządzenia kodeksu wydaje się być autentycznym papierem prekolumbijskim z ok. XIII wieku. Potwierdził to szereg badań metodami nieniszczącymi wykonanych w celu potwierdzenia autentyczności kodeksu. Ich wyniki opublikowano w 2007 roku. Z analizy wynika, że do sporządzenia dokumentu użyto wyłącznie prekolumbijskich materiałów, brak jest śladów użycia współczesnych materiałów nieorganicznych.
Przy okazji badań ujawniono jednak kilka niezgodności, przede wszystkim nacięcia na krawędziach strony części badaczy wydały się pochodzić od nacięć nożem mających być może sztucznie postarzyć dokument; badacze zauważyli także, że przebarwienia od wilgoci widoczne są jedynie na powierzchni i nie wnikły w strukturę papieru. Ostatecznie autorzy badań nie mogli poprzeć lub obalić tezy o prekolumbijskiej proweniencji kodeksu. Zwrócili jednak uwagę, że – co nietypowe wśród prekolumbijskich manuskryptów – barwy użyte do jego ozdobienia współcześnie wciąż wyglądają na niespłowiałe.
Kodeks został przebadany w Instytucie Fizyki w Narodowego Uniwersytetu Autonomicznego w Meksyku za pomocą pelletronu o mocy trzech megaelektronowoltów. Wykonano także dokumentację rękopisu w świetle ultrafioletowym, reflektogram w podczerwieni i zdjęcia pod mikroskopem optycznym, zbadano także (PIXE) oraz (RBS). Celem badań było porównanie materiałów wykorzystanych do stworzenia kodeksu z innymi tekstami prekolumbijskimi.
Badania wykazały, że papier pokryto warstwą gipsu, materiału od starożytności. Analiza RBS wykazała, że czarny barwnik sporządzono na bazie węgla, co jest zgodne z praktyką twórców innych prekolumbijskich kodeksów. Czerwony barwnik to czerwień ochrowa, pigment na bazie żelaza. W dokumencie zachowało się bardzo niewiele śladów niebieskiego barwnika, nie udało się też znaleźć potwierdzenia, że był nim charakterystyczny . Z analizy metodą PIXE wynika, że ślady błękitu nie zawierają kobaltu i że błękitny barwnik sporządzono na bazie gliny. Skład atomowy barwnika jest zgodny z pałygorskitem, głównym składnikiem błękitu majańskiego, jednak nie jest wykluczone, że był to inny minerał, choćby lapis lazuli. Wynikiem badania było potwierdzenie, że dokument zawiera autentyczne prekolumbijskie materiały, jednak fakt ten nie wystarcza do potwierdzenia lub zaprzeczenia autentyczności Kodeksu Grolier.

</doc>
<doc id="736596" url="https://pl.wikipedia.org/wiki?curid=736596" title="Głębia Challengera">
Głębia Challengera

Głębia Challengera – najgłębiej położone miejsce w Rowie Mariańskim (10 994 metry pod poziomem morza). Jest to najniżej położone zbadane miejsce na Ziemi.
Nazwa głębi pochodzi od brytyjskiej korwety badawczej HMS „Challenger”, na której po raz pierwszy, 23 marca 1875, za pomocą ołowianki zmierzono głębokość tego miejsca. Na podstawie dwóch pomiarów głębokość określono na 4475 sążni (8184 m).
W 1912 John Murray, jeden z naukowców uczestniczących w wyprawie „Challengera”, w książce "The Depths of the Ocean" po powtórnej analizie, ocenił tę głębokość na 9636 m.
W 1951 Rów Mariański został zbadany przez oceanograficzny statek badawczy o tej samej nazwie „Challenger”. Statek za pomocą echosondy określił głębokość na 5960 sążni (10 900 m) i współrzędne geograficzne.
Jedynie cztery jednostki zeszły na dno Rowu Mariańskiego. Jako pierwszy dokonał tego batyskaf Trieste, na którym 23 stycznia 1960 r. Jacques Piccard i Don Walsh dotarli do Głębi Challengera. Następnym urządzeniem był japoński robot Kaikō, który w latach 1995-1998 odbył trzy ekspedycje do Rowu. W 2009 roku do najgłębszego miejsca Ziemi dotarł pojazd Nereus. W 2012 roku reżyser filmowy James Cameron dotarł na dno Głębi Challengera w pojeździe Deepsea Challenger.

</doc>
<doc id="736597" url="https://pl.wikipedia.org/wiki?curid=736597" title="Kumasehene">
Kumasehene

Kumasehene - tytuł władcy Kumasi, stolicy i najważniejszego miasta Konfederacji Aszanti na terytorium dzisiejszej Ghany, nadawany władcom Aszanti - Asantehene.
Chociaż dzisiaj jest tylko tytułem reprezentacyjnym, kiedyś był ważnym stanowiskiem. Asantehene koronowany jest na Złotym Stolcu, a urząd ten niekiedy nazywany jest jego imieniem.
Zobacz też:

</doc>
<doc id="736598" url="https://pl.wikipedia.org/wiki?curid=736598" title="Flight simulator 2004">
Flight simulator 2004



</doc>
<doc id="736599" url="https://pl.wikipedia.org/wiki?curid=736599" title="Górka (województwo podlaskie)">
Górka (województwo podlaskie)

Górka – wieś w Polsce położona w województwie podlaskim, w powiecie sokólskim, w gminie Krynki.
W dwudziestoleciu międzywojennym leżała w województwie białostockim, w powiecie grodzieńskim, w gminie Hołynka.
W latach 1954–1972 wieś należała i była siedzibą władz gromady Górka. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Krynkach.
Historia.
Jako pierwszy właściciel wsi występuje w dokumentach rotmistrz tatarski Samuel Mirza Krzeczowski. Otrzymał ją wraz z sąsiednimi wsiami w 1679 od Jana III Sobieskiego za zasługi w wojnie z Turkami, a w szczególności za uratowanie mu życia podczas bitwy pod Parkanami. W 1797 Krzeczkowscy odsprzedali wieś podstolemu mścisławskiemu Kobylińskiemu. Kolejnym właścicielem jest prezes sądu grodzieńskiego Michał Korybut Daszkiewicz (wiano jego żony Małgorzaty z Kobylińskich). 

</doc>
<doc id="736600" url="https://pl.wikipedia.org/wiki?curid=736600" title="Jacek Niwelt">
Jacek Niwelt

Jacek Niwelt (ur. 31 sierpnia 1941 w Tarnowie) – polski muzyk, skrzypek, koncertmistrz, wykonawca muzyki poważnej.
W 1965 ukończył Akademię Muzyczną w Krakowie. Od 1965 do 1982, koncertował we Wrocławiu (Filharmonia wrocławska), Krakowie, Wałbrzychu. W 1982 wyjechał do Hiszpanii, gdzie stał się bardzo popularny (dawał koncerty w całym kraju). Nagrywał muzykę dla radia i telewizji hiszpańskiej. Występował u boku tak znanych muzyków jak Conrado del Campo i Baldomero Fernández. Jego nazwisko stało się znane m.in. w Ameryce Południowej, gdzie również koncertował.
Obecnie wykłada w szkole w Avilés. Naucza również w innych szkołach miasta Oviedo i okręgu Asturias. Jest ojcem informatyka Jacka Niwelta Jr., zamieszkałego również w Hiszpanii.

</doc>
<doc id="736601" url="https://pl.wikipedia.org/wiki?curid=736601" title="Amharowie">
Amharowie

Amharowie (nazwa własna: አማራ "Amhara") – lud afrykański, wyróżniany na podstawie kryteriów językowych oraz etnicznych. Zamieszkuje on centralne wyżyny Etiopii. Przez długie lata byli dominującą grupą i stanowili 1/3 mieszkańców kraju. Amharowie są potomkami starożytnych Semitów, którzy wędrując na południe podbili pierwotnych mieszkańców tego obszaru, należących do ludów kuszyckich. Posługują się językiem amharskim.
W ciągu całej swej historii byli ludem rolniczym, uprawiali głównie: pszenicę, teff, jęczmień i sorgo. Społeczna struktura Amharów opierała się na znacznym zróżnicowaniu klasowym, którego podstawą była ilość posiadanej ziemi. Wśród Amharów pochodzenie wywodzone jest patrylinearnie, a rezydencja małżeńska pozostaje w zgodzie z zasadą patrylokalności. Amharowie praktykują trzy rodzaje małżeństwa: qurban (małżeństwo kościelne), semyana (cywilne), damoz (krótkotrwałe małżeństwo zarobkowe) różniące się między sobą stopniem społecznych konsekwencji, np. sposobem dziedziczenia czy pozycją kobiety. Amharowie odegrali istotną rolę w tworzeniu bogatej, etiopskiej sztuki sakralnej.

</doc>
<doc id="736602" url="https://pl.wikipedia.org/wiki?curid=736602" title="Judith Leyster">
Judith Leyster

Judith Leyster (ur. przed 28 lipca 1609 w Haarlemie, zm. przed 18 lutego 1660 w Heemstede) – holenderska malarka okresu baroku
Życiorys.
Była uczennicą Fransa Halsa w Haarlemie. W 1633 jako pierwsza kobieta uzyskała tytuł mistrzowski w haarlemskiej gildii św. Łukasza. W 1636 wyszła za mąż za malarza scen rodzajowych Jana Miensego Molenaera (ok. 1610-1668). Prowadzili wspólną pracownię, korzystając z tych samych modeli i rekwizytów. Malowała sceny rodzajowe, portrety i kwiaty. Duży wpływ na jej malarstwo wywarli caravaggioniści utrechccy (Hendrick Terbrugghen, Gerrit van Honthorst) oraz Frans Hals

</doc>
<doc id="736603" url="https://pl.wikipedia.org/wiki?curid=736603" title="Asante">
Asante



</doc>
<doc id="736605" url="https://pl.wikipedia.org/wiki?curid=736605" title="Wielka Synagoga w Oranie">
Wielka Synagoga w Oranie

Wielka Synagoga w Oranie (arab. معبد وهران العظيم; fr. "Grande synagogue d'Oran") – synagoga znajdująca się w Oranie w Algierii, przy alei Maata Mohameda El Habiba, dawniej zwanej Joffre. Była jedną z największych synagog w północnej Afryce.
Synagoga została zbudowana w latach 1880-1918 w stylu mauretańskim, z inicjatywy Simona Kanoui'ego. W 1975 roku budynek synagogi został przemianowany na meczet i taką funkcję pełni do dnia dzisiejszego.

</doc>
<doc id="736608" url="https://pl.wikipedia.org/wiki?curid=736608" title="Noureddine Hfaiedh">
Noureddine Hfaiedh

Noureddine Hfaiedh (ur. 27 sierpnia 1973 w Hawarii) – tunezyjski siatkarz, występujący na pozycji atakującego. Wraz z reprezentacją Tunezji dotarł do ćwierćfinałów MŚ 2006 w Japonii. Hfaiedh jest uważany za najlepszego tunezyjskiego siatkarza i gwiazdę zespołu.
Kariera sportowa.
Swoją przygodę z siatkówkę zaczął już w roku 1985, kiedy to rozpoczął treningi w miejscowym klubie A.S.H. Hawaria. W roku 1990 po najlepszego juniorskiego zawodnika w Tunezji, zgłosił się jeden z najlepszych zespołów w kraju CF Sfaxien. Dokładnie dwa lata później, w roku 1992 wraz z drużyną Tunezji wystąpił na Młodzieżowych Mistrzostwach Świata w Argentynie, gdzie Tunezyjczycy jednak nie wyszli z grupy. Po tych mistrzostwach, gdzie Hfaiedh zaprezentował się bardzo korzystnie, został zawodnikiem najlepszego tunezyjskiego klubu – Etoile du Sahel, z którym siedmiokrotnie zdobył mistrzostwo kraju oraz trzy razy Afrykańską Ligę Mistrzów. Stał się także ważnym ogniwem reprezentacji, czterokrotnie triumfując wraz z nią w Pucharze Narodów Afryki (1995, 1997, 1999, 2003). Trzy razy brał też udział w Pucharze Świata (1995, 1999, 2003). Ważnym sukcesem było także zwycięstwo w Mistrzostwach Krajów Arabskich w Libanie w 2002 roku, oraz w Mistrzostwach Afryki 2003, gdzie został uznany za najbardziej wartościowego zawodnika turnieju. Z bardzo dobrej strony Hfaiedh pokazał się także na MŚ 2002 w Argentynie, gdzie Tunezja przegrała wszystkie mecze i została sklasyfikowana na miejscach 19-24, ale Hfaiedh był najlepiej punktującym tunezyjskim zawodnikiem i zdobył w trzech meczach 44 punkty. Wielkim sukcesem dla tunezyjskiej siatkówki był awans reprezentacji do ćwierćfinałów Mistrzostw Świata 2006, gdzie napsuła sporo krwi lepiej notowanym przeciwnikom. Pomimo tego, że w drugiej rundzie Tunezja pokonała tylko Portoryko i Koreę Południową była trudnym przeciwników dla tak uznanych zespołów jak Japonia, Argentyna czy Kanada, które wygrywały z Tunezją dopiero w tie-breakach. Oprócz tego Tunezja doznała druzgocących klęsk z Rosją, Serbią i Czarnogórą i Polską 0:3. Mimo wszystko jednym z najjaśniejszych punktów zespołu obok Aymana Ben Brika, Hosniego Karamoslego czy Ghaziego Guidary był właśnie Hfaiedh.
Świetną grą na wcześniej wspomnianych turniejach zwrócił na siebie uwagę mocnych klubów europejskich. Przed sezonem 2002/2003 trafił do silnej ligi greckiej, do PAOK-u Saloniki, gdzie spędził dwa lata. W 2004 wraz z reprezentacją, której był kapitanem, wziął udział w IO 2004 w Atenach. Tunezja spisała się tam w miarę poprawnie, nie wychodząc jednak z grupy, ale sprawiając w grupie kłopoty rywalom, w tym reprezentacji Polski, która z problemami pokonała dzielnych tunezyjczyków 3:1. Warto zauważyć, że wielkim zaszczytem dla Hfaiedha było powierzenie mu roli chorążego tunezyjskiej ekipy olimpijskiej na ceremonii otwarcia. Na igrzyskach i w lidze greckiej spisywał się na tyle dobrze, że jeszcze w roku 2004 trafił do utytułowanego francuskiego zespołu Paris Volley, gdzie przez rok grał z takimi zawodnikami jak Xavier Grapentine, Oliver Kieffer, czy jego kolega z reprezentacji Ghazi Guidara. Jednak w barwach paryskiego zespołu nie udało mu się zdobyć ani mistrzostwa, ani Pucharu Francji, pocieszeniem mógł być tylko fakt wywalczenia Superpucharu Francji.
Po sezonie spędzonym w Paris Volley Noureddine przeniósł się do innego sławnego francuskiego zespołu – Tours VB, który kilka miesięcy temu wywalczył tytuł najlepszej drużyny w Europie. Z ekipą prowadzoną przez włoskiego trenera Roberto Serniottiego wywalczył Puchar Francji 2006 i doszedł do finału rozgrywek ligowych, gdzie zespół z Tours przegrał z jego poprzednim klubem, Paris Volley. Po roku spędzonym w Tours Hfaiedh postanowił całkowicie zmienić otoczenie i zdecydował się na wyjazd do Japonii, do drużyny NEC Tokio. Wpływ na tę decyzję miały z pewnością wysokie apanaże wypłacane zawodnikom przez szefów japońskich klubów, ze względu na regres boomu siatkarskiego w Japonii, który trwał w Japonii w latach 70. Innym z powodów jak sam przyznawał Hfaiedh, była chęć poznania Japonii przed zbliżającymi się wówczas Mistrzostwami Świata rozgrywanymi w tym kraju.

</doc>
<doc id="736611" url="https://pl.wikipedia.org/wiki?curid=736611" title="Mariusz Muszalik">
Mariusz Muszalik

Mariusz Muszalik (ur. 23 września 1979 w Katowicach) – polski piłkarz występujący na pozycji pomocnika.
Swoją karierę zaczął w klubie Górnik MK Katowice, skąd w 1994 roku przeszedł do GKS-u Katowice. W klubie tym grał aż 10 lat. W I lidze zadebiutował 28 lipca 1996 roku w meczu z Rakowem Częstochowa. W barwach GKS-u w ekstraklasie zagrał 156 meczów i zdobył 10 bramek. W 2004 roku przeszedł do Odry Wodzisław Śląski. W jej barwach zagrał 76 meczów i strzelił 1 gola. Od czerwca 2007 do czerwca 2008 był zawodnikiem Dyskobolii Grodzisk Wlkp. Następnie został piłkarzem Piasta Gliwice. Najlepiej zapamiętany przez kibiców Piasta, dzięki strzeleniu zwycięskiej bramki w meczu derbowym z Górnikiem Zabrze, 3 kwietnia 2009. Od lipca 2011 roku reprezentował klub Olimpia Elbląg. Dnia 27 stycznia 2012 roku podpisał półroczny kontrakt z Ruchem Radzionków. Od sezonu 2012/13 był zawodnikiem ROW 1964 Rybnik, w którego barwach występował do maja 2018 roku.
30 czerwca 2018 roku został zawodnikiem A-klasowego klubu CKS Czeladź.
Jest siostrzeńcem Jana Furtoka. Zagrał 45 minut w barwach reprezentacji Górnego Śląska w meczu charytatywnym przeciwko reprezentacji Polski na rzecz rodzin ofiar tragedii w kopalni „Halemba”.

</doc>
<doc id="736614" url="https://pl.wikipedia.org/wiki?curid=736614" title="Obozy niemieckie 1933-1945/Bibliografia">
Obozy niemieckie 1933-1945/Bibliografia



</doc>
<doc id="736616" url="https://pl.wikipedia.org/wiki?curid=736616" title="Kowale-Kolonia">
Kowale-Kolonia

Kowale-Kolonia – kolonia w Polsce położona w województwie podlaskim, w powiecie sokólskim, w gminie Kuźnica.
W latach 1975–1998 miejscowość należała administracyjnie do województwa białostockiego.

</doc>
<doc id="736620" url="https://pl.wikipedia.org/wiki?curid=736620" title="Jesus Chrysler Suicide">
Jesus Chrysler Suicide

Jesus Chrysler Suicide – polska grupa muzyczna, założona w 1991 roku w Rzeszowie. Jej założycielami byli: Tomasz "Szamot" Rzeszutek - śpiew, gitara basowa, Dariusz Chudzik - perkusja, Piotr "Teslaf" Urbanek - gitara, Sławomir "Dżabi" Leniart - gitara. Grupa charakteryzuje się bardzo oryginalnym stylem wiążącym w sobie elementy punk rocka, hardcore'u, thrash metalu, industrialu a także nu metalu.

</doc>
<doc id="736623" url="https://pl.wikipedia.org/wiki?curid=736623" title="Rycerze Zodiaku">
Rycerze Zodiaku

 – manga autorstwa Masamiego Kurumady oraz serial anime na jej podstawie.
Opowiada ono o losach tytułowych Rycerzy Zodiaku. Główni bohaterowie to sieroty, które zostały wysłane w różne zakątki świata na trening, by zdobyć legendarne Zbroje z Brązu, zbroje obrońców Ateny. Każdy z głównych bohaterów posiada specjalną siłę oraz zbroję, która odpowiada jednej z konstelacji gwiezdnych. Cała historia zaczyna się pierwszym odcinkiem serialu, przerywanego od czasu do czasu jednym z czterech filmów, idąc przez pierwszą i drugą serię, a kończy się piątym filmem.
„Rycerze Zodiaku” są dużym nawiązaniem do mitologii greckiej. Zostają tutaj przedstawione różne postacie z wierzeń starożytnych Greków i niektóre mity przerobione na bardziej odpowiadający czasowi akcji mangi i anime. Pojawiają się również nawiązania do innych religii np. do chrześcijaństwa, buddyzmu oraz mitologii nordyckiej.
Powstały 4 serie podzielone na 2, z czego Sanktuarium, Asgard i Królestwo Posejdona jest w pierwszej serii, a Tartar (Hades) i Elizjum jest w drugiej. Oprócz tego powstało 5 filmów opowiadających o potyczkach z innymi bogami. W sumie powstało 145 odcinków i 5 filmów.
Fabuła.
Pierwsza seria.
Pierwsza seria podzielona jest na 3 mniejsze:
Druga seria.
Druga seria składa się z 25 odcinków z Hadesu oraz 6 OAV-ów z Elizjum:
Lost Canvas.
"Lost Canvas” jest trzecią, główną serią, będąca obecnie w fazie produkcji.
Akcja dzieje się na 240 lat przed wydarzeniami z poprzednich serii i przedstawia ówczesną walkę Ateny z Hadesem i jego Spectranami. Głównym bohaterem jest Tenma - Rycerz Pegaza. Zmieniony tam został w ogóle styl rysowania postaci (żywsze kolory, bardziej młody wygląd wszystkich rycerzy). Jedynymi postaciami z poprzednich serii jest Atena (z innym imieniem niż Saori), Hades, Radamantys Wyvern, Minos Gryf, Dohko i Shion. Wśród nowych postaci jest m.in. Degel (Złoty Rycerz Wodnika), Kardia (Złoty Rycerz Skorpiona), Albafika (Złoty Rycerz Ryb), El Cid (Złoty Rycerz Koziorożca), Manigoldo (Złoty Rycerz Raka), Asmita (Złoty Rycerz Panny).
Akcja serii zaczyna się w małym miasteczku we Włoszech gdzie poznajemy 2 chłopców - Tenmę (późniejszego rycerza Pegaza) oraz Alone'a (człowieka o najczystszym sercu, który staje się wcieleniem Hadesa na Ziemi). Tuż po opętaniu Alone'a przez duszę Hadesa na Ziemię zstępuje armia Hadesa - 108 Spectran. W okolicach wioski chłopców pojawia się Złoty Rycerz Wagi - Dohko. Wyczuwając duży kosmos myśli że trafił na ślad Hadesa. Gdy znajduje źródło okazuje się nim Tenma, który stara się uchronić sierociniec, w którym mieszka od zalania przez powódź poprzez zniszczenie kamieni blokujących odpływ rzeki. Po tych wydarzeniach Tenma wraz z Dohko udaje się na trening, gdzie spotyka swoją przyrodnią siostrę - Sashę - która okazuje się być boskim wcieleniem Ateny. Po kilku latach Tenma zdobywa zbroję Pegaza i staje się jednym z Rycerzy Ateny przywdziewając Brązową Zbroję Pegaza. W tym czasie na ziemie zstępują bogowie Hypnos i Tanathos, niszcząc wioskę, w której pierwotnie wychowywali się Tenma, Alone i Sasha czyniąc z niej Twierdzę Hadesa.
Niedługo potem zaczyna się święta wojna. W obronie Sanktuarium jako pierwszy staje Albafica - Złoty Rycerz Ryb. Pokonuje wielu Spectran lecz wkrótce ginie z rąk jednego z 3 Sędziów Piekieł - Minosa Gryphona. Początkowo Minos mówi, że śmierć Albafici jest daremna gdyż nie można ich zabić. Okazuj się to prawdą lecz do momentu gdy Złoty Rycerz Panny - Asmitha poświęca swe życie by stworzyć różaniec złożony ze 108 koralików, które zdobył Tenma wraz z przyjaciółmi - Yato (Rycerz Jednorożca) oraz Yuzuriha (Srebrny Rycerz Żurawia). Koraliki te są owocami jedynego „żyjącego” drzewa w świecie umarłych. Od tej pory dusze pokonanych Spectran są blokowane w koralikach. W dalszych walkach giną Złoty Rycerz Byka - Rasgado (ukrywał się pod imieniem głównej gwiazdy swojej konstelacji - Aldebaran), Złoty Rycerz Raka - Manigoldo, który wraz z ówczesnym Wielkim Mistrzem Sage (który w poprzedniej wojnie nosił Złotą Zbroję Raka) poświęcił życie by zapieczętować duszę Tanathosa. W czasie podróży do Zamku Hadesa Tenma wraz ze Złotym Rycerzem Koziorożca - El Cid'em starają się uwolnić duszę Złotego Rycerza Strzelca - Sisyphus'a. Udaje im się pokonać 3 z 4 bogów snów. Przy próbie zmierzenia się z 4 bogiem - Oneirosem, nie mogli sobie poradzić, gdyż ten wezwał duszę pokonanych bogów i połączył je ze sobą. W celu pokonania boga El Cid otwiera przejście do krainy snów dla Ateny, która jako jedyna może uratować duszę Sisyphus'a. Ostatecznie ostatni bóg zostaje pokonany przez El Cida, który swoim ostrzem - Excaliburem dzieli na 4 złotą strzałę rycerza strzela i niszczy dusze wszystkich 4 bogów snów. Oneiros próbuje tuż przed śmiercią zabić jeszcze Tenmę, ale El Cid poświęca życie w jego obronie. Po powrocie Sisyphusa do Sanktuarium, niszczy on swoją strzałą barierę snu Hypnosa, która otacza zamek Hadesa i nie pozwala wejść nikomu do jego fortecy. Następnie brat Sage'a - Hakurei przywdziewa ciuchy Wielkiego Mistrza i ogłasza rozpoczęcie ataku na zamek Hadesa. Oddaje on dowództwo Sisyphusowi a sam rusza do zamku Hadesa w celu zapieczętowania duszy Hypnosa i zniszczeniu bariery Hadesa (odejmuje ona 90% energii rycerzy, którzy zbliżą się do jego zamku). W swojej ostatniej walce Hakurei przywołuje duszę zmarłych przed ponad 200 laty kompanów by pokonać Hypnosa i uwięzić jego duszę tak jak to zrobił Sage i Manigoldo z Tanathosem. Udaje mu się to ale przy próbie zniszczenia bariery Hadesa zostaje on zabity przez Hadesa. Shion i Yuzuriha stają do walki z Hadesem, a na pomoc przybywają im Tenma, Dohko i Yato. W czasie walki Tenmy z Hadesem przybywa Sasha, Tenma przywdziewa Boską Zbroję Pegaza i rani Hadesa (jako jedyny Rycerz Ateny Rycerz Pegaza może zranić i pokonać Hadesa). Hades przywdziewa swoją Boską Zbroję i pokonuje przeciwników. Dohko ryzykując własnym życiem rzuca się na Hadesa aby odciągnąć jego uwagę od Tenmy i dając czas Shionowi - Złotemu Rycerzowi Barana, aby ten teleportował wszystkich z daleka od Hadesa. Seria kończy się tym, że Hades stoi nad ciałem Dohko (można myśleć, że nie żyje, ale wiadomo, że w serii Saint Seiya jest on mistrzem Shiryu, więc jakimś cudem przeżyje tę potyczkę), Shion wraz z Yato, Yuzurihą i Tenmą teleportują się do Sanktuarium, a Hades ze zniszczonej fortecy udaje się schodami do niebios, skąd ma dalej przyglądać się zagładzie ludzkiego gatunku.
Na tym kończy się 2 część serii Lost Canvas.
Filmy.
Stworzono również 5 filmów pełnometrażowych o przygodach Rycerzy Zodiaku. Jednakże są one tak samo schematyczne jak serial - pojawia się bóg chcący zawładnąć nad światem, porywa Saori, a Rycerze ruszają im na ratunek. Potem Rycerze o mało co nie giną, jednakże Seyia ratuje świat i Atenę z pomocą Złotej Zbroi Strzelca.
W pierwszym filmie () wrogiem była Eris. Potem był Odyn () i w trzecim filmie () Abel. Jednak potem w czwartym filmie () Eris, Posejdon i Apollo łączą swe siły w uwolnieniu Lucyfera, z którym potem działają pracować w celu zniszczenia ludzkości.
Piąty film () z kolei jest zakończeniem całej serii „Rycerzy Zodiaku”. Akcja filmu dzieje się po Świętej Wojnie przeciwko Hadesowi. Przeciwnikami są wszyscy bogowie, którzy odbierają Atenie władzę nad Ziemią przekazując ją Artemidzie. Jest to kara za zabicie Posejdona, Hadesa i innych bogów. Wywiązuje się walka, w wyniku której dochodzi do starcia na linii Seiya - Apollo. Nie wiadomo jednak, kto wygrał walkę, gdyż fragment walki jest gwałtownie przerwany i ukazana jest scena z przyszłości - Seiya ma wymazaną pamięć. Saori mówi z kolei jemu, że ma kogoś do odnalezienia. W tym filmie często jest rzucana teza, że jeśli bogowie chcą zniszczyć ludzkość, to nie mają prawa nazywać siebie bogami.
Na podstawie mangi powstanie hollywoodzki film aktorski. Reżyserem filmu jest Tomasz Bagiński, a producentami są Yoshi Ikezawa oraz Joseph Chou .
Wersja polska.
W Polsce wyemitowano pierwszą główną serię, na kanale RTL7 w 1999 roku, a w latach 2000-2001 seria doczekała się reemisji.Polska wersja serialu pochodzi z francuskiej, która od oryginału różni się głównie czołówką oraz tym, że w tej wersji kilka postaci mówi żeńskimi głosami tak jak na przykład Shun w pierwszych kilku odcinkach oraz Mu który ma najpierw głos żeński, potem męski a następnie znowu żeński. Poza tym polska wersja jest ocenzurowana o wiele bardziej niż francuska. Początkowo seria była reklamowana jako "Wojownicy Zodiaku", jednak później jej tytuł zmieniono na "Rycerze Zodiaku", który jest tytułem międzynarodowym serii (również wywodzącym się z Francji).
Opracowanie: na zlecenie RTL7 STUDIO START ŁÓDŹ
Udźwiękowienie: STUDIO EUROPA
Tekst: Beata Burchert-Perlińska (odc.1-?), Marek Baran (?-odc.115)
Czytał: Paweł Siedlik

</doc>
<doc id="736628" url="https://pl.wikipedia.org/wiki?curid=736628" title="Jednodniowe ćwiczenia wojskowe żołnierzy rezerwy">
Jednodniowe ćwiczenia wojskowe żołnierzy rezerwy



</doc>
<doc id="736630" url="https://pl.wikipedia.org/wiki?curid=736630" title="Długotrwałe ćwiczenia wojskowe żołnierzy rezerwy">
Długotrwałe ćwiczenia wojskowe żołnierzy rezerwy



</doc>
<doc id="736632" url="https://pl.wikipedia.org/wiki?curid=736632" title="Krótkotrwałe ćwiczenia wojskowe żołnierzy rezerwy">
Krótkotrwałe ćwiczenia wojskowe żołnierzy rezerwy



</doc>
<doc id="736634" url="https://pl.wikipedia.org/wiki?curid=736634" title="Akan (lud)">
Akan (lud)

Akan – grupa etniczna w zachodniej Afryce posługująca się językami akan i kwa. Składa się z plemion Akuapem, Aszanti, Akyem, Baoulé, Brong, Fante i Nzema, zaludniających Ghanę i Wybrzeże Kości Słoniowej. Od XV do XIX wieku ludzie Akan zdominowali kopalnie i handel złota w regionie. Gałęziami Akan są Abron i Afutu.

</doc>
<doc id="736644" url="https://pl.wikipedia.org/wiki?curid=736644" title="Rozmowa">
Rozmowa



</doc>
<doc id="736646" url="https://pl.wikipedia.org/wiki?curid=736646" title="Kościół św. Mikołaja w Międzyrzecu Podlaskim">
Kościół św. Mikołaja w Międzyrzecu Podlaskim

Kościół pw. św. Mikołaja w Międzyrzecu Podlaskim – kościół parafialny parafii św. Mikołaja w Międzyrzecu Podlaskim. Siedziba księdza dziekana dekanatu międzyrzeckiego w diecezji siedleckiej.
Pierwsza najprawdopodobniej drewniana świątynia wybudowana została w XII w. i była stosunkowo bogato uposażona przez ofiarodawców. Na oficjalnej pieczęci kościelnej wyryty jest rok 1174. Obecny murowany kościół parafialny zbudowany został pomiędzy 1460 a 1477 przez właściciela Międzyrzeca Podlaskiego Jana Nassutowicza - ówczesnego starostę brzeskiego. Kościół ten strawił pożar. Odrestaurował go August Czartoryski. Ponowna konsekracja świątyni nastąpiła w roku 1741, a dokonał tego bp Andrzej Załuski. Obecnie styl świątyni jest barokowy natomiast neoklasycystyczna fasada została zaprojektowana przez Piotra Aignera.

</doc>
<doc id="736648" url="https://pl.wikipedia.org/wiki?curid=736648" title="Platerki">
Platerki



</doc>
<doc id="736651" url="https://pl.wikipedia.org/wiki?curid=736651" title="Codex Dresdensis">
Codex Dresdensis



</doc>
<doc id="736653" url="https://pl.wikipedia.org/wiki?curid=736653" title="Codex Peresianus">
Codex Peresianus



</doc>
<doc id="736654" url="https://pl.wikipedia.org/wiki?curid=736654" title="Reprezentacja Czarnogóry w piłce siatkowej mężczyzn">
Reprezentacja Czarnogóry w piłce siatkowej mężczyzn

Reprezentacja Czarnogóry w piłce siatkowej mężczyzn od 23 października 2006 roku jest członkiem FIVB. Po raz pierwszy wystąpi na mistrzostwach Europy we wrześniu 2019 roku. Nigdy nie brała udziału w mistrzostwach świata.
Rozgrywki międzynarodowe.
Mistrzostwa Europy:
Igrzyska małych państw Europy:

</doc>
<doc id="736659" url="https://pl.wikipedia.org/wiki?curid=736659" title="Koski-Falki">
Koski-Falki

Koski-Falki – wieś w Polsce położona w województwie podlaskim, w powiecie siemiatyckim, w gminie Perlejewo.
Zaścianek szlachecki Falki należący do okolicy zaściankowej Koski położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Ostrożanach.

</doc>
<doc id="736674" url="https://pl.wikipedia.org/wiki?curid=736674" title="Amiata">
Amiata

Amiata (it. "Monte Amiata") – wygasły wulkan w środkowych Włoszech, w Preapeninie Tyrreńskim. Jego wysokość to 1738 m n.p.m. Zbudowany jest z lawy trachitowej. Wielkość masywu wynosi 4 na 5 km. Wiek radiometryczny trachitu wynosi ok. 300 000 lat, natomiast ostatnia erupcja miała miejsce w plejstocenie, przez ponad 10 000 lat. W czasie holocenu wulkan nie przejawiał żadnej aktywności, natomiast u podnóża znajdują się liczne źródła siarkowe, których wody doprowadzane są rurociągami do Sieny. Szczyt porastają lasy bukowe i kasztanowe, w dolnym piętrze winnice i gaje oliwne. W pobliżu znajdują się bogate złoża cynobru, eksploatowane od początku naszej ery.

</doc>
<doc id="736675" url="https://pl.wikipedia.org/wiki?curid=736675" title="Lubor Knapp">
Lubor Knapp

Lubor Knapp (ur. 3 sierpnia 1976 we Frydku-Mistku), czeski piłkarz występujący na pozycji pomocnika.
Swoją karierę zaczął w klubie Vítkovice Ostrawa, kolejnymi klubami były Baník Ostrawa, ponownie FK VP Frýdek-Místek, FC NH Ostrawa, VTJ Znojmo, słowackie FK Ozeta Dukla Trenčín oraz Spartak Trnawa, ponownie Baník, Viktoria Pilzno i FC Vítkovice.
W sezonie 2006/07 występował w Odrze Wodzisław Śląski, w barwach której rozegrał pięć spotkań w Orange Ekstraklasie. Jesienią 2007 znów grał w Vítkovicach, a wiosną 2008 występował w FC Senec. W latach 2008–2010 ponownie grał w FK AS Trenčín.

</doc>
<doc id="736680" url="https://pl.wikipedia.org/wiki?curid=736680" title="Maxi Jazz">
Maxi Jazz

Maxi Jazz, właściwie Maxwell Fraser (ur. 15 czerwca 1957 w Londynie, zm. 23 grudnia 2022 tamże) – brytyjski wokalista, znany głównie z występów w zespole Faithless. Wraz z DJ-em Tiësto nagrał utwór „Dance4life”.
Kariera muzyczna.
Maxi Jazz urodził się w Brixton w południowym Londynie. Początki kariery artysty sięgają 1984 roku kiedy to założył zespół The Soul Food Café System po tym, jak rok wcześniej odkrył hip-hop. Po raz pierwszy jego muzykę poznał świat dzięki pirackiej rozgłośni radiowej o nazwie „LWR” w 1987 roku.
W 1989 roku zespół The Soul Food Café System podpisał kontrakt z wytwórnią Tam Tam Records, a ściślej z jej oddziałem o nazwie Savage Records, zajmującym się muzyką taneczną. Dzięki temu został wydany album "Soul Food Café". W 1992 roku Maxi założył wytwórnię Namu Records, aby wydawać kolejne nagrania zespołu. W ten sposób światło dzienne ujrzały trzy EP, a zespół skupił się na działalności koncertowej. Z racji swego mało znanego statusu, były to występy przed gwiazdami pierwszego formatu takimi jak Jamiroquai w Amsterdamie, Soul II Soul w Barcelonie oraz inni. Po tej serii koncertów zespół się rozpadł, a Maxi rozpoczął współpracę z Jahem Wobble przy jego albumie "Invaders Of The Heart" poprzedzoną koncertami z jego zespołem Wobble Collective.
Podczas nagrań w studiu Maxi Jazz spotkał Rollo Armstronga i obaj postanowili stworzyć wspólny zespół, który został nazwany „Faithless” (pol. „niewierność”, „brak wiary”). Do zespołu dołączyli następnie Jamie Catto oraz Sister Bliss. Jako praktykujący i silnie wierzący Sōka Gakkai (odłam buddyzmu), Maxi Jazz wybrał nazwę „Faithless” jako całkowity kontrast do światopoglądu, zarówno jego własnego jak i pozostałych członków zespołu. Nazwa ta powstała w trakcie pisania utworu „Salva Mea”. Rollo poprosił Maxiego, aby napisał utwór o frustracji, a co Maxi mógłby odnieść do swoich własnych przeżyć.
W 2006 roku Maxi zaśpiewał w kompozycji Tiësto, zatytułowanej „Dance4life”. Był to jeden z większych przebojów stylu trance w tym roku. Zaśpiewał także wspólnie z Robbiem Williamsem na składankowym albumie "1 Giant Leap" w utworze „My Culture”.
15 czerwca 2007 roku Maxi obchodził swoje pięćdziesiąte urodziny w londyńskim Hyde Parku, występując na zorganizowanym tam O2 Wireless Festival 2007. W trakcie bisów publiczność podziękowała artyście odśpiewaniem popularnego „Happy Birthday”.
W 2011 roku doszło do pierwszego rozwiązania zespołu Faithless, a cztery lata później Maxi założył grającą muzykę gitarową grupę Maxi Jazz &amp; The E-Type Boys.
Samochody i wyścigi.
Maxi Jazz był znany z miłości do samochodów i rajdów. W jego posiadaniu były takie samochody jak:
Maxi uczestniczył w wielu zawodach samochodowych a także stworzył w roku 2000 własny rajd nazwany „Maxi Jazz Racing”. W 2005 roku ścigał się w „Ginetta Cars” a w 2006 i 2007 roku uczestniczył w Porsche Carrera Cup GB na samochodzie Porsche 911 (997). Na terenie Wielkiej Brytanii stracił prawo jazdy w związku z przekroczeniem dozwolonej liczby punktów karnych. W 2001 roku uczestniczył w bardzo groźnym wypadku samochodowym.
Życie prywatne.
Maxi Jazz mieszkał w West Norwood, w Lambeth.
Był kibicem klubu piłkarskiego Crystal Palace. 19 września 2012 roku objął jedno z dyrektorskich stanowisk w tym klubie.
Zmarł we śnie w nocy z 23 na 24 grudnia 2022 roku w wieku 65 lat.

</doc>
<doc id="736681" url="https://pl.wikipedia.org/wiki?curid=736681" title="Kościół św. Mikołaja">
Kościół św. Mikołaja

Kościoły pod wezwaniem św. Mikołaja:

</doc>
<doc id="736684" url="https://pl.wikipedia.org/wiki?curid=736684" title="Los Andes San Juan">
Los Andes San Juan

Los Andes - były klub argentyński z siedzibą w mieście San Juan, stolicy prowincji San Juan.
Historia.
Klub założony został w 1913 roku. Dnia 10 marca 1980 roku Los Andes po połączeniu się z miejscowym klubem Independiente utworzył nowy klub Club Atlético Trinidad. Szczytowym osiągnięciem w historii Los Andes był udział w pierwszej lidze argentyńskiej turnieju Nacional w roku 1977.

</doc>
<doc id="736686" url="https://pl.wikipedia.org/wiki?curid=736686" title="Fortalicium Fidei">
Fortalicium Fidei

Fortalicium Fidei ("Twierdza Wiary") – tekst na temat czarnoksięstwa, napisany przez Alphonsusa de Spina około 1459, a wydany drukiem w 1467. Jest to pierwszy drukowany traktat na temat magii. Składa się z pięciu części. Autor w nich opisuje walkę z heretykami, Żydami, Saracenami i demonami. Natomiast w ostatnim rozdziale opisał dziesięć odmian demonów.

</doc>
<doc id="736692" url="https://pl.wikipedia.org/wiki?curid=736692" title="Kuluary">
Kuluary



</doc>
<doc id="736693" url="https://pl.wikipedia.org/wiki?curid=736693" title="Twierdza Wiary">
Twierdza Wiary



</doc>
<doc id="736720" url="https://pl.wikipedia.org/wiki?curid=736720" title="Trębowiec-Krupów">
Trębowiec-Krupów

Trębowiec-Krupów (dawniej Krupów) – wieś w Polsce położona w województwie świętokrzyskim, w powiecie starachowickim, w gminie Mirzec.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Leonarda w Mircu.
Historia.
W wieku XIX Krupów, wieś włościańska powiat iłżecki, gmina i parafia Mirzec. 
W roku 1883 wieś posiadała 8 domów, 80 mieszkańców, 108 mórg obszaru.
W 1827 r. była ta osada młyńska własność duchowna, miała 2 domy 12 mieszkańców.
Nazwę Krupów nosi też błoto we wsi Seredzice, w powiecie iłżeckim

</doc>
<doc id="736722" url="https://pl.wikipedia.org/wiki?curid=736722" title="Massimo D’Alema">
Massimo D’Alema

Massimo D’Alema (ur. 20 kwietnia 1949 w Rzymie) – włoski polityk, w latach 1998–2000 premier Włoch, były minister spraw zagranicznych i wicepremier, deputowany i parlamentarzysta krajowy.
Życiorys.
Po ukończeniu w 1967 szkoły średniej podjął studia z zakresu filozofii w Scuola Normale di Pisa, których jednak nie ukończył. Zawodowo pracował jako dziennikarz. W latach 90. opublikował kilka książek poświęconych tematyce politycznej.
Działalność polityczną rozpoczął w latach 70. jako sekretarz Federacji Młodzieży Komunistycznej. Od 1981 do 1986 pełnił funkcję sekretarza regionalnego Włoskiej Partii Komunistycznej w Apulii. W drugiej połowie lat 80. był redaktorem naczelnym gazety „L'Unità”, oficjalnego organu komunistów.
Od 1987 do 2004 sprawował mandat posła do Izby Deputowanych X, XI, XII, XIII i XIV kadencji. W 1991 należał do zwolenników powołania na bazie PCI nowego ugrupowania – Demokratycznej Partii Lewicy, został koordynatorem tej formacji. W latach 1992–1994 kierował klubem parlamentarnym PDS, następnie objął stanowisko sekretarza generalnego (przewodniczącego).
Zainicjował powstanie centrolewicowej koalicji pod nazwą Drzewo Oliwne, opowiadał się za odejściem od haseł marksistowskich i głoszeniem programu umiarkowanie socjalistycznych. Nawiązał współpracę z partiami liberalnymi i chadeckimi (w tym Włoską Partią Ludową). W 1998 stanął na czele Demokratów Lewicy, stronnictwa powstałego w oparciu o PDS i małe ugrupowanie lewicowe.
21 października 1998 objął urząd premiera Włoch, zastępując Romana Prodiego i rezygnując w związku z tym z kierowania partią. Stanowisko to zajmował do 25 kwietnia 2000 (kierując formalnie dwoma kolejnymi gabinetami), kiedy to po szeregu konfliktów w koalicji misję utworzenia nowego rządu otrzymał Giuliano Amato.
W 2004 poprowadził lewicę do zwycięstwa w wyborach do Parlamentu Europejskiego, również uzyskując mandat europosła. Dwa lata później powrócił do Izby Deputowanych XV kadencji. W drugim rządzie Romana Prodiego od maja 2006 do maja 2008 pełnił funkcję wicepremiera oraz ministra spraw zagranicznych.
W 2007 przystąpił do nowo powołanej Partii Demokratycznej. W przedterminowych wyborach parlamentarnych w następnym roku został posłem XVI kadencji. Mandat wykonywał do 2013, kiedy to nie ubiegał się o reelekcję.
W 2017 poparł ruch polityczny pod nazwą Artykuł 1 – Ruch Demokratyczny i Postępowy, który powstał w wyniku rozłamu w PD.

</doc>
<doc id="736739" url="https://pl.wikipedia.org/wiki?curid=736739" title="Azcapotzalco">
Azcapotzalco

Azcapotzalco (klasyczny nahuatl: "Āzcapōtzalco" - "āzcapōtzalli" „mrowisko” + "-co" „miejsce”; dosłownie: „w mrowisku”) – jedna z 16 dzielnic miasta Meksyk, położona w jego północno-zachodniej części, która w przeszłości funkcjonowała jako niezależne miasto. Liczy 414 711 mieszkańców.
Od 28 września 2019 siedziba rzymskokatolickiej diecezji Azcapotzalco.
Historia.
Miasto Azcapotzalco zostało założone w XII w. jako miasto-państwo Tepaneków. Zostało dwukrotnie podbite - w 1428 roku przez Trójprzymierze Tenochtitlánu, Texcoco i Tlacopánu oraz pośrednio w 1521 roku po upadku Imperium Azteków. W połowie XIX w. miasto rolnicze stało się częścią Dystryktu Federalnego Meksyk. W XX w. zostało pochłonięte przez eksurbanizację miasta Meksyk. Dziś jest w 100% zurbanizowanym obszarem przemysłowym.
Geografia i środowisko.
Dzielnica Azcapotzalco położona jest na północnym zachodzie Dystryktu Federalnego Meksyk w Dolinie Meksyku, wschodnią częścią na dnie dawnego jeziora Texcoco i zachodnią na stałym gruncie. Historyczne centrum miasta znajdowało się na dawnej linii brzegowej tego jeziora. Rozciąga się na powierzchni 33,54 km². Średnia wysokość dzielnicy wynosi 2240 m n.p.m. Graniczy z dzielnicami Gustavo A. Madero, Cuauhtémoc i Miguel Hidalgowraz oraz z miastami Tlalnepantla de Baz i Naucalpan w stanie Meksyk.
Dzielnica jest w 100% zurbanizowana, podzielona na 2,723 bloki miejskie i nie posiada żadnych ekologicznych rezerwatów. Znajdują się tu 54 parki, w których nie wegetuje dzika roślinność ale zasadzone gatunki, takie jak wierzba, cedr czy sosna. Zajmują one powierzchnię 100,51 hektarów, co stanowi 2,9% całej dzielnicy. Największe i najważniejsze z nich to Parque Tezozómoc i Alameda Norte o łącznej powierzchni 52,4 hektarów. Parque Tezozomoc został zaprojektowany przez Mario Schjetnana jako replika prekolumbijskiego zagłębia Doliny Meksyku. Otworzony w 1982 roku. Inne ważne obszary zielone obejmują obiekty takie jak Plaza Hidalgo, kampusy kolegiów, w szczególności Universidad Autónoma Metropolitana (UAM-A, hiszp. „Autonomiczny Uniwersytet Metropolitarny”), parki, kompleksy sportowe, a nawet cmentarze, ze względu na ich dużą powierzchnię, w szczególności cmentarz San Isidro. Wszystkie obiekty sportowe, to jest siedemdziesiąt publicznie dostępnych pól i kompleksów sportowych, stanowią około 67 hektarów dzielnicy. Zaliczają się do nich m.in. Deportivo Renovacion Nacional, Deportivo Reynosa, Centro Deportivo Ferrocarrilero i Unidad Deportiva Benito Juarez. Deportivo Reynosa tymczasowo wykorzystywany był jako jedna z „sztucznych plaż” miasta Meksyk, składająca się z basenów i terenów piaszczystych, które zostały skonstruowane przez władze miasta.
Przemysł.
Największy ośrodek przemysłowy zespołu miejskiego, w którym rozwinął się przemysł rafineryjny, metalowy oraz spożywczy.

</doc>
<doc id="736741" url="https://pl.wikipedia.org/wiki?curid=736741" title="Rana miażdżona">
Rana miażdżona

Rana miażdżona (łac. "Vulnus conquassatum") - rana powstająca na skutek silnie działającego tępego urazu. Poddane nadmiernemu ciśnieniu tkanki powodują rozerwanie naczyń krwionośnych i tworzenia się głębokiego krwiaka. Brzegi rany są z reguły nieregularne i najczęściej zanieczyszczone. Może również dojść do zmiażdżenia tkanki kostnej. Stwarza szczególnie duże zagrożenie zakażeniem.

</doc>
<doc id="736742" url="https://pl.wikipedia.org/wiki?curid=736742" title="Lotnisko Międzyrzec Podlaski">
Lotnisko Międzyrzec Podlaski

Lotnisko w Międzyrzecu Podlaskim – prywatne lotnisko istniejące do II wojny światowej i należące do hr. Potockiego.
30 maja 1939 roku miała miejsce tutaj katastrofa lotnicza, w której zginęli hr. Stanisław Kostka Karol Zamoyski i poseł na Sejm hr. Jan Michał Tyszkiewicz zawadzając skrzydłem samolotu o parkowe drzewa.
Nie należy tego lotniska mylić z lotniskiem "Krzewica", które znajdowało się około 10 km na północny zachód od Międzyrzeca w okolicy wsi Krzewica.

</doc>
<doc id="736745" url="https://pl.wikipedia.org/wiki?curid=736745" title="Nowe Sady (województwo warmińsko-mazurskie)">
Nowe Sady (województwo warmińsko-mazurskie)

Nowe Sady (niem. "Neu Schaden") – osada w Polsce położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość należała administracyjnie do województwa suwalskiego.
Inne miejscowości o tej nazwie: Nowe Sady

</doc>
<doc id="736747" url="https://pl.wikipedia.org/wiki?curid=736747" title="1931 w informatyce">
1931 w informatyce



</doc>
<doc id="736750" url="https://pl.wikipedia.org/wiki?curid=736750" title="1932 w informatyce">
1932 w informatyce



</doc>
<doc id="736757" url="https://pl.wikipedia.org/wiki?curid=736757" title="Tajność">
Tajność



</doc>
<doc id="736762" url="https://pl.wikipedia.org/wiki?curid=736762" title="Opel Omega Evo 500">
Opel Omega Evo 500

Opel Omega Evo 500 - usportowiona wersja samochodu osobowego klasy średniej-wyższej produkowanego przez amerykański koncern General Motors pod niemiecką marką Opel w latach 1991 - 1993. Wyprodukowano łącznie 500 egzemplarzy modelu.
Historia.
Kiedy Lotus w 1990 roku rozpoczął produkcję modelu Omega firma Irmscher będąca tunerem koncernu General Motors zdecydowała się zaprezentować model Evolution 500, do budowy którego jako baza posłużył model Omega 3000 24V - 204 KM.
Opel Omega Evolution 500 różnił się zewnętrznie dość znacznie od modelu 3000. W pojeździe zastosowano poszerzone i okrągłe nadkola (w modelu 3000 tylne nadkola miały górną krawędź prostą - były ścięte). Wizualnie pojazd przypomina bardziej Lotusa Omegę niż model 3000. Ponadto samochód otrzymał osiemnastocalowe felgi, zderzako-spojlery oraz tylny, dwuczęściowy spojler, którego górna część wysuwała się przy większych prędkościach by zwiększyć docisk pojazdu do nawierzchni. Za silnik posłużył zmodyfikowany, trzylitrowy, dwudziestoczterozaworowy silnik z Omegi 3000 24V, który po poprawkach (mechanicznie m.in. inne wałki rozrządu, elektronicznie: m.in. inny sterownik silnika) osiągnął moc 230 KM i rozpędzał samochód do 249 km/h. Kilkadziesiąt Omeg Evolution 500 otrzymało czterolitrowy, sześciocylindrowy silnik o mocy 272 KM.
Ogółem wyprodukowano 500 egzemplarzy modelu Evolution 500 - dokładnie tyle ile było wymagane, aby model mógł startować w wyścigach DTM (były to wyścigi samochodów produkowanych seryjne czyli z definicji wyprodukowanego w min. 500 egzemplarzach) z czego 36 posiadało mocniejszy silnik o pojemności czterech litrów, zaś jeden egzemplarz nie trafił do sprzedaży, gdyż posłużył jako prototypowy samochód testowy.
Evo 500 na torze wyścigowym.
Na początku lat 90. Opel do startów w niemieckich wyścigach DTM przystosował Opla Omegę A 3000 24V, jednak ta borykała się z przeróżnymi problemami, więc nie mogła konkurować z BMW M3 E30 czy Mercedesem 190. Konstruktorzy Opla wyciągnęli wnioski z lekcji danej w sezonie 1990 i postanowili stworzyć samochód, który lepiej będzie spisywał się na torze. Zlecili wieloletniemu tunerowi Opla, firmie Irmscher dopracować Omegę 3000, zaś ci stworzyli Opla Omegę Evo, posiadającą część bodykitu starej Omegi i część jej silnika. Aby móc wystartować w serii DTM Opel musiał wypuścić 500 egzemplarzy drogowej wersji Omegi Evo, więc na rynek trafił Opel Omega Evo 500, wszystkie samochody w wersji drogowej były czarne. Ów samochód wystartował w sezonie 1991 zaś kierowcami byli Franz Engstler, Volker Strycek, Sepp Heider (zespół Irmscher), Peter Oberndorfer, Manuel Reuter (zespół Schüber), oraz Alain Ferté i Klaus Niedzwiedz z teamu Eggenberger, jednak mimo wszystko Evo 500 nie sprawowało się tak, jak zaplanowali to włodarze Opla.
Samochód ten był szybki, jednak jego wadą był ciężki, sześciocylindrowy silnik. Mimo to Evo 500 skutecznie konkurowało z BMW M3 GTR czy Mercedesem 190 Evo. Najlepszym rezultatem Opla było zajęcie szóstego miejsca przez Petera Oberndorfera w Siegen w 1991 roku. W związku z tym konstruktorzy Opla zajęli się przygotowywaniem Opla Calibry do wyścigów DTM na sezon 1994.
Mimo braku sukcesów w serii DTM, Evo sprawowało się znacznie lepiej w innych zawodach. Załoga Strycek/Thaler/Schmidt zajęła czwarte miejsce w 24-godzinnym wyścigu w 1992 roku za dwoma BMW M3 i Porsche 911. Rok później ta sama trójką uplasowała się na piątej pozycji.
Podczas pucharu Langstreck podczas okrążeń próbnych Volker Strycek w 1992 roku ustanowił rekord toru Nürburgring z czasem 8:29.85. Główny wyścig Strycek i Paul Hulverscheid ukończyli na drugiej pozycji. 
W 1994 roku Gerd Dobersch wygrał wyścig w serii STT (Spezial Tourenwagen Trophy) zasiadając za kierownicę Evo. Następnie rok później eksperymentował z czterolitrowym silnikiem, jednak nie odniósł sukcesu. Zamontował więc silnik o pojemności 3.8 l i ponownie wygrał wyścig w 1996 roku.

</doc>
<doc id="736764" url="https://pl.wikipedia.org/wiki?curid=736764" title="Tama Kökarał">
Tama Kökarał

Tama Kökarał, także Kokarał, Kok-Arał – sztuczna zapora przegradzająca wody wysychającego od połowy XX wieku Jeziora Aralskiego i rozdzielająca wody jego północnej części, zwanej Jeziorem Małym lub Północnoaralskim od znacznie większej części, położonej na południe od Tamy. Wybudowana na przedłużeniu półwyspu Kökarał (albo Kokarał, stąd nazwa Tamy), niedaleko ujścia rzeki Syr-daria do Jeziora Północnoaralskiego.
Pierwszą próbę podniesienia poziomu wód Jeziora Północnoaralskiego podjęto w roku 1992. Sfinansowana ze środków lokalnej społeczności konstrukcja ziemna spowodowała, że wody jeziora zaczęły się szybko podnosić. Brak pieniędzy nie pozwolił jednak na zabezpieczenie tamy przed wymywaniem pod wzrastającym – w wyniku podnoszenia się lustra wody – ciśnieniem hydrostatycznym, i już wiosną 1993 tama uległa zniszczeniu. Próba ta jednak pokazała, że istnieje szansa na uratowanie przynajmniej części Jeziora Aralskiego, dlatego we wrześniu 1996 podjęto jeszcze raz budowę czternastokilometrowej tamy, szerokości 30 metrów. Zaprojektowano w niej specjalne jazy – przepusty, pozwalające na przepływ części wody z północnej do południowej części jeziora. Tak jak poprzednia konstrukcja, tak i ta tama zbudowana była z miejscowych materiałów, głównie z piasku. Ukończona wiosną 1997 roku przetrwała w tej postaci jeszcze rok następny (w tym czasie zaobserwowano bardzo wyraźną poprawę stanu wód północnej części jeziora i otaczającego regionu), a pod jego koniec rozpoczęto prace nad wzmacnianiem tamy betonowymi umocnieniami. Na wiosnę 1999 ciśnienie wód przerwało część tamy na odcinku pięciu kilometrów powodując ponownie spadek poziomu jeziora północnego i przepływ wód na południe, gdzie w większości bezpowrotnie wsiąkły w ziemię i wyparowały.
Pomimo tego niepowodzenia, jeszcze w tym samym roku rozpoczęto poszukiwanie środków na sfinansowanie odbudowy tamy. Rząd Kazachstanu, wspierany przez fundusze z Banku Światowego podjął w 2001 wart ponad 80 milionów dolarów projekt jej rekonstrukcji. Zasadnicza część przedsięwzięcia ukończona została w sierpniu 2005. W krótkim czasie, znacznie szybciej niż się spodziewano, podniósł się poziom wód na północ od tamy, zmniejszyło się także ich zasolenie. Zaczyna się także odradzać życie w jeziorze, co pozwala żywić nadzieje na odbudowę rybołówstwa w tych wodach. Oczekuje się także korzystnych zmian w mikroklimacie regionu, w tym pojawienia się opadów deszczu dających nadzieję na wzrost upraw.
Podniesienie się poziomu wody w jeziorze poskutkowało także powiększeniem się jego powierzchni i odwróceniem tendencji do cofania się linii brzegowej: np. miasto Aralsk, które niegdyś było ważnym portem na brzegu jeziora, a które w wyniku wysychania znajdowało się na początku XXI wieku około 40 kilometrów od brzegu, rok po wybudowaniu tamy odległe jest od jego brzegu już tylko o 25 kilometrów.
Korzystne zmiany w rejonie Jeziora Północnoaralskiego po wybudowaniu Tamy Kökarał oznaczają jednak przyspieszenie postępującej zagłady południowej części Jeziora Aralskiego, która pozbawiona zasilania wodami Syr-Darii wysychać będzie szybciej, niż dotychczas.

</doc>
<doc id="736765" url="https://pl.wikipedia.org/wiki?curid=736765" title="1935 w informatyce">
1935 w informatyce



</doc>
<doc id="736769" url="https://pl.wikipedia.org/wiki?curid=736769" title="1936 w informatyce">
1936 w informatyce



</doc>
<doc id="736774" url="https://pl.wikipedia.org/wiki?curid=736774" title="Niegławki">
Niegławki

Niegławki (niem. "Näglack") – osada w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego.
W latach 1945–46 miejscowość nosiła nazwę Nuklawki
Wieś wzmiankowana w dokumentach z roku 1305 jako wieś pruska na 6 włókach. Pierwotna nazwa "Naydelauken" wywodzi się od imienia Prusa – "Noyda" (pruskie lauks oznacza pole, pole osadnicze, porównaj Najdymowo). W roku 1782 we wsi odnotowano 10 domów (dymów), natomiast w 1858 w czterech gospodarstwach domowych było 71 mieszkańców. W latach 1937–39 było 69 mieszkańców. W roku 1973 jako osada Niegławki należały do powiatu morąskiego, gmina Miłakowo, poczta Włodowo.

</doc>
<doc id="736777" url="https://pl.wikipedia.org/wiki?curid=736777" title="Warny">
Warny

Warny – osada w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
W roku 1973 jako majątek Warny należały do powiatu morąskiego, gmina i poczta Miłakowo.

</doc>
<doc id="736786" url="https://pl.wikipedia.org/wiki?curid=736786" title="Borki (powiat giżycki)">
Borki (powiat giżycki)

Borki (niem. "Borken") – osada w Polsce położona w województwie warmińsko-mazurskim, w powiecie giżyckim, w gminie Miłki. W latach 1975–1998 miejscowość administracyjnie należała do województwa suwalskiego.
Leży nad jeziorem Żywy.
Historia.
Początki osady sięgają roku 1566. W zamian za ostrów położony między jeziorami Górkło i Jagodne, przekazany "Jerzemu von Krösten", dwaj mieszkańcy Górkła – Jan i Marcin otrzymali osiem łanów (ok. 143 ha) ziemi na prawie magdeburskim. Obszar ten był w ówczesnym czasie zalesiony. W miejscu wykarczowanego lasu powstały Borki.
W okolicy Borek w drugiej połowie listopada i na początku grudnia 1914 roku, toczyły się ciężkie walki pomiędzy wojskami rosyjskimi i niemieckimi po zdobyciu przez Rosjan niemieckich pozycji pod Okartowem i Cierzpiętami.
W 1932 roku majątek Borki dzierżawił "Rudolf Göldel". Majątek ziemski liczył wtedy 787 hektarów, w tym 585 ha pola nadającego się do uprawy, 112 ha łąk, 50 ha pastwisk, 50 ha lasu do wyrębu, 25 ha odłogów, 5 ha jezior oraz 60 koni, 140 szt. bydła i 200 świń.
We wsi znajduje się klasycystyczny, parterowy dwór z końca XVIII w. nakryty dachem naczółkowym

</doc>
<doc id="736790" url="https://pl.wikipedia.org/wiki?curid=736790" title="1938 w informatyce">
1938 w informatyce



</doc>
<doc id="736797" url="https://pl.wikipedia.org/wiki?curid=736797" title="Lipowy Dwór">
Lipowy Dwór

Lipowy Dwór (niem. "Lindenhof") – osada w Polsce położona w województwie warmińsko-mazurskim, w powiecie giżyckim, w gminie Miłki. W latach 1975–1998 miejscowość administracyjnie należała do województwa suwalskiego.
Przed 1945 rokiem właścicielem majątku był "Otto Bludau". Według danych z przełomu lat 30. i 40., posiadał on 278 hektarów pola, w tym 160 ha pól i ogrodów, 56 ha łąk, 50 ha pastwisk, 4 ha lasu do wyrębu i 8 ha nieużytków.
Po 1945 w Lipowym Dworze funkcjonował PGR, a majątek obecnie jest własnością prywatną.
W okolicy liczne bunkry i schrony, pochodzące z lat 30., pozostałość po Giżyckim Rejonie Umocnionym. Obok wsi znajduje się rów przeciwpancerny, zbudowany latem 1944 roku, w ramach rozbudowy systemu fortyfikacji. Rów przeciwpancerny łączył się z siecią grobli na Łąkach Staświńskich.

</doc>
<doc id="736798" url="https://pl.wikipedia.org/wiki?curid=736798" title="Sealizacja">
Sealizacja

Sealizacja jest to proces zwiększający odporność powierzchni blachy na oddziaływanie tlenu atmosferycznego, pod wpływem którego traci ona właściwości hydrofilowe.
Metody sealizacji działania na aluminium:

</doc>
<doc id="736801" url="https://pl.wikipedia.org/wiki?curid=736801" title="Wierciejki">
Wierciejki

Wierciejki (niem. "Wierczeyken", od 1928 r. "Gregerswalde") – wieś w Polsce położona w województwie warmińsko-mazurskim, w powiecie giżyckim, w gminie Miłki. W latach 1975–1998 miejscowość administracyjnie należała do województwa suwalskiego.

</doc>
<doc id="736803" url="https://pl.wikipedia.org/wiki?curid=736803" title="Rusu">
Rusu

Rusu (, "Rūṣū"; ) – miasto w południowo-zachodniej Mauretanii, nad rzeką Senegal, siedziba administracyjna wilai At-Tarariza. W 2013 roku liczyło ok. 33,6 tys. mieszkańców. Miejscowość stanowi ośrodek handlowo-usługowy regionu rolniczego (produkcja gumy arabskiej, upraw prosa, kukurydzy, fasoli, melonów, hodowla bydła). W mieście działa port rzeczny, który ma połączenie promowe z senegalską miejscowością Rosso po przeciwnej stronie rzeki.

</doc>
<doc id="736804" url="https://pl.wikipedia.org/wiki?curid=736804" title="Frontyspis">
Frontyspis

Frontyspis (z fr. "frontispice") – strona poprzedzająca kartę tytułową książki, zawierająca niekiedy spis dzieła, portret autora, ilustrację lub tytuł ogólny wydania. Przeobrażał się pod wpływem zmian stylowych. Wczesną formą była ramka arabeskowa naśladująca obramowanie okna lub portalu. Rozwój frontyspisu przypada na XVII-XVIII w.

</doc>
<doc id="736810" url="https://pl.wikipedia.org/wiki?curid=736810" title="Hagit">
Hagit

Hagit – w grimoire Arbatel de magia veterum anioł planety Wenus oraz jeden z siedmiu duchów olimpijskich. Hagit jest władcą 21 lub 35 ze 196 prowincji olimpijskich. Pełni służbę w piątek. Dowodzi 4 tysiącami legionów duchów i potrafi przemienić każdy metal w złoto. W białej magii Hagit jest jednym z siedmiu zarządców nieba.
Zobacz też.
Artur Edward Waite

</doc>
<doc id="736811" url="https://pl.wikipedia.org/wiki?curid=736811" title="Aratron">
Aratron

Aratron – w grimoire Arbatel de magia veterum jest pierwszym z duchów olimpijskich rządzących planetą Saturn. Włada 49 spośród 196 prowincji olimpijskich. Aratron jest nauczycielem alchemii, magii i medycyny, posiada także zdolność czynienia ludzi niewidzialnymi. Prócz tego obdarza płodnością kobiety pragnące mieć potomstwo.

</doc>
<doc id="736812" url="https://pl.wikipedia.org/wiki?curid=736812" title="Oleofilowość">
Oleofilowość

Olefilowość - zdolność formy drukowej do przyjmowania farby. W offsecie miejsca oleofilowe przyjmują farbę i przez to stają się miejscami drukującymi formy drukowej. Zasada działania jest odwrotna do oleofobowści.

</doc>
<doc id="736814" url="https://pl.wikipedia.org/wiki?curid=736814" title="Człowiek z Pekinu">
Człowiek z Pekinu



</doc>
<doc id="736816" url="https://pl.wikipedia.org/wiki?curid=736816" title="Albuhera">
Albuhera



</doc>
<doc id="736817" url="https://pl.wikipedia.org/wiki?curid=736817" title="Oleofobowość">
Oleofobowość

Oleofobowość jest to zdolność formy drukowej do nieprzyjmowania farby. W drukowaniu offsetowym miejsca oleofobowe nie przyjmują farby przez co stają się miejscami nie drukującymi. Zasada działania jest odwrotna do oleofilowości

</doc>
<doc id="736818" url="https://pl.wikipedia.org/wiki?curid=736818" title="Ofiel">
Ofiel

Ofiel – w grimoire Arbatel de magia veterum światło boskiego zamiaru - strzeże ezoterycznych tajemnic duchowych. 
Sprawuje władzę nad planetą Merkury i jest jednym z 14 duchów kierujących Empireum, Świątynią Boga w niebiosach. Pod rozkazami Ofiela służy 100 tysięcy anielskich duchów udzielających oświecającego światła rozumienia i pojmowania. Archanioł Ofiel jest aniołem oświeconego rozumu.

</doc>
<doc id="736819" url="https://pl.wikipedia.org/wiki?curid=736819" title="Jacek Milewski (ur. 1968)">
Jacek Milewski (ur. 1968)

Jacek Andrzej Milewski (ur. 20 czerwca 1968 w Gdyni) – polski samorządowiec i działacz sportowy, w przeszłości radny Rady Miasta Gdyni.
Życiorys.
Ukończył Akademię Wychowania Fizycznego w Gdańsku, gdzie kontynuował naukę na studiach doktoranckich.
Współtworzył Gdyński Ośrodek Sportu i Rekreacji. Pracował jako dyrektor Regionalny w spółce teleinformatycznej, pełniąc przez trzy lata funkcję z-cy Dyrektora tej placówki. Zaraz po studiach pracował w Związku Młodzieży Chrześcijańskiej YMCA, gdzie w wyniku uznania awansował po raz pierwszy na stanowisko Dyrektora. W trakcie pracy w YMCA zdobył w 1997 roku nagrodę Wojewody Gdańskiego „Bursztynowego Mieczyka” dla najszybciej rozwijającej się organizacji. W 1998 został radnym miasta Gdyni. Drugą kadencję, od 2002, był radnym wybranym z okręgu Śródmieście, Kamienna Góra, Wzg. Św. Maksymiliana, Redłowo, Orłowo. Pełnił funkcję przewodniczącego komisji rewizyjnej. Pracował także w komisji budżetowej oraz w komisjach strategii i polityki gospodarczej, a także sportu i rekreacji. Współtworzył „Program współpracy władz miasta Gdyni z organizacjami pozarządowymi”. Od początku pracował w komisji konsultacyjnej opiniując dla zarządu miasta wnioski gdyńskich stowarzyszeń. W ramach działalności społecznej zasiadał w Radzie Krajowej Stowarzyszenia „Wspólnota Polska”, które pomaga Polakom na wschodzie. Wybrany został do pierwszej Rady Nadzorczej spółki Ekstraklasa SA. W wyborach samorządowych w 2006 został wybrany na trzecią kadencję do Rady Miasta z okręgu wyborczego numer 4, zdobywając 1464 głosy.
Na wniosek Prokuratury Okręgowej we Wrocławiu został zatrzymany 22 listopada 2006 roku przez policję w związku z aferą korupcyjną w polskiej piłce nożnej. 24 listopada Rada Nadzorcza SSA Arka Gdynia do czasu wyjaśnienia sprawy zatrzymania zawiesiła Milewskiego w pełnieniu obowiązków prezesa i członka zarządu, a 30 listopada Wydział Dyscypliny PZPN zawiesił go w prawach działacza Związku. Do końca stycznia 2007 prokuratura postawiła mu zarzuty „ustawienia” 27 meczów. 15 marca 2007 opuścił areszt po wpłaceniu kaucji. 27 marca tego samego roku Milewski zrezygnował z pełnienia funkcji w zarządzie klubu.
Z powodu zatrzymania przez policję nie złożył ślubowania i nie objął mandatu radnego. Po zwolnieniu z aresztu, 27 marca 2007 ogłosił, że "„kierując się troską o dobre imię gdyńskiego samorządu, do czasu wyjaśnienia wszystkich zarzutów stawianych mi przez Prokuraturę Okręgową we Wrocławiu, nie zamierzam obejmować mandatu radnego Miasta Gdyni”", co oznaczało zrzeczenie się go.
3 kwietnia 2009 roku został skazany na karę 4 lat pozbawienia wolności w związku z aferą korupcyjną. 20 maja 2010 sąd apelacyjny obniżył wymiar kary do 3 lat.
Na początku listopada 2013 roku opuścił zakład karny.

</doc>
<doc id="736826" url="https://pl.wikipedia.org/wiki?curid=736826" title="Izomalt">
Izomalt

Izomalt ("E953") – niskokaloryczny i niepowodujący próchnicy masowy środek słodzący o niskiej higroskopijności, łatwo krystalizujący. Daje dobrą klarowność, zapobiega lepieniu się cukierków oraz umożliwia długi okres przechowywania.
Jest to syntetyczna substancja słodząca. Ponadto pełni funkcję przeciwzbrylającą i wypełniającą. Izomalt dodawany jest do bezalkoholowych napojów bez dodatku cukru, dietetycznych produktów mlecznych, soków owocowych o obniżonej kaloryczności, deserów, wyrobów cukierniczych, gumy do żucia, piwa bezalkoholowego, dżemów, marmolad, galaretek, wafli, pieczywa, śniadaniowych przetworów zbożowych, musztardy, sosów i likierów.
Jego nadmierne spożycie może wywołać efekt przeczyszczający. Maksymalna dopuszczalna, dzienna dawka nie powinna przekraczać 50 g. Jednorazowa ilość substancji nie powinna być większa niż 20–30 g.

</doc>
<doc id="736836" url="https://pl.wikipedia.org/wiki?curid=736836" title="Krwawe Dni Międzyrzeca">
Krwawe Dni Międzyrzeca

Krwawe Dni Międzyrzeca – pogrom przeprowadzony przez wojska niemieckie podlegające Ober-Ost (Totenkopfhusaren), 16 listopada 1918 roku w Międzyrzecu Podlaskim. Podczas pacyfikacji, która była reakcją na rozbrojenie niemieckiego garnizonu, zginęły co najmniej 44 osoby – 22 żołnierzy POW nocujących w pałacu Potockich oraz co najmniej 22 osoby cywilne.

</doc>
<doc id="736837" url="https://pl.wikipedia.org/wiki?curid=736837" title="Fejø">
Fejø

Fejø – duńska wyspa położona na Morzu Bałtyckim. Powierzchnia wyspy to 16 km², a jej ludność wynosi 434 mieszkańców (I 2017 r.), natomiast gęstość zaludnienia 27,1 os./km². Na Fejø leżą dwie wioski: Vesterby (licząca w 2004 roku 247 mieszkańców) i Østerby. Najwyższym punktem wyspy jest Bibjerg (13 m n.p.m.).
Demografia.
źródło: Duński Urząd Statystyczny

</doc>
<doc id="736840" url="https://pl.wikipedia.org/wiki?curid=736840" title="Pogrom międzyrzecki">
Pogrom międzyrzecki



</doc>
<doc id="736841" url="https://pl.wikipedia.org/wiki?curid=736841" title="Max Dvořák">
Max Dvořák

Max Dvořák (ur. 4 czerwca 1874 w Rudnicy nad Łabą, zm. 8 lutego 1921 w Hrušovanach nad Jevišovkou) – historyk i teoretyk sztuki czeskiego pochodzenia, czynnie prowadzący działalność naukową w Austrii, jeden z najważniejszych przedstawicieli tzw. szkoły wiedeńskiej, którego protoplastą był inny historyk sztuki, Alois Riegl.
Był synem Maksymiliana, archiwariusza i bibliotekarza w zamku księcia Lobkowitza. Studiował historię w Pradze. Studia zakończył napisaniem dysertacji "Die Fälschungen des Reichskanzlers Kaspar Schlick" (pol. "Fałszerstwo dokumentów kanclerza Kaspra Schlicka") (druk 1901). Od 1895 mieszkał w Wiedniu, gdzie kontynuował studia historyczne w Instytucie Austriackich Badań Historycznych. W 1897 napisał pracę doktorską "Quellenunterschungen zu Kosmas von Prag" (pol. "Badania źródłowe nad Kosmasem z Pragi") pod kierunkiem Teodora von Sickla. W tym samym roku został asystentem Franciszka Wickhoffa. W 1902 uzyskał habilitację, której podstawą była rozprawa "Die Illuminatoren des Johann von Neumarkt" (pol. "Iluminatorzy Jana ze Środy"). Od 1905 profesor nadzwyczajny, od 1909 profesor zwyczajny historii sztuki.
W kręgu zainteresowań naukowych Dvořáka leżały m.in. sztuka wczesnochrześcijańska (katakumbowa), średniowieczne malarstwo miniaturowe i sztuka braci Huberta i Jana van Eyck. Jego najważniejszym dziełem była – wydana pośmiertnie, w 1924 roku – książka "Kunstgeschichte als Geistesgeschichte" (pol. "Historia sztuki jako historia ducha"). Podkreślał w niej związek między sztuką a myślą filozoficzną danej epoki, z czego wynikało postrzeganie sztuki jako emanacji ducha epoki (nawiązanie do koncepcji Hegla).

</doc>
<doc id="736842" url="https://pl.wikipedia.org/wiki?curid=736842" title="Pogrom w Międzyrzecu Podlaskim">
Pogrom w Międzyrzecu Podlaskim



</doc>
<doc id="736844" url="https://pl.wikipedia.org/wiki?curid=736844" title="Obory (powiat pleszewski)">
Obory (powiat pleszewski)

Obory – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość administracyjnie należała do województwa kaliskiego.
Zobacz też: Obory, Obory Wąskotorowe

</doc>
<doc id="736849" url="https://pl.wikipedia.org/wiki?curid=736849" title="Międzynarodowa Federacja Historyków i Statystyków Futbolu">
Międzynarodowa Federacja Historyków i Statystyków Futbolu

Międzynarodowa Federacja Historyków i Statystyków Futbolu ("ang. International Federation of Football History &amp; Statistics – IFFHS") – założona 27 marca 1984 w Lipsku organizacja zajmująca się badaniem historii piłki nożnej i prowadzeniem statystyk dotyczących tego sportu. Jej obecna siedziba mieści się w Bonn. Prowadzi m.in. comiesięczny i coroczny ranking klubów piłkarskich na świecie oraz coroczny ranking sędziów.
Ranking klubów.
Ranking – prowadzony od 1991 – obliczany jest na podstawie specjalnej punktacji, na którą składają się wyniki meczów drużyn klubowych na szczeblu ligowym, pucharowym oraz w oficjalnych turniejach międzynarodowych. Jest on uaktualniany co miesiąc, a brane są w nim pod uwagę mecze poszczególnych zespołów z ostatnich 12 miesięcy. Najwięcej razy bo pięciokrotnie zwyciężała hiszpańska drużyna FC Barcelona.
Ranking lig.
Ranking prowadzony od 1991 roku. Najczęściej typowaną ligą była Primera División, czyli liga hiszpańska bo aż 13 razy.
Najlepszy rozgrywający.
Ranking prowadzony jest od 2006 roku. Nagroda przyznawana jest co roku na Światowej Gali Piłki Nożnej, zwycięzca otrzymuje złote trofeum. Lionel Messi wygrał najwięcej razy tę nagrodę bo aż pięć razy, a Xavi cztery razy. FC Barcelona jest klubem, który ma najwięcej zwycięstw, w sumie dziesięć.
Najlepszy bramkarz.
Nagroda rozdawana jest od 1987 roku. Po 5 razy i najwięcej wygrał włoski bramkarz Gianluigi Buffon, hiszpański Iker Casillas i niemiecki Manuel Neuer.
Najlepszy klubowy trener.
Nagroda przyznawana jest w styczniu. Zwycięski trener i zdobywca drugiego miejsca w rankingach otrzymują odpowiednio złote i srebrne trofeum podczas Światowej Gali Piłkarskiej. Najwięcej razy czyli czterokrotnie tę nagrodę wygrywał portugalski trener José Mourinho.
Najlepszy trener drużyny narodowej.
Nagroda przyznawana jest od 1996 roku. Najwięcej razy zdobył ją hiszpański trener Vicente del Bosque.
Najlepszy strzelec rozgrywek ligowych.
Nagroda rozdawana zawodnikowi, który strzelił najwięcej goli w jednej z 100 najlepszych lig na świecie (według rankingu IFFHS). Od 2020 roku, gole ligowe liczone są tylko w roku kalendarzowym.
Najlepszy strzelec rozgrywek międzynarodowych.
Nagroda rozdawana od 1991 roku. Gole w rozgrywkach międzynarodowych, w danym roku liczone są dla klubu jak i reprezentacji. Najczęściej razy bo pięciokrotnie wygrywał portugalski piłkarz Cristiano Ronaldo.
Najlepszy strzelec w roku kalendarzowym.
Nagroda rozdawana zawodnikowi, który strzelił najwięcej goli w roku kalendarzowym, w okresie od 1 stycznia do 31 grudnia.
Drużyna roku.
Od 2017 roku IFFHS zaczął nominować zawodników do najlepszej drużyny roku.
48 Men Legends.
Phase 1 Legend (2016):
Phase 2 Legend (2019):
Ranking sędziów.
Ranking prowadzony od 1987 roku na podstawie głosowanie redakcji i ekspertów sportowych z ponad 83 krajów.
Najlepsza strzelczyni w roku kalendarzowym.
Nagroda rozdawana zawodniczce, która strzeliła najwięcej goli w roku kalendarzowym, w okresie od 1 stycznia do 31 grudnia.

</doc>
<doc id="736852" url="https://pl.wikipedia.org/wiki?curid=736852" title="IFFHS">
IFFHS



</doc>
<doc id="736854" url="https://pl.wikipedia.org/wiki?curid=736854" title="Małgorzata Łukasiewicz">
Małgorzata Łukasiewicz

Małgorzata Łukasiewicz, pseud. Magdalena Górka (ur. 21 maja 1948 w Warszawie) – tłumaczka tekstów literackich i filozoficznych, eseistka, krytyczka literacka, wyróżniona licznymi nagrodami w kraju i za granicą, dwukrotnie nominowana do Nagrody Literackiej „Nike”.
Życiorys.
Studiowała w Wyższym Studium Języków Obcych (1966-1970, dyplom z zakresu języka niemieckiego i francuskiego) oraz na Wydziale Nauk Społecznych (1979) Uniwersytetu Warszawskiego. Przekłada literaturę piękną i filozoficzną z języka niemieckiego. Jako tłumaczka debiutowała w 1974 r. na łamach miesięcznika „Literatura na Świecie” przekładem Franza Fühmanna "22 dni czyli połowa życia". Od 1976 do 1989 działała w opozycji demokratycznej w PRL-u; w styczniu 1976 r. podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej; w 1981 r. była redaktorką „Tygodnika Solidarność” i członkinią Komitetu Wydawniczego Regionu Mazowsze NSZZ "Solidarność". Po wprowadzeniu stanu wojennego w Polsce została internowana (do 1982). Po zwolnieniu należała do podziemnego Komitetu Kultury Niezależnej (do 1989), współpracowała z miesięcznikiem „Kultura Niezależna”. Od 1988 do 1995 była redaktorką w Spółdzielni Wydawniczej „Czytelnik”.
Członkini Towarzystwa im. Roberta Walsera (Robert-Walser-Gesellschaft), Polskiego PEN Clubu (od 1988) i Stowarzyszenia Pisarzy Polskich (od 1989 do sierpnia 2020).
Mieszka w Warszawie.

</doc>
<doc id="736855" url="https://pl.wikipedia.org/wiki?curid=736855" title="Wielka Synagoga w Rzymie">
Wielka Synagoga w Rzymie

Wielka Synagoga w Rzymie (wł. "Tempio Maggiore di Roma") – znajdująca się w Rzymie, stolicy Włoch.
Synagoga została zbudowana w latach 1901–1904 w stylu eklektycznym, według projektu architektów Vincenza Costy oraz Osvalda Armanniego. Synagoga jest zaliczana do jednych z najwspanialszych budynków stolicy Włoch, dawniej dla miejscowych Żydów była symbolem ostoi i wolności. 
25 września 1974 arabscy terroryści rzucili koktajle "Mołotowa" w budynek synagogi. Nikomu nic się nie stało. Do kolejnego ataku doszło 9 października 1982, kiedy to palestyńscy terroryści z Organizacji Wyzwolenia Palestyny wdarli się do synagogi i otworzyli ogień oraz rzucili granaty ręczne w modlących się podczas szabatu Żydów. Zginęła 1 osoba, a 34 zostały ranne.
Jednym z największych wydarzeń w historii synagogi była wizyta głowy Kościoła rzymskokatolickiego, papieża Jana Pawła II, która odbyła się 13 kwietnia 1986. Papież modlił się w niej razem z Naczelnym Rabinem Rzymu Elio Toaffem. Była to pierwsza wizyta głowy Kościoła katolickiego w synagodze od czasów świętego Piotra. 
W 2004 synagoga obchodziła stulecie swojego istnienia. Obecnie nie służy jedynie jako dom modlitwy, ale jest również centrum życia kulturalnego i organizacyjnego Gminy Żydowskiej w Rzymie ("wł. la Comunità Ebraica di Roma"). W synagodze znajdują się również biura Naczelnego Rabina Rzymu oraz Muzeum Żydowskie.

</doc>
<doc id="736859" url="https://pl.wikipedia.org/wiki?curid=736859" title="1930 w informatyce">
1930 w informatyce



</doc>
<doc id="736867" url="https://pl.wikipedia.org/wiki?curid=736867" title="Nowa Wieś (gmina Gizałki)">
Nowa Wieś (gmina Gizałki)

Nowa Wieś – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość administracyjnie należała do województwa kaliskiego.
Zobacz też: Nowa Wieś.

</doc>
<doc id="736871" url="https://pl.wikipedia.org/wiki?curid=736871" title="Jeden Dzień Iwana Denisowicza">
Jeden Dzień Iwana Denisowicza



</doc>
<doc id="736872" url="https://pl.wikipedia.org/wiki?curid=736872" title="Budowa zęba">
Budowa zęba



</doc>
<doc id="736873" url="https://pl.wikipedia.org/wiki?curid=736873" title="Kaptur (Radom)">
Kaptur (Radom)

Kaptur – dzielnica Radomia. Nazwa pochodzi od dawnej wsi Zerwikaptur, której tereny dołączono do Radomia pod koniec lata 1962 r.
Fragment książki "Opis powiatu radomskiego" ks. Franciszka Siarczyńskiego, wydanej przez Tymoteusza Lipińskiego w 1847 r.:
"KAPTUR, d.(domów) 5, w gruntach miernych nad Mleczną, pod Radomiem. Wieś ta nadana była od Zygmunta króla do kościoła ś. Jana w Warszawie, ale dla odległości miejsca, z przeniesieniem obligów do collegium radoms. Scholarum Piarum inkorporowana od Jana III r. 1686. Dawniej zwana była Zerwikaptur i do Zamłynia należała." 
Na terenie dzielnicy znajduje się parafia rzymskokatolicka pw. Matki Bożej Częstochowskiej.
Na Kaptur można dojechać autobusami linii 12, 15 i wybranymi kursami linii 26.

</doc>
<doc id="736875" url="https://pl.wikipedia.org/wiki?curid=736875" title="Leonid Stein">
Leonid Stein

Leonid Stein, ros. Леонид Захарович Штейн (ur. 12 listopada 1934 w Kamieńcu Podolskim, zm. 4 lipca 1973 w Moskwie) – ukraiński szachista, arcymistrz od 1962 roku.
Kariera szachowa.
W latach 60. należał do ścisłej światowej czołówki. Trzykrotnie (w latach 1963, 1965 i 1966) zdobył tytuły mistrza Związku Radzieckiego. Zwyciężył lub podzielił I miejsce w wielu międzynarodowych turniejach, m.in. w Berlinie (1962), Moskwie (1967 i 1971, wraz z Anatolijem Karpowem), Sarajewie (1967, turniej "Bosna", wraz z Borislavem Ivkovem), Hastings (1967/1968, wraz z Vlastimilem Hortem, Florinem Gheorghiu i Aleksiejem Suetinem), Kecskemet (1968), Tallinnie (1969), Pärnu (1971), Zagrzebiu (1972) oraz Las Palmas (1973, wraz z Tigranem Petrosjanem). Dwukrotnie reprezentował ZSRR na szachowych olimpiadach, zdobywając 4 medale: 3 złote (wraz z drużyną w latach 1964 i 1966 oraz indywidualnie w roku 1964, za rezultat na V szachownicy) i srebrny (za indywidualny wynik na IV szachownicy w roku 1966). Łącznie rozegrał 25 olimpijskich partii, w których zdobył 19 pkt. Trzykrotnie startował w turniejach międzystrefowych, za każdym razem osiągając bardzo dobre rezultaty:
W roku 1972 rozegrał jedną partię w meczu ZSRR – Reszta świata w Belgradzie (w IV rundzie zastąpił na I szachownicy Borysa Spasskiego).
Zmarł nagle na atak serca w przeddzień odlotu reprezentacji ZSRR na drużynowe mistrzostwa Europy w Bath w lipcu 1973 roku.
Najwyższy ranking osiągnął 1 lipca 1972 r., z wynikiem 2620 punktów dzielił wówczas (wspólnie z Wasilijem Smysłowem) 11. miejsce na światowej liście FIDE. Według retrospektywnego systemu Chessmetrics, najwyżej sklasyfikowany był pomiędzy kwietniem 1966 a czerwcem 1967 r., zajmował wówczas 3. miejsce na świecie.

</doc>
<doc id="736881" url="https://pl.wikipedia.org/wiki?curid=736881" title="Plemnia">
Plemnia

Plemnia, anterydium – haploidalny organ rozmnażania (gametangium), w którym wytwarzane są plemniki. Występuje w wielu grupach systematycznych roślin (zielenice, mszaki, paprotniki), grzybów i glonów nie zaliczanych do roślin. Plemnia może być jednokomórkowa lub wielokomórkowa. 
Mszaki.
U mchów plemnia składa się z kilku komórek otoczonych pojedynczą warstwą komórek tworzących ściankę plemni. Plemnie znajdują się na szczycie ulistnionej łodyżki nazywanej gametoforem. Plemnie mogą występować na tej samej łodydze co rodnia lub na oddzielnej. Mają kształt maczugowaty lub kulisty. Wewnątrz znajdują się liczne komórki, z których po podziale powstają po dwa plemniki. Po dojrzeniu plemniki wydostają się na zewnątrz.
U wątrobowców plemnie umieszczane są w górnej powierzchni plechy gametofitu, mają kształt jajowaty i podobnie jak u mchów zawierają liczne plemniki. 
Paprotniki.
U paprotników jednakozarodnikowych plemnie mają kształt kulisty i składają się z komórek plemnikotwórczych otoczonych ścianką, tworzoną przez kilka komórek. W wodzie plemnie otwierają się uwalniając plemniki. Plemnie podobnie jak rodnie rozmieszczone są na spodniej stronie gametofitu.
U paprotników różnozarodnikowych plemnie na przedroślu, które zaczyna rozwijać się jeszcze wewnątrz zarodni. Przedrośle opuszcza mikrosporangium po jego otwarciu wciąż otoczone ścianą mikrospory. W środowisku wilgotnym, komórki plemnikotwórcze przekształcają się w dwuwiciowe plemniki i opuszczają plemnie po pęknięciu ścian mikrospory.
Nasienne.
U roślin nagozalążkowych jak i u okrytozalążkowych plemnia jest szczątkowa, tworzy ją jedynie komórka generatywna.

</doc>
<doc id="736884" url="https://pl.wikipedia.org/wiki?curid=736884" title="Gajusz Kalpurniusz Pizon">
Gajusz Kalpurniusz Pizon

Gaius Calpurnius Piso (zm. 19 kwietnia 65) – polityk rzymski, senator od czasów cesarza Kaliguli, jeden z przywódców nieudanego spisku przeciw cesarzowi Neronowi.
W 65 roku na życie posądzanego przez senatorów o tyranię cesarza Nerona zawiązał się spisek, na czele którego stanął Gajusz Pizon. Spisek nie powiódł się, bo jeden ze spiskowców, a jednocześnie bliski doradca cesarza, Feniusz Rufus, zdradził towarzyszy. Zdławieniem spisku zajął się, otoczony złą sławą, prefekt pretorianów, Ofoniusz Tygellinus. Gajusz Pizon zmuszony był popełnić samobójstwo, z życiem pożegnali się również posądzeni o udział w spisku: Publiusz Klodiusz Trazea Petus, Lukan, Rufus, Seneka Młodszy i Gajusz Petroniusz.

</doc>
<doc id="736887" url="https://pl.wikipedia.org/wiki?curid=736887" title="Anna Kołyszko">
Anna Kołyszko

Anna Maria Kołyszko (ur. 10 marca 1953 w Warszawie, zm. 18 listopada 2009 tamże) – polska tłumaczka literatury pięknej z języka angielskiego.
W 1974 r. opublikowała pierwszy przekład opowiadań Anaïs Nin w „Literaturze na Świecie”. Tłumaczenia utworów literackich publikowała m.in. w czasopismach: „Literatura na Świecie”, „ITD”, „Szpilki”, „Słowo Powszechne”, „Obscura”, „Dialog”, „Puls”, „Playboy” „NaGłos”, „Przekrój”, „Zeszyty Literackie”, „Gazeta Wyborcza”. Od 1977 do 1989 współpracowała z Redakcją Opracowań Filmów Telewizji Polskiej, dla której przekładała listy dialogowe do kilkuset filmów. W latach 1977-1984 publikowała recenzje z prozy anglosaskiej w miesięczniku „Nowe Książki”. Od 1982-1991 pracowała w redakcji miesięcznika „Literatura na Świecie”. W latach 80. XX w. współpracowała jako tłumaczka z pismem „Ameryka”, później „Dialogue”. Od 1996 do 2009 współpracowała z miesięcznikiem „Przegląd Reader’s Digest”.
Członek Koła Młodych Tłumaczy Związku Literatów Polskich (1976-1979), Związku Literatów Polskich (1979-1983), Stowarzyszenia Pisarzy Polskich (1990-2009), ZAiKS-u (1989-2009), Polskiego PEN Clubu (1992-2009).
Mieszkała w Warszawie.

</doc>
<doc id="736893" url="https://pl.wikipedia.org/wiki?curid=736893" title="Elio Toaff">
Elio Toaff

Elio Toaff (ur. 30 kwietnia 1915 w Livorno, zm. 19 kwietnia 2015 w Rzymie) – włoski rabin, w latach 1951–2002 Naczelny Rabin Rzymu. Wcześniej w latach 1941–1943 rabin w Ankonie a następnie w latach 1946–1951 rabin Wenecji.
Podczas II wojny światowej walczył w szeregach włoskiego ruchu oporu.
13 kwietnia 1986 roku powitał i modlił się razem z papieżem Janem Pawłem II podczas jego wizyty w Wielkiej Synagodze w Rzymie.
W 2000 roku otrzymał tytuł doktora honoris causa Katolickiego Uniwersytetu Lubelskiego.
Synem Elio Toaffa jest Ariel Toaff.

</doc>
<doc id="736894" url="https://pl.wikipedia.org/wiki?curid=736894" title="Jezioro Północnoaralskie">
Jezioro Północnoaralskie

Jezioro Północnoaralskie, nazywane też Małym Jeziorem – północna część byłego Jeziora Aralskiego, w okolicy ujścia rzeki Syr-daria.
Już w czasie wypraw europejskich podróżników i kartografów stosowano umowny podział Jeziora Aralskiego na część północną, zwaną Małym Jeziorem i znacznie większą część południową, zwaną Wielkim Jeziorem. Rozgraniczenie między obu częściami nie było ścisłe, przebiegało mniej więcej wzdłuż równoleżnika 45°30' tak, że wyspa "Barsakelmes" (Barsa Kilmess) leżała na pograniczu obu części.
Zanik jeziora Aralskiego.
W wyniku rabunkowej gospodarki wodnej w czasach ZSRR od lat 60. XX wieku woda w Jeziorze Aralskim wysycha w katastrofalnym tempie. Obniżenie się lustra wody spowodowało między innymi, że południowa część Jeziora Małego pomiędzy byłą wyspą Barsa Kilmess a dawnym wschodnim brzegiem jeziora zamieniła się w suchy półpustynny step, a resztki jeziora pozostają jeszcze na północ od dawnej wyspy, a później półwyspu "Kökarał" (albo "Kokarał"). Obecnie ta część dawnego Jeziora Małego nazywana jest Jeziorem Północnoaralskim.
Budowa tamy.
Pod koniec XX wieku podjęto ambitną próbę uratowania Jeziora Północnoaralskiego przed dalszym wysychaniem. Trzykrotnie podejmowano próby budowy tamy, niedopuszczającej do ucieczki wód dostarczanych przez Syr-Darię do jeziora na południe, gdzie bezpowrotnie wsiąkała i parowała. Pierwsza tama zbudowana w 1992 za pieniądze miejscowej społeczności z najłatwiej dostępnego na miejscu piasku rozmyta została po 9 miesiącach przez przybierające przez ten czas wody jeziora. Druga, zbudowana nieco solidniej, ale także bez dostatecznych umocnień, wytrzymała napór wód od jesieni 1996 do wiosny 1999, kiedy została rozmyta na długości około pięciu kilometrów. Trzecia tama Kökarał, sfinansowana w ponad 75% przez Bank Światowy, a w pozostałej części przez rząd Kazachstanu, została w zasadniczej części ukończona w sierpniu 2005. Ta zbudowana w oparciu o betonowe umocnienia budowla okazała się znacznie trwalsza i oczekuje się, że nie grozi jej podobna katastrofa. W przyszłości planowane jest wybudowanie kolejnej, wyższej tamy oraz kanału doprowadzającego wodę do portu w Aralsku.
Rezultaty.
W ciągu trzech lat funkcjonowania tamy zaobserwowano istotne zmniejszenie się zasolenia wody w Jeziorze Północnoaralskim, podniesienie się lustra wody ze średniego poziomu poniżej 30 do 42 metrów n.p.m. i zwiększenie powierzchni o prawie 30%. Obserwuje się odradzanie zasobów ryb w jeziorze, a wraz z nimi rybołówstwa – w 2008 stwierdzono w jeziorze 15 gatunków ryb, w porównaniu z zaledwie jednym w niedalekiej przeszłości. Spodziewana jest także poprawa lokalnego klimatu, wzrost liczby chmur deszczowych i opadów deszczu, co zwiększyć powinno możliwości miejscowej gospodarki rolnej. Projekt dopuszcza odpływ części wód do południowej części Jeziora Aralskiego, zbudowano w tym celu stosowne przepusty. Odprowadzają one jednak głównie nadmiar wód z wiosennych roztopów niesionych przez Syr-Darię, i nie mają praktycznie żadnego znaczenia dla reszty pozostałych części dawnego zbiornika.

</doc>
<doc id="736895" url="https://pl.wikipedia.org/wiki?curid=736895" title="The Sickness">
The Sickness

The Sickness – debiutancki album amerykańskiej metalowej grupy Disturbed. Nagrany został pod koniec 1999 roku, a data wydania przypadła na 7 marca 2000 roku. W odróżnieniu od ich późniejszych albumów, The Sickness zawiera głównie utwory charakteryzujące się mocnym, numetalowym brzmieniem. Od momentu wydania sprzedał się w ilości przeszło 4 milionów kopii w USA i jest tym samym najbardziej dochodowym albumem zespołu.

</doc>
<doc id="736897" url="https://pl.wikipedia.org/wiki?curid=736897" title="Krętkowica">
Krętkowica



</doc>
<doc id="736898" url="https://pl.wikipedia.org/wiki?curid=736898" title="Leptospiroza">
Leptospiroza



</doc>
<doc id="736899" url="https://pl.wikipedia.org/wiki?curid=736899" title="Drabina feudalna">
Drabina feudalna

Drabina feudalna – odnosi się do okresu średniowiecza i oznacza hierarchię feudalną.
Na szczycie drabiny stał suzeren mający swoich wasali, którzy gdy mieli wasala, stawali się seniorami. Wszyscy wasale jednego seniora byli uważani za równych wobec siebie, nazywano ich parami. Istniała w większości krajów europejskich zasada, że "wasal mojego wasala nie jest moim wasalem". Natomiast np. w Anglii przyjęto zasadę "wasal mojego wasala jest moim wasalem". Na najniższym szczeblu hierarchii posiadaczy ziemskich był wasal, zwany rycerzem na prawie lennym. Rycerz także mógł być seniorem, ponieważ mógł oddać swoją ziemię chłopu, który stawał się wasalem.
Drabina feudalna przedstawia zależności między różnymi stanami. Pokazuje, kto był najważniejszy, a kto mniej ważny. Najniższym stanem tej drabiny byli chłopi. Zajmowali się oni rolnictwem i hodowlą zwierząt, musieli utrzymywać drobnych rycerzy, którzy znajdowali się na wyższym szczeblu. Ci podlegali możnowładcom, biskupom, którzy zaś musieli być posłuszni królowi. Król znajdował się na samej górze tej drabiny.

</doc>
<doc id="736904" url="https://pl.wikipedia.org/wiki?curid=736904" title="Tama Kok-Aral">
Tama Kok-Aral



</doc>
<doc id="736912" url="https://pl.wikipedia.org/wiki?curid=736912" title="Kodeks Borgia">
Kodeks Borgia

Kodeks Borgia – aztecki dokument zawierający obserwacje astronomiczne, teksty magiczne, religijne i ustalenia kalendarza.
Pochodzenie.
Kodeks Borgia prawdopodobnie pochodzi z okolic Choluli w Meksyku, i jest spuścizną kultury nahuatl Puebla-Tlaxcala. Ma 10 metrów długości i wchodzi w skład tzw. Grupy Borgia. Obecnie znajduje się w Bibliotece Watykańskiej.
Kodeks Borgia znalazł się w Europie, we Włoszech, w okresie wczesnego hiszpańskiego kolonializmu. Został odkryty w 1805 r. przez Aleksandra von Humboldta wśród dokumentów kardynała Stefano Borgia.
Opis.
Kodeks Borgia jest sporządzony ze zwierzęcej skóry i złożony z 39 arkuszy. Każdy ma 27 cm na 27 cm, co daje całkowitą długości prawie 11 metrów. Wszystkie, z wyjątkiem arkusza końcowego, są pomalowane po obu stronach (76 stron). Kodeks czytany jest z prawej do lewej strony.
Wydania.
Pierwszej częściowej publikacji Kodeksu Borgia dokonał Alexander von Humboldt wydanej w zbiorczym dziele wicehrabiego Edwarda Kinga pt. "Antiguidades de Meksyk Tom III" w 1810 roku. Następnej publikacji, autorstwa Duca de Lubat, Kodeks doczekał się w 1898 roku.
Ostateczna, najlepsza wersja znana pod tytułem "Kodeks Borgia, der bilderschrift altmexikanische eine der Bibliothek Congregatio de fide propagandy, hrsg. kosten auf Seiner Excellenz des herzogs Von Loubat" (Berlin), została opublikowana w 1904 roku przez niemieckiego naukowca Eduarda Selera, który swe dzieło wzbogacił odpowiednim komentarzem. Najbardziej jednak znana jest hiszpańska wersja tego dzieła, autorstwa Fondo Cultura Economica, wydana w Meksyku w 1963.
Grupa Kodeksów Borgia.
Kodeksy wchodzące w skład Kodeksów Borgia:

</doc>
<doc id="736913" url="https://pl.wikipedia.org/wiki?curid=736913" title="Muang Xay">
Muang Xay

Muang Xay () — miasto położone w północno-zachodnim Laosie, w prowincji Oudômxai, której jest stolicą.

</doc>
<doc id="736916" url="https://pl.wikipedia.org/wiki?curid=736916" title="Ban Nahin">
Ban Nahin

Ban Nahin – miasto leżące w północno-zachodnim Laosie, w prowincji Oudômxai. Do 1987 stolica tej prowincji.

</doc>
<doc id="736917" url="https://pl.wikipedia.org/wiki?curid=736917" title="Pogorzałki Małe">
Pogorzałki Małe

Pogorzałki Małe – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Walerianów. 
W latach 1975–1998 miejscowość administracyjnie należała do województwa kaliskiego.

</doc>
<doc id="736919" url="https://pl.wikipedia.org/wiki?curid=736919" title="Własność punktu stałego">
Własność punktu stałego

Mówimy, że przestrzeń topologiczna "X" ma własność punktu stałego, jeśli każde odwzorowanie ciągłe "f" : "X" → "X" ma punkt stały, czyli "f"("x") = "x" dla pewnego "x" ∈ "X". Definicję uogólnia się na kategorie konkretne. Mówimy wówczas, że obiekt ma własność punktu stałego, jeśli każdy jego endomorfizm ma punkt stały.
Twierdzenie Brouwera mówi, że własność punktu stałego mają kule domknięte w Rn. Ogólniej, ma ją każdy niepusty zbiór wypukły zwarty w przestrzeni Banacha (twierdzenie Schaudera).
Retrakt przestrzeni mającej własność punktu stałego ma własność punktu stałego. Natomiast iloczyn kartezjański przestrzeni mających własność punktu stałego niekoniecznie ma własność punktu stałego.

</doc>
<doc id="736921" url="https://pl.wikipedia.org/wiki?curid=736921" title="Kazimierz Materski">
Kazimierz Materski

Kazimierz Ładysław Materski (ur. 23 września 1906 w Warszawie, zm. 3 lutego 1971 w Warszawie) – polski piłkarz i hokeista, olimpijczyk.
Życiorys.
Absolwent warszawskiego Gimnazjum im. Tadeusza Reytana (1927), Wydziału Prawa Uniwersytetu Warszawskiego oraz Szkoły Podchorążych Rezerwy Łączności w Centrum Wyszkolenia Łączności w Zegrzu. Na stopień podporucznika został mianowany ze starszeństwem z 1 stycznia 1938 i 35. lokatą w korpusie oficerów rezerwy łączności.
Piłkarz, napastnik i pomocnik warszawskich klubów Orkana, Legii i Warszawianki. W ekstraklasie w latach 1928–1934 rozegrał 76 meczów (trzy w barwach Legii, pozostałe w barwach Warszawianki) zdobywając 12 bramek.
Reprezentant Polski w hokeju na lodzie – 28 występów, zdobywca jednego gola. Był w składzie polskiej drużyny na Igrzyska Olimpijskie w Lake Placid w 1932 oraz na mistrzostwa świata w 1931 i 1933. Mistrz Polski z 1933 w barwach Legii.
W czasie wojny uczestnik kampanii wrześniowej oraz oficer 2 Korpusu gen. Andersa. Pochowany na cmentarzu Bródnowskim (kwatera 24G-3-4).

</doc>
<doc id="736922" url="https://pl.wikipedia.org/wiki?curid=736922" title="Phôngsali">
Phôngsali

Phôngsali () — miasto w północnym Laosie, stolica prowincji Phôngsali.

</doc>
<doc id="736923" url="https://pl.wikipedia.org/wiki?curid=736923" title="Kościół Bożego Ciała w Słomnikach">
Kościół Bożego Ciała w Słomnikach

Kościół pw. Bożego Ciała w Słomnikach – kościół parafialny rzymskokatolickiej parafii Bożego Ciała w Słomnikach. Został wzniesiony w latach 1888–1893.
Historia świątyni.
Kościół powstał na miejscu wcześniejszej świątyni rozebranej w 1890. Pierwszy kościół (drewniany) w Słomnikach pw. św. Michała Archanioła ufundował w 1335 król Kazimierz Wielki. Przetrwał on do 1648. Kolejna budowla została poświęcona przez biskupa Mikołaja Oborskiego (1611–1689), sufragana krakowskiego. W 1785 ówczesna świątynia była bliska ruinie. Arcybiskup gnieźnieński i prymas Polski Michał Jerzy Poniatowski (1736–1794) wyraził zgodę na sprzedaż sreber kościelnych i przeznaczenie uzyskanych środków na odnowienie świątyni (uzyskano w ten sposób 2095 zł i 7,5 grosza). Kościół służył wiernym do 1890 i został wówczas rozebrany.
W latach 1888–1893 wzniesiono obecny kościół. Został on poświęcony 26 września 1901 przez biskupa Tomasza Teofila Kulińskiego.
Wnętrze.
Na przedłużeniu głównej nawy znajduje się prezbiterium z głównym ołtarzem, oddzielone od reszty kościoła kamienną balustradą. W centrum bogato zdobionego ołtarza znajduje się krucyfiks z postaciami Matki Bożej i św. Jana, a także figury świętych Augustyna i Ambrożego. Z obu stron prezbiterium znajdują się drzwi do zakrystii. Nad jednymi z nich wisi obraz Świętej Rodziny z I połowy XVI wieku, a nad drugimi obraz „Uczniowie z Emaus”, prawdopodobnie autorstwa Jana Styki. Do najcenniejszych zabytków znajdujących się w zakrystii należy ornat z XV wieku. Przedstawia on sceny: Adoracji Dzieciątka, Zwiastowania, Ofiarowania w świątyni. Przed prezbiterium znajduje się kamienna chrzcielnica.
W nawach bocznych tuż przed prezbiterium są ołtarze boczne. W lewej nawie znajduje się ołtarz poświęcony Matce Bożej. Na obraz nałożona jest barokowa sukienka z XVIII wieku, wykonana prawdopodobnie przez krakowskiego złotnika Szymona Zmyślnego. W prawej nawie znajduje się ołtarz Jezusa Miłosiernego, a także obraz Jezusa na tle słomnickiego rynku. Po obu stronach ołtarzy bocznych znajdują się figury świętych m.in. Jacka i św. Jana. W lewej strony przy wejściu do świątyni znajduje się kaplica z obrazem Matki Bożej Nieustającej Pomocy i witrażem Matki Boskiej Częstochowskiej.
Z kościoła kondukty pogrzebowe prowadzone są na cmentarz parafialny przy ul. Poniatowskiego w Słomnikach.

</doc>
<doc id="736925" url="https://pl.wikipedia.org/wiki?curid=736925" title="Bílí tygři Liberec">
Bílí tygři Liberec

Bílí Tygři Liberec – czeski klub hokejowy z siedzibą w Libercu, występujący w Tipsport Extraliga (od sezonu 2002/03).

</doc>
<doc id="736927" url="https://pl.wikipedia.org/wiki?curid=736927" title="Bili Tygri Liberec">
Bili Tygri Liberec



</doc>
<doc id="736932" url="https://pl.wikipedia.org/wiki?curid=736932" title="Aszanti (ujednoznacznienie)">
Aszanti (ujednoznacznienie)



</doc>
<doc id="736936" url="https://pl.wikipedia.org/wiki?curid=736936" title="Stanisławów (powiat słupecki)">
Stanisławów (powiat słupecki)

Stanisławów – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.

</doc>
<doc id="736937" url="https://pl.wikipedia.org/wiki?curid=736937" title="Powrót do przyszłości II">
Powrót do przyszłości II

Powrót do przyszłości II () – amerykański film przygodowy i fantastycznonaukowy z 1989 roku wyreżyserowany przez Roberta Zemeckisa. Wraz z częścią pierwszą i trzecią tworzą trylogię.
Fabuła.
Doktor Brown przenosi Marty’ego i jego dziewczynę do 21 października 2015, gdzie muszą zapobiec tragedii rodzinnej, która ma dotknąć ich dzieci. Biff kradnie maszynę czasu i przekazuje swojemu odpowiednikowi z 1955 almanach sportowy, przez co Biff zmienia bieg historii i zostaje milionerem. Gdy Marty i Doktor wracają do roku 1985, znajdują Hill Valley przekształcone w gniazdo hazardu i walk gangów ulicznych. Ponadto matka Marty’ego jest żoną Biffa, George McFly zostaje zamordowany przez Tannena, a alter ego profesora Browna z 1985 zostaje wysłane „do czubków”. Aby naprawić ten stan rzeczy, Marty i Doktor muszą wrócić do roku 1955 i odebrać Biffowi almanach.

</doc>
<doc id="736938" url="https://pl.wikipedia.org/wiki?curid=736938" title="Kultura Peiligang">
Kultura Peiligang

Kultura Peiligang () – nazwa nadana przez archeologów grupie neolitycznych osad z doliny rzeki Yiluo w chińskiej prowincji Henan z okresu VI - V tysiąclecia p.n.e. Nazwa pochodzi od miejsca odkrycia jednej z osad w roku 1977. Znaleziono ślady świadczące o hodowli świń i wyrobie ceramiki zdobionej rytami.

</doc>
<doc id="736943" url="https://pl.wikipedia.org/wiki?curid=736943" title="Kaguya">
Kaguya

Kaguya (jap. かぐや – nazwa pochodzi od imienia księżycowej księżniczki z japońskiej baśni), do czerwca 2007 r. oficjalnie określana nazwą SELENE (ang. "SELenological and ENgineering Explorer") – japońska sonda kosmiczna. Sztuczny satelita Księżyca. Sonda składała się z głównego orbitera i dwóch subsatelitów.
Cele misji.
Czas trwania misji zaplanowano na minimum rok.
Konstrukcja sondy.
Sonda Kaguya składała się z trzech elementów: głównego orbitera i dwóch subsatelitów. 
Kadłub orbitera miał wymiary 2,1 x 2,1 x 4,8 m. Składał się on z dwóch głównych części: górnego modułu o długości 2,8 m zawierającego większość instrumentów naukowych i dolnego modułu napędowego o długości 1,2 m. Z boku statku przymocowane było pojedyncze skrzydło baterii słonecznych o powierzchni 22 m2 dostarczające energii o mocy do 3486 W. Ogniwa słoneczne ładowały 4 baterie niklowo - wodorowe o pojemności 35 Ah i napięciu 50 V. Łączność z sondą zapewniła przymocowana do boku kadłuba antena główna o średnicy 1,3 m oraz 4 mniejsze anteny wielokierunkowe. Maksymalna prędkość przesyłania danych na Ziemię wynosiła 10 megabitów na sekundę. Z kadłuba wystawał wysięgnik o długości 12 m dla magnetometru i 4 anteny o długości po 15 m dla radaru. W module napędowym umieszczony był silnik główny o ciągu 500 N. Sonda zaopatrzona była też w zestaw 12 silników kontroli położenia o ciągu 20 N oraz 8 silników o ciągu 1 N. Orbiter był stabilizowany trójosiowo. Na szczycie statku, do momentu ich uwolnienia, znajdowały się 2 subsatelity. Całkowita masa startowa orbitera wynosiła 2914 kg, w tym 795 kg paliwa dla silników.
Obydwa subsatelity miały bardzo zbliżoną konstrukcję. Kadłub każdego satelity miał kształt ośmiobocznego graniastosłupa o wymiarach 0,99 x 0,99 x 0,65 m i masę 53 kg. Energia dostarczana była przez baterie ogniw słonecznych o mocy 70 W pokrywających boczne ściany. Ładowały one baterie niklowo-wodorowe o pojemności 13 Ah i napięciu 26 V. Satelity były stabilizowane obrotowo (w tempie 10 obrotów na minutę) i nie posiadały własnego napędu. Każdy subsatelita posiadał antenę dipolową wystającą ze szczytu kadłuba. Okina dodatkowo miała 4 małe anteny dla łączności z głównym orbiterem. Obydwa subsatelity wyposażono w nadajniki radiowe umożliwiające pomiary interferometrii radiowej. Okina przekazywała też czterokierunkowe sygnały radiowe dla pomiarów dopplerowskich pomiędzy stacją naziemną a głównym orbiterem.
Przebieg misji.
Pierwotnie start sondy przewidziano na 16 sierpnia 2007, na godzinę 00:30:48. Jednak 20 lipca oświadczono, że start zostanie opóźniony z powodu odkrycia zmiany biegunowości jednego z kondensatorów satelity WINDS. Identyczne kondensatory znajdowały się w minisatelitach Vstar i Rstar.
Sonda Kaguya została wyniesiona z kosmodromu Tanegashima 14 września 2007 r. (start został opóźniony o jedną dobę z powodu złej pogody). Po 727 sekundach lotu rakieta osiągnęła orbitę parkingową. Po odpaleniu silnika 2. stopnia, między T+40'44" i 44'02", sonda znalazła się na orbicie okołoziemskiej, o parametrach 281×232805 km i nachyleniu 29,9°. W 45. minucie 43. sekundzie lotu, Kaguya odłączyła się od rakiety nośnej. O godzinie 02:44 rozłożono panele ogniw słonecznych. O godzinie 09:52 rozłożono antenę dużego zysku. O 20:12 sonda wykonała manewr korekcji błędu wejścia na orbitę (ang. "orbit injection error correction maneuver"). W jego wyniku orbita zmieniła się i uzyskała parametry 956×232782 km i okres 4 dni 23 godzin 37 minut.
19 września 2007, o godz. 00:52 sonda wykonała manewr dostosowania okresu. Orbita zmieniła się na następującą: 1039×377809 km, a jej okres wyniósł 9 dni 23 godziny 31 minut. O godz. 20:59 wykonano trzeci z kolei manewr (korekcji błędu okresu). W jego wyniku orbita uzyskała parametry: 1055×379196 km, okres wyniósł 10 dni i 48 minut.
Sonda weszła na orbitę okołoksiężycową 3 października o 21:20 UTC.
Parametry początkowej orbity okołobiegunowej wynosiły: perycentrum 101 km, apocentrum 11741 km, nachylenie 90° i okres obiegu 16 h 42 min. Następnie sonda wykonała serię manewrów obniżenia orbity, aż do osiągnięcia docelowej orbity kołowej odległej od powierzchni o 100 km i o okresie obiegu 2 h. W trakcie obniżania orbity z orbitera zostały kolejno uwolnione subsatelity.
Relay Satellite (Rstar, Okina) został oddzielony 9 października 2007 o 00:36 UTC.
VRAD (Vstar, Ouna) został oddzielony 12 października o 04:28 UTC.
Relay Satellite (Okina) wszedł na orbitę o parametrach 115 x 2399 km, natomiast VRAD (Ouna) pozostał na orbicie 127 x 795 km.
21 października po wejściu sondy Kaguya na zaplanowaną orbitę roboczą rozpoczęto fazę weryfikacji jej aparatury, która trwała do połowy grudnia 2007 r.
21 grudnia 2007 r. rozpoczęła się faza prowadzenia stałych obserwacji naukowych.
12 lutego 2009 r. nastąpił upadek subsatelity Okina (Rstar) na powierzchnię Księżyca. Zakończył się tym samym eksperyment czterokierunkowych pomiarów dopplerowskich pola grawitacyjnego Księżyca. Upadek nastąpił w punkcie o współrzędnych 200,967°E, 28,213°N.
Od 1 lutego 2009 r. Kaguya rozpoczęła prowadzenie obserwacji powierzchni Księżyca z niskiej orbity, początkowo o wysokości 50 km, a następnie, od 16 kwietnia o obniżonym perycentrum do 10 - 30 km.
10 czerwca 2009 r. o godz. 18:25 UTC sonda Kaguya na zakończenie swej misji uderzyła w powierzchnię Księżyca. Upadek nastąpił w punkcie o współrzędnych 80,4°E, 65,5°S.
29 czerwca 2009 r. o godz. 12:08 UTC zakończył funkcjonowanie subsatelita Ouna.
Koszt misji sondy Kaguya był planowany na 55 miliardów jenów (około 480 milionów dolarów amerykańskich).

</doc>
<doc id="736945" url="https://pl.wikipedia.org/wiki?curid=736945" title="Powrót do przyszłości III">
Powrót do przyszłości III

Powrót do przyszłości III (ang. "Back to the Future Part III") – amerykański film przygodowy i fantastyczno-naukowy z 1990 wyreżyserowany przez Roberta Zemeckisa. Jest trzecią i ostatnią częścią trylogii "Powrót do przyszłości".
Fabuła.
Doktor Emmett Brown zostaje przypadkiem wysłany do roku 1885. Marty, który nadal znajduje się w 1955 roku, dostaje od listonosza 70-letni list, w którym Emmett zapewnia go, że ma się dobrze. Prosi też aby po powrocie w rok 1985 zniszczył wehikuł czasu. W przygotowaniu się do podróży we własne czasy pomóc ma Marty’emu Doktor z lat 50. Jednak podobnie jak w I części trylogii, Emmett nie chce wierzyć w tę historię, uznając Marty’ego za wytwór swojej wyobraźni – do czasu przeczytania listu. Znajdują się w nim również wskazówki na temat miejsca ukrycia wehikułu czasu. Po wydobyciu wehikułu, Marty i doktor szykują się do odjazdu, lecz ówczesny pies Browna, Kopernik, znajduje grób Emmeta z czasów Dzikiego Zachodu. W zaistniałej sytuacji Marty decyduje się odnaleźć doktora Browna. Doktor na wieść o grożącej mu śmierci decyduje się wrócić z Martym do roku 1985 i ostatecznie zniszczyć wehikuł. Niestety z przedziurawionego baku wyciekła benzyna i wehikuł czasu nie był w stanie rozpędzić się do 88 mil na godzinę. Ponadto, sprawę komplikują nowa znajomość Browna oraz zatargi Marty’ego z przodkiem Biffa – „Wściekłym Psem” Tannenem.
Niewykorzystana scena.
Tannen zabija szeryfa Stricklanda strzałem w plecy, na oczach jego syna.

</doc>
<doc id="736946" url="https://pl.wikipedia.org/wiki?curid=736946" title="Savannakhét">
Savannakhét

Savannakhét (, ) – miasto położone w południowej części Laosu, w prowincji Savannakhét, której jest stolicą. Zamieszkuje je 120 000 ludzi. Etymologia nazwy Savannakhet pochodzi od słów "Savanh Nakhone", co znaczy dosłownie „Miasto Raju”. Jest to trzecie (po stolicy Wientian i Pakxé) co do wielkości miasto Laosu. Leży nad rzeką Mekong. Jest największym miastem kraju nieposiadającym uniwersytetu.
Podobnie jak w większości laotańskich miasto zamieszkują tutaj Laotańczycy, Tajowie, Wietnamczycy i Chińczycy. Znajduje się tutaj XV-wieczna świątynia Buddyjska Wat Sainyaphum, chińska świątynia, kościół katolicki i meczet. W roku 2005 na rzece Mekong został zbudowany most łączący Savannakhét z Mukdahan (Tajlandia). W mieście znajduje się również port lotniczy.

</doc>
<doc id="736947" url="https://pl.wikipedia.org/wiki?curid=736947" title="Škoda VOS">
Škoda VOS

Škoda VOS – luksusowy opancerzony samochód osobowy produkowany przez czechosłowacką firmę Škoda w latach 1950–1952 dla władz państwowych. Nazwa VOS jest skrótem od słów Vládní osobní speciál, czyli specjalny samochód osobowy dla władz. Łącznie wyprodukowano 107 egzemplarzy pojazdu.
Historia i opis modelu.
Podwozie pojazdu zaprojektowane i produkowane było przez Skodę, natomiast karoseria wytwarzana była przez firmę Karosa (znacjonalizowane zakłady Sodomka) w Vysoké Mýto, która montowała samochód. Wnętrze pojazdu zaprojektowane zostało przez firmę Tatra Kopřivnice. Pojazd otrzymał modne opływowe nadwozie, stylistycznie konkurujące z amerykańskimi krążownikami szos. Głównym konstruktorem i projektantem nadwozia był zajmujący się wcześniej m.in. projektowaniem czołgów inż. Oldrich Meduna. Auto otrzymało szeroką atrapę chłodnicy, z grubymi chromowanymi żebrami, oraz wyróżniające je ozdobne chromowane poziome żebra na błotnikach przednich. Produkowano wersję z cięższym podwójnym opancerzeniem (50 sztuk) oraz z lżejszym opancerzeniem (nazywaną także w publikacjach VOS-L). Początkowo samochód miał rozstaw osi 3100 mm, później zwiększony o 100 mm dla polepszenia wygody (według anegdoty, kiedy małżonka prezydenta Gottwalda miała trudności ze zmieszczeniem się z tyłu w prototypie samochodu). Rozstaw kół wynosił 1500 mm. Samochód miał czterodrzwiowe nadwozie typu limuzyna, z przednimi drzwiami otwieranymi do tyłu, a tylnymi drzwiami otwieranymi klasycznie, do przodu. Przynajmniej jeden z czeskich samochodów przebudowano w 1952 na kabriolet.
Pancerne blachy pojazdu miały pięć milimetrów grubości, natomiast szyby w ciężkiej wersji - 52 mm. Uchylić je można było wyłącznie na dwa centymetry. Lżejsza wersja miała szyby grubości 8 mm. Układ hamulcowy pojazdu wyposażony został w specjalne okładziny sprowadzane z Holandii, a kord opon wykonano z egipskiej bawełny. Samochód miał opony o rozmiarach 9,00-16 w lżejszej i 10,50-16 w cięższej wersji, specjalnie wykonywane w firmie Mitas z Pragi. Masa własna lżejszej wersji wynosiła 3355 kg, a ciężkiej 4115 kg, natomiast masa dopuszczalna z czterema osobami 3700 kg do 4440 kg. Karoseria była zbudowana na ramie, przednie zawieszenie kół było niezależne, a tylne – na resorach wzdłużnych.
Samochód napędzał zapożyczony od ciężarówki marki Praga sześciocylindrowy rzędowy silnik benzynowy OHV o pojemności 5193 cm³ i mocy 120 KM (88 kW). Pojazd rozpędzić się mógł maksymalnie do prędkości ponad 100 km/h, lecz zalecano nie przekraczać 90 km/h z uwagi na wytrzymałość opon. Zużycie paliwa wynosiło ok. 30 l/100 km.
Eksploatacja.
Był to jeden z opancerzonych pojazdów prezydentów Czechosłowacji Klementa Gottwalda i Antonínego Zápotocky'ego, a także m.in. chińskich dygnitarzy Zhu De oraz Mao Zedonga i albańskiego dyktatora Envera Hodży. W polskim rządzie powojennym służyło około ośmiu egzemplarzy pojazdu. Podróżował nimi m.in. marszałek Polski oraz Związku Radzieckiego Konstanty Rokossowski, a także Bolesław Bierut. Marszałek Rokossowski miał wypadek tym samochodem, kiedy pękła opona, co było przyczyną nałożenia później ograniczeń co do prędkości.
Samochód oglądać można w Muzeum Škody w Mladá Boleslav, w Muzeum Produkcji Nadwozi Samochodowych w Vysoké Mýto oraz w muzeum wojskowym w Pekinie.
Jeden - zachowany w Rumunii - przeznaczony dla Any Pauker został dostosowany do jazdy po szynach (wymiana kół, blokada układu kierowniczego itd.) - Samochód znajduje się na stacji kolejowej Sinaia. Nosi ślady uszkodzeń po ataku dokonanym w okolicy stacji Roşiori Nord.
Wyposażenie.
Niektóre z egzemplarzy wyposażone były m.in. w klimatyzację.

</doc>
<doc id="736949" url="https://pl.wikipedia.org/wiki?curid=736949" title="Lea Thompson">
Lea Thompson

Lea Katherine Thompson (ur. 31 maja 1961 w Rochester) – amerykańska aktorka. Występowała w ponad 45 filmach, zagrała także w reklamach znanych firm. Obecnie mieszka w Los Angeles. Żona Howarda Deutcha.

</doc>
<doc id="736951" url="https://pl.wikipedia.org/wiki?curid=736951" title="Skrutacja">
Skrutacja

Skrutacja – metoda czytania Biblii z wykorzystaniem odnośników biblijnych do innych ksiąg. Termin pochodzi od łacińskiego słowa "scrutatio" („badanie”). 
Podstawą dla metody skrutacji jest zasada „"Pismo wyjaśnia samo siebie"”. Według tej zasady istotne dla wierzącego fragmenty Biblii są powiązane ze sobą, a czytając je i porównując można zrozumieć przesłanie, które Biblia kryje. Jako podstawę biblijną podaje się: „"Badacie [skrutujecie] Pisma, ponieważ sądzicie, że w nich zawarte jest życie wieczne: to one właśnie dają o Mnie świadectwo."” (J 5,39)
W tradycji katolickiej skrutacja służy lepszemu rozumieniu przesłania tekstu oraz wykorzystywana jest w modlitwie i medytacji biblijnej ("lectio divina"), między innymi we wspólnotach Drogi Neokatechumenalnej. 
W tradycji protestanckiej odnośniki do innych ksiąg mają przede wszystkim znaczenie wyjaśniające. Zgodnie z zasadą "sola scriptura", protestanckie wydania Biblii najczęściej nie mają komentarzy o charakterze teologicznym.
Do skrutacji wymagane jest specjalne wydanie Biblii, opracowane redakcyjnie w taki sposób, że dla większości wersetów zdefiniowano wersety powiązane w innych miejscach Biblii. Popularnym katolickim wydaniem Biblii wykorzystywanym w skrutacji jest Biblia jerozolimska. Odnośniki przydatne w skrutacji stosuje również inny przekład Biblii z języków oryginalnych – Biblia Paulistów.

</doc>
<doc id="736952" url="https://pl.wikipedia.org/wiki?curid=736952" title="Amanda Stepto">
Amanda Stepto

Amanda Stepto (ur. 1970 w Toronto) – kanadyjska aktorka. 

</doc>
<doc id="736953" url="https://pl.wikipedia.org/wiki?curid=736953" title="Laurin &amp; Klement - Škoda 115">
Laurin &amp; Klement - Škoda 115

Laurin &amp; Klement 115 – czteromiejscowy, sześciomiejscowy otwarty sedan z silnikiem o pojemności 1944 cm³ umieszczonym z przodu, napędzającym tylną oś. Model 115 był przedłużoną wersją modelu 110.

</doc>
<doc id="736958" url="https://pl.wikipedia.org/wiki?curid=736958" title="Laurin &amp; Klement - Škoda 120">
Laurin &amp; Klement - Škoda 120

Laurin &amp; Klement – Škoda 120 (początkowo Laurin &amp; Klement 120) – czterodrzwiowy, pięciomiejscowy samochód z silnikiem o pojemności 1944 cm³ i mocy 22,1 kW umiejscowionym z przodu, napędzającym tylne koła. Produkowany w różnych wersjach nadwoziowych, m.in.: limuzyna, kabriolet, phaeton, furgonetka.
Wyprodukowano 494 egzemplarze tego modelu samochodu. Jeden z nich można zobaczyć w muzeum motoryzacji w Pradze.

</doc>
<doc id="736962" url="https://pl.wikipedia.org/wiki?curid=736962" title="Škoda 422">
Škoda 422

Škoda 422 − tylnonapędowy samochód osobowy marki Škoda produkowany w latach 1930–1932 w wersjach nadwoziowych coupé, kabriolet, landaulet, phaeton, roadster i dwu- i czterodrzwiowy sedan. Ogółem wytworzono 3435 egzemplarzy tego modelu.

</doc>
<doc id="736964" url="https://pl.wikipedia.org/wiki?curid=736964" title="Jack Welch">
Jack Welch

Jack Welch, właśc. John Francis Welch Jr. (ur. 19 listopada 1935 w Peabody, zm. 1 marca 2020 w Nowym Jorku) – amerykański przedsiębiorca, przewodniczący ("chairman") i dyrektor generalny (CEO) koncernu General Electric (GE) w latach 1981–2001.
Życiorys.
Jako zarządzający GE doprowadził do wzrostu przychodów koncernu z 27 mld USD w 1981 do 130 mld USD w 2000.
W latach 1980–1985 zmniejszył zatrudnienie w GE z ponad 400 tys. do mniej niż 300 tys. osób, przez co zyskał przydomek "„Neutronowy Jack”" (od bomby neutronowej, która zabija ludzi, ale nie niszczy budynków). W zarządzaniu kładł duży nacisk m.in. na zarządzanie procesami i zyskowność prowadzonej działalności. Wdrożył w GE metodę Six Sigma.
W 1999 amerykański "„Fortune”" nazwał go "„Menedżerem stulecia”".
Życie prywatne.
Welch miał czworo dzieci ze swoją pierwszą żoną Carolyn. Rozwiedli się polubownie w 1987 roku po 28 latach małżeństwa. Jego druga żona, Jane Beasley, była byłym prawnikiem ds. fuzji i przejęć. Wyszła za mąż za Welcha w kwietniu 1989 r., a rozwiodła się w 2003 r. Podczas gdy Welch zawierał umowę przedmałżeńską, Beasley nalegała na dziesięcioletni limit czasu jej obowiązywania, a tym samym była w stanie opuścić małżeństwo mając około 180 milionów dolarów.
Trzecia żona Welcha, Suzy Wetlaufer (z domu Spring), jest współautorką jego książki "Winning" z 2005 roku jako Suzy Welch. Przez krótki czas pełniła funkcję redaktora naczelnego "Harvard Business Review". Żona Welcha w tamtym czasie Jane Beasley, dowiedziała się o romansie Wetlaufer i Welch. Beasley poinformowała "Review", a Wetlaufer została zmuszona do rezygnacji na początku 2002 roku po przyznaniu się do romansu z Welchem podczas przygotowywania wywiadu z nim dla magazynu. Pobrali się 24 kwietnia 2004 roku.
Począwszy od stycznia 2012 roku, Welch i Suzy Welch pisali dwutygodnik dla "Reuters i Fortune", który oboje opuścili 9 października 2012 roku, po tym, jak "Fortune" opublikował artykuł krytyczny na temat Welcha i jego kariery w GE.
Śmierć.
Welch zmarł 1 marca 2020 r. (84 lata) z powodu niewydolności nerek w swoim domu w Nowym Jorku.
Poglądy.
Welch identyfikował się politycznie jako republikanin. Stwierdził, że globalne ocieplenie jest „atakiem na kapitalizm, którego socjalizm nie mógł przynieść” i że jest formą „masowej nerwicy” („the attack on capitalism that socialism couldn’t bring (…) a mass neurosis”). Powiedział jednak, że każda firma musi przyjąć ekologiczne produkty i zielone sposoby prowadzenia biznesu, „czy wierzysz w globalne ocieplenie, czy nie … ponieważ świat chce tych produktów” („whether you believe in global warming or not … because the world wants these products”).

</doc>
<doc id="736967" url="https://pl.wikipedia.org/wiki?curid=736967" title="Prorocy więksi">
Prorocy więksi

Prorocy więksi – w tradycji żydowskiej i chrześcijańskiej, czterej prorocy (trzej w przypadku judaizmu, Daniel nie jest uznawany w Hebrajskiej Biblii za proroka), domniemani autorzy ksiąg prorockich, które są największe objętościowo:

</doc>
<doc id="736969" url="https://pl.wikipedia.org/wiki?curid=736969" title="Osiedle im. Kardynała Stefana Wyszyńskiego">
Osiedle im. Kardynała Stefana Wyszyńskiego

Osiedle imienia Kardynała Stefana Wyszyńskiego (do roku 1991 "Osiedle imienia Ludwika Waryńskiego") – osiedle mieszkaniowe w Wieluniu, wznoszone w technologii wielkopłytowej od końca lat 70., położone między ulicami: 18 Stycznia, POW, Kościuszki i Popiełuszki. 41 bloków mieszkalnych, od 1991 także segmentowe budownictwo jednorodzinne. W osiedlu znajdują się szkoła podstawowa, gimnazjum, przedszkole oraz trzy supermarkety.

</doc>
<doc id="736971" url="https://pl.wikipedia.org/wiki?curid=736971" title="Teanina">
Teanina

Teanina – organiczny związek chemiczny z grupy α-aminokwasów niebiałkowych, pochodna glutaminy, zawierająca podstawnik etylowy przy amidowym atomie azotu. Występuje naturalnie jako enancjomer o konfiguracji (konfiguracja absolutna "S") w liściach herbaty (kamelii) i przygotowywanej z nich zielonej herbacie. Łatwo pokonuje barierę krew-mózg i jest związkiem psychoaktywnym. Ma działanie uspokajające, zmniejszające stres i niepokój, stabilizujące nastrój. Zwiększa intensywność fal alfa w mózgu, co poprawia wydajność pracy i skuteczność nauki. Jest nootropem.

</doc>
<doc id="736973" url="https://pl.wikipedia.org/wiki?curid=736973" title="OPL">
OPL



</doc>
<doc id="736975" url="https://pl.wikipedia.org/wiki?curid=736975" title="Pierluigi Marzorati">
Pierluigi Marzorati

 
Pierluigi Marzorati (ur. 12 września 1952 w Figino Serenza) – włoski koszykarz, z reprezentacją Włoch zdobywca srebrnego medalu na Igrzyskach Olimpijskich 1980 w Moskwie oraz złotego medalu Mistrzostw Europy w roku 1983. Rozegrał w barwach swojego kraju 278 spotkań, zdobywając 2209 punktów.
Jeden z kluczowych graczy włoskiego Pallacanestro Cantù (debiut w 1969), w którym spędził całą klubową karierę, grając z numerem 14. Zdobywca 2 tytułów mistrza Włoch oraz wielokrotny triumfator rozgrywek międzynarodowych. W Serie A zagrał 692 mecze i zdobył 8659 punktów.
28 kwietnia 1991 zakończył karierę koszykarską.
8 października 2006, w wieku 54 lat, wystąpił z okazji siedemdziesięciolecia zespołu Cantù przeciwko Benettonowi Treviso. Grając półtorej minuty w meczu ligi włoskiej został najstarszym koszykarzem w historii, który zagrał w oficjalnych rozgrywkach. Został także pierwszym graczem, który wystąpił na boisku w pięciu różnych dziesięcioleciach.
12 września 2007 Marzorati został przyjęty w poczet galerii sław koszykówki - "FIBA Hall of Fame".
Osiągnięcia.
Reprezentacja Włoch.
"łącznie":

</doc>
<doc id="736977" url="https://pl.wikipedia.org/wiki?curid=736977" title="XVII wiek w informatyce">
XVII wiek w informatyce

Kalendarium informatyczne lat 1601-1700.
Chronologiczne zestawienie wydarzeń związanych z historią informatyki w XVII wieku.

</doc>
<doc id="736978" url="https://pl.wikipedia.org/wiki?curid=736978" title="Ordynacja Łąckich">
Ordynacja Łąckich

Dwie ordynacje rodowe założone przez hrabiego Władysława Tomasza Łąckiego (ur. w Chraplewie k. Lwówka 7 marca 1821, zm. w Posadowie 6 marca 1908), byłego powstańca wielkopolskiego, w l. 1866-1870 posła do pruskiego landtagu krajowego.
Pierwszą ordynacją była założona w 1890 roku ordynacja na Posadowej, zgodnie ze statutem dziedziczona wyłącznie przez męskich potomków I ordynata. 
W 1892 roku Władysław Łącki uzyskał od cesarza Wilhelma I Hohenzollerna dziedziczny tytuł hrabiowski na zasadzie męskiej primogenitury, pod warunkiem erygowania ordynacji z dóbr Lwówek w Wielkopolsce, co też istotnie nastąpiło w 1893. Była to jedna z ostatnich ordynacji rodowych zaakceptowanych przez rząd pruski.
Rozwiązanie Ordynacji.
W latach 20. XX wieku było jasne, że ostatni ordynat nie pozostawi męskiego potomstwa, zatem wygaśnie zarówno tytuł hrabiowski, jak i linia ordynatów. Ponieważ przekazanie ordynacji krewnym po kądzieli nie było zgodne z jej statutem, postanowieniem Rady Rodzinnej w 1922 obie ordynacje rozwiązano oraz uzgodniono, że przejdą one na adoptowanych siostrzeńców ostatniego ordynata: hr. Janusza Marię i Feliksa Tyszkiewiczów, którzy będą nosić nazwisko Tyszkiewicz-Łącki. 
Hrabiowie Janusz Maria i Feliks Tyszkiewicz-Łąccy byli ostatnimi dziedzicami dawnych ordynacji na Posadowej i Lwówku, aż do ich nacjonalizacji przez reformę rolną.

</doc>
<doc id="736980" url="https://pl.wikipedia.org/wiki?curid=736980" title="Kowalszczyzna (Łódź)">
Kowalszczyzna (Łódź)

Kowalszczyzna – osiedle w Łodzi, położone w południowo-wschodniej części dzielnicy Łódź-Górna. Kowalszczyzna sąsiaduje z obszarem Młynka, w którym znajduje się park oraz staw.
Do Młynka kursuje linia autobusowa 71AB, obsługiwana przez MPK Łódź.
Historia.
Osada Kowalszczyzna została założona na terenach należących do dóbr szlacheckich Chojny, przy samej granicy z obszarem rządowego majątku Wiskitno.
Granica ta biegła wzdłuż dzisiejszych ulic Bławatnej i Przyjacielskiej i od wschodu przylegał do niej grunt należący do osady młyńskiej wsi Wiskitno. Znajdował się tam na rzece Olechówce młyn wodny, a osada nosiła nazwę Młynek Wiskicki.
Kowalszczyznę założył około roku 1800 ówczesny właściciel dóbr Chojny, Benedykt Górski.
Chcąc zwiększyć dochodowość swojego majątku Górski założył wcześniej na terenach lasu Dąbrowa kolonię rolniczą Olędry Chojeńskie (późniejsza wieś Dąbrowa w Łodzi) a także osadę szklarską Huta Chojeńska, w rejonie dzisiejszych ulic Śląskiej i Ujejskiego.
Trzecią tego typu osadą była Kowalszczyzna. Z uwagi na położenie osady nad rzeczką Olechówką można przypuszczać, że zamiarem Górskiego było założenie zakładu produkcji metalowej (kuźnicy) napędzanego siłą wody.
Zamiar ten najwyraźniej nie powiódł się, gdyż według danych „Tabeli miast, wsi, osad Królestwa Polskiego”, wydanej w 1827 (opisujących stan z ok. 1822) w osadzie Kowalszczyzna, położonej w gminie dominialnej Chojny znajdowały się dwa domy mieszkalne zamieszkiwane przez 20 osób stanu włościańskiego.
W wyniku regulacji pouwłaszczeniowych w latach 1865-70 powiększono obszar osady, wyznaczając działki rolnicze dla uwłaszczanych małorolnych mieszkańców gminy Chojny.
Około roku 1930 wieś posiadała 17 domów mieszkalnych, położonych w większości przy dzisiejszej ul. Śląskiej. Po roku 1935 rozpoczęła się parcelacja na działki budowlane najstarszej części wsi, położonej nad rzeczką Olechówką.
W latach 1942/43 obszar Kowalszczyzny został przecięty nasypem linii kolejowej Chojny – Bedoń.
Wieś została włączona w granice administracyjne miasta Łodzi w dniu 1 stycznia 1940 (anulowane z dniem 19 stycznia 1945) i ponownie w lutym 1946.
Historia administracyjna.
Od 1867 w gminie Chojny. W okresie międzywojennym należała do powiatu łódzkiego w woj. łódzkim. W 1921 roku liczba mieszkańców wynosiła 82. 1 września 1933 weszła w skład nowo utworzonej gromady "Dąbrowa", składającej się ze wsi Dąbrowa, Kowalszczyzna i Chojny E.
Podczas II wojny światowej włączona do III Rzeszy. Po wojnie Kowalszczyzna powróciła na krótko do powiatu łódzkiego woj. łódzkim, lecz już 13 lutego 1946 włączono ją do Łodzi.
Granice.
Wschodnia granica Kowalszczyzny opierała się o linię ulic Bławatnej i Przyjacielskiej.
Północna przebiega w przybliżeniu wzdłuż równoleżnikowej części ulicy Lodowej.
Wschodnia biegnie ok. 60–80 m na zachód od linii ulicy Przedborskiej (d. Zygmunta).
Południowa biegnie w przybliżeniu po linii przedłużenia ul. Kurczaki na wschód, do ul. Przyjacielskiej

</doc>
<doc id="736982" url="https://pl.wikipedia.org/wiki?curid=736982" title="Szerpa">
Szerpa

Szerpa – określenie w języku polskim oznaczające tragarza (pomocnika) wysokogórskiego dostarczającego ładunki w te miejsca, gdzie tradycyjny transport nie jest w stanie dotrzeć.
Nazwa pochodzi od nazwy plemienia Szerpów żyjącego w Himalajach, spośród którego rekrutowano pomocników przy wyprawach w Himalaje. Z czasem zaczęto określać wszystkich pomocników tym mianem.
Obecnie szerpowanie to jedna z dyscyplin sportu, polegająca na wnoszeniu określonego wagowo ładunku pod górę.

</doc>
<doc id="736993" url="https://pl.wikipedia.org/wiki?curid=736993" title="Eksperyment Zimbardo">
Eksperyment Zimbardo



</doc>
<doc id="737006" url="https://pl.wikipedia.org/wiki?curid=737006" title="Instrukcja maskująca">
Instrukcja maskująca

Podczas eksperymentu prowadzonego w naukach społecznych konieczne jest niekiedy wprowadzenie osób badanych w błąd, ponieważ wiedza co do rzeczywistego celu eksperymentu mogłaby w istotny w sposób wpłynąć na zachowania badanych i zniekształcić wyniki lub zupełnie uniemożliwić przeprowadzenie badania. Na przykład gdyby osoby badane wiedziały, że eksperyment dotyczy ich posłuszeństwa, mogłyby celowo i nienaturalnie zachowywać się jak indywidualiści.
Dlatego nie zawsze informuje się badanych o istocie eksperymentu, lub wprowadza się ich w błąd przy pomocy instrukcji maskujących.
Po zakończeniu eksperymentu konieczne jest odkłamanie badanych, czyli poinformowanie ich o istocie i prawdziwym celu badania oraz wyjaśnieniu wszelkich wątpliwości osób biorących w nim udział.
Słynne i kontrowersyjne eksperymenty w psychologii, gdzie okłamywano badanych to eksperyment Milgrama, eksperyment Ascha, eksperyment Zimbardo. Instrukcja maskująca stosowana jest jednak bardzo często.

</doc>
<doc id="737007" url="https://pl.wikipedia.org/wiki?curid=737007" title="Filtr akwarystyczny">
Filtr akwarystyczny

Filtr akwarystyczny – urządzenie do utrzymania odpowiednich parametrów fizycznych i chemicznych wody w akwarium przez wymuszanie jej obiegu przez złoża filtracyjne o różnych właściwościach. Dwa lub więcej filtrów stanowią układ filtracji akwarium.
Zadania filtrów akwarystycznych.
Filtry akwarystyczne mają za zadanie utrzymanie pożądanych parametrów fizykochemicznych wody w akwarium. W zależności od swego przeznaczenia i oczekiwanych efektów osiągają to poprzez:
Zadania te w większości osiąga się przez zastosowanie wkładów filtracyjnych o różnych właściwościach dobieranych w zależności od potrzeb i oczekiwanego efektu. Wyjątkiem jest filtr UV, w którym stosuje się lampę emitującą promieniowanie ultrafioletowe.
Budowa i zasada działania.
Każdy filtr akwarystyczny składa się z: 
Wyjątek stanowi filtr gąbkowy, którego konstrukcja nie wymaga zastosowania pojemnika na wkłady. Dodatkowo filtr akwarystyczny może być wyposażony w:
Zasadą działania każdego filtra akwarystycznego jest wymuszenie obiegu wody przez wkład filtracyjny, w którym zachodzą procesy związane z jego funkcją.
Wkład filtracyjny.
Wkład filtracyjny jest najważniejszym elementem każdego filtra akwarystycznego, to w nim zachodzą procesy fizyczne, chemiczne lub biologiczne stanowiące o właściwościach filtra i jego przeznaczeniu. Generalnie wkłady filtracyjne w akwarystyce dzieli się na:
Podział filtrów.
ze względu na funkcję.
Mimo stosowania wkładów chemicznych, nie ma w powszechnym użyciu pojęcia "filtr chemiczny" i filtra dedykowanego wyłącznie do tego celu. Funkcję chemicznego oczyszczania lub wzbogacania wody realizuje się przez okresowe dodanie odpowiedniego wkładu do filtra biologicznego lub mechanicznego.
filtry akwarystyczne według terminologii akwarystycznej.
Poniższe nazwy należą do terminologii akwarystycznej są spotykane w handlu i znajdują się w powszechnym użyciu. Do wszystkich mają zastosowanie ogólne zasady podziału filtrów wymienione wyżej. Mogą spełniać jedną lub wiele z powyższych funkcji. Niektóre z terminów określają ten sam typ filtra, na przykład kubełkowy i kanistrowy.
Inne informacje.
Każdy filtr powoduje ruch wody w akwarium zapobiegający powstawaniu zastoisk, ma dobroczynny wpływ na jej dotlenienie, wymianę gazową, rozkład temperatury i rozprowadzenie składników odżywczych do roślin. Ta właściwość filtrów wpłynęła na powolny spadek popularności innego urządzenia akwarystycznego: brzęczyka.

</doc>
<doc id="737010" url="https://pl.wikipedia.org/wiki?curid=737010" title="Dm-crypt">
Dm-crypt

dm-crypt – darmowe oprogramowanie Open Source dla systemów Linux, umożliwiające szyfrowanie całych partycji „w locie”. Szyfruje dane przed samym zapisem do partycji, co uniezależnia go od systemu plików (typu partycji).
Działa na poziomie jądra i wchodzi w jego skład od wersji 2.6.4.
Potrafi szyfrować partycje, tak iż tylko po wprowadzeniu hasła możliwy jest odczyt bądź zmiana danych znajdujących się na szyfrowanej partycji. Po wprowadzeniu hasła, którym zabezpieczona jest dana partycja możliwa jest normalna praca na danym dysku, tak jakby był to każdy inny dysk dostępny w systemie. Pozwala tworzyć wirtualne woluminy, pod które można podmontować zaszyfrowany system plików zapisany w pojedynczym pliku znajdującym się na nieszyfrowanym dysku, pamięci flash z interfejsem USB, oraz na każdym innym napędzie widzianym w systemie.
Zaszyfrowane mogą być wszystkie partycje, jeśli używanym do uruchamiania systemu operacyjnego programem rozruchowym jest GRUB w wersji przynajmniej Grub 2.02~beta2-29, która wprowadza obsługę szyfrowanej partycji /boot. Dla partycji kasowanych przy restarcie (partycja wymiany i /tmp) może stosować zmienne hasła losowe nie pytając o nie.
Część dystrybucji pozwala tworzyć fizyczne, zaszyfrowane partycje w czasie instalacji. Domyślnie zaszyfrowane partycje są montowane przy starcie systemu, a obsługa sprowadza się do podania hasła.
Po zainstalowaniu systemu możemy utworzyć je programem cryptsetup. Jedynie w ten sposób można utworzyć partycję w zbiorze, kojarząc plik z urządzeniem loop0.
Windows.
Odpowiednikiem dm-crypt dla Windowsa jest FreeOTFE. Programy dm-crypt i Free otfe pozwalają używać tej samej partycji szyfrowanej, udostępnianej jako FAT32 pod Linuksem i Windowsem.

</doc>
<doc id="737011" url="https://pl.wikipedia.org/wiki?curid=737011" title="Doris Coley">
Doris Coley

Doris Coley (ur. 2 sierpnia 1941 roku w Passaic (New Jersey), zm. 4 lutego 2000) – piosenkarka, członkini grupy The Shirelles, którą opuściła w 1968. W 1975 powróciła do grupy.
Linki zewnętrzne.
 

</doc>
<doc id="737012" url="https://pl.wikipedia.org/wiki?curid=737012" title="Pius Ikedia">
Pius Ikedia

Pius Nelson Ikedia (ur. 11 lipca 1980 w Lagos) – piłkarz nigeryjski grający na pozycji prawego pomocnika. Mierzy 166 cm, waży 60 kg. Nosi przydomek "Wirus".
Kariera klubowa.
Ikedia pochodzi z Lagos. Piłkarską karierę zaczynał w małym klubie Okin Oloja Ventures, w którym grał w 1996 roku. Dla swojej drużyny zdobył 5 goli w lokalnej lidze i tym samym zwrócił uwagę trenerów Bendel Insurance i w 1997 roku dołączył do tej drużyny. Wraz z Juliusem Aghahową stworzył bramkostrzelny atak. Przez 2 lata gry w Pepsi Pro League zajął z drużyną z Beninu odpowiednio 13. w 1997 i 12. miejsce w 1998 roku. Dobra gra w nigeryjskiej lidze zaowocowała w 1999 roku transferem do najbardziej utytułowanego klubu Wybrzeża Kości Słoniowej, ASEC Mimosas. W klubie z Abidżanu grał tylko przez pierwszą połowę sezonu, ale miał swój udział w wywalczeniu mistrzostwa kraju.
Latem 1999 Ikedia odszedł do Ajaksu Amsterdam. W Eredivisie zadebiutował 28 listopada w wyjazdowym wygranym 2:1 meczu z AZ Alkmaar. W 26. minucie został z powodu kontuzji zmieniony przez Wamberto. Nie przebił się jednak do składu Ajaksu i oprócz debiutu wystąpił jeszcze w tylko 1 spotkaniu. W sezonie 2000/2001 wystąpił w 13 spotkaniach, głównie jako rezerwowy i zdobył 1 bramkę – swoją pierwszą na holenderskich boiskach, 3 maja w wyjazdowym meczu 31. kolejki ligowej z RKC Waalwijk (2:2). Nadal miał trudności z przebiciem się do składu, gdyż w Ajaksie na prawej stronie miał konkurenta w osobie Andy van der Meyde, a więc zawodnika wyższej klasy niż Pius. W sezonie 2001/2002 wywalczył z Ajaksem mistrzostwo Holandii oraz Puchar Holandii, choć udział w tych sukcesach miał znikomy – ledwie 10 meczów i 1 gol w lidze. Spowodowało to, że trenerzy Ajaksu zdecydowali, iż lepsze dla Ikedii będzie wypożyczenie do innego klubu. Na sezon 2002/2003 Ikedia wylądował w FC Groningen, gdzie przebił się do pierwszej jedenastki mając miejsce na prawym skrzydle. Z Groningen utrzymał się w lidze. Pomimo tego, że rozegrał dobry sezon nie wrócił do Ajaksu i znów został wypożyczony, tym razem do RBC Roosendaal. Sezon 2003/2004 miał całkiem udany – 27 meczów, 1 gol i 12. miejsce w lidze gwarantujące pewne utrzymanie się. W sezonie 2004/2005 zdobył co prawda 4 gole, w tym 2 w meczu z Groningen, ale nabawił się kontuzji i w całym sezonie na boisku pojawił się raptem w 12 meczach. Drużyna RBC po barażach utrzymała się w lidze. Ikedii w tym czasie skończył się kontrakt z Ajaksem i zdecydował się odejść z klubu. Wybrał AZ Alkmaar, ale miał też ofertę z Tottenhamu Hotspur. Drużyna AZ była rewelacją rozgrywek sezonu 2005/2006 zajmując 2. miejsce, ale Ikedii w tym zespole, podobnie jak w Ajaksie, także się nie powiodło. W sezonie 2006-07 Pius był zawodnikiem innej drużyny Eredivisie, RKC Waalwijk.
Kariera reprezentacyjna.
W reprezentacji Nigerii Ikedia zadebiutował w wieku 17 lat, 7 sierpnia 1997 w wygranym 1:0 meczu z Kamerunem, rozegranym w ramach czteronarodowego turnieju w Tunezji. 
W 1999 roku wystąpił z reprezentacją Nigerii U-20 na Młodzieżowych Mistrzostw Świata w Nigerii. Zdobył gola w meczu 1/8 finału z Irlandią (1:1, w karnych 5:3 dla Nigerii), ale w ćwierćfinale Nigeryjczycy odpadli po meczu z Mali (1:3). Na osłodę Ikedii pozostała nagroda Srebrnej Piłki dla drugiego Najlepszego Piłkarza Mistrzostw i został wybrany do Najlepszej Jedenastki.
W 2002 roku z powodu kontuzji nie zagrał w Pucharze Narodów Afryki. Został jednak powołany przez selekcjonera Festus Adegboye Onigbinde na finały MŚ 2002. Tam zagrał we wszystkich trzech meczach – z Argentyną (0:1), ze Szwecją (1:2) oraz Anglią (0:0), we wszystkich trzech przypadkach wchodził na boisko z ławki rezerwowych.
W 2004 wystąpił w Pucharze Narodów Afryki w Tunezji. Zagrał tam we wszystkich meczach Nigerii, ale tylko w jednym wyszedł w pierwszej jedenastce – w meczu o 3. miejsce z Mali wygranym 2:1.

</doc>
<doc id="737015" url="https://pl.wikipedia.org/wiki?curid=737015" title="Uciąg na palu">
Uciąg na palu

Uciąg na palu – jedna z podstawowych wielkości charakteryzujących holownik. 
Jest to maksymalna siła, jaką wytwarza układ silnik–kadłub–śruba przy zerowej prędkości i z którą holownik może działać teoretycznie w sposób ciągły (praktycznie, ze względu na ograniczenia pracy silnika z maksymalną mocą, przez kilkanaście minut).
Dla holowników rzecznych uciąg wynosi kilka T (ton-siły), czyli kilkadziesiąt kN, natomiast potężne holowniki ratownicze i AHTS mogą mieć uciąg na palu wynoszący ponad 200 T, czyli 2000 kN (AHTS "Far Samson", zbudowany w 2009, ma 423 T).
Uciąg na palu wyznacza się na specjalnych stanowiskach. Próba musi być przeprowadzona przy dobrej pogodzie, na głębokości przekraczającej dziesięciokrotnie zanurzenie holownika. Linę holowniczą mocuje się do siłomierza, po czym statek napręża ją i pracuje pełną mocą. Po ustabilizowaniu się wskazań dokonuje się odczytu.

</doc>
<doc id="737016" url="https://pl.wikipedia.org/wiki?curid=737016" title="Janusz Bogdan Faliński">
Janusz Bogdan Faliński

Janusz Bogdan Faliński (ur. 28 października 1934 w Rakoniewicach (wielkopolskie), zm. 11 listopada 2004 w Białowieży) – polski botanik i ekolog. 
Życiorys.
Absolwent Uniwersytetu Łódzkiego (1957). Wieloletni pracownik naukowy Uniwersytetu Warszawskiego – profesor nadzwyczajny od roku 1978, profesor zwyczajny od 1986 r. W roku 1959 rozpoczął pracę w Białowieskiej Stacji Geobotanicznej UW, trzy lata później został jej kierownikiem. Zajmował się antropogenicznymi zmianami roślinności, kartografią roślin i dynamiką wegetacji.
Był członkiem włoskiej Akademii Nauk Leśnych. Został uhonorowany w roku 1995 tytułem Doktora "Honoris Causa" Uniwersytetu w Camerino we Włoszech.
Działał w Polskim Towarzystwie Botanicznym, w którym pełnił funkcje członka zarządu głównego i przewodniczącego Sekcji Geobotaniki i Ochrony Szaty Roślinnej, a także w Polskim Towarzystwie Geograficznym (w Klubie Teledekcji Środowiska). Członek kilku komitetów PAN oraz rady naczelnej International Association for Vegetation Science.
Był redaktorem periodyku "Phytocoenosis", autorem i redaktor wielu publikacji naukowych. Najważniejsze z jego publikacji książkowych to:
Ostatnią książką, nad którą pracował jest wydana pośmiertnie interdyscyplinarna praca zbiorowa pt. "Haćki. Zespół przyrodniczo-archeologiczny na Równinie Bielskiej", Warszawa-Białowieża 2005, której autorami są botanicy, geolodzy i archeolodzy.
Oprócz prac naukowych pisał też eseje, które wydał w zbiorze pt. "Wyścig na okręcie „Beagle”. Eseje o nauce i uczonych". Warszawa 2004.
W 1989 otrzymał Medal im. Władysława Szafera.
Był mężem Krystyny Falińskiej, botaniczki i ekolożki, profesorki Instytutu Botaniki PAN. Mieli dwoje dzieci, córkę i syna Jarosława.

</doc>
<doc id="737020" url="https://pl.wikipedia.org/wiki?curid=737020" title="XVIII wiek w informatyce">
XVIII wiek w informatyce

Kalendarium informatyczne lat 1701-1800.
Chronologiczne zestawienie wydarzeń związanych z historią informatyki w XVIII wieku.

</doc>
<doc id="737021" url="https://pl.wikipedia.org/wiki?curid=737021" title="Laszlo Benko">
Laszlo Benko



</doc>
<doc id="737024" url="https://pl.wikipedia.org/wiki?curid=737024" title="Fletcher Pratt">
Fletcher Pratt

Fletcher Pratt (ur. 25 kwietnia 1897, zm. 10 czerwca 1956) – amerykański historyk i pisarz, twórca głównie fantasy i science fiction.
Używał wielu pseudonimów m.in. "George W. Fletcher" i "Irwin Lester".
Życiorys.
Napisał wspólnie z L. Sprague de Camp cykl o Haroldzie Shea (m.in. "Uczeń czarnoksiężnika"). Zasłynął stworzeniem zasad przeznaczonych do rozstrzygania konfliktów morskich, które miało duże znaczenie w rozwoju gier strategicznych.

</doc>
<doc id="737025" url="https://pl.wikipedia.org/wiki?curid=737025" title="Janos Kobor">
Janos Kobor



</doc>
<doc id="737027" url="https://pl.wikipedia.org/wiki?curid=737027" title="Demonstracja (wojsko)">
Demonstracja (wojsko)

Demonstracja – forma manewru taktycznego odciągająca uwagę przeciwnika bez podejmowania walki. Siły prowadzące działania demonstracyjne stosują ogień, przemieszczanie, dym, środki walki elektronicznej i urządzenia łączności wykorzystywane do pozorowania walki.

</doc>
<doc id="737034" url="https://pl.wikipedia.org/wiki?curid=737034" title="Bedtime Stories">
Bedtime Stories

Bedtime Stories – szósty studyjny album Madonny.
Madonna określiła pracę nad tym albumem jako "prawdziwy test mojego zdrowia psychicznego", co było reakcją na sytuację związaną z promocją jej poprzednich dokonań towarzyszących wydaniu krążka "Erotica".
Album można spotkać z dwiema wersjami okładki – obróconymi względem siebie o 180 stopni. Okładka "do góry nogami" jest w rzeczywistości poprawną wersją zdjęcia – leżącej Madonny, sfotografowanej od strony wezgłowia łóżka. W niektórych wydaniach zdjęcie zostało obrócone, by wyglądało bardziej "naturalnie".
Na całym świecie album sprzedano w nakładzie przekraczającym 6 mln egzemplarzy. W listopadzie 2005 roku płyta została certyfikowana w USA jako 3-krotna platyna, za sprzedaż 3 mln kopii nakładu.

</doc>
<doc id="737040" url="https://pl.wikipedia.org/wiki?curid=737040" title="Centrum (Mikołów)">
Centrum (Mikołów)

Centrum – dzielnica Mikołowa, zlokalizowana w centralnej części miasta.
Charakterystyka.
Najbardziej charakterystyczną częścią dzielnicy "Centrum" jest odrestaurowany rynek z fontanną i ratusz z 1870 roku. Od rynku promieniście wychodzą wąskie uliczki, wzdłuż których zlokalizowane są budynki głównie z XVIII i XIX wieku.
Architektura.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="737045" url="https://pl.wikipedia.org/wiki?curid=737045" title="Obwinianie ofiary">
Obwinianie ofiary

Obwinianie ofiary – jeden ze sposobów łagodzenia dysonansu poznawczego. Gdy zrobimy komuś krzywdę, przezywamy nieprzyjemny stan wewnętrzny, bowiem pojawiają się wątpliwości co do naszej moralności. "Zrobilem komuś krzywdę. To znaczy, że jestem zły". Dla osób o prawidłowej samoocenie jest to przykre stwierdzenie, bowiem wchodzi w konflikt (dysonans poznawczy) z przekonaniem o własnej moralności i dobroci. Dysonans jest nieprzyjemny i motywuje nas do działania, którego celem jest jego złagodzenie.
Jednym ze sposobów złagodzenia dysonansu jest obwinianie ofiary - "Owszem zrobiłem jej coś przykrego, bo na to zasłużyła".
Tak tłumaczyć można depersonalizację wroga, przekonanie, że żebracy sami są sobie winni swojej biedy, że nasza surowość wobec dziecka jest usprawiedliwiona itp. 
Osoby o w miarę pozytywnej samoocenie zawsze odczuwają skłonność do obwiniania swoich ofiar za wyrządzone im krzywdy.

</doc>
<doc id="737046" url="https://pl.wikipedia.org/wiki?curid=737046" title="Banpo">
Banpo

Banpo () – neolityczna osada odkryta w pobliżu miasta Xi’an w Chinach. Jest najbardziej znanym wykopaliskiem archeologicznym związanym z kulturą Yangshao. Wykopaliska w tym rejonie trwały w latach 1954–1957. Aktualnie zbiory eksponowane są w Muzeum Banpo w Xi’an.
Charakterystyka osady.
Osada otoczona była fosą, poza obszarem osady odnaleziono jedynie groby i piece garncarskie. W osadzie było około 100 domów - większe w pobliżu centralnego placu i mniejsze na pozostałym obszarze. Domy były prostokątne lub okrągłe. Podłoga w wielu domach była metr poniżej poziomu gruntu. Konstrukcja domów usztywniana była drewnianymi palami, dachy natomiast były spadziste, kryte słomą.

</doc>
<doc id="737048" url="https://pl.wikipedia.org/wiki?curid=737048" title="Żeglarstwo na Letnich Igrzyskach Olimpijskich 2008">
Żeglarstwo na Letnich Igrzyskach Olimpijskich 2008

Zawody żeglarskie Igrzysk XXIX Olimpiady odbyły się w Qingdao w Chinach. Trwały od 9 do 21 sierpnia 2008 roku.
Konkurencje – Klasy.
Zawody odbyły się w 11 klasach:
Kwalifikacje.
Każdy kraj może wystawić 1 załogę w każdej klasie, czyli maksymalnie 18 żeglarzy.
Polacy.
Skład reprezentacji Polski:

</doc>
<doc id="737055" url="https://pl.wikipedia.org/wiki?curid=737055" title="Kultura Yangshao">
Kultura Yangshao

Kultura Yangshao (chiń. 仰韶文化, "Yǎngsháo wénhuà") – chińska kultura neolityczna, która wykształciła się w rejonie centralnego biegu rzeki Huang He zajmowanym przez prowincje Henan, Shanxi, Shaanxi. Czas jej trwania datowany jest okres 5000–3000 p.n.e. Odkryta została przez szwedzkiego geologa J.G. Anderssona w 1920 roku. Nazwa pochodzi od pierwszej odkrytej osady (w chińskiej prowincji Henan). Obecnie znanych jest ponad 1000 stanowisk tej kultury, z których najważniejszym jest Banpo.
Kultura znana jest z wyrobów ceramicznych wykonywanych na wolnoobrotowych kołach garncarskich lub lepionych ręcznie. Należą do nich wazy, czary i urny grzebalne malowane na szarym, brązowym lub czerwonym tle farbami w kolorach: czarnym, czerwonym, żółtym i białym, dekoracjami w kształcie spiral i innych figur geometrycznych (rombów, kwadratów, trójkątów) oraz zgeometryzowanych twarzy, zwierząt i ryb. Część wyrobów pozbawiona jest dekoracji (najprawdopodobniej są to naczynia codziennego użytku). Rytmicznie powtarzalny ornament najprawdopodobniej miał związek z rytuałami magicznymi i praktykami szamanistycznymi. Przypuszcza się, że spirale symbolizowały wodę, zygzaki błyskawice, a meandry chmury.
Ludność kultury Yangshao mieszkała w niewielkich wioskach, składających się z półpodziemnych domów o owalnym kształcie i zajmowała się uprawą prosa.

</doc>
<doc id="737056" url="https://pl.wikipedia.org/wiki?curid=737056" title="Allen Carr">
Allen Carr

Allen Carr (ur. 2 września 1934, zm. 29 listopada 2006) – Anglik, autor książek o rzucaniu palenia oraz metody Easyway, do 1983 roku potrafił wypalać do pięciu paczek papierosów dziennie. Zrywając z nałogiem odkrył metodę łatwego rzucania palenia.
Życiorys.
Urodził się w Londynie. Palaczem został w wieku 18 lat podczas odbywania służby wojskowej. W roku 1958 został księgowym. Już w tym okresie wypalał do 100 papierosów dziennie. Kolejne próby rzucania palenia podnoszone przez Carra okazywały się nieskuteczne. Przed czterdziestką, po śmierci swojego ojca spowodowanej rakiem płuca, poprzysiągł sobie, że rzuci nałóg – jednak po wyjściu ze szpitala pierwszą rzeczą jaką zrobił było zapalenie papierosa.
Carrowi w końcu udało się rzucić palenie w 1983 roku, w wieku 48 lat.
Filozofia.
Allen Carr twierdził, że palacze mylnie interpretują przyczynę swojego palenia. Wydaje im się, iż sprawia im to przyjemność – Carr uważał, że palenie powoduje jedynie usunięcie symptomów głodu nikotynowego, które pojawiają się z momentem zgaszenia poprzedniego papierosa. W ten właśnie sposób palenie napędza samo siebie. Twierdził on dalej, że stan ulgi, jakiego doświadcza palacz paląc papierosa, jest stanem, w którym cały czas znajdują się osoby niepalące. Carr uważa, że palenie nie jest tak bardzo uzależniające jak postrzegane jest to w powszechnym odczuciu. Uzależnienie fizyczne znika już po kilku godzinach lub dniach w zależności od ilości wypalanych papierosów. Wszystkie symptomy rzucania palenia powodowane są przez wątpliwości i strach rzucającego. Carr uznał właśnie strach za główną przyczynę tkwienia w nikotynowym nałogu.
Easyway.
Carr porzucił pracę księgowego w 1983 i utworzył swoją pierwszą klinikę Easyway, aby pomagać innym palaczom. Napisał dziesięć książek, które okazały się bestsellerami, m.in. "The Easy Way To Stop Smoking" uznaną za najlepiej sprzedającą się książkę nie-beletrystyczną w dziewięciu krajach. Utworzył sieć 70 klinik w 30 krajach, wydawał książki, CD i DVD o rzucaniu palenia. Metodą Easyway rzuciły palenie gwiazdy świata biznesu i branży rozrywkowej, m.in. Richard Branson, Anthony Hopkins, a w Polsce Fiolka Najdenowicz i Dorota Stalińska.
Carr napisał kilka książek z serii "Jak rzucić…" podnoszące tematy alkoholizmu i otyłości. Wszystkie jego działania uczyniły z niego bogatego człowieka. Jego majątek oceniany był na 120 milionów funtów.
Życie osobiste.
W końcu lipca 2006 roku przekazano informacje, że został u niego stwierdzony rak płuca. Następnego miesiąca 71-letni Carr ujawnił, że zostało mu około dziewięć miesięcy życia. Powiedział wtedy m.in.: "Kiedy wypaliłem ostatniego papierosa 23 lata temu, stałem się najszczęśliwszym człowiekiem na świecie. Czuję się nim i dziś." Carr napisał list otwarty do Tony'ego Blaira, w którym ponagla akceptację przez National Health Service swojej metody.
Allan Carr zmarł 29 listopada 2006 roku w swoim domu w hiszpańskiej Maladze.

</doc>
<doc id="737060" url="https://pl.wikipedia.org/wiki?curid=737060" title="Uprząż (wspinaczka)">
Uprząż (wspinaczka)

Uprząż wspinaczkowa – sprzęt wspinaczkowy używany do asekuracji.
Rozróżnia się trzy rodzaje uprzęży wspinaczkowych pod względem budowy:
Dzięki swojej konstrukcji uprząż pełna zapewnia wyższe bezpieczeństwo w razie odpadnięcia wspinacza, natomiast uprząż biodrowa jest kompromisem pomiędzy bezpieczeństwem a wygodą użytkowania; w szczególności nie należy jej używać w połączeniu z plecakiem, gdyż przesunięty ku górze środek ciężkości może spowodować obrót odpadającego wspinacza głową w dół.
Pod względem wyposażenia uprzęży w akcesoria dodatkowe rozróżniamy:

</doc>
<doc id="737061" url="https://pl.wikipedia.org/wiki?curid=737061" title="Madonna z goździkiem">
Madonna z goździkiem

Madonna z goździkiem (wł. "Madonna del Garofano") – obraz namalowany między 1472 a 1478 rokiem, przez włoskiego artystę renesansowego, Leonarda da Vinci.
Dzieło jest uznawane za jeden z najwcześniejszych obrazów Leonarda. Wskazuje na to ogromne podobieństwo do innych malowideł z pracowni Verrocchia, u którego artysta pobierał nauki. Sfałdowana w niektórych fragmentach powierzchnia farby jest świadectwem eksperymentowania ze spoiwami o dużej zawartości oleju.
Czerwony goździk jest w tym przedstawieniu symbolem czystej i głębokiej miłości Marii do Jezusa.
Do niedawna autorstwo tego obrazu było niepewne. Badacze podejrzewali, iż twórcą jest jeden z artystów z pracowni Verrocchia, lecz nie wiązali go z postacią Leonarda. Ocenę dodatkowo utrudniały przemalowania pogrubiające rysy partii ciał postaci.

</doc>
<doc id="737064" url="https://pl.wikipedia.org/wiki?curid=737064" title="Powiat Rożniawa">
Powiat Rożniawa

Powiat Rożniawa (słow. "okres Rožňava") – słowacka jednostka administracyjna znajdująca się w kraju koszyckim na terenie historycznych regionów Gemer i Abaúj-Torna. Powiat Rożniawa zajmuje obszar 1 173 km², jest zamieszkiwany przez 61 887 obywateli, z czego 63% stanowią Słowacy, 30,6% Węgrzy (w roku 2001). Średnia gęstość zaludnienia wynosi 52,76 osób na km². Miasta: Dobszyna i powiatowe Rożniawa.

</doc>
<doc id="737065" url="https://pl.wikipedia.org/wiki?curid=737065" title="Edward Wood">
Edward Wood



</doc>
<doc id="737068" url="https://pl.wikipedia.org/wiki?curid=737068" title="Osobowość A">
Osobowość A



</doc>
<doc id="737069" url="https://pl.wikipedia.org/wiki?curid=737069" title="Palare">
Palare



</doc>
<doc id="737070" url="https://pl.wikipedia.org/wiki?curid=737070" title="Arbatel de magia veterum">
Arbatel de magia veterum

Arbatel de magia veterum jest to ezoteryczne dzieło, grimoire napisane w języku łacińskim poświęcone magii rytualnej. Zostało ono opublikowane w 1575 w Bazylei, Szwajcarii. Natomiast pierwotnie ukazało się w dziele Heinricha Corneliusa Agrippy von Nettesheima pt. "Arbatel de magia seu pneumatica veterum" w 1565. Opowiada ono o siedmiu aniołach, a zarazem demonach, z którymi mag może się skontaktować. 
Każdemu jest przyporządkowane pewne ciało niebieskie:

</doc>
<doc id="737071" url="https://pl.wikipedia.org/wiki?curid=737071" title="Parlary">
Parlary



</doc>
<doc id="737072" url="https://pl.wikipedia.org/wiki?curid=737072" title="Osobowość typu B">
Osobowość typu B

Typ osobowości B, WZB (Wzór Osobowości B), "zachowanie typu B". Typ osobowości, który wyróżniono wraz z osobowością typu A. Badacze poświęcili niewiele uwagi temu typowi osobowości. Zwykle definiuje się ją jako osobowość pozbawioną charakterystycznych cech osobowości typu A.
Osoby o WZB doznają rzadko zawału serca przed 70 rokiem życia, niezależnie od wykonywanej pracy, choć również są ambitne, tak jak osoby o WZA. Osoba typu B doświadcza znacząco mniej stresu zarówno podczas pracy jak i podczas wypoczynku, w porównaniu z osobą typu A. 
Współczesne badania podają w wątpliwość związek między typem osobowości a podatnością na stres i zawał serca. Zwłaszcza jeśli diagnoza osobowości oparta jest na samoopisie osoby badanej.

</doc>
<doc id="737073" url="https://pl.wikipedia.org/wiki?curid=737073" title="Palarie">
Palarie



</doc>
<doc id="737074" url="https://pl.wikipedia.org/wiki?curid=737074" title="Wzb">
Wzb



</doc>
<doc id="737075" url="https://pl.wikipedia.org/wiki?curid=737075" title="Osobowość B">
Osobowość B



</doc>
<doc id="737077" url="https://pl.wikipedia.org/wiki?curid=737077" title="Ordynacja (ujednoznacznienie)">
Ordynacja (ujednoznacznienie)



</doc>
<doc id="737078" url="https://pl.wikipedia.org/wiki?curid=737078" title="Osobowość typu b">
Osobowość typu b



</doc>
<doc id="737079" url="https://pl.wikipedia.org/wiki?curid=737079" title="Palari">
Palari



</doc>
<doc id="737080" url="https://pl.wikipedia.org/wiki?curid=737080" title="Wzór zachowania B">
Wzór zachowania B



</doc>
<doc id="737081" url="https://pl.wikipedia.org/wiki?curid=737081" title="Wzór zachowania A">
Wzór zachowania A



</doc>
<doc id="737082" url="https://pl.wikipedia.org/wiki?curid=737082" title="Objaw Rowsinga">
Objaw Rowsinga



</doc>
<doc id="737083" url="https://pl.wikipedia.org/wiki?curid=737083" title="Parlyaree">
Parlyaree



</doc>
<doc id="737084" url="https://pl.wikipedia.org/wiki?curid=737084" title="Typ osobowości B">
Typ osobowości B



</doc>
<doc id="737085" url="https://pl.wikipedia.org/wiki?curid=737085" title="Typ osobowości A">
Typ osobowości A



</doc>
<doc id="737089" url="https://pl.wikipedia.org/wiki?curid=737089" title="Powiat Trebišov">
Powiat Trebišov

Powiat Trebišov (słow. "okres Trebišov") – słowacka jednostka administracyjna znajdująca się w kraju koszyckim na terenie historycznego regionu Zemplín. Powiat Trebišov zajmuje obszar 1074 km², jest zamieszkiwany przez 103 779 obywateli (64,8% – Słowacy, 29,3% – Węgrzy, 4,4% – Romowie), średnia gęstość zaludnienia wynosi 96,63 osób na km². Miasta: Czerna nad Cisą, Kráľovský Chlmec, Sečovce i powiatowy Trebišov.

</doc>
<doc id="737092" url="https://pl.wikipedia.org/wiki?curid=737092" title="Odzwierciedlanie">
Odzwierciedlanie

Odzwierciedlanie – technika komunikacji (stosowana m.in. w psychoterapii czy mediacjach rodzinnych) polegająca na bezpośrednim opisywaniu odbieranych treści – „odzwierciedlanie” słów i zachowań drugiej osoby, np. „widzę, że jesteś zdenerwowany”, „mówiąc to masz łzy w oczach”, „powiedziałaś, że nie lubisz matki twojego męża”. 
Odzwierciedlenie daje rozmówcy poczucie, że jest słuchany i rozumiany przez terapeutę. Pomaga w nawiązaniu dobrej relacji i kontaktu terapeutycznego.

</doc>
<doc id="737096" url="https://pl.wikipedia.org/wiki?curid=737096" title="Alchemist">
Alchemist

Alchemist – australijska grupa muzyczna wykonująca skomplikowany metal progresywny z elementami death metalu i wpływami dźwięków elektronicznych, założona w 1987 roku przez gitarzystę i wokalistę – Adama Agiusa. 
W 1992 roku do zespołu dołączyli: Roy Torkington (gitara), Rodney Holder (perkusja) oraz John Bray (bas), którzy grają w zespole do dziś. W 2003 roku do zespołu dołączył Nick Wall, który przygotowuje sample do imprez na żywo.
Zespół jest także odpowiedzialny za organizację największego heavymetalowego festiwalu Metal For The Brain, odbywającego się każdego roku w Canberze. Alchemist jest również jedynym zespołem, który nieprzerwanie występuje na festiwalu od 1991, czyli od jego początku. 
Po 15 latach udanych organizacji, zespół wystąpił i przygotował ostatni występ na Metal For The Brain, 4 grudnia 2006 roku.

</doc>
<doc id="737097" url="https://pl.wikipedia.org/wiki?curid=737097" title="Przywódca demokratyczny">
Przywódca demokratyczny



</doc>
<doc id="737098" url="https://pl.wikipedia.org/wiki?curid=737098" title="Lider demokratyczny">
Lider demokratyczny



</doc>
<doc id="737099" url="https://pl.wikipedia.org/wiki?curid=737099" title="Helene Schjerfbeck">
Helene Schjerfbeck

Helene Schjerfbeck (ur. 10 lipca 1862 w Helsinkach, zm. 28 stycznia 1946, w Saltsjöbaden k. Sztokholmu) – fińska malarka należąca początkowo do nurtu naturalizmu, a później do symbolizmu.
Znana jest głównie z portretów, zwłaszcza autoportretów. Malowała też pejzaże i martwe natury.
Życiorys.
Miała jedenaście lat, gdy została zapisana do szkoły Fińskiego Towarzystwa Sztuki. Dwa lata później, po śmierci ojca, sytuacja jej rodziny bardzo się pogorszyła. Uczyła się u Adolfa von Beckera techniki malowania farbami olejnymi.
Jej kariera zaczęła rozwijać się, gdy kilka jej prac zostało pokazanych na rocznej wystawie w Fińskim Towarzystwie Sztuki w 1880.
Po wyjeździe do Paryża Schjerfbeck malowała z Heleną Westermarck. Zarabiała między innymi poprzez malowanie ilustracji do książek.
W 1889 wraz z krajanką Marią Wiik wyjechała do St Ives w Kornwalii, gdzie obie malowały.
W 1890 Schjerfbeck zaczęła regularnie uczyć rysunku w Fińskim Towarzystwie Sztuki, jednak jej stan zdrowia się pogorszył i nie była ona zdolna do pracy. Ostatni okres życia spędziła w sanatorium.

</doc>
<doc id="737100" url="https://pl.wikipedia.org/wiki?curid=737100" title="Święty Hieronim na pustyni">
Święty Hieronim na pustyni

Święty Hieronim na pustyni – obraz tworzony w latach 1479–1481 przez włoskiego artystę renesansowego, Leonarda da Vinci.
Wykonanie.
Brak jest informacji o zleceniodawcy i miejscu powstania dzieła. Obraz nie został ukończony. Jest to jedno z najwcześniejszych dzieł artysty, choć dla badaczy jest trudne do oceniania ze względu na zły stan, w jakim się zachowało. Jest to pierwszy anatomiczny rysunek wykonany przez Leonarda, który powracał do niego wielokrotnie poddając go licznym poprawkom i przeróbkom.
Wg tezy Martina Claytona, kuratora zbiorów grafik i rysunków w Winsorze, Leonardo wykonał część obrazu po 1510 roku, tj. po tym gdy nauczył się wykonywać sekcje zwłok. W wyniku badania przy użyciu promieni podczerwonych wykazano, że artysta poprawił wygląd mięśnia mostkowo-obojczykowo-sutkowego, którego właściwy wygląd poznał podczas przeprowadzanych autopsji.
Przedstawienie.
Obraz ukazuje św. Hieronima ze Strydonu, który pokutuje na pustyni w pobliżu dzisiejszej miejscowości Aleppo. Pustynia jest przedstawiona jako wyimaginowany pejzaż urozmaicony skalistymi szczytami. Zaprezentowana scena nawiązuje do ważnego momentu w życiu świętego. W 374 r., gdy był poważnie chory, miał sen, który spowodował, że podjął decyzję o rezygnacji ze studiów nad literaturą pogańską. Wybrał się na pustynię, by odpokutować. Potem poświęcił się studiom języka hebrajskiego i tekstów biblijnych.
Leonardo da Vinci przedstawił świętego jako półnagiego mężczyznę, który w formie pokuty bije się w pierś kamieniem. Ukazana z trzech czwartych wychudzona po długim poście i pełna ekspresji twarz świadczy o prowadzonych przez malarza studiach nad mimiką. Poza skręconego ciała potęguje nastrój żarliwego błagania. Obok leży lew, któremu zgodnie z tradycją święty wyciągnął cierń z łapy, który utrudniał mu chodzenie, ratując mu w ten sposób życie. Z wdzięczności zwierzę pozostało przy nim, stając się w ten sposób jego atrybutem.
Historia.
Na początku XIX wieku obraz znajdował się w posiadaniu malarki, Angeliki Kauffmann. Potem na pewien czas ślad po nim zaginął. Następnie szczęśliwym trafem natknął się na nie kardynał Józef Fesch, wuj Napoleona Bonaparte. Według niektórych źródeł kardynał znalazł obraz w dwóch częściach, w odstępie kilku lat. Pierwsza część odgrywała rolę pokrywy w sklepie rzymskiego handlarza starociami. Natomiast część, która przedstawiała twarz stanowiła ponoć blat stołka pewnego szewca. Ktoś wyciął kwadrat z twarzą świętego uznając, że jako część najbardziej ukończona będzie najłatwiejsza do sprzedaży. W 1856 r. na polecenie papieża Piusa IX obraz włączono do zbiorów Pinakoteki Watykańskiej.

</doc>
<doc id="737102" url="https://pl.wikipedia.org/wiki?curid=737102" title="XIX wiek w informatyce">
XIX wiek w informatyce

Kalendarium informatyczne lat 1801-1900.
Chronologiczne zestawienie wydarzeń związanych z historią informatyki w XIX wieku.

</doc>
<doc id="737103" url="https://pl.wikipedia.org/wiki?curid=737103" title="Eduardo Frei">
Eduardo Frei



</doc>
<doc id="737106" url="https://pl.wikipedia.org/wiki?curid=737106" title="III symfonia Beethovena">
III symfonia Beethovena

Symfonia nr 3 Es-dur op. 55 "Eroica" Ludwiga van Beethovena powstała w latach 1802-04. Należy do kanonu symfoniki klasycznej. Jest dziełem przełomowym pod względem formalnym, wyrazowym i instrumentalnym.
Przydomek.
Znany powszechnie przydomek "Eroica" oryginalnie nie miał być przypisany symfonii; początkowo Beethoven zamierzał bowiem zadedykować ją Napoleonowi Bonapartemu. Gdy jednak, kończąc swoje dzieło w roku 1804, dowiedział się, że 2 grudnia 1804 Napoleon koronował się na Cesarza Francuzów, wpadł w furię. Istnieją różne wersje tego, co wydarzyło się chwilę potem: jedna mówi, że kompozytor tak energicznie wytarł gumką tytuł, że zrobił dziurę w tytułowej stronie rękopisu; druga z kolei, że zamazywał tytuł z takim impetem, że złamał pióro, trzecia wreszcie, że skoczył do biurka, chwycił stronę tytułową i, przedarłszy na dwoje, rzucił ją na podłogę. Miał także, według Ferdinanda Riesa, wypowiedzieć słowa: "Czyż i on zatem nie jest niczym więcej niż zwykłym człowiekiem? Teraz i on pogwałci prawa ludzi, by zaspokoić swoją ambicję, wyniesie się ponad wszystkich, stanie się tyranem!"
Niezależnie od wersji dzieło otrzymało włoski podtytuł "Sinfonia eroica, composta per festeggiare il sovvenire d'un grand'Uomo" ("Symfonia bohaterska, napisana ku uczczeniu pamięci wielkiego Człowieka", co najczęściej interpretuje się jako symboliczne pożegnanie Beethovena z wielkością Napoleona, którą ten – według niego – utracił przez małostkową koronację).
Forma.
"Eroica" jest dziełem pod wieloma względami nowatorskim. Beethoven zastosował w niej rewolucyjne rozwiązania formalne: marsz żałobny w części II, w finale wariacje zamiast zwyczajowego allegra sonatowego lub ronda. 
Oprócz nich można w "Eroice" znaleźć wiele innowacji na poziomie mikroformy – choćby pierwsze dwa akordy z teoretycznie "nieprawidłowym" układem dźwięków we flecie i oboju. 
Również potrójny łącznik pomiędzy tematami w ekspozycji musiał wzbudzać zdumienie współczesnej publiczności. 
Jednym z ciekawszych zagadnień dotyczących pierwszej części "III Symfonii" jest temat zawierający się pomiędzy taktami 284-300. Ze względu na jego samodzielność i charakterystyczność można by go określić jako trzeci temat I części; problem polega jednak na tym, że temat ten nie występuje w ekspozycji – występuje natomiast dwukrotnie w przetworzeniu i raz w zakończeniu części (kodzie). 

</doc>
<doc id="737107" url="https://pl.wikipedia.org/wiki?curid=737107" title="WZB">
WZB



</doc>
<doc id="737111" url="https://pl.wikipedia.org/wiki?curid=737111" title="1900–1909 w informatyce">
1900–1909 w informatyce



</doc>
<doc id="737112" url="https://pl.wikipedia.org/wiki?curid=737112" title="Leon Dubrawski">
Leon Dubrawski

Leon Maksymilian Dubrawski, "Leonid Dubravskiy" (ur. 1 lipca 1949 w Dubowcu) − franciszkanin, katolicki biskup kamieniecki.
Życiorys.
W 1978 wstąpił do seminarium duchownego w Rydze. 31 sierpnia 1982 wstąpił do zakonu franciszkańskiego (podówczas prowincja bernardyńska). Święcenia kapłańskie otrzymał 29 maja 1983 w Rydze z rąk kardynała Julijansa Vaivodsa. 21 sierpnia 1986 złożył śluby wieczyste. W latach 1983-1993 był proboszczem parafii w Chmielniku, następnie przełożony kustodii Św. Michała Archanioła Zakonu Franciszkanów (Bernardynów) na Ukrainie. 7 kwietnia 1998 został mianowany biskupem pomocniczym w Kamieńcu Podolskim. 27 czerwca 1998 przyjął sakrę biskupią z rąk kard. Mariana Jaworskiego. Po przyjęciu rezygnacji bpa Jana Olszańskiego, 4 maja 2002 mianowany został biskupem ordynariuszem w Kamieńcu Podolskim.
W 2015 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="737113" url="https://pl.wikipedia.org/wiki?curid=737113" title="Live (album Huntera)">
Live (album Huntera)

Live – zapis koncertu grupy Hunter z II Przystanku Woodstock – 14 lipca 1996 w Szczecinie-Dąbiu.
Płyta ukazała się w 2001 roku nakładem wytwórni Rubicon. Na płycie znajduje się 9 utworów nagranych w czasie festiwalu Przystanek Woodstock oraz bonus - studyjna wersja „Kiedy umieram...”. Materiał wykorzystany do produkcji tej płyty został użyczony zespołowi przez Jurka Owsiaka (Fundacja Wielka Orkiestra Świątecznej Pomocy), organizatora Przystanku Woodstock. Autorem wszystkich tekstów jest Paweł Grzegorczyk „Drak” (gitara, wokal). Wraz z „Drakiem” muzykę skomponował Tomasz Golijaszewki „Goliash”.
Do albumu dołączone są również dwa teledyski („Freedom”, „Screamin' Whispers”).
Płyta dedykowana pamięci Tadeusza Grzeszczyka.
Lista utworów.
Opracowano na podstawie materiału źródłowego.
Bounus - video:

</doc>
<doc id="737115" url="https://pl.wikipedia.org/wiki?curid=737115" title="1910–1919 w informatyce">
1910–1919 w informatyce



</doc>
<doc id="737120" url="https://pl.wikipedia.org/wiki?curid=737120" title="Okręt patrolowy">
Okręt patrolowy

Okręt patrolowy (patrolowiec, kuter patrolowy, rzadziej dozorowiec pogranicza) to wojskowa jednostka pływająca, której podstawowym przeznaczeniem jest pełnienie służby patrolowej lub dozorowej na wyznaczonym akwenie, zabezpieczając interesy państwa na akwenach morskich. W czasie pokoju patrolowce służą zazwyczaj do ochrony granic morskich i strefy ekonomicznej państwa. 
Zadania patrolowe mogą pełnić okręty różnych klas, jednakże jest to na ogół mało ekonomiczne – zwłaszcza w czasie pokoju, biorąc pod uwagę koszty budowy, uzbrojenia, wyposażenia, liczebność załogi. Względy ekonomiczne spowodowały powstanie klasy okrętów patrolowych, które mogą być tańsze w budowie i eksploatacji, dysponując mniejszymi możliwościami bojowymi. Chociaż powszechnie jednostki tego rodzaju określa się jako okręty, jedynie część patrolowców jest okrętami w ścisłym sensie - jednostkami w służbie marynarki wojennej, natomiast są one powszechnie używane także przez państwowe formacje paramilitarne, jak, w zależności od państwa: straż graniczna, straż wybrzeża, policja, żandarmeria, służba celna lub inne. W czasie pokoju służą one przede wszystkim do ochrony granicy morskiej przed nielegalnym przekraczaniem i przemytem, ochrony przestrzegania prawa w strefie ekonomicznej państwa (zwłaszcza ochrony łowisk przed nielegalnym połowem), a także w ograniczonym zakresie do prowadzenia akcji ratunkowych na morzu. Podczas wojny okręty patrolowe służą natomiast przede wszystkim do wykrywania obecności okrętów przeciwnika, ochrony transportu i konwojów, głównie w strefie przybrzeżnej, a część z nich w pewnym zakresie także do zwalczania okrętów podwodnych, rzadziej do walki z lekkimi okrętami i lotnictwem. Czasami mają środki obserwacji technicznej do wykrywania zanurzonych okrętów podwodnych. W tym kierunku, z okrętów patrolowych wyewoluowała bardziej wyspecjalizowana klasa ścigaczy okrętów podwodnych.
Z powodu różnych stawianych przed nimi zadań, patrolowce różnią się od siebie znacznie wielkością, uzbrojeniem i wyposażeniem i trudno mówić z tej racji o typowych parametrach. Przede wszystkim, mogą to być jednostki różnej wielkości. Współczesne okręty patrolowe mają wyporność od kilkuset do kilku tysięcy ton. Na ogół nie przekraczają jednak 3000 ton wyporności. Małe jednostki, o wyporności kilkadziesiąt lub kilkanaście ton, określane są zazwyczaj jako kutry patrolowe (w polskiej terminologii, poniżej 500 ton). Patrolowce budowane jako okręty wojenne i jako jednostki cywilne różnią się często od siebie konstrukcją, aczkolwiek, zwłaszcza w ostatnich latach, pojawiła się tendencja do oferowania takich samych jednostek dla służb cywilnych i wojska, o mniejszych możliwościach bojowych, lecz bardziej ekonomicznych w budowie i eksploatacji. Już wcześniej jednak z reguły, przy konstruowaniu okrętów patrolowych kładziono nacisk na prostotę i taniość konstrukcji, a nie na właściwości bojowe, które w tej klasie okrętów są cechą drugorzędną. Z reguły patrolowce jako okręty wojenne są mało liczną klasą okrętów podczas pokoju, chyba że marynarka wojenna wykonuje zadania ochrony granic (jak np. w Polsce przed 1991), natomiast znacznie rosła ich liczebność podczas wojen, w związku z pojawiającymi się potrzebami. Oprócz specjalnie budowanych jednostek, na patrolowce przebudowywano starsze okręty innych klas (np. torpedowce), a często statki cywilne, zwłaszcza holowniki, trawlery i kutry rybackie, w najprostszym wariancie, przez dodanie lekkiego uzbrojenia (bywały one też określane jako pomocnicze patrolowce).
Patrolowce najczęściej nie dysponują wysoką prędkością, jak na okręty - od kilkunastu do poniżej 30 węzłów.
Podstawą uzbrojenia patrolowców są systemy artyleryjskie. Uzbrojenie bywa różne – od jedynie karabinów maszynowych, przez działka małokalibrowe do pojedynczych armat kalibru do 76 mm, jest ono jednak na ogół słabe. Najczęściej wojenne okręty patrolowe uzbrojone są w kilka małokalibrowych działek przeciwlotniczych (20-40 mm), ewentualnie także bomby głębinowe. Na ogół nie stosuje się uzbrojenia rakietowego (zbliżone okręty tak uzbrojone klasyfikuje się już jako kutry rakietowe lub korwety). Niektóre współczesne jednostki przenoszą jednak rakiety lub mogą być do tego przystosowane w razie wojny. Uzbrojenie cywilnych patrolowców często ogranicza się do broni maszynowej, czasami nawet przenośnej. Część większych powojennych jednostek tej klasy, zarówno wojskowych, jak cywilnych, może przenosić śmigłowiec pokładowy. Częstym wyposażeniem współczesnych jednostek, zwłaszcza cywilnych, są szybkie łodzie inspekcyjne i pościgowe, przenoszone na pokładzie i spuszczane na wodę. Również wyposażenie elektroniczne współczesnych jednostek jest zróżnicowane, od prostych radarów po radary trójwspółrzędne.
Klasyfikacja okrętów patrolowych nie jest jednolita na świecie. W Polsce po wojnie wyróżniano kutry patrolowe oraz większe dozorowce pogranicza (wyporności rzędu od 100 do kilkuset ton, nie należy utożsamiać ich z dozorowcami), po czym w miejsce tych ostatnich pojawiła się terminologia: okręt patrolowy. W ZSRR i Rosji dozorowcami ("storożewoj korabl") nazywano jednak znacznie większe okręty wojenne – korwety i fregaty. Z kolei w USA okręty patrolowe Straży Wybrzeża, nawet duże, określane są tradycyjnie jako "cutter" (kuter). Obecnie wyróżniana jest za współczesną terminologią anglojęzyczną klasa OPV ("offshore patrol vessel") – okręt patrolowy działania pełnomorskiego i IPV ("inshore patrol vessel") - przybrzeżny okręt patrolowy.

</doc>
<doc id="737123" url="https://pl.wikipedia.org/wiki?curid=737123" title="Kodeks Vaticanus B">
Kodeks Vaticanus B

Kodeks Vaticanus B czasem zwany kodeksem Vaticanus 3773 – aztecki dokument z grupy Kodeksów Borgia zawierający informacje o kalendarzu i obrzędach rytualnych.
Historia.
Kodeks Vaticanus powstał w okolicy Choluli wśród Indian kultury Puebla – Tlaxcala w Meksyku. Należy to najobszerniejszych kodeksów z całej grupy kodeksów Borgia. Napisany został w języku nahuatl. Jak wszystkie kodeksy, wykonany jest na skórze zwierzęcej pokrytej palonym wapnem. Obecnie znajduje się w Bibliotece Watykańskiej.
Po raz pierwszy został opublikowany w roku 1902 w Londynie na polecenie i koszt Księcia Loubat. Tłumaczenie wykonał dr Eduard Seler.
Treść.
Kodeks Vaticanus bardzo dokładnie opisuje 260-dniowy kalendarz Azteków zwany tonalpohualli. Na kartach szczegółowo charakteryzuje cykle 52 letnie oraz podział roku azteckiego – 20 miesięcy po 13 dni. Opis uzupełnia grafika przedstawiająca bogów związanych z kalendarzem i kierunkami świata.

</doc>
<doc id="737125" url="https://pl.wikipedia.org/wiki?curid=737125" title="Kuter patrolowy">
Kuter patrolowy



</doc>
<doc id="737126" url="https://pl.wikipedia.org/wiki?curid=737126" title="Wyspa Odrodzenia">
Wyspa Odrodzenia

Wyspa Odrodzenia (ros. "Остров Возрождения" – Ostrow Wozrożdienija; po uzbecku "Tiklanish orollari"), do około 2001 roku wyspa na Jeziorze Aralskim. 
Jej dawny obszar jest podzielony granicą pomiędzy Kazachstanem a Uzbekistanem, przy czym delimitacji ani demarkacji terenu nie dokonano, toteż pozostaje on terytorium spornym.
Historia.
Pierwsi europejscy podróżnicy i kartografowie dotarli do Jeziora Aralskiego w XVIII wieku (m.in. Dmitrij Gładyszew i Iwan Murawin w 1740). Na mapach z tamtych czasów na Jeziorze Aralskim widoczne są bardzo liczne wyspy, zresztą kazachska i uzbecka nazwa jeziora – "Arał tengyzy" i "Orol dengizi" – oznacza "Morze Wysp". Na mapie Aleksieja Butakowa z roku 1853 widoczny jest m.in. archipelag Carskich Wysp (przybliżone współrzędne geograficzne 45°10'N 59°10'E), z których dwie największe nazwane są Wyspą Mikołaja I oraz Wyspą Carewicza. Kilkadziesiąt kilometrów na południe od Carskich Wysp znajdują się dwie kolejne (Bellingshausena i Łazariewa). Wszystkie te wyspy, w miarę wysychania Jeziora Aralskiego na przestrzeni XX wiekupowiększały swą powierzchnię, aby połączyć się w dużą wyspę, którą nazwano Wyspą Odrodzenia. Latem 2001 jej południowy brzeg połączył się z uzbeckim brzegiem jeziora, zamieniając wyspę w półwysep, a przed 2014 wyspa zanikła zupełnie, łącząc się z lądem. 
Zabudowania.
W 1948 wybudowano na wyspie tajne laboratorium testowania broni biologicznej. Przy laboratorium znajdowało się zamieszkane przez ok. 1500 osób osiedle o nazwie Kantubek ("Кантубек") i drugie o nazwie Wozrożdienije ("Возрождениe"), obydwa obecnie opustoszałe i zrujnowane. Na zdjęciach satelitarnych tej okolicy widoczne jest także duże lotnisko z czterema krzyżującymi się pasami startowymi, z których najdłuższy ma blisko 3 km długości. W laboratorium hodowano, testowano i przechowywano odmiany m.in. wąglika i licznych innych bakterii mogących służyć do wywoływania epidemii na terytorium przeciwnika. Laboratorium zostało opuszczone w roku 1991, a wiele spośród znajdujących się tam pojemników ze śmiercionośną zawartością (m.in. z przetrwalnikami wąglika) nie zostało zniszczonych ani prawidłowo zabezpieczonych przed uszkodzeniem (w tym m.in. przed korozją). Skala zagrożenia, jakiego można obawiać się po tym laboratorium znana jest między innymi dzięki uciekinierowi z ZSRR, Kantajanowi Alibekowowi, który kierował sowieckim programem wąglika w innym kazachskim centrum broni biologicznej, w Stepnogorsku. Porzucone i rdzewiejące pojemniki z bakteriami wyhodowanymi na Wyspie Odrodzenia mogą się rozszczelnić i wówczas za pośrednictwem ptaków (a obecnie, jako że dawna wyspa stała się półwyspem, także za pośrednictwem zwierząt lądowych) zarazki mogą być rozwleczone wokoło i w rezultacie zagrozić ludziom.
Wiosną i latem 2002 Brian Hayes, amerykański biochemik, poprowadził 113-osobową ekspedycję, która na mocy porozumienia między rządami Uzbekistanu i USA zneutralizowała od 100 do 200 ton wąglika. Koszt tej trzymiesięcznej operacji wyniósł około 5 milionów dolarów.

</doc>
<doc id="737127" url="https://pl.wikipedia.org/wiki?curid=737127" title="Wozrożdienija">
Wozrożdienija



</doc>
<doc id="737128" url="https://pl.wikipedia.org/wiki?curid=737128" title="Ratajska Telewizja Kablowa Elsat">
Ratajska Telewizja Kablowa Elsat

Ratajska Telewizja Kablowa Elsat Sp. z o.o. – operator telewizji kablowej w Poznaniu mający swoją siedzibę na Osiedlu Oświecenia. Pierwotnie działała pod nazwą Elpan. W roku 2009 została wchłonięta przez spółkę Telewizja Kablowa Poznań S.A., która z kolei zmieniła swoją nazwę na Inea S.A. Swoim zasięgiem RTK Elsat Sp. z o.o. obejmowała większą część Nowego Miasta (głównie w rejonach Rataj, Żegrza i Chartowa). Spółka rozpoczęła swoją działalność 15 lutego 1993 roku. Była też członkiem Polskiej Izby Komunikacji Elektronicznej. Na kilka lat przed wejściem do spółki Inea S.A. RTK Elsat świadczyła już usługi pod marką Inea. Abonenci mieli (i mają) dostęp do telewizji analogowej i cyfrowej, radia, kanałów Canal+, HBO oraz Internetu. Od maja 2006 dostępna jest również usługa tradycyjnej telefonii stacjonarnej.

</doc>
<doc id="737129" url="https://pl.wikipedia.org/wiki?curid=737129" title="Marcjan Trofimiak">
Marcjan Trofimiak

Marcjan Trofimiak (ur. 16 kwietnia 1947 w Kozowej) – biskup rzymskokatolicki, biskup pomocniczy lwowski w latach 1991–1998, biskup diecezjalny łucki w latach 1998–2012.
Życiorys.
Urodził się w Kozowej w obwodzie tarnopolskim.
Święcenia kapłańskie otrzymał 26 maja 1974 w Rydze z rąk kardynała Julijansa Vaivodsa.
16 stycznia 1991 został mianowany biskupem pomocniczym archidiecezji lwowskiej. Sakrę biskupią przyjął z rąk arcybiskupa Mariana Jaworskiego 2 marca 1991. 25 marca 1998 został mianowany biskupem diecezjalnym diecezji łuckiej.
Przez dwie kadencje był wiceprzewodniczącym Konferencji Rzymskokatolickiego Episkopatu Ukrainy (do 2009). Przewodniczący Komisji ds. Liturgii i Sztuki Kościelnej episkopatu rzymskokatolickiego. W episkopacie rzymskokatolickim Ukrainy odpowiada za kontakty z władzami państwowymi.
24 lipca 2012 papież Benedykt XVI przyjął jego rezygnację z funkcji biskupa łuckiego.

</doc>
<doc id="737130" url="https://pl.wikipedia.org/wiki?curid=737130" title="1920–1929 w informatyce">
1920–1929 w informatyce



</doc>
<doc id="737134" url="https://pl.wikipedia.org/wiki?curid=737134" title="Lesław Możdżer">
Lesław Możdżer



</doc>
<doc id="737141" url="https://pl.wikipedia.org/wiki?curid=737141" title="Rozkład równomierny">
Rozkład równomierny



</doc>
<doc id="737146" url="https://pl.wikipedia.org/wiki?curid=737146" title="Kalendarium polskiej informatyki">
Kalendarium polskiej informatyki

Chronologiczne zestawienie wydarzeń związanych z historią informatyki w Polsce.
1970–1979.
W latach 70. państwa RWPG rozpoczęły produkcję systemów komputerowych wykorzystujących architekturę logiczną i system operacyjny IBM 360. Projekt ten nazwano z rosyjskiego JS (jednolity system) w Polsce był też popularny skrót RIAD i EMC (elektroniczne maszyny cyfrowe). Produkcja procesorów i urządzeń we/wy została podzielona, a Polsce przypadły: procesory R-32 (później R-34 ze stronicowaną pamięcią), teleprocesory PTD (Procesor Teleprzetwarzania Danych)(kopia IBM3705), systemy terminali Mera7904/5 (kopia szwedzkiego STANSABA zgodnego z IBM3270),
i drukarki DW3 z „interface” IBM. Upadek bloku socjalistycznego nie spowodował automatycznie upadku systemu RIAD. Programy pisane pod „kradzionym” systemem operacyjnym OS/360 IBM pracują do dzisiaj na legalnych jego nowych wersjach OS390 i zOS.
Produkowanie w Polsce i zastosowanie komputerów RIAD (R32) dało możliwość stworzenia branżowych, lokalnych i ogólnopolskich systemów np. ZUS, PESEL nadal pracujących w tej technologii.

</doc>
<doc id="737150" url="https://pl.wikipedia.org/wiki?curid=737150" title="Królewszczyzna (obwód witebski)">
Królewszczyzna (obwód witebski)

Królewszczyzna (biał. Каралеўшчына lub Крулеўшчына) – wieś w rejonie dokszyckim w obwodzie witebskim na Białorusi. Centrum sielsowietu Królewszczyzna.
Siedziba parafii prawosławnej (pw. Narodzenia św. Jana Chrzciciela) i rzymskokatolickiej (pw. Najświętszego Serca Jezusowego).
Stacja kolejowa Królewszczyzna na trasie Mołodeczno – Połock.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie dziśnieńskim, w gminie Dokszyce, następnie w gminie Porpliszcze.
Według Powszechnego Spisu Ludności z 1921 roku zamieszkiwało tu 245 osób, 127 była wyznania rzymskokatolickiego, 86 prawosławnego a 32 mojżeszowego. Jednocześnie 126 mieszkańców zadeklarowali polską przynależność narodową, 111 białoruską a 8 żydowską. Było tu 45 budynków mieszkalnych. W r. 1930 zamieszkana przez 538 osób w 116 domach. W 1931 w 122 domach zamieszkiwały 892 osoby.
Miejscowość należała do parafii rzymskokatolickiej w m. Zaszcześle i prawosławnej w Porpliszczach. Podlegała pod Sąd Grodzki w Głębokiem i Okręgowy w Wilnie; znajdował się tu urząd pocztowy, który obsługiwał znaczną część terenu gminy.
Parafia rzymskokatolicka.
Parafia Najświętszego Serca Jezusowego w Królewszczyźnie wchodzi w skład dekanatu dokszyckiego w diecezji witebskiej. Kościół parafialny został wybudowany w 1994 roku. Poprzedni drewniany kościół zbudowany w latach 1931–1937 istniał do 1965 (1967) roku.

</doc>
<doc id="737153" url="https://pl.wikipedia.org/wiki?curid=737153" title="Barsakelmes">
Barsakelmes

Barsakelmes (także Barsa-Kelmes, Barsa Kilmess, Półwysep Odrodzenia; kaz.: Барсакелмес, dosł. „ziemia bez powrotu”; ros.: Барсакельмес) – dawna wyspa, niegdyś jedna z trzech największych wysp na Jeziorze Aralskim (obok Wyspy Cara Mikołaja I oraz Wyspy Kug-Aral), zanikła w XXI wieku. 
Historia.
Odkrycie i opisanie wyspy przypisuje się rosyjskiemu geografowi A. Maksiejwowi i topografowi A. Akiszewowi, którzy dotarli do wyspy podczas ekspedycji w sierpniu 1848. Rysunki miejscowych krajobrazów wykonał Taras Szewczenko.
W latach 80. XX wieku jej powierzchnia wynosiła ok. 133 km², a najwyższe wzniesienie – Czajka (Чайка) – miało ok. 113 m n.p.m. 
W drugiej połowie XX wieku w wyniku coraz szybszego wysychania Jeziora Aralskiego poziom otaczających wyspę wód obniżył się o wiele metrów i wyspa mając już trwałe połączenie ze stałym lądem zamieniła się w półwysep. Administracyjnie należy do obwodu ze stolicą w odległym o blisko 500 km na wschód mieście Kyzył Orda. Na początku XXI wieku woda w tym rejonie wyschła całkowicie, zamieniając dawną wyspę we wzniesienie otoczone pustynią, w jaką zamieniło się dawne dno jeziora.
Na jej dawnym terytorium zalegają pokłady naturalnej soli, podczas częstych tutaj wichur i burz pyłowych zagrażającej ludziom, którzy niedostatecznie dokładnie osłonili twarz, a szczególnie oczy. Znajduje się tu utworzony w 1939 rezerwat przyrody, w którym na swobodzie żyje m.in. stado należących do rodziny koniowatych dzikich półosłów – kułanów, które przed laty zaaklimatyzowano na wyspie sztucznie. Nazwa wyspy utrwalona została także m.in. w nazwie odkrytego w 1998 gatunku pająka z rodziny "Salticidae" (skakunkowate), którego nazwano "Sitticus barsakelmes". 
Legendy.
Z Barsakelmes łączonych jest wiele legend, mitów i tajemniczych opowieści, niemających naukowego potwierdzenia, a mających swe źródło między innymi w budzącej tajemnicze skojarzenia oryginalnej miejscowej nazwie wyspy. Między innymi rozpowszechniany jest mit, że na wyspie zdarzają się zakłócenia biegu czasu i że spędzenie na niej kilku godzin może oznaczać w otaczającym świecie upływ kilku dni, a przebywanie tam przez rok skutkować może powrotowi do świata, w którym minęło lat kilkadziesiąt. Inne historie dotyczące tej wyspy to rozpowszechniane plotki o obserwowanych tam rzekomo bądź lądujących latających talerzach. Historie te, niektóre autorstwa pisarza fantastyki naukowej Siergieja Łukjanienki, chętnie publikowane były m.in. przez rosyjskie czasopismo "Техника молодежи" („Technika Młodzieży”). Sam Łukjanienko opublikował później oświadczenie, w którym przyznaje się do tego, że jego historie o rzekomych tajemnicach na Barsakelmes są wyssanymi z palca fantazjami.
Pomimo to w czerwcu 2000 na wyspę udała się ekspedycja organizacji ufologów i poszukiwaczy dowodów zjawisk paranormalnych [Kosmopoisk]

</doc>
<doc id="737154" url="https://pl.wikipedia.org/wiki?curid=737154" title="Krasicki">
Krasicki



</doc>
<doc id="737156" url="https://pl.wikipedia.org/wiki?curid=737156" title="Kaszuba">
Kaszuba

Osoby noszące nazwisko Kaszuba
Miejscowości w Polsce
Zobacz też:

</doc>
<doc id="737157" url="https://pl.wikipedia.org/wiki?curid=737157" title="Sienkiewicz">
Sienkiewicz



</doc>
<doc id="737158" url="https://pl.wikipedia.org/wiki?curid=737158" title="Kocha, lubi, szanuje (film 1934)">
Kocha, lubi, szanuje (film 1934)

Kocha, lubi, szanuje – przedwojenny polski film fabularny w reżyserii Michała Waszyńskiego z roku 1934.

</doc>
<doc id="737160" url="https://pl.wikipedia.org/wiki?curid=737160" title="Stanisław Noyszewski (leśnik)">
Stanisław Noyszewski (leśnik)

Stanisław Noyszewski (ur. 21 marca 1867 w Kitajówce, zm. 11 kwietnia 1944 w Warszawie) - leśnik.
Syn zesłańca z 1863 roku. Ukończył gimnazjum w Tule, następnie w 1892 roku Akademię Piotrowsko-Razumowską w Moskwie ze stopniem kandydata nauk rolniczo-leśnych. Inspektor w Banku Ziemiańskim w Moskwie. Od roku 1894 taksator guberni wołogodskiej, a następnie samarskiej. Od 1903 roku kierownik nadleśnictwa Tymir na Uralu. W 1908 roku mianowany ministerialnym inspektorem urządzania lasu na Kaukazie. 
W roku 1919 wrócił do Polski, gdzie został mianowany inspektorem Lasów Państwowych w inspekcji łomżyńsko-kurpiowskiej. W 1935 roku przeszedł na emeryturę.
Autor m.in. pracy "O typach drzewostanów z uwzględnieniem pokrywy leśnej" (1896), "Handel i przemysł drzewny w basenach morza Czarnego i Kaspijskiego" (1916). Publikował liczne artykuły w czasopismach leśnych (m.in. w Lesopromyszliennym Wiestniku, Sylwianie, Lesie Polskim, Echach Leśnych i Rynku Drzewnym).
W roku 1940 został wraz z rodziną usunięty przez okupanta z domu. Po śmierci żony w 1944 roku wyjechał do Warszawy, gdzie wkrótce zmarł. Pochowany na Cmentarzu Czerniakowskim.

</doc>
<doc id="737163" url="https://pl.wikipedia.org/wiki?curid=737163" title="Stanisław Noyszewski-Piołun">
Stanisław Noyszewski-Piołun



</doc>
<doc id="737164" url="https://pl.wikipedia.org/wiki?curid=737164" title="Mokre (Mikołów)">
Mokre (Mikołów)

Mokre (niem. "Mokrau") – część miasta i sołectwo Mikołowa.
Historia.
Kiedyś wydobywano tu wapień i dolomit. Z tego okresu pozostały liczne wapienniki, z których dwa zostały odrestaurowane na terenie Śląskiego Ogrodu Botanicznego. W przeszłości Mokre, jako samodzielna miejscowość, posiadała stację kolejową, którą z częścią terytorium przyłączono do Łazisk Górnych w latach 50. i 70. XX wieku.
3 i 5 września 1939 żołnierze Wehrmachtu i Freikorpsu zamordowali 10 osób (7 ofiar nie zostało zidentyfikowanych).
W latach 1973–1975 miejscowość była siedzibą gminy Mokre. W wyniku reformy administracyjnej od 1 czerwca 1975 roku została przyłączona jako dzielnica do miasta Mikołów.
Charakterystyka.
Teren pagórkowaty, porośnięty lasami. Wiosną kwitnie tu dużo fiołków leśnych, stąd nazwa pobliskiego wzgórza, "Fiołkowa Góra." Na terenie sołectwa, utworzono strefę Śląskiego Ogrodu Botanicznego.
W miejscowości znajduje się tablica upamiętniająca Bohaterskich Obrońców Ojczyzny w 1939 roku.
Znajduje się tu szkoła, przedszkole, kościół, boisko piłkarskie i budynek straży pożarnej.
Turystyka.
Przez sołectwo przebiega szlak turystyczny:
 Szlak Bohaterów Wieży Spadochronowej

</doc>
<doc id="737181" url="https://pl.wikipedia.org/wiki?curid=737181" title="Škoda 430">
Škoda 430

Škoda 430 − samochód produkcji czeskiej firmy Škoda, wytwarzany w latach 1929–1932 w pięciu wersjach nadwoziowych: dwu- i czterodrzwiowy sedan, kabriolet, roadster i phaéton. Napędzany był silnikiem o pojemności 1331 cm³ i mocy 30 KM. Ogółem wyprodukowano 3028 tych samochodów.
W roku 1930 rozpoczęto produkcję limuzyny oraz sanitarki oznaczonych jako model Škoda 430 D z powiększonym rozstawem osi i silnikiem o pojemności 1802 cm³ i mocy 32 KM, w roku 1934 moc silnika podwyższono do 38 KM. Produkcję zakończono w 1936 roku. W ciągu sześciu lat wytworzono 651 egzemplarzy tego pojazdu.

</doc>
<doc id="737182" url="https://pl.wikipedia.org/wiki?curid=737182" title="Škoda 633">
Škoda 633

Škoda 633 − samochód osobowy produkcji czechosłowackiej firmy Škoda wytwarzany w latach 1931−1934. Dostępny jako dwu- i czterodrzwiowy sedan oraz jako kabriolet. Czterosuwowy rzędowy sześciocylindrowy silnik o mocy 33 KM i pojemności 1792 cm³ umieszczony podłużnie nad przednią osią napędzał tylne koła. Ogółem wyprodukowano 504 egzemplarzy tego modelu.

</doc>
<doc id="737187" url="https://pl.wikipedia.org/wiki?curid=737187" title="Škoda 860">
Škoda 860

Škoda 860 - luksusowa osobowa kareta produkowana przez czechosłowacką markę Škoda w latach 1929–1932.
Historia i opis modelu.
Auto zostało po raz pierwszy oficjalnie zaprezentowane 23 października 1929 roku podczas targów motoryzacyjnych w Pradze. 
Samochód napędzał umieszczony z przodu podłużnie ośmiocylindrowy silnik benzynowy o pojemności 3880 cm3 i mocy 60 KM (44,1 kW). Silnik chłodzony powietrzem wyposażony był w akumulatorowy rozrusznik oraz gaźnik firmy Zenith.
Jedyny ocalały z wyprodukowanych w liczbie 49 egzemplarzy pochodzi z 1932 roku. Należał do premiera Czechosłowacji. Oglądać go można w muzeum marki w Mladá Boleslav.

</doc>
<doc id="737193" url="https://pl.wikipedia.org/wiki?curid=737193" title="Škoda 418">
Škoda 418

Škoda 418 Popular − mały, czteromiejscowy samochód z silnikiem o pojemności 903 cm³ i mocy 18 KM produkowany w latach 1934 - 1937. Dostępny był w czterech dwudrzwiowy wersjach nadwoziowych: sedan, kabriolet, roadster lub dostawczej. Karoseria osadzona była na ramie nośnej. Wszystkie cztery koła były od siebie niezależnie zawieszone. Ogółem wyprodukowano 200 egzemplarzy tych samochodów.

</doc>
<doc id="737195" url="https://pl.wikipedia.org/wiki?curid=737195" title="Szeptyce">
Szeptyce

Szeptyce lub Szeptycze – wieś w obwodzie lwowskim, rejon samborski, położona 6 km na zachód od Rudek.
Do 17 września 1939 wieś, siedziba urzędu gminy w pow. rudeckim, sąd powiatowy Rudki, sąd okręgowy w Samborze, województwo lwowskie. Właściciele ziemscy - Skałkowscy (zakup Tadeusza Skałkowskiego), w 1938 wieś liczyła ok. 500 mieszkańców.
W roku 1880 miejscowość liczyła 328 mieszkańców. Parafia katolicka w Rudkach. Parafia unicka w Woszczanach. We wsi cerkiew greckokatolicka (obecnie prawosławna kaplica).
Na północ od wsi leżą Michałowice, oraz przepływa potok Wiszenka. Na płd.-wsch. wsi wzgórze „Szeptyce”. Dnia 12 kwietnia 1469 roku w Gródku Jagiellońskim król Kazimierz IV Jagiellończyk potwierdził prawa dla Fiodora Szeptyckiego protoplaście rodu Szeptyckich oraz jego wnuków (lub siostrzeńców) Fiodora, Hliba i Sienka do posiadania dóbr Szeptyce, Woszczańce i Kanafosty.
Lustracja województwo ruskiego z roku 1686 podaje, że obszar wsi wynosił 4 i ¼ łanu oraz wyszczególnia powinności wynikłe z pańszczyzny. Dnia 21 maja 1694 król Jan III Sobieski zatwierdził Bazylego Kuparę na dożywotniego posiadacza wsi Szeptyce, w starostwie samborskim. W roku 1749 część ziemi w Szeptycach należała jeszcze do Szeptyckich. Powierzchnia wsi nie uległa zmianom do roku 1772. Do 1772 wieś podległa starostwu powiatowemu w Rudkach, klucz knupnowski.
Od 1772 własność rządu austriackiego tzw. dobra kameralne. Do 1939 powiat rudecki województwo lwowskie.

</doc>
<doc id="737196" url="https://pl.wikipedia.org/wiki?curid=737196" title="Škoda 420">
Škoda 420

Škoda 420 Standard.
Škoda 420 Standard – samochód osobowy wytwarzany przez firmę Škoda w latach 1933–1934. Napędzany był czterocylindrowym rzędowym silnikiem umieszczonym podłużnie nad przednią osią o pojemności 995 cm³ i mocy 20 KM. Dostępny był w następujących wersjach nadwozia: dwu- i czterodrzwiowy sedan, dwu- i czterodrzwiowy kabriolet, roadster oraz furgon. Na jego bazie opracowano także otwarty samochód przeznaczony dla wojska. Ogółem wyprodukowano 421 egzemplarzy tego pojazdu. Następcą i zarazem rozwinięciem tego modelu oraz Škody 418 Popular był model 420 Popular.
Škoda 420 Rapid.
Škoda 420 Rapid – samochód osobowy wytwarzany przez firmę Škoda w latach 1934–1935. Napędzany był czterocylindrowym rzędowym silnikiem umieszczonym podłużnie nad przednią osią o pojemności 1195 cm³ i mocy 26 KM. Dostępny był w trzech wersjach nadwozia: dwu- i czterodrzwiowy sedan oraz dwudrzwiowy kabriolet. Ogółem wyprodukowano 480 egzemplarzy tego pojazdu. Niektóre partie dla odróżnienia od innych modeli 420 znaczone były jako Škoda 421.
Škoda 420 Popular.
Škoda 420 Popular (typy 906, 907, 908, 916, 917) – niewielki samochód produkcji Škody wytwarzany w latach 1934–1938. Napędzany był czterocylindrowym silnikiem umieszczonym podłużnie nad przednią osią o pojemności 995 cm³ i mocy 22 KM z gaźnikiem Zenith albo Solex, który napędzał tylne koła. Škoda 420 Popular była wytwarzana w następujących wersjach nadwoziowych: dwu- i czterodrzwiowy sedan, coupé, roadster, coupé-kabriolet, kabriolet, furgon. Na bazie Škody 420 Popular powstał także samochód wojskowy. W 1935 roku model przeszedł modernizację, powiększono rozstaw osi do 2430 mm. Ogółem wyprodukowano 4220 tych samochodów, z czego 20 sztuk w wersji coupé miało aluminiową karoserię (typ 908).
Cena nowego samochodu była bardzo przystępna. Za roadster trzeba było zapłacić 17 800 Kč, a z czteromiejscowy kabriolet o tysiąc koron więcej.
W roku 1934 cztery Škody 420 odbyły czteromiesięczną podróż do Indii, do celu dotarły wszystkie cztery pojazdy. Jednym z samochodów podróżował znany czeski bramkarz – František Plánička.
Škoda Popular Sport.
W roku 1936 Škoda zadebiutowała w Rajdzie Monte Carlo. Jako fabryczny kierowca zespół wystartował znany czeski rajdowiec Zdeněk Pohl, a jego pilotem był czeski inżynier i Jaroslav Hausmann. Startując specjalnie przygotowana rajdową wersją Populara – roadsterem Škoda Popular Sport – z silnikiem 1386 cm³ zajęli 2. miejsce w swojej klasie 1500 cm³. Dla uczczenia sukces firma Škoda wyprodukowała limitowaną serię 70 sztuk luksusowych samochodów Škoda Popular Sport – Monte Carlo.
W kolejnym roku ta sama załoga ponownie stanęła na stracie Rajdu Monte Carlo. Tym razem do dyspozycji mieli Populara Sport w wersji coupé. Załoga uplasowała się na 3. miejscu w swojej klasie i 26. w klasyfikacji generalnej.

</doc>
<doc id="737200" url="https://pl.wikipedia.org/wiki?curid=737200" title="Béla Lugosi">
Béla Lugosi

Béla Lugosi (właśc. Béla Ferenc Dezső Blaskó; ur. 20 października 1882 w Lugoj, zm. 16 sierpnia 1956 w Los Angeles) – węgiersko-amerykański aktor filmowy i teatralny, wiązany przede wszystkim ze stworzonym przez siebie klasycznym wizerunkiem wampira Draculi.
Życiorys.
Urodził się w Lugos w Banacie, na południe od Transylwanii, w Austro-Węgrzech (obecnie Lugoj w Rumunii) jako najmłodsze z czworga dzieci bankiera. Od miasta Lugos wziął później pseudonim artystyczny. Lugosi rozpoczął karierę jako aktor teatralny w kilku sztukach Shakespeare’a. Podczas I wojny światowej służył w piechocie armii austro-węgierskiej. W 1919 wyemigrował z Węgier do Niemiec, a w 1921 do Stanów Zjednoczonych, gdzie rozpoczął karierę w filmie.
Sławę przyniosła mu tytułowa rola wampira, księcia Draculi, w filmie Toda Browninga "Dracula" z 1931, bazującym na powieści Brama Stokera. Film odniósł sukces, a wizerunek wampira stworzony przez Lugosiego stał się klasyczny dla horroru oraz kultury masowej. Jednocześnie, wraz z kolejnymi filmami, jak "Biały zombie" i "Scared to Death", Lugosi został zaszufladkowany jako aktor horrorów, wraz ze swoim wizerunkiem stworzonym w "Draculi". Wraz ze spadkiem popularności, związanym z brakiem nowych ról, uzależnił się od morfiny. Rolę Draculi zagrał jeszcze w filmie "Abbott i Costello spotykają Frankensteina" z 1948.
W latach 50. ponownie zaczął grać w licznych, lecz mało ambitnych horrorach, obsadzany przez wielbiciela jego wizerunku, Eda Wooda, w rolach szalonych naukowców lub wampirów. Te role zainspirowały m.in. muzyków gothrockowego zespołu Bauhaus, którzy swój pierwszy singel zatytułowali „Bela Lugosi’s Dead” (pol. "Bela Lugosi nie żyje"). Ostatni film z jego udziałem, "Plan dziewięć z kosmosu" Wooda, pojawił się już po jego śmierci.
Lugosi zmarł 16 sierpnia 1956 na zawał mięśnia sercowego w swoim domu, w Los Angeles. Zgodnie z życzeniem rodziny (czwartej żony i syna), pochowany został w stroju wampira, w którym występował w filmie "Dracula".

</doc>
<doc id="737201" url="https://pl.wikipedia.org/wiki?curid=737201" title="Anja Pärson">
Anja Pärson

Anja Sofia Tess Pärson (ur. 25 kwietnia 1981 w Umeå) – szwedzka narciarka alpejska, sześciokrotna medalistka olimpijska, wielokrotna medalistka mistrzostw świata oraz dwukrotna zdobywczyni Pucharu Świata. Jedna z niewielu zawodniczek, które wygrywały zawody Pucharu Świata we wszystkich konkurencjach. Pierwsza narciarka w historii, która zdobyła mistrzostwo świata we wszystkich pięciu konkurencjach. Łącznie na igrzyskach olimpijskich i mistrzostwach świata zdobyła indywidualnie siedemnaście medali, bijąc rekord należący do Niemki Christl Cranz.
Kariera.
Po raz pierwszy na arenie międzynarodowej Anja Pärson pojawiła się 3 stycznia 1997 roku w Gällivare, gdzie w zawodach FIS Race w gigancie zajęła osiemnaste miejsce. W 1998 roku wystąpiła na mistrzostwach świata juniorów w Megève, gdzie zwyciężyła w gigancie, a w slalomie zajęła trzecie miejsce za Niemkami Stefanie Wolf i Moniką Bergmann. Dwa tygodnie później, w wieku niespełna 17 lat, zadebiutowała w Pucharze Świata, zajmując 15 marca 1998 roku w Crans-Montana 25. miejsce w gigancie. Szwedka nie zdobyła jednak punktów, były to bowiem zawody Finału Pucharu Świata, w których punkty otrzymało tylko piętnaście najlepszych zawodniczek. Punkty zdobyła za to już w pierwszych zawodach sezonu 1998/1999, plasując się na trzynastym miejscu w gigancie 24 października 1998 roku w Sölden. Nieco ponad miesiąc później, 3 grudnia 1998 roku w Mammoth Mountain po raz pierwszy stanęła na podium zawodów tego cyklu, zwyciężając w slalomie. W zawodach tych wyprzedziła bezpośrednio Zali Steggall z Australii oraz Austriaczkę Ingrid Salvenmoser. W kolejnych startach jeszcze trzy razy stanęła na podium slalomów: 20 grudnia w Veysonnaz była trzecia, 17 stycznia w St. Anton zajęła drugie miejsce, a 23 lutego 1999 roku w Åre ponownie była trzecia. W klasyfikacji generalnej dało jej to dwunaste miejsce, a wśród slalomistek była trzecia, za Austriaczką Sabine Egger i swą rodaczką, Pernillą Wiberg. W marcu 1999 roku zdobyła złoty medal w slalomie podczas mistrzostw świata juniorów w Pra Loup. Miesiąc wcześniej wzięła udział w mistrzostwach świata w Vail/Beaver Creek, jednak nie ukończyła slalomu i giganta.
Kolejne sukcesy w kategorii juniorów osiągnęła na mistrzostwach świata juniorów w Québecu, gdzie w trzech startach zdobyła trzy medale. Najpierw zajęła trzecie miejsce w supergigancie, plasując się za Austriaczkami Kathrin Wilhelm i Ingrid Rumpfhuber. Następnie zwyciężyła w gigancie, wyprzedzając Hiszpankę Carolinę Ruiz Castillo o 1,47 sekundy. Dzień później wygrała także slalom, pokonując Emily Brydon z Kanady o 0,55 sekundy. W zawodach pucharowych cztery razy plasowała się w najlepszej trójce, za każdym razem w slalomie: 12 grudnia w Sestriere była druga, 12 lutego w Santa Caterina i 20 lutego w Åre była trzecia, a 19 marca 2000 roku w Bormio ponownie zajęła drugie miejsce. W klasyfikacji generalnej była tym razem ósma, a w klasyfikacji slalomu ponownie trzecia, za Špelą Pretnar ze Słowenii i Francuzką Christel Pascal. W kolejnym sezonie tylko raz stanęła na podium w slalomie, 10 marca w Åre zajmując trzecie miejsce. Pięciokrotnie dokonała tego jednak w gigancie: 28 października w Sölden i 16 listopada w Park City była trzecia, a 9 i 19 grudnia w Sestriere oraz 11 marca 2001 roku w Åre była druga. Sezon 2000/2001 zakończyła na jedenastej pozycji, a w klasyfikacji giganta była druga za Sonją Nef ze Szwajcarii. W lutym 2001 roku wystartowała na mistrzostwach świata w St. Anton, gdzie zdobyła pierwsze medale wśród seniorek. Zwyciężyła tam w slalomie, a w gigancie była trzecia za Sonją Nef i Włoszką Karen Putzer.
Najważniejszym punktem sezonu 2001/2002 były igrzyska olimpijskie w Salt Lake City. Pärson zdobyła tam srebrny medal w gigancie, awansując z czwartego miejsca po pierwszym przejeździe. W zawodach tych rozdzieliła na podium Janicę Kostelić z Chorwacji i Sonję Nef. Czwarte miejsce po pierwszym przejeździe zajmowała także w slalomie, tracąc do prowadzącej Kostelić 0,43 sekundy. W drugim przejeździe uzyskała ósmy wynik, co jednak dało jej trzeci łączny czas. Ostatecznie straciła 0,99 sekundy do Kostelić, a o 0,92 sekundy przegrała z Francuzką Laure Pequegnot. Był to pierwszy w historii medal olimpijski w tej konkurencji wywalczony przez reprezentantkę Szwecji. W Pucharze Świata ośmiokrotnie stawała na podium, w tym odnosząc cztery zwycięstwa w slalomie: 9 grudnia w Sestriere, 29 grudnia w Lienzu oraz 5 i 6 stycznia 2002 roku w Mariborze. W klasyfikacji generalnej dało jej to piąte miejsce, a w klasyfikacjach slalomu i giganta była trzecia. Jeszcze lepsze wyniki osiągała w sezonie 2002/2003, który ukończyła na trzeciej pozycji, za Kostelić i Putzer. W najlepszej trójce plasowała się dziewięć razy, z czego sześć razy wygrywała: 30 listopada w Aspen zwyciężyła w slalomie, 15 grudnia w Sestriere była najlepsza w slalomie równoległym, 19 stycznia w Cortinie d’Ampezzo i 25 stycznia w Mariborze wygrywała giganty, dzień później ponownie wygrała slalom, a 6 marca 2003 roku w Åre odniosła kolejny triumf w gigancie. W klasyfikacji slalomu była druga za Kostelić, a w gigancie wywalczyła pierwszą w karierze Małą Kryształową Kulę. W lutym 2003 roku wystartowała na mistrzostwach świata w Sankt Moritz, gdzie zwyciężyła w gigancie, wyprzedzając Włoszkę Denise Karbon i Allison Forsyth z Kanady. Na tej samej imprezie była też czwarta w slalomie, przegrywając walkę o podium z Austriaczką Nicole Hosp o 0,12 sekundy.
Najlepsze wyniki osiągnęła w sezonie 2003/2004, kiedy zwyciężyła w klasyfikacji generalnej oraz klasyfikacjach slalomu i giganta. Na podium stawała trzynaście razy, w tym odniosła aż jedenaście zwycięstw: sześć w slalomie (29 listopada w Park City, 16 grudnia w Madonna di Campiglio, 28 grudnia w Lienzu, 5 stycznia w Megève, 25 stycznia w Mariborze i 8 lutego w Zwiesel) oraz pięć w gigancie (28 listopada w Park City, 24 stycznia w Mariborze, 7 lutego w Zwiesel, 21 lutego w Åre i 14 marca w Sestriere). W kolejnym sezonie jedenaście razy plasowała się na podium, jednak odniosła tylko cztery zwycięstwa: 23 listopada w Sölden w gigancie, 23 stycznia w Mariborze w slalomie oraz 25 i 26 lutego 2005 roku w San Sicario, kolejno w supergigancie i zjeździe. Wystarczyło to do zwycięstwa w klasyfikacji generalnej, z przewagą zaledwie trzech punktów nad Janicą Kostelić. Ponadto Szwedka była druga w klasyfikacjach giganta i kombinacji. Na przełomie stycznia i lutego 2005 roku wystąpiła na mistrzostwach świata w Bormio, zdobywając trzy medale. Najpierw zwyciężyła w supergigancie, zdobywając pierwszy w historii złoty medal dla Szwecji w tej konkurencji. Następnie zwyciężyła w gigancie, wyprzedzając Tanję Poutiainen z Finlandii. Na koniec zajęła drugie miejsce w kombinacji, rozdzielając na podium Janicę Kostelić i Austriaczkę Marlies Schild.
Kolejne medale wywalczyła podczas igrzysk olimpijskich w Turynie, rozpoczynając od zajęcia trzeciego miejsca w zjeździe. W zawodach tych o 0,64 sekundy przegrała z Michaelą Dorfmeister, a o 0,27 sekundy uległa Martinie Schild ze Szwajcarii. Trzy dni później trzecia była również w kombinacji, plasując się za Kostelić i Marlies Schild. W swoim ostatnim starcie zdobyła złoty medal w slalomie, pokonując Austriaczki Nicole Hosp i Marlies Schild. Był to pierwszy w historii złoty medal olimpijski dla Szwecji w tej konkurencji w rywalizacji kobiet. W zawodach pucharowych stawała na podium częściej, niż w jakimkolwiek innym sezonie, dokonując tego piętnaście razy. Odniosła kolejnych osiem zwycięstw w czterech konkurencjach: 11 grudnia w Aspen, 22 grudnia w Szpindlerowym Młynie i 11 marca w Levi była najlepsza w slalomach, 28 grudnia w Lienzu i 4 lutego w Ofterschwang wygrywała giganty, 13 stycznia w Bad Kleinkirchheim i 15 marca w Åre wygrywała zjazdy, a 27 stycznia w Cortinie d'Ampezzo triumfowała w supergigancie. Sezon 2005/2006 ukończyła na drugiej pozycji, 308 punktów za Kostelić, która ustanowiła nowy rekord punktów zdobytych w jednym sezonie. Szwedka zwyciężyła za to w klasyfikacji giganta, była druga w kombinacji i trzecia w klasyfikacji slalomu. W sezonie 2006/2007 wielokrotnie nie kończyła zawodów, a na podium stanęła cztery razy. Odniosła jedno zwycięstwo 15 marca 2007 roku w Lenzerheide wygrywając supergiganta. W klasyfikacji generalnej była piąta, nie znalazła się także w czołowej trójce klasyfikacji końcowych w żadnej z konkurencji. Rozgrywane w 2007 roku mistrzostwa świata w Åre okazały się za to najbardziej udaną imprezą w jej karierze. W sześciu startach zdobyła tam pięć medali, zaczynając od trzech kolejnych zwycięstw: w supergigancie, superkombinacji oraz zjeździe. Wraz ze zdobyciem złota w zjeździe stała się pierwszą w historii narciarką, która zdobyła mistrzostwo świata we wszystkich konkurencjach. Następnie nie ukończyła giganta, jednak w slalomie wywalczyła trzecie miejsce, plasując się za Czeszką Šárką Záhrobską i Marlies Schild. Ponadto wspólnie z Hansem Olssonem, Patrikiem Järbynem, Anną Ottosson, Markusem Larssonem i Jensem Byggmarkiem zdobyła srebrny medal w rywalizacji drużynowej.
Sezon 2007/2008 był jej najsłabszym od siedmiu lat. W najlepszej trójce zawodów PŚ znalazła się pięciokrotnie, w tym wygrywając kolejno zjazd i supergiganta w dniach 15 i 16 grudnia w Sankt Moritz oraz superkombinację 9 marca 2008 roku w Crans-Montana. W klasyfikacji generalnej była szósta, a klasyfikacji kombinacji zajęła trzecie miejsce, za Niemką Marią Riesch i Lindsey Vonn z USA. Przez dwa kolejne sezony zajmowała trzecie miejsce w klasyfikacji generalnej. W tym czasie łącznie trzynaście razy stawała na podium, wygrywając trzy zawody: 19 grudnia 2008 roku w Sankt Moritz zwyciężyła w superkombinacji, 18 stycznia 2009 roku w Altenmarkt triumfowała w zjeździe, a 29 stycznia 2010 roku w Sankt Moritz ponownie była najlepsza w superkombinacji. W sezonie 2008/2009 zwyciężyła w klasyfikacji kombinacji, zdobywając swoją ostatnią Małą Kryształową Kulę. Natomiast w sezonie 2009/2010 zajęła trzecie miejsce w klasyfikacji zjazdu i drugie w kombinacji. Rozgrywane w 2009 roku mistrzostwa świata w Val d’Isère były pierwszą od dziesięciu lat imprezą, z której wróciła bez medalu. Najlepszy wynik osiągnęła tam w slalomie, który ukończyła na dziewiątej pozycji. Na rozgrywanych rok później igrzyskach w Vancouver tylko w kombinacji zajęła miejsce w pierwszej dziesiątce. Po zjeździe do kombinacji zajmowała siódme miejsce, tracąc do prowadzącej Vonn 1,41 sekundy. W slalomie uzyskała szósty wynik, co dało jej jednak trzeci łączny czas i brązowy medal. Ostatecznie straciła 1,05 sekundy do Marii Höfl-Riesch oraz 0,11 sekundy do Julii Mancuso z USA. Pärson blisko medalu była także w zjeździe, jednak tuż przed metą straciła równowagę i wypadała z trasy, uderzając w jedną z bramek. Na ostatnim punkcie pomiarowym przez wypadkiem traciła do ostatecznej zwyciężczyni, Lindsey Vonn 0,37 sekundy (wynik ten dałby jej srebrny medal). Nie odniosła poważniejszych obrażeń.
Ostatnie sukcesy osiągnęła w sezonie 2010/2011. Trzykrotnie stawała na podium, odnosząc zwycięstwo w zjeździe 5 marca 2011 roku w Tarvisio. Triumf ten był jednocześnie jej ostatnim podium w zawodach tego cyklu. W klasyfikacji generalnej zajęła ósme miejsce, a w klasyfikacjach zjazdu i supergiganta była piąta. W lutym 2011 roku brała udział w mistrzostwach świata w Garmisch-Partenkirchen zdobywając dwa brązowe medale. Najpierw zajęła trzecie miejsce w kombinacji, osiągając trzeci czas zjazdu i ósmy czas slalomu. W zawodach tych lepsze były tylko Austriaczka Anna Fenninger oraz Tina Maze ze Słowenii. Parę dni później trzecia była także w zawodach drużynowych, w których startowała wspólnie z Hansem Olssonem, Mattsem Olssonem, Axelem Bäckiem, Sarą Hector i Marią Pietilą-Holmner. Startowała jeszcze w sezonie 2011/2012, jednak zajęła dopiero 32. miejsce w klasyfikacji generalnej. Był to najsłabszy wynik w historii jej startów w Pucharze Świata. Sześciokrotnie plasowała się w czołowej dziesiątce, najlepszy wynik osiągając 15 marca 2012 roku w Schladming, gdzie była ósma w supergigancie. Zawody te były ostatnim oficjalnym występem Pärson na arenie międzynarodowej. W marcu 2012 roku zakończyła karierę. Jako jeden z powodów decyzji podała nękające ją kontuzje (kilkakrotnie przeszła operację lewego kolana, miała także problemy z kręgosłupem).
Inne osiągnięcia i nagrody.
Wielokrotnie zdobywała medale mistrzostw Szwecji, w tym dziesięć złotych: w zjeździe w latach 2001, 2003 i 2010, gigancie w latach 1998, 2003 i 2005, kombinacji w latach 2000, 2001 i 2003 oraz slalomie w 2005 roku. W latach 2006-2007 otrzymywała nagrodę Svenska Dagbladets guldmedalj. W 2006 roku była chorążym reprezentacji Szwecji podczas ceremonii otwarcia igrzysk w Turynie. Łącznie wygrała 42. zawody Pucharu Świata, co daje jej piąte miejsce w klasyfikacji wszech czasów. Z wynikiem 95. miejsc na podium zawodów tego cyklu jest również piąta w klasyfikacji wszech czasów.
Życie prywatne.
W czerwcu 2012 roku publicznie ogłosiła, że jest lesbijką. W lipcu 2012 roku urodziła syna, Elvisa. W 2014 roku wzięła ślub ze swoją partnerką, Filippą. Przez pewien czas mieszkała w Monako, jednak od 2012 roku wraz z rodziną mieszka w szwedzkiej miejscowości Umeå. W styczniu 2015 roku ogłosiła, że po raz drugi jest w ciąży. Od 2015 roku pracuje jako komentatorka zawodów w narciarstwie alpejskim dla Sveriges Television.

</doc>
<doc id="737202" url="https://pl.wikipedia.org/wiki?curid=737202" title="Škoda Sagitta">
Škoda Sagitta

Škoda Sagitta (typ 911) – prototypowy samochód firmy Škoda, zaprojektowany jako niewielkie auto dla ludu. Napędzany był dwucylindrowym, widlastym silnikiem o pojemności 845 cm³ i mocy 15 KM. Zawieszenie stanowiły skośne wahacze. Wyprodukowano tylko 7 egzemplarzy tego samochodu: dwa kabriolety, cztery coupé i jeden dwudrzwiowy sedan (tzw. "tudor"). Jeden z nich można obejrzeć w muzeum Škody w Mladá Boleslav.

</doc>
<doc id="737203" url="https://pl.wikipedia.org/wiki?curid=737203" title="Tomasz Mirkowicz">
Tomasz Mirkowicz

Tomasz Mirkowicz (ur. 1953 w Warszawie, zm. 7 maja 2003) – polski tłumacz literatury anglojęzycznej, krytyk literacki i pisarz. Jako krytyk specjalizował się w amerykańskim postmodernizmie. W czasie stanu wojennego aktywnie wspierał opozycję demokratyczną – w jego mieszkaniu ukrywał się Zbigniew Bujak.
Ukończył Instytut Anglistyki Uniwersytetu Warszawskiego. Tłumaczył m.in. "Lot nad kukułczym gniazdem" Kena Keseya, "Rok 1984" George’a Orwella, "Nocnego kowboja" Jamesa Leo Herlihy, a także prozę Alistaira MacLeana, Stephena Kinga, Roberta Ludluma i Charlesa Bukowskiego. Przetłumaczył również z języka angielskiego powieść "Malowany ptak" Jerzego Kosińskiego. Przełożył na angielski dwie książki Marka Hłaski.
W 2011 roku został pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="737205" url="https://pl.wikipedia.org/wiki?curid=737205" title="Edward Cetnarowski">
Edward Cetnarowski

Edward Cetnarowski (ur. 3 października 1877 w Rzeszowie, zm. 3 września 1933 w Krakowie) – doktor medycyny, lekarz ginekolog, pracował jako asystent u doktora Henryka Jordana. Był jednym z działaczy klubowych Cracovii, jej piątym prezesem (w latach 1919–1932) oraz pierwszym prezesem honorowym (od 31 stycznia 1932).
Był współzałożycielem i pierwszym prezesem Polskiego Związku Piłki Nożnej (od 1919). Przeniesienie siedziby PZPN z Krakowa do Warszawy oraz porażka w sporach o zorganizowanie ligi była bezpośrednią przyczyną ustąpienia Cetnarowskiego z funkcji prezesa. W lutym 1928 został prezesem honorowym.
W 1921 był w gronie pięciu założycieli „Przeglądu Sportowego”. Miał również swój epizod w roli członka "komisji selekcyjnej". Wraz z Władysławem Jentysem i Józefem Lustgartenem ustalili skład na spotkanie reprezentacji Polski z Serbią 1 października 1922.
Zmarł nagle, w wieku 56 lat, kiedy otwierał rozpoczynający się w Krakowie finałowy turniej o mistrzostwo Polski w hazenie (dawna nazywa piłki ręcznej kobiet). Pogrzeb Cetnarowskiego był ogromnym wydarzeniem. Po jego śmierci napłynęło wiele telegramów kondolencyjnych od prezesów zagranicznych związków piłki nożnej, m.in. ze Szwecji, Austrii i Węgier.
W 1945 jego imieniem nazwano stadion Cracovii (nazwa używana była do 1948).
Został pochowany na Cmentarzu Rakowickim w Krakowie (kwatera XIIIA-płn-31).

</doc>
<doc id="737206" url="https://pl.wikipedia.org/wiki?curid=737206" title="Port lotniczy Moskwa-Szeremietiewo">
Port lotniczy Moskwa-Szeremietiewo

Port lotniczy Moskwa-Szeremietiewo im. A.S. Puszkina ( IPA: [ʂɨrʲɪˈmʲetʲjɪvə], ) (Kod IATA: SVO, Kod ICAO: UUEE) – najważniejsze międzynarodowe lotnisko w Moskwie. Jest największym lotniskiem w Rosji. W 2019 roku obsłużyło prawie 50 mln pasażerów. Lotnisko Szeremietiewo jest główną bazą linii lotniczych Aerofłot.
Historia.
Cywilny port lotniczy Szeremietiewo powstał w 1959 na bazie lotniska wojskowego pod wsią Szeremietiewo w obwodzie moskiewskim. W sierpniu 1959 miał miejsce pierwszy lot pasażerski z Szeremietiewa (samolotem Tu-104 do ówczesnego Leningradu). W lipcu 1960 przeniesiono z portu lotniczego Moskwa-Wnukowo większość lotów międzynarodowych Aerofłotu. Pierwszy lot zagraniczny odbył się 1 lipca 1960 z Szeremietiewa na lotnisko Schönefeld w Berlinie. Jednym z głównych inżynierów był Polak Tomasz Tuszyński.
We wrześniu 1964 otwarto Terminal I (Szeremietiewo-I), znany później jako Terminal „B”, który obsługiwał w czasach ZSRR rejsy krajowe, a później w większości loty do miast Rosji i WNP. W 2017 stare pawilony terminalu zostały zburzone. Na ich miejscu zbudowano otwarty w maju 2018 nowy budynek terminalu „B”.
Terminal II (Szeremietiewo-II) został oddany do użytku na początku 1980 z okazji Olimpiady w Moskwie latem 1980. Był do 2009 r. kluczowym dworcem lotniczym obsługującym połączenia międzynarodowe w Związku Radzieckim. Stąd odprawiana była większość zagranicznych rejsów Aerofłotu do krajów zachodnich. W związku z otwarciem w 2009 nowego terminalu pod nazwą „D” przeniesiono tam większość lotów Aerofłotu oraz linii z sojuszu SkyTeam z dawnego Szeremietiewa-II przemianowanego na terminal „F”. Dawny terminal Szeremietiewo-I oznaczono literą „B”. Powstały także terminale „E” (otwarty w marcu 2010) i „C” (w styczniu 2020).
Do otwarcia wspomnianych nowych terminali lotnisko Szeremietiewo cieszyło się złą sławą ze względu na przestarzałą infrastrukturę i fatalną obsługę personelu naziemnego. Organizacja kontroli paszportowej, celnej, przesiadek i innych procesów bywała uciążliwa i długotrwała. Szczególnie kłopotliwe były transfery pomiędzy terminalem I i II (obecnie „F” i „B”). Do 2018 nie były one połączone w żaden stały sposób a odległość między nimi jest znaczna (de facto stanowią one autonomiczne lotniska położone po przeciwległych stronach pasów startowych). Jeśli podróżny nie przekraczał granicy państwowej Rosji, mogło go czekać go wielogodzinne oczekiwanie na przewiezienie na drugi terminal, nieformalna kontrola paszportowa oraz inne utrudnienia, które często prowadziły do spóźnienia na kolejny lot a co za tym idzie wielogodzinnego, a czasem wielodniowego koczowania na lotnisku. Terminal II (obecnie „F”) lotniska Szeremietiewo był zresztą znany ze spędzających w jego strefie tranzytowej dziesiątków podróżnych oczekujących na loty. Spali oni nierzadko w dużych grupach na betonowej podłodze, co niekiedy czyniło jego wnętrze podobne do poczekalni dworcowej zapełnionej bezdomnymi. Znane są także przypadki pozbawionych biletów lub dokumentów pasażerów tranzytowych, którzy koczowali tam miesiącami. Gazeta Wyborcza opisywała m.in. w 2008 historię Nigeryjki, która spędziła w nim 20 miesięcy. Jeśli podróżny przekracza granice państwową (np. ponieważ jego kolejny lot jest już lotem krajowym z terminali „B” lub „C”) musiał udać się na własną rękę do kolejnego terminalu co wiąże się z objechaniem całego lotniska taksówką, mikrobusem lub publicznym autobusem.
W maju 2018 uruchomiono podziemne połączenie terminala B z terminalami „D”, „E” i „F”. Łączy je zautomatyzowana samobieżna kolejka podziemna pokonująca dystans od stacji "Szeremietiewo 1" pod terminalem „B” do stacji "Szeremietiewo 2" zalokalizowanej w przejściu podziemnym między terminalami „D” i „E” w 4 minuty. 
31 maja 2019 lotnisku nadano imię Aleksandra Puszkina.
Połączenie z miastem.
Do niedawna problemem był dojazd na lotnisko z centrum miasta. 10 czerwca 2008 otwarto jednak uroczyście długo oczekiwane bezpośrednie połączenie kolejowe z Terminali „D”, „E” i „F” na Dworzec Sawieliowski (połączenie z terminalem „B” nie jest w ogóle przewidywane). 28 września 2009 przedłużono wspomnianą linię kolejową na Dworzec Białoruski (na dworcu Sawieliowskim pociągi obecnie nie zatrzymują się). Według rozkładu podróż do centrum powinna trwać 35 min, a w nowoczesnym pociągu powinien dostępny być bezprzewodowy internet. Bilet na przejazd w jedną stronę kosztuje 320 rubli (500 rubli w pierwszej klasie). Analogiczne połączenia kolejowe z centrum wcześniej uruchomiono dla lotnisk Domodiedowo (od 2002) i Wnukowo (od 2005).
Plany rozbudowy.
Trwa modernizacja i dalsza rozbudowa lotniska, w szczególności w 2009 zakończono budowę terminalu „D”, zaś w 2010 terminalu „E”. W dalszej przyszłości planowana jest budowa terminalu „A”, który ma być ukończony do 2015. Jednocześnie dodany ma zostać trzeci pas startowy, ponieważ mała odległość pomiędzy istniejącymi dwoma pasami nie pozwala na posługiwanie się nimi równocześnie.

</doc>
<doc id="737207" url="https://pl.wikipedia.org/wiki?curid=737207" title="Škoda 935">
Škoda 935

Škoda 935 (typ 935) − prototyp czterodrzwiowego, sześciomiejscowego samochodu o aerodynamicznej karoserii produkcji czechosłowackiej firmy Škoda. Jednostkę napędową stanowił czterocylindrowy silnik o przeciwległych cylindrach (tzw. bokser) umieszczony podłużnie przed tylną osią o pojemności dwóch litrów i mocy 55 KM, który rozpędzał samochód do 130 km/h, sprzężony z czterostopniową skrzynią biegów produkcji zakładów Cotal (sterowaną elektromagnetycznie). Łącznie wyprodukowano dwa samochody i trzy silniki. Škoda 935 projektowana była jako reprezentacyjna limuzyna, jednak zrezygnowano z jej produkcji seryjnej.

</doc>
<doc id="737208" url="https://pl.wikipedia.org/wiki?curid=737208" title="Konceptualizacja">
Konceptualizacja

Konceptualizacja – proces tworzenia pojęć na podstawie ogólnej wiedzy o świecie poprzez ustalenie problematyki oraz definicję danego słowa. W języku angielskim i francuskim, odróżnia się "notion" – pojęcie przed-teoretyczne, i "concept" – pojęcie, które zostało steoretyzowane; konceptualizacja to proces mający miejsce między tymi dwiema fazami. 
W filozofii konceptualizacja ma na celu sprecyzowanie abstrakcyjnego pojęcia, które stać się ma jednoznacznym narzędziem w dyskusjach. Konceptualizacja wpisuje też omawiane słowo w konkretny kadr referencyjny (np. teorię naukową), w którym otrzymuje ono swój sens. Pod koniec XIX wieku i na początku XX, filozofowie tacy jak Gottlob Frege, Bertrand Russell czy też członkowie Koła Wiedeńskiego, widzieli w konceptualizacji środek do stworzenia "języka idealnego", pozbawionego kłopotliwych wieloznaczności. Wpisywał się w ten nurt. tzw. logicyzm, oraz projekt stworzenia uniwersalnego języka nauk ścisłych (zob. Otto Neurath). 
Projekty te krytykowane były przez filozofów "języka potocznego" ("ordinary language"), m.in. późnego Wittgensteina czy J.L. Austina. Uważali oni, że język codzienny dobrze spełnia swoje zadania komunikacyjne i to bez ewentualnej reformy, natomiast język nauki jest o wiele mniej abstrakcyjny i uniwersalny, niż wydawało się wcześniejszym filozofom.

</doc>
<doc id="737210" url="https://pl.wikipedia.org/wiki?curid=737210" title="Program Orion">
Program Orion

Program Orion – amerykański program budowy rakiet nośnych o napędzie nuklearnym, oparty na koncepcji jądrowego napędu pulsacyjnego, opracowanego w 1955 roku przez współtwórców bomby wodorowej, Stanisława Ulama i Corneliusa Everetta.
Jądrowy napęd pulsacyjny.
Napęd pulsacyjny w swoich założeniach pozwalał na wykorzystanie energii jądrowej do napędu pojazdów kosmicznych przy minimalnych nakładach projektowych. Projekt zakładał napędzanie pojazdu przez bomby atomowe wyrzucane z rufy pojazdu i detonowane w pewnej odległości za statkiem. Otaczająca bombę woda lub wosk (możliwe byłoby również zgromadzenie całej substancji napędowej w obrębie bomby) w chwili detonacji tworzyłyby wysokoenergetyczną plazmę, która uderzając w płytę na rufie pojazdu popychałaby go naprzód.
System zakładał wyposażenie pojazdu w potężne dwustopniowe mechaniczne amortyzatory, oraz umieszczone na samej płycie poduszki powietrzne, które rozkładałaby w czasie wynikające z powtarzających się uderzeń plazmy, trwające milisekundy, ruchy płyty, na trwające sekundy ruchy pojazdu, ograniczając przeciążenia do możliwych do zniesienia przez konstrukcję pojazdu oraz pasażerów (zakładane 1–3 G). Na podstawie konstrukcji atomowych zapalników do ładunków termojądrowych (konstrukcja bomby termojądrowej typu Ulama–Tellera) opracowano koncepcję atomowych ładunków napędowych, w których ładunek termojądrowy zastąpiono by warstwą boru, lub polietylenu, otoczonymi odpowiednio ukształtowanym opakowaniem z wolframu.
W trakcie eksplozji ładunku rozszczepialnego opakowanie to ogniskowałoby strumień neutronów i promieniowania X – w odróżnieniu jednak od bomby typu Ulama–Tellera nie na ładunku termojądrowym, lecz na ww. warstwie polietylenu lub boru – powstałaby w ten sposób wysokotemperaturowa plazma o kształcie cygara, która po przebyciu kilkudziesięciu metrów rozprężyłaby się i ostygła do ok. 14 000 °C. Po uderzeniu w płytę napędową następowałaby gwałtowna (ok. 0,3 milisekundy) rekompresja plazmy i wzrost jej temperatury do ok. 40 000 °C. Przy tak wysokich temperaturach plazma emituje głównie promieniowanie ultrafioletowe, które słabo przenika przez samą plazmę oraz materiał tarczy, co tłumaczy, dlaczego tarcza nie ulegałaby stopieniu ani wyparowaniu (potwierdziły to eksperymenty Plumbbob, oraz eksperymenty ze stalowymi kulami umieszczanymi w odległości kilkudziesięciu metrów od eksplodujących ładunków jądrowych – kule znajdowano nienaruszone – patrz poniżej). Płyta napędowa mogłaby być wykonana ze zwykłej stali lub nawet aluminium. Obliczono, że po każdej eksplozji wyparowałoby jedynie ok. 1 mm powierzchni płyty. Jeden z mózgów programu – fizyk i matematyk Freeman Dyson obliczył jednak, że zetknięcie plazmy z materiałem parującym z płyty napędowej mogłoby powodować powstanie turbulencji, które niebezpiecznie rozgrzałyby płytę (efekt konwekcji) w związku z tym na płytę natryskiwano by ww. wosk, olej, grafitowy smar lub wodę – chodzi o to, że węgiel lub wodór zawarte w ww. substancjach bardzo silnie pochłaniają promienie ultrafioletowe, co wyeliminowałoby parowanie płyty.
Kolejny problem stanowiło szybkie umieszczenie ładunków kilkadziesiąt metrów od płyty (w początkowej fazie lotu ok. 4 ładunki na sekundę) – rozwiązano by go po prostu poprzez zastosowanie działa wystrzeliwującego ładunki przez otwór w płycie – pod pojazd (w latach 50. skonstruowano jądrowe pociski artyleryjskie). Początkowo obawy budziło niezbyt precyzyjne umieszczanie ładunków pod płytą – obawiano się braku stabilności lotu, jednak Freeman Dyson obliczył, że przy większej liczbie ładunków wynikające z tego odchylenia lotu uśredniają i znoszą się (potwierdził to stabilny lot modelu pojazdu napędzanego chemicznymi ładunkami wybuchowymi – na wysokość 180 m).
W projekcie uderza prostota zastosowanych rozwiązań, solidność konstrukcji, zastosowanie zwykłego aluminium i stali w odróżnieniu od supermateriałów stosowanych w klasycznych pojazdach kosmicznych (projektanci jako wykonawcę projektu rekomendowali firmę Electric Boat Company zajmującą się budową okrętów podwodnych), niemożliwe przy innych systemach napędowych osiąganie jednocześnie wysokiej siły ciągu i wysokiej wydajności napędu, oraz wynikające z natury jądrowych ładunków wybuchowych (im silniejsze tym wydajniejsze) wzrost wydajności konstrukcji, oraz prostoty jej wykonania – w miarę wzrostu wymiarów pojazdu. Obliczono, że zarówno dla pojazdu o masie 2000 ton (wersja międzyplanetarna), jak i Super-Oriona o masie 8 000 000 ton (wersja międzygwiezdna napędzana ładunkami termojądrowymi – mogąca osiągnąć 10% prędkości światła w próżni) różnica kosztu jądrowych ładunków napędowych nie byłaby zbyt duża. Ze względu na olbrzymią masę i ładowność pojazdów (wersja międzyplanetarna mogłaby odbywać podróże w tę i z powrotem z ładunkiem użytecznym stanowiącym ok. 50% masy własnej – w porównaniu rakiety chemiczne ok. 5% – w jedną stronę i 5% z tych 5% z powrotem) pomimo wysokiej ceny jądrowych ładunków napędowych (większość kosztów realizacji programu Orion) – koszt wyniesienia kilograma ładunku (w przeliczeniu na ceny z 2005 r.) na niską orbitę okołoziemską stanowiłby kilka- kilkadziesiąt dolarów dla wersji międzyplanetarnej i ok. 30 centów dla Super Oriona (w porównaniu do kilku- kilkudziesięciu tysięcy dolarów dla chemicznego napędu rakietowego).
Ze względu na zanieczyszczenie radiologiczne wywoływane przez serię eksplozji jądrowych, starty odbywałyby się z istniejących poligonów jądrowych. Jako że większość odpadów radioaktywnych związane jest z zasysaniem i napromieniowaniem pyłu z powierzchni ziemi przez kulę ognistą wybuchu jądrowego start odbywałby się z wysokich na kilkadziesiąt metrów wież. Podczas startu pojazd napędzałyby odpalane co sekundę bomby o mocy 0,1 kilotony. Wraz ze wzrostem prędkości i wysokości zastąpiłyby je odpalane znacznie rzadziej ładunki o mocy 20 kiloton. Innymi rozwiązaniami tego problemu byłby start z wyłożonej stalą i grafitem niecki (minimalizacja cyrkulacji powietrza) lub oceanicznej platformy startowej. Dalszą redukcję zanieczyszczenia atmosfery można by osiągnąć stosując start z okolic polarnych (naładowane radioaktywne cząstki uciekłyby w przestrzeń kosmiczną przez dziurę w magnetosferze) lub stosowanie w trakcie wznoszenia czystych ładunków atomowych (np. o typie bomby neutronowej – ok. tysiąckrotna redukcja zanieczyszczeń). Jak podkreślają zwolennicy tego typu napędu byłoby to znacznie mniej niż napromieniowanie atmosfery przez emisję radioaktywnych popiołów z elektrowni opalanych węglem – do produkcji paliwa dla jednego startu wahadłowca.
Historia programu.
W trzy lata po opublikowaniu opracowania Ulama i Everetta firma General Atomics rozpoczęła prace nad zastosowaniem napędu pulsacyjnego w lotach kosmicznych. Programowi, kierowanemu przez dwóch fizyków – Theodora Taylora i Freemana Dysona, nadano kryptonim Orion. Program miał stanowić bezpośrednią konkurencję dla opracowywanych przez zespół von Brauna nośnych rakiet chemicznych – twórcy programu Orion wierzyli, że ich program pozwoliłby na wyniesienie na orbitę tysięcy ton ładunku przy kosztach porównywalnych ze znacznie mniej efektywnymi rakietami chemicznymi. Kres programowi położyły nie problemy techniczne, lecz brak woli politycznej, oraz traktat o zakazie testów jądrowych na ziemi, w powietrzu i w przestrzeni kosmicznej z 1963 r. (w trakcie negocjacji pojawiły się trudności odnośnie do porozumienia z ZSRR co do definicji próby jądrowej) – jego kuriozalne w niektórych miejscach sformułowania np. jako uzasadnienie – obawa przed zanieczyszczeniem promieniowaniem próżni kosmicznej (wypełnionej przecież radioaktywnymi cząstkami promieniowania kosmicznego, promieniowaniem X i gamma z rozbłysków słonecznych, i z łatwością rozpraszającej każdą ilość substancji – poprzez swój bezmiar – o czym wiedzieli nawet ówcześni specjaliści (obliczono, że produkty eksplozji nuklearnej w kosmosie zostaną np. wymiecione poza układ słoneczny przez cząstki wiatru słonecznego) pozwalają podejrzewać, że chodziło o coś innego niż szczytna troska o środowisko. Ostatnio jednak pojawiają się spekulacje, że ze względu na prostotę i niezwykłą atrakcyjność projektu (pozwala na ekonomiczną eksploatację zasobów układu słonecznego), jest tylko kwestią czasu kiedy zrealizuje go jakieś państwo/państwa posiadające broń jądrową, które nie podpisały ww. traktatu (Chiny, Indie, Pakistan).
Testy.
Koncepcja programu Orion była częściowo oparta na wynikach testów przeprowadzanych podczas wczesnych prób bomb atomowych na poligonie Eniwetok. Podczas testów stalowe kule pokryte powłoką grafitową zawieszano 30 stóp (ok. 9 metrów) nad centrum eksplozji jądrowej. Kule znajdowano w nienaruszonym stanie z częściowo odparowaną powłoką grafitu.
W ramach programu Orion wybudowano serię modeli mających przetestować czy aluminiowa płyta jest w stanie przetrwać wysokie temperatury i ciśnienie spowodowane odpaleniem w jej pobliżu konwencjonalnych materiałów wybuchowych. Po kilku nieudanych próbach udało się przeprowadzić stabilny lot – urządzenie osiągnęło maksymalną wysokość 100 metrów.
Jedyną weryfikację możliwości wykorzystania bomb jądrowych do wynoszenia ładunków na orbitę zapewnił wypadek podczas serii testów ograniczania zasięgu eksplozji jądrowych w ramach programu "Operation Plumbbob". W 1957 roku bomba jądrowa niskiej mocy spowodowała wyrzucenie 900-kilogramowej stalowej pokrywy. Obliczenia wskazują, że płyta osiągnęła prędkość co najmniej dwukrotnie większą od prędkości ucieczki (według innych obliczeń – nawet sześciokrotnie większą). Najprawdopodobniej nie opuściła jednak ziemskiej atmosfery i wyparowała na skutek tarcia.

</doc>
<doc id="737211" url="https://pl.wikipedia.org/wiki?curid=737211" title="Program Prometeusz">
Program Prometeusz

Program Prometeusz – rozpoczęty przez NASA w 2003 program badawczy, mający na celu opracowanie technologii nuklearnego zasilania i napędów wysokiej mocy. Był to pierwszy projekt wykorzystania energii nuklearnej do napędu sond kosmicznych NASA po anulowaniu w 1972 programu NERVA. Program Prometeusz skasowano w 2005, jego koszt wyniósł 464 miliony dolarów, zaś na rok fiskalny 2006 przeznaczono kolejne 100 milionów dolarów, z czego 90 milionów na koszty anulowania zawartych już kontraktów. 
Na program Prometeusz składały się dwa zasadnicze kierunki badawcze:
Planowane zastosowanie technologii Prometeusz.
Rozwiązania programu Prometeusz planowano wykorzystać w długotrwałych dalekich misjach kosmicznych, mających na celu badanie zewnętrznych planet Układu Słonecznego, a także dalszych regionów w kierunku Obłoku Oorta.
Najbardziej zaawansowanym projektem sondy bazującej na programie Prometeusz był JIMO (Jupiter Icy Moons Orbiter) mający na celu zbadanie księżyców Jowisza.
Program był bardzo ambitny, lecz również niezwykle kosztowny. Całkowity koszt misji JIMO oszacowano na 16 miliardów dolarów, dodatkowe 5 miliardów pochłonąć miały wydatki związane z wystrzeleniem sondy w kosmos. 

</doc>
<doc id="737215" url="https://pl.wikipedia.org/wiki?curid=737215" title="Morogoro (region)">
Morogoro (region)

Morogoro - jeden z 26 regionów (jednostka podziału administracyjnego) Tanzanii o powierzchni 70 799 km² (3. pod względem wielkości), 1 759 809 mieszkańców (2002). Stolicą jest miasto Morogoro.
Region Morogoro od północy graniczy z regionem Tanga, od wschodu z regionami Pwani i Lindi, od południa z regionem Ruvuma, a od zachodu z regionami Iringa i Dodoma.
Region podzielony jest na 6 dystryktów:

</doc>
<doc id="737216" url="https://pl.wikipedia.org/wiki?curid=737216" title="Mirjam">
Mirjam



</doc>
<doc id="737218" url="https://pl.wikipedia.org/wiki?curid=737218" title="Rana catesbeiana">
Rana catesbeiana



</doc>
<doc id="737219" url="https://pl.wikipedia.org/wiki?curid=737219" title="Lista kodeksów Mezoameryki">
Lista kodeksów Mezoameryki

Kodeksy Mezoameryki – dokumenty ludów tubylczych wielkich środkowoamerykańskich kultur zawierające zapiski obserwacji astronomicznych, tekstów magicznych, religijnych, rytualnych.
Kodeksy Misteków.
oraz

</doc>
<doc id="737220" url="https://pl.wikipedia.org/wiki?curid=737220" title="Krystyna Tarnowska">
Krystyna Tarnowska

Krystyna Tarnowska-Konarek (ur. 25 października 1918 w Sosnowcu, zm. 1 czerwca 1991 w Warszawie) – tłumaczka literatury angielskojęzycznej, autorka poradników kulinarnych.
Życiorys.
Jej rodzicami byli Włodzimierz Horko (zm. 1928) i Aniela Maria Horko, z d. Davidson. Jej bratem był Tadeusz Horko (1913-1976), dwaj bracia, Andrzej (1924-?) i Maciej (1927-?) zaginęli podczas powstania warszawskiego jako żołnierze Szarych Szeregów. Po śmierci ojca zamieszkała w 1929 z matką i rodzeństwem w Warszawie. 
Ukończyła Gimnazjum Haliny Gepnerówny. W latach 1935-1937 studiowała na Wydziale Politycznym Szkoły Nauk Politycznych w Warszawie. Studia przerwała po wyjściu za mąż (jej mężem był Kazimierz Tarnowski, adwokat). W roku akademickim 1938/1939 studiowała polonistykę na Uniwersytecie Warszawskim. W czasie II wojny światowej służyła w Armii Krajowej, w 1942 została aresztowana razem z mężem w tzw. sprawie szwedzkiej, była więziona na Pawiaku, została zwolniona w czerwcu 1943. Uczestniczyła w powstaniu warszawskim, po jego upadku była więziona w obozach koncentracyjnych w Auschwitz i Ravensbrück. W marcu 1945 uciekła z transportu jenieckiego, w październiku 1945 wyjechała do Wielkiej Brytanii, od stycznia 1946 mieszkała ponownie w Warszawie. W 1948 debiutowała jako tłumaczka książką Archibalda Josepha Cronina "Zielone lata". W kolejnych latach zajmowała się pracą przekładową, poza publikacjami książkowymi publikowała też na łamach "Nowej Kultury" (1960-1963) i "Literatury na Świecie" (1971-1977). Napisała też wraz z Barbarą Szczepańską poradniki kulinarne "Obiady na cztery pory roku" (1984), "Śniadania i kolacje na cztery pory roku" (1986), "Posiłki pod gruszą" (1990), wydane i wielokrotnie wznawiane przez Państwowe Wydawnictwo Rolnicze i Leśne.
Była sygnatariuszką Memoriału 101. 23 sierpnia 1980 dołączyła do Apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Działała w Prymasowskim Komitecie Pomocy Osobom Pozbawionym Wolności i ich Rodzinom kierowała w nim Zespołem Ewidencji.
Była członkiem Związku Literatów Polskich (1952-1983), od 1980 członkiem Zarządu Głównego ZLP, członkiem Polskiego PEN Clubu (w latach 1966-1972 członkiem jego zarządu), od 1989 członkiem Stowarzyszenia Pisarzy Polskich.
Za swoje tłumaczenia otrzymała Nagrodę ZAIKS (1962 - za powieść Laurence Sterne'a "Życie i myśli JW Pana Tristrama Shandy", 1985), Nagrodę Polskiego PEN Clubu za przekład z literatury obcej na język polski (1966), Nagrodę Fundacji Alfreda Jurzykowskiego (1980).
Po rozwodzie z pierwszym mężem, w 1967 poślubiła Andrzeja Konarka, tłumacza literatury antycznej i angielskiej.

</doc>
<doc id="737221" url="https://pl.wikipedia.org/wiki?curid=737221" title="Kodeks Drezdeński">
Kodeks Drezdeński



</doc>
<doc id="737225" url="https://pl.wikipedia.org/wiki?curid=737225" title="Szuriken">
Szuriken



</doc>
<doc id="737226" url="https://pl.wikipedia.org/wiki?curid=737226" title="Kodeks Madrycki">
Kodeks Madrycki



</doc>
<doc id="737231" url="https://pl.wikipedia.org/wiki?curid=737231" title="Minotaur 1">
Minotaur 1

Minotaur 1 – amerykańska czteroczłonowa rakieta nośna do wynoszenia na orbitę małych satelitów. Produkowana przez firmę Orbital Sciences Corporation przy użyciu wycofanych rakiet balistycznych na paliwo stałe, Minuteman 2 (dwa pierwsze człony), i rakiet nośnych Pegasus XL (dwa ostatnie człony).
Rakieta jest częścią projektu Orbital Suborbital Program. Powstała na zamówienie rządu USA, aby zagospodarować części z wycofywanych rakiet balistycznych i użyć ich do wynoszenia ładunków w kosmos. Orbital Sciences Corporation wygrało kontrakt na budowę nowej rakiety i usługi z nią związane we wrześniu 1997.
Rakieta może być wystrzeliwana z amerykańskich kosmodromów położonych w Kalifornii, na Florydzie, Alasce i wschodnim wybrzeżu USA.
Czwarty start Minotaura 1 został zapamiętany przez specjalistów i amatorów astronautyki dzięki spektakularnym efektom świetlnym wywołanym przez gazy wylotowe rakiety. Gazy znajdując się na różnych wysokościach były podświetlane przez promienie zachodzącego Słońca, co sprawiało, że miały różne kolory. Dodatkowo, wiejący wiatr rozwiewał gazy nadając im dziwne kształty. Kolorowe chmury gazów były widziane z całego południowego wybrzeża Stanów Zjednoczonych. Lokalne władze odebrały mnóstwo telefonów od mieszkańców zaskoczonych i zaniepokojonych tym zjawiskiem.
Osłony balistyczne.
Rakieta może być wyposażona w dwa rodzaje osłon balistycznych chroniących ładunek. Jej rodzaj określa maksymalne wymiary ładunku.

</doc>
<doc id="737232" url="https://pl.wikipedia.org/wiki?curid=737232" title="Ivica Kostelić">
Ivica Kostelić

Ivica Kostelić (ur. 23 listopada 1979 w Zagrzebiu) – chorwacki narciarz alpejski, czterokrotny wicemistrz olimpijski, trzykrotny medalista mistrzostw świata i zdobywca Pucharu Świata w roku 2011, a także zapalony żeglarz morski.
Kariera.
Po raz pierwszy na arenie międzynarodowej Ivica Kostelić pojawił się 16 grudnia 1994 roku w zawodach FIS Race w Zermatt, gdzie zajął 114. miejsce w gigancie. W lutym 1997 roku brał udział mistrzostwach świata juniorów w Schladming, gdzie jego najlepszym wynikiem było dziesiąte miejsce w slalomie. Chorwat nie startował wcześniej, ani później na imprezach tego cyklu. W zawodach Pucharu Świata zadebiutował 25 października 1998 roku w Sölden, gdzie nie ukończył rywalizacji w slalomie gigancie. W 1999 roku wziął udział w mistrzostwach świata w Vail, gdzie w swoim jedynym starcie, supergigancie, zajął 32. miejsce. Pierwsze pucharowe punkty wywalczył 11 grudnia 2000 roku w Sestriere, zajmując 21. miejsce w slalomie. W sezonie 2000/2001 punktował jeszcze dwukrotnie i ostatecznie zajął 107. miejsce w klasyfikacji generalnej.
Pierwszy sukces osiągnął na początku sezonu 2001/2002, 25 listopada 2001 roku w Aspen, gdzie zwyciężył w zawodach Pucharu Świata w slalomie. W kolejnych zawodach tego sezonu jeszcze pięciokrotnie stawał na podium: 13 stycznia w Wengen i 9 marca 2002 roku w Altenmarkt zwyciężał w slalomie, 6 stycznia w Adelboden był drugi, a 22 grudnia 2001 roku w Kranjskiej Gorze i 22 stycznia 2002 roku w Schladming zajmował trzecie miejsce w tej samej konkurencji. Wyniki te pozwoliły mu na zdobycie małej kryształowej kuli w klasyfikacji slalomu oraz zajęcie siódmego miejsca w klasyfikacji generalnej. W lutym 2002 roku wystąpił na igrzyskach olimpijskich w Salt Lake City, gdzie był dziewiąty w gigancie, a slalomu nie ukończył. W kolejnym sezonie uzyskiwał podobne wyniki, czterokrotnie stając na podium zawodów PŚ. Ponownie odniósł trzy zwycięstwa: 16 grudnia 2002 w Sestriere, 12 stycznia w Bormio i 5 stycznia 2003 w Kranjskiej Gorze zwyciężał w slalomie. W klasyfikacji generalnej ponownie był siódmy, jednak tym razem w klasyfikacji slalomu był drugi za Finem Kalle Palanderem. Zdobył ponadto złoty medal w swej koronnej konkurencji podczas mistrzostw świata w Santk Moritz. Wyprzedził wtedy bezpośrednio Szwajcara Silvana Zurbriggena oraz Włocha Giorgio Roccę.
Przez kolejne cztery sezony Kostelić nie plasował się w czołowej dziesiątce klasyfikacji końcowej. W tym czasie łącznie sześć razy stawał na podium, w tym 15 grudnia 2003 roku w Madonna di Campiglio wygrał slalom, a 10 grudnia 2006 roku w Reiteralm był najlepszy w superkombinacji. Najlepiej wypadł w sezonie 2006/2007, kiedy w klasyfikacji generalnej zajął 25. miejsce, a w klasyfikacji kombinacji był trzeci za Norwegiem Akselem Lundem Svindalem i Szwajcarem Markiem Berthodem. Z mistrzostw świata w Bormio w 2005 roku oraz rozgrywanych dwa lata później mistrzostw świata w Åre wrócił bez medalu, zajął za to drugie miejsce w kombinacji na igrzyskach olimpijskich w Turynie. Rozdzielił tam na podium Teda Ligety’ego z USA oraz Austriaka Rainera Schönfeldera. Na tych samych igrzyskach był też szósty w slalomie, a w supergigancie zajął 31. miejsce. W sezonie 2007/2008 sześciokrotnie stawał na podium, jednak nie odniósł zwycięstwa. W klasyfikacji generalnej był piąty, w klasyfikacji slalomu szósty, a w kombinacji drugi, ulegając tylko Bode Millerowi z USA.
Na najwyższy stopień podium Chorwat powrócił 22 grudnia 2008 roku w Alta Badia, zwyciężając w zawodach PŚ w slalomie. Ponadto jeszcze pięć razy znalazł się w najlepszej trójce: 6 stycznia 2009 roku w Zagrzebiu był drugi, 18 stycznia w Wengen i 27 stycznia 2009 w Schladming był trzeci w slalomie, a 25 stycznia 2009 w Kitzbühel był drugi w kombinacji. Na koniec sezonu był czwarty w klasyfikacji generalnej i kombinacji oraz drugi w klasyfikacji slalomu, ulegając tylko Jean-Baptiste’owi Grange’owi z Francji. Na mistrzostwach świata w Val d’Isère w 2009 roku został zgłoszony tylko do supergiganta, jednak ostatecznie nie wystartował. Na rozgrywanych rok później igrzyskach olimpijskich w Vancouver zdobył dwa srebrne medale. W slalomie wyprzedził go tylko Włoch Giuliano Razzoli, a w superkombinacji lepszy był jedynie Bode Miller. W zawodach pucharowych pięć razy stawał na podium, w tym 17 stycznia 2010 roku w Wengen wygrał slalom, a tydzień później w Kitzbühel był najlepszy w kombinacji. W klasyfikacji końcowej był piąty, w slalomie czwarty, a w kombinacji trzeci.
Najlepsze wyniki osiągał w sezonie 2010/2011, kiedy sięgnął po Kryształową Kulę za zwycięstwo w klasyfikacji generalnej oraz po mniejsze trofea za wygrane w klasyfikacjach superkombinacji i slalomu. Był też trzeci w klasyfikacji supergiganta, przegrywając tylko ze Szwajcarem Didierem Cuche i Austriakiem Georgiem Streitbergerem. Dziesięciokrotnie stawał na podium, w tym siedem razy zwyciężał: 2 stycznia w Monachium, 9 stycznia w Adelboden i 16 stycznia w Wengen był najlepszy w slalomie, 21 stycznia w Kitzbühel wygrał supergiganta, a 14 stycznia w Wengen, 23 stycznia w Kitzbühel i 30 stycznia w Chamonix zwyciężał w superkombinacji. Sukcesy te nie przełożyły się jednak na wyniki podczas mistrzostw świata w Garmisch-Partenkirchen w lutym 2011 roku. Kostelić zdobył tam tylko jeden medal – w supergigancie był trzeci za Włochem Christofem Innerhoferem i Austriakiem Hannesem Reicheltem. Wysoką formę prezentował także w kolejnym sezonie, dziewięciokrotnie plasując się na podium. Zwycięstwa odnosił: 8 grudnia w Beaver Creek, 21 grudnia we Flachau i 15 stycznia w Wengen w slalomie oraz 13 stycznia w Wengen, 22 stycznia w Kitzbühel i 12 lutego w Soczi w superkombinacji. Nie wystarczyło to jednak, by stanąć na podium klasyfikacji końcowej, w której Kostelić był ostatecznie czwarty. Wygrał za to klasyfikację kombinacji, a w klasyfikacji slalomu był drugi za Marcelem Hirscherem.
Kolejny medal wywalczył na mistrzostwach świata w Schladming, gdzie zajął drugie miejsce w superkombinacji. Rozdzielił tam Teda Ligety’ego i Romeda Baumanna z Austrii. Na tych samych mistrzostwach był też między innymi piąty w slalomie. W zawodach pucharowych pięciokrotnie znajdował się na podium, przy tym 27 stycznia w Kitzbühel wygrał superkombinację, a 10 marca 2013 roku w Kranjskiej Gorze był najlepszy w slalomie. Na koniec sezonu 2012/2013 był pierwszy w klasyfikacji kombinacji, trzeci w slalomie oraz piąty w klasyfikacji generalnej. Rok później tylko dwa razy znalazł się w czołowej dziesiątce zawodów PŚ, jego najlepszym wynikiem było czwarte miejsce wywalczone 17 listopada 2013 roku w Levi w slalomie. Sezon ten zakończył ostatecznie na 42. miejscu w klasyfikacji generalnej. W połowie lutego 2014 roku startował na igrzyskach olimpijskich w Soczi, gdzie zdobył srebrny medal w superkombinacji. Przegrał tylko z Sandro Vilettą ze Szwajcarii, a wyprzedził bezpośrednio Christofa Innerhofera. Na tych samych igrzyskach był też między innymi dziewiąty w slalomie.
Jego siostra Janica Kostelić, również uprawiała narciarstwo alpejskie.

</doc>
<doc id="737239" url="https://pl.wikipedia.org/wiki?curid=737239" title="Power Puff Girls Doujinshi">
Power Puff Girls Doujinshi

Power Puff Girls Doujinshi – komiks internetowy autorstwa Filipińczyka o pseudonimie Bleedman. Bohaterami są postacie znane z kreskówek nadawanych na kanałach Cartoon Network i Nickelodeon. Obecnie komiks jest zawieszony i będzie kontynuowany, gdy autor ukończy swój inny projekt – Grim Tales from Down Below. 
Fabuła.
Miejscem akcji komiksu jest fikcyjne miasto Megaville, do którego przeprowadzają się trzy główne bohaterki – trzy Atomówki – Bójka, Bajka i Brawurka. Szybko odkrywają, że w Megaville żyje wiele postaci równie niezwykłych jak one (i również pochodzących z kreskówek). Kolega z klasy to młodociany geniusz naukowy, jego najlepszy przyjaciel potrafi podróżować w czasie, a nauczyciel WF-u jest samurajem. To jednak dopiero wierzchołek góry lodowej.
Na horyzoncie pojawia się jak zwykle zło, a dokładniej złe przymierze kosmitów różnych ras i tajemniczego Dr X-a. Mogą być oni śmiertelnym zagrożeniem, zwłaszcza, że w ich szeregach jest potężna, białowłosa Atomówka imieniem Bell.
Czarne Charaktery.
Większość antagonistów w serii zrzeszona jest w przymierzu Dark Star Council i nękają nasze bohaterki ze swojej siedziby – Black Eden, zbudowanej przez Mandarka.
Zarówno Brick, jak i Butch bardzo pragną zemścić się na PPG, jednak Boomer nie wykazuje aż takiego zaangażowania w ten pomysł.
The Forgetten.
The Forgetten to historia powiązana z Power Puff Girls Doujinshi, której dwie strony Bleedman opublikował w czasie pracy nad Grim Tales. Podróżujący po kosmosie android A.M.A.Z.O. (postać kilkakrotnie pojawiająca się w serialu Justice League) znajduje zniszczony statek galaktycznej superbohaterki – Atomic Betty (Atomowej Betty), a ją samą nieprzytomną. Używając swoich telepatycznych zdolności android postanawia dowiedzieć się, co takiego zaszło. Na razie nie wiemy jeszcze co się stało, ale na drugiej stronie widzimy urywki wspomnień Betty, na których pojawiają się między innymi Cluster, Queen Vexus (czarny charakter z „My life as a teenage robot”), czy Protoboy (jeden z robotów z kreskówki Robotboy). Nie wiadomo, czy historia będzie kontynuowana, chociaż niektórzy obawiają się, że zamiast dalszego ciągu PPGD Bleedman zacznie pracować nad the Forgetten.
Przyszłość.
Bleedman wielokrotnie zapowiadał, że po skończeniu Grim Tales wróci do pracy nad PPGD. Zgodnie z informacjami z jego bloga ma dojsć do inwazji Irkenów, przeciw którym staną Atomówki i inne postacie.
W galerii Bleedmana na DeviantART są trzy prace zawierające postacie, które pojawiły się w serii, lub też mogą się pojawić. W tej drugiej grupie są między innymi tytułowy bohater kreskówki Danny Phantom, SuperCow (Superkrowa) z Krowa i Kurczak, kilkoro bohaterów Domu dla zmyslonych przyjaciół pani Foster i , , Dora poznaje świat a nawet Godzilla (w amerykańskiej wersji). Jednak nie jest pewne, czy te postacie się pojawią, zwłaszcza, że kilkoro z nich (Grim Jr., Minimandy, Him i Her) występuje, lub ma wystąpić w Grim Tales.
Bleedman zapowiada też, że jego kolega o pseudonimie mpcp13 ma stworzyć komiks o nazwie „Project Rowdy”, opowiadający o RowdyRuff Boys.

</doc>
<doc id="737241" url="https://pl.wikipedia.org/wiki?curid=737241" title="Rezerwat przyrody Wysokie Skałki">
Rezerwat przyrody Wysokie Skałki

Rezerwat przyrody Wysokie Skałki – krajobrazowy rezerwat przyrody na terenie województwa małopolskiego, w gminie Szczawnica, położony na najwyższym szczycie Pienin – Wysokiej (1050 m n.p.m.). Znajduje się na obszarze Małych Pienin, na granicy ze Słowacją, na wysokości 900–1050 m n.p.m. Leży na gruntach Skarbu Państwa w zarządzie Nadleśnictwa Krościenko (leśnictwo Małe Pieniny). Został utworzony w 1961 roku na powierzchni 10,91 ha, później powiększono go do 13,87 ha.
Ochronie podlega tu jedyny zachowany w Pieninach fragment górnoreglowego naturalnego lasu świerkowego. W latach 1947–1957 podczas zagospodarowywania opuszczonych przez Łemków terenów Pienin, został silnie przetrzebiony, jednak po kilkudziesięciu latach odtworzył się. W runie leśnym i na niewielkich niezalesionych miejscach występują m.in. takie rzadkie rośliny, jak: lilia złotogłów, powojnik alpejski, tojad dzióbaty, wawrzynek wilczełyko, jaskier platanolistny, modrzyk górski. Bogata jest też fauna ptaków; gniazdują tu m.in. puchacz, myszołów zwyczajny i orlik krzykliwy.
Rezerwat ma też duże walory krajobrazowe. Z nagiego wierzchołka rozciągają się imponujące widoki na: Pasmo Radziejowej, Babią Górę, Tatry i Pieniny. Od wschodniej strony wierzchołka Wysokiej urwiste wapienne skały o wysokości 5–20 m.
Rezerwat leży w granicach Południowomałopolskiego Obszaru Chronionego Krajobrazu, który stanowi w tym miejscu otulinę Popradzkiego Parku Krajobrazowego. Ponadto jest położony na terenie obszaru siedliskowego sieci Natura 2000 „Małe Pieniny” PLH120025.
Według obowiązującego planu ochrony ustanowionego w 2016 roku, obszar rezerwatu objęty jest ochroną czynną.

</doc>
<doc id="737243" url="https://pl.wikipedia.org/wiki?curid=737243" title="Kodeks Paryski">
Kodeks Paryski



</doc>
<doc id="737249" url="https://pl.wikipedia.org/wiki?curid=737249" title="Jolanta Kozak">
Jolanta Kozak

Maria Jolanta Kozak (ur. 22 lipca 1951 w Łodzi) – polska tłumaczka anglojęzycznych książek i wierszy autorów angielskich i amerykańskich. 
Absolwentka anglistyki. Po studiach pracowała w czasopiśmie „Na Przełaj”. Debiut translatorski w czasopiśmie w 1974, książkowy w 1980.
Jest członkinią Stowarzyszenia Pisarzy Polskich. 
W latach 90. wyróżniona przez SPP za przekład książki Johna Irvinga "Regulamin tłoczni win". W 2008 wyróżniona nagrodą „Literatury na Świecie” za przekład książki „Spisek przeciwko Ameryce” Philipa Rotha. Laureatka Nagrody ZAiKS-u za przekłady literatury obcej na język polski (2017). W 2016 nominowana do Nagrody Literackiej Gdynia w kategorii przekład na język polski za "Krótkie wywiady z paskudnymi ludźmi" Davida Wallace’a"."
Jest autorką książki "Przekład literacki jako metafora" (2009)"."

</doc>
<doc id="737250" url="https://pl.wikipedia.org/wiki?curid=737250" title="Juno">
Juno



</doc>
<doc id="737259" url="https://pl.wikipedia.org/wiki?curid=737259" title="Przedproże">
Przedproże

Przedproże – parterowy taras poprzedzający wejście do budynku od strony ulicy, wysunięty przed jego fasadę i ogrodzony balustradą, zazwyczaj o szerokości takiej samej jak fasada.
Historia.
Przedproża są charakterystyczne dla miast pobrzeża Bałtyku. Były budowane od XIV w., początkowo mogły być drewniane, w późniejszym okresie otrzymywały dekorowane murowane balustrady i dekorację rzeźbiarską. W Polsce konstrukcje takie posiadał m.in. Gdańsk (gdzie zostały one zrekonstruowane po zniszczeniach w czasie II wojny światowej), Kraków i Toruń.

</doc>
<doc id="737264" url="https://pl.wikipedia.org/wiki?curid=737264" title="Arthur Gore (8. hrabia Arran)">
Arthur Gore (8. hrabia Arran)

Arthur Stange Kattendyke David Archibald Gore (ur. 5 lipca 1910, zm. 23 lutego 1983), brytyjski arystokrata i dyplomata, młodszy syn Arthura Gore'a, 6. hrabiego Arran i Maud von Kattendyke, córki barona Huyssena von Kattendyke. Jego starszym bratem był Arthur Gore, 7. hrabia Arran.
Wykształcenie odebrał w Eton College i w Balliol College w Oksfordzie. W latach 1939-1940 był asystentem attaché prasowego brytyjskiego poselstwa w Bernie, a w latach 1941-1942 pełnił analogiczną funkcję w Lizbonie. W latach 1943-1945 był zastępcą dyrektora ds. ziem zamorskich w ministerstwie informacji. W latach 1945-1949 kierował sekretariatem Centralnego Urzędu Informacji. Po śmierci swojego starszego brata w 1958 odziedziczył tytuł hrabiego Arran i zasiadł w Izbie Lordów.
11 czerwca 1937 poślubił Fionę Bryde Colquhoun, córkę Iana Colquhouna of Luss, 7. baroneta i Geraldine Tennant, córki Francisa Tennanta. Arthur i Fiona mieli razem dwóch synów:

</doc>
<doc id="737265" url="https://pl.wikipedia.org/wiki?curid=737265" title="Arthur Strange Kattendyke David Archibald Gore, 8. hrabia Arran">
Arthur Strange Kattendyke David Archibald Gore, 8. hrabia Arran



</doc>
<doc id="737268" url="https://pl.wikipedia.org/wiki?curid=737268" title="Rogatek sztywny">
Rogatek sztywny

Rogatek sztywny ("Ceratophyllum demersum" L.) – gatunek byliny należący do rodziny rogatkowatych ("Ceratophyllaceae"). Występuje w stanie dzikim na całym globie. W Polsce pospolity na niżu i pogórzu. Rozprzestrzenia się i zwiększa liczebność wraz ze wzrostem trofii wód powierzchniowych. W wielu jeziorach i stawach porasta rozległe powierzchnie wypierając inne gatunki roślin. Rozmnaża się głównie wegetatywnie.
Ekologia.
Hydrofit zanurzony. Nie toleruje znacznych spadków poziomu wody i przesuszenia. Występuje w eutroficznych wodach stojących i wolno płynących. Gatunek charakterystyczny dla klasy "Potametea" oraz zespołu "Ceratophylletum demersi". Często tworzy warstwę roślin zanurzonych w zbiorowiskach z roślinami o liściach pływających (np. w zbiorowiskach z grzybieniami białymi lub grążelem żółtym). Na zimę opada na dno zbiornika.
Rogatek może tworzyć niezwykle gęste warstwy uniemożliwiające dostęp światła do dna zbiornika i rozwój innych roślin. Przy braku dostępu do światła najniższe pędy rogatka zabarwione są normalnie ale rosną bardzo powoli.
Uprawa.
Roślina uprawna: stosowana do nasadzeń w oczkach wodnych.
Synonimy.
"Ceratophyllum asperum" Lam. 1779, "C. cornutum" Rich. 1810, "C. verticillatum" Roxb. 1814, "C. tricorne" Dumort. 1827, "C. tricuspidatum" Dumort. 1827, "C. unicorne" Dumort. 1827, "C. apiculatum" Cham. 1829, "C. indicum" Willd. ex Cham. 1829, "C. oxyacanthum" Cham. 1829, "C. tuberculatum" Cham. 1829, "C. echinatum" A. Gray 1847, "C. chilense" Leyb. 1859, "C. aquaticum" H.C. Watson 1873, "C. gibbum" Laforet ex Nyman 1878, "C. cristatum" Spruce ex K. Schum. 1894.

</doc>
<doc id="737270" url="https://pl.wikipedia.org/wiki?curid=737270" title="Marcin Ernst">
Marcin Ernst

Marcin Ernst (ur. 4 marca 1869 w Warszawie, zm. 4 czerwca 1930 we Lwowie) – polski astronom.
Życiorys.
Szkołę średnią ukończył w Warszawie. Studiował w Berlinie i Wiedniu. Doktoryzował się w 1896 pisząc pracę "O przebiegu zaćmienia słońca w górnych warstwach atmosfery". W 1897 objął stanowisko asystenta przy Obserwatorium Politechniki we Lwowie. Był członkiem Ligi Narodowej przed 1900 rokiem. Od 1900 docent na Uniwersytecie Franciszkańskim we Lwowie a od 1907 profesor na tej uczelni. Pierwszy i długoletni kierownik Zakładu Astronomii Uniwersytetu Jana Kazimierza, autor licznych prac z zakresu astronomii gwiazd stałych, przyrody planet, itp. Napisał podręcznik kosmografii dla szkół średnich pt. "Kosmografia". Wydał m.in.: "Astronomię gwiazd stałych", "Astronomię popularną", "Astronomię sferyczną" (obszerny podręcznik uniwersytecki), "Budowę Wszechświata", "Planety i warunki życia na nich", "Energia Słońca", "O kometach i końcu świata, Powrót komety Halley'a", "Teoria zaćmień i zjawisk pokrewnych" (wydanie pośmiertne; 1936) oraz publikował wiele rozpraw w czasopismach fachowych krajowych i zagranicznych.
Wieloletni wiceprezes Polskiego Towarzystwa Astronomicznego. Członek przybrany Towarzystwa Naukowego we Lwowie.
Ojciec prof. Jana Ernsta, dziadek prof. Krzysztofa i dr hab. Tomasza Ernstów. 
Pochowany na cmentarzu Łyczakowskim we Lwowie. Napis pro memoria ku jego czci znajduje się na cmentarzu Powązkowskim (kwatera 198-5-20,21).

</doc>
<doc id="737272" url="https://pl.wikipedia.org/wiki?curid=737272" title="Diecezja charkowsko-zaporoska">
Diecezja charkowsko-zaporoska

Diecezja charkowsko-zaporoska (łac. "Dioecesis Kharkiviensis-Zaporizhiensis", ukr. "Харківсько-Запорізька дієцезія") – diecezja rzymskokatolicka na Ukrainie.
Historia.
Diecezja została erygowana 4 maja 2002 przez papieża Jana Pawła II. Wchodzi w skład metropolii lwowskiej. Pierwszym biskupem diecezjalnym został mianowany kapucyn Stanisław Padewski. Na katedrę wyznaczono kościół Wniebowzięcia Najświętszej Maryi Panny w Charkowie. 16 lipca 2009 Benedykt XVI mianował biskupa Mariana Buczka, dotychczasowego biskupa pomocniczego archidiecezji lwowskiej, biskupem koadiutorem diecezji. 19 marca 2009 Benedykt XVI mianował go biskupem diecezjalnym.
Dane statystyczne.
Obszar diecezji zamieszkuje ponad 19 mln ludzi, z czego rzymscy katolicy stanowią 0,4%, tj. 70 000 wiernych. Na terenie diecezji znajduje się 40 parafii, w których łącznie pracuje 30 księży (dane na rok 2005).
Jurysdykcja diecezji Charkowa-Zaporoża obejmuje dekanaty w obwodach charkowskim, dniepropetrowskim, donieckim, ługańskim, połtawskim, sumskim i zaporoskim.

</doc>
<doc id="737274" url="https://pl.wikipedia.org/wiki?curid=737274" title="Arthur Gore (9. hrabia Arran)">
Arthur Gore (9. hrabia Arran)

Arthur Desmond Colquhoun Gore (ur. 14 lipca 1938), brytyjski arystokrata i polityk, najstarszy syn Arthura Gore'a, 8. hrabiego Arran i Fiony Colquhoun, córki Iana Colquhouna of Luss, 7. baroneta.
Wykształcenie odebrał w Eton College i w Balliol College w Oksfordzie. Później służył w Grenadierach Gwardii ("Grenadier Guards"), gdzie dosłużył się rangi podporucznika. W latach 1972-1974 był asystentem managera "Daily Mail", "Daily Express" i "Sunday Express". Był również dyrektorem Clark Nelson w latach 1973-1974 i dyrektorem Waterstone &amp; Company w latach 1984-1987.
Po śmierci ojca w 1983 odziedziczył tytuł hrabiego Arran i zasiadł w Izbie Lordów. Reprezentował Partię Konserwatywną. Pełnił wiele funkcji w konserwatywnych rządach Margaret Thatcher i Johna Majora. Był rządowym whipem w Izbie Lordów w latach 1987-1989, parlamentarnym podsekretarzem sił zbrojnych w ministerstwie obrony w latach 1989-1992, parlamentarnym podsekretarzem w ministerstwie ds. Irlandii Północnej w latach 1992-1994, parlamentarnym podsekretarzem w ministerstwie środowiska oraz zastępcą rządowego whipa w 1994.
Po reformie Izby Lordów dokonanej przez rząd Tony'ego Blaira w 1999, lord Arran wystartował w wyborach do Izby jako par dziedziczny i te wybory wygrał. Od tamtej pory nieprzerwanie zasiada w Izbie Lordów.
28 września 1974 poślubił Eleanor van Custem (ur. 28 maja 1949), córkę Bernarda van Custem i lady Margaret Fortescue, córki 5. hrabiego Fortescue. Arthur i Eleanor mają razem dwie córki:
Przewidywany następca: Paul Annesley Gore (ur. 1921) lub William Henry Gore (ur. 1950) (potomkowie młodszego brata 3. hrabiego Arran).

</doc>
<doc id="737276" url="https://pl.wikipedia.org/wiki?curid=737276" title="Arhur Desmond Colquhoun Gore, 9. hrabia Arran">
Arhur Desmond Colquhoun Gore, 9. hrabia Arran



</doc>
<doc id="737282" url="https://pl.wikipedia.org/wiki?curid=737282" title="Webmastering">
Webmastering



</doc>
<doc id="737285" url="https://pl.wikipedia.org/wiki?curid=737285" title="Droga wojewódzka nr 765">
Droga wojewódzka nr 765

Droga wojewódzka nr 765 (DW765) – droga wojewódzka w woj. świętokrzyskim o długości 55,1 km łącząca DK73 i DK78 w Chmielniku z DK79 w Osieku. Droga przebiega przez 3 powiaty: kielecki (gmina Chmielnik), buski (gmina Gnojno) oraz staszowski (gminy: Szydłów, Staszów, Rytwiany i Osiek).
Rozbudowa drogi.
Na lata 2009–2011 planowana była rozbudowa ok. 36 km drogi wojewódzkiej nr 765 łączącej miasto Chmielnik z miastem Staszów oraz obwodnicy miejscowości Kurozwęki o długości ok. 4 km. Na rozbudowanym odcinku szerokość jezdni podwyższy się do 7 m (dwa pasy ruchu po 3,5 m). Ostatecznie inwestycję zrealizowano w latach 2011–2012, a jej końcowym etapem było otwarcie 20 grudnia 2012 obwodnicy miejscowości Kurozwęki. W ramach inwestycji wybudowano również rondo na skrzyżowaniu drogi wojewódzkiej nr 765 z drogą wojewódzką 764. Natomiast w latach 2013–2014 wykonano drugi etap rozbudowy drogi na odcinku Staszów – Osiek. Inwestycja ta zakończyła się oddaniem do użytku obwodnicy Osieka 18 grudnia 2014 roku.

</doc>
<doc id="737286" url="https://pl.wikipedia.org/wiki?curid=737286" title="Zamek w Nowotańcu">
Zamek w Nowotańcu

Zamek w Nowotańcu – średniowieczny zamek ("fortalitium") w Nowotańcu, powstały prawdopodobnie pod koniec XV wieku, położony przy jednym ze szlaków handlowych na Węgry (obecnie droga wojewódzka nr 889 z Rymanowa, przez Bukowsko do Szczawnego. Droga ta łączy się drogą wojewódzką nr 892 prowadzącą do przejścia granicznego przez Radoszyce na Słowację).
Wspomniany w źródłach historycznych na początku XVII wieku. Pod koniec XVI wieku załoga zamku wraz z mieszkańcami miasta mogło liczyć ok. 500 osób.
Historia.
Brak jest bliższych informacji o zamku. Dopiero Mikołaj II Bal, syn Matjasza Bala herbu Gozdawa z matki Anny Waszmuntowskiej, z Nowotańca, ożeniony z senatorówną Heleną Tęczyńską (1504), notariusz ziemi sanockiej 1501-1505, podkomorzy sanocki 1531-1534) rozbudował w Nowotańcu zamek. W roku 1624 zamek oblegali Tatarzy, ale go nie zdobyli. W XVII wieku na zamku, przywilejem królewskim znajdował się skład wina węgierskiego. W wizytacji biskupa Denhoffa z roku 1699 zapisano, że z jednej strony kościoła stoi zamek Aleksandra de Stano, a z drugiej zbór dysydentów. W kilka lat później w roku 1713 Bogusław Stan sprzedał swoje dobra Józefowi Bukowskiemu.
Z 1767 r. pozostał opis zamku, zakupionego przez Aleksandra, hrabiego Jaworskiego herbu Sas:
Tu mieszkał dziedzic zamku i Nowotańca, cieszący się największym poparciem ludności Jakub Ignacy Bronicki herbu Korwin (zm. w lutym 1769) – skarbnik wiślicki, marszałek ziemi sanockiej w konfederacji barskiej.
W 1764 podpisał elekcję Stanisława Augusta Poniatowskiego. W 1768 został porucznikiem chorągwi pancernej. 6 lipca w obozie pod Sieniawą obwołany marszałkiem konfederackim w czasie generalnego zjazdu szlachty sanockiej i Dukielskiej, który skupił około 6000 ludzi ogłaszając akt konfederacji ziemi sanockiej. Spod Sieniawy ruszył nowo wybrany marszałek przez Krosno do Krakowa. Na czele swojego oddziału w sile 1500 konfederatów przybył z odsieczą Krakowa. Po upadku miasta próbował dowodzić obroną Wawelu przed szturmem wojsk rosyjskich. 15 września jako generalny regimentarz partii małopolskiej wezwał szlachtę do wytrwania. Uszedł na Słowację, skąd nawiązał korespondencję z austriackim kanclerzem Wenzlem Antonem von Kaunitzem. Zmarł rok później po krwawych wydarzeniach 1768 r. W 1772 do Nowotańca, jak i całej okolicy weszły oddziały preszowskiej straży przedniej.
Archeologia.
W okresie międzywojennym widoczne były jeszcze pozostałości piwnic zamkowych, które zostały zasypane prawdopodobnie pod koniec wojny. W roku 1976 badania archeologiczne w Nowotańcu prowadzili archeolodzy z Sanoka. W późnobarokowym kościele parafialnym pw. św. Mikołaja w Nowotańcu znajduje się obraz patrona świątyni z I połowie XVIII w. z architekturą zamkową w tle. Zamek ten z końca XVI wieku, oparł (szerokość muru 1,5 m) się sile tatarskiej w 1624, ogniom pożaru w 1711 i nie był prawdopodobnie wytworem wyobraźni malarza obrazu św. Mikołaja, lecz być może ilustracją z natury. 4 km w linii prostej od Nowotańca, we wsi Zboiska, znajdują się ruiny zamku "Zborsko" fortyfikowanego przez Mikołaja Herburta Odnowskiego.

</doc>
<doc id="737288" url="https://pl.wikipedia.org/wiki?curid=737288" title="BMW E32">
BMW E32



</doc>
<doc id="737290" url="https://pl.wikipedia.org/wiki?curid=737290" title="Atmosfera słoneczna">
Atmosfera słoneczna

Atmosfera słoneczna – warstwa zjonizowanego gazu otaczająca Słońce. Atmosferę słoneczną dzieli się na trzy główne warstwy:
Opisywane trzy warstwy wydzielają się bardzo dobrze na wykresie temperatury w zależności od wysokości w atmosferze Słońca. Temperatura przy powierzchni Słońca wynosi około 6000 K, następnie temperatura spada do około 4170 K (tzw. minimum temperaturowe) – jest to fotosfera. Fotosfera słoneczna ma grubość około 600 km. Oddalając się w górę od minimum temperaturowego (chromosfera niska i średnia) następuje powolny wzrost temperatury, a następnie skok do około 10 000 K, tu zaczyna się chromosfera wysoka.
Chromosfera Słońca, choć jest strukturą bardzo niejednorodną, w przybliżeniu może być opisana jako warstwa o grubości około 2000 km. Ponad chromosferą następuje gwałtowny wzrost temperatury do wartości okołokoronalnych. Tę bardzo cienką warstwę nazywa się warstwą przejściową. Na wysokości około 3000 km zaczyna się korona (niska korona). Temperatura dalej rośnie, aż do osiągnięcia wartości około 2 mln K na wysokości 75 000 km (wysoka korona).
Skład chemiczny atmosfery Słońca.
Skład w procentach masy jaką zajmuje pierwiastek w atmosferze Słońca.

</doc>
<doc id="737291" url="https://pl.wikipedia.org/wiki?curid=737291" title="Miasto zamknięte">
Miasto zamknięte

Miasto zamknięte (ros. ЗАТО – "закрытые административно-территориальные образования"; ZATO – zakrytyje administratiwno-tierritorialnyje obrazowanija; pol. zamknięta struktura administracyjno-terytorialna) – określenie miasta lub osiedla o ograniczeniach w przemieszczaniu się i zamieszkaniu, szczególnie w Związku Radzieckim i obecnie Federacji Rosyjskiej. Obecnie istnieją przede wszystkim dwa rodzaje miast zamkniętych: z uwagi na znaczenie militarne i atomistykę.
Miasta zamknięte miały zakonspirowane nazwy, nawiązujące do nazw rejonów, w których były usytuowane; zazwyczaj nazwy te składały się z nazwy najbliższego dużego miasta i liczby, np. Tomsk-7, Krasnojarsk-45 itd. Miasta te były wówczas tajne i nie pojawiały się na żadnych oficjalnych mapach aż do roku 1992, kiedy ówczesny prezydent Rosji Borys Jelcyn zarządził, że miasta te mogą zostać odtajnione i mogą powrócić do swoich historycznych nazw (np. Tomsk-7 zmieniono na Siewiersk). Nadal jednak występują restrykcje w odwiedzaniu tychże miast.
Oprócz restrykcji dotyczących przemieszczania się, zakonspirowane były tutaj też numery i nazwy ulic, szkół itd. Oprócz problemów związanych z ich opuszczaniem były też pewne zalety: zarobki wyższe niż na zewnątrz, niska przestępczość, bardzo dobra opieka socjalna, w sklepach dostępne towary deficytowe gdzie indziej niedostępne.
Oprócz istniejących ZATO były też miasta zamknięte z uwagi na ich znaczenie strategiczne, np. Kaliningrad, Sewastopol, Władywostok (bazy wojskowe), Gorki (ośrodek przemysłu zbrojeniowego) i Perm (otwarte w 1987).
ZSRR i Rosja.
Regulacje prawne.
Po rozpadzie ZSRR uporządkowano sytuację prawną miast zamkniętych przez regulacje, obowiązujące na terenie całego kraju. Pierwsza ustawa rządu Federacji Rosyjskiej o zamkniętych jednostkach administracyjno-terytorialnych pochodzi z dnia 14 lipca 1992 roku (ros. Закон РФ „О закрытом административно-территориальном образовании” N 3297-1). Została znowelizowana ustawą z dnia 29 czerwca 2018 roku, aktualnie obowiązującą (ros. Закон Российской Федерации o закрытом административно-территориальном образовании с изменениями на 29 июня 2018 года). 
Ustawa z 2018 roku definiuje zamkniętą jednostkę administracyjno-terytorialną jako podmiot posiadający władze samorządowe, utworzony w celu zapewnienia bezpieczeństwa zlokalizowanych na jej terenie organizacji i podmiotów, objęty restrykcjami z uwagi na ochronę tajemnic państwowych, która podlega jurysdykcji organów państwowych. Władze samorządowe (w odróżnieniu od władz innych jednostek administracyjnych) mają zmniejszone kompetencje decyzyjne. 
W myśl ustawy rząd Federacji Rosyjskiej ustala granice zamkniętych jednostek, wydaje pozwolenia na budowę, ustala procedury restrykcji obowiązujących na danym terenie. Należą do nich:
Rząd Federacji Rosyjskiej udziela wsparcia finansowego w formie celowych dotacji dla zamkniętych jednostek, które przeznaczane są na: wynagrodzenia pracowników, zapewnienie zaplecza socjalnego dla mieszkańców i ich rodzin, opieki zdrowotnej oraz ich ubezpieczenia. 
Lista miast zamkniętych ustalana jest corocznie i zatwierdzana przez rząd rosyjski. Uchwały z ich wykazem są podawane do wiadomości publicznej. Informacjami jawnymi są również: dane osobowe władz miast zamkniętych, dane teleadresowe do lokalnych samorządów, ogólne informacje o historii i przeznaczeniu miast oraz liczba mieszkańców (na bazie spisów powszechnych). Do informacji niejawnych należą: szczegółowe dane budżetowe, wykaz działek i gruntów, szczegóły dotyczące pracy organizacji lub jednostek wojskowych na terenach zamkniętych miast oraz technologia używana w zakładach. W niektórych jednostkach obowiązuje zakaz robienia zdjęć i nagrywania filmów. Mapy większości miast zamkniętych są publicznie dostępne, ale kluczowe dla bezpieczeństwa państwa obiekty mogą nie być na nich zaznaczone. Do większości miast zamkniętych nie wolno wjeżdżać obywatelom innych krajów, przebywających na terenie Federacji Rosyjskiej na podstawie wizy turystycznej. W niektórych przypadkach zakaz nie dotyczy obywateli Białorusi.  
Historia ZATO w ZSRR i Rosji.
Pierwsze miasta zamknięte w Związku Radzieckim zaczęły powstawać po zakończeniu II wojny światowej. W latach 1946 – 1953 tworzono je głównie na potrzeby projektów związanych z atomistyką. Z czasem przedmiotem ich działań stały się badania i produkcja na potrzeby programu kosmicznego. 17 marca 1954 roku Rada Ministrów ZSRR podpisała pierwszy akt prawny, regulujący status ZATO.
Informacje o ich lokalizacji były niejawne. Zamiast typowych nazw używano kryptonimów wojskowych. Obywatele, którzy osiągnęli wiek pełnoletni byli zobowiązani do podpisania oświadczenia o zachowaniu poufności w sprawie swojego miejsca zamieszkania. Korespondencja do mieszkańców była wysyłana na numer skrytki pocztowej, bez danych adresowych. Pracownicy miast zamkniętych otrzymywali dodatki do wynagrodzenia w wysokości 20% pensji, zarabiali więcej niż średnia krajowa i mieli możliwość zakupu niedostępnych w innych częściach kraju produktów. W czasach ZSRR większość ZATO znajdowała się w obwodzie moskiewskim, na Uralu oraz w dzisiejszym Kraju Krasnojarskim. Wiele z nich lokalizowano na terenach leśnych, słabo zaludnionych lub w pobliżu naturalnych źródeł niezbędnych surowców.
O istnieniu ZATO władze Rosji poinformowały w 1991 roku. Rok później prezydent Borys Jelcyn podjął decyzję o odtajnieniu lokalizacji miast zamkniętych. Wówczas zaczęto używać standardowych nazw, zamiast kryptonimów. W 1992 roku na terenie Rosji znajdowało się 47 ZATO, z czego 37 pod jurysdykcją Ministerstwa Obrony, a pozostałe były związane z atomistyką.
Po zakończeniu zimnej wojny spadło zapotrzebowanie na projekty realizowane w wielu ZATO. Zamykano fabryki i zakłady. Przed 1992 rokiem w miastach zamkniętych praktycznie nie występowało bezrobocie, w 1995 roku bezrobotni stanowili 20% mieszkańców. W latach dziewięćdziesiątych 28% specjalistów z ZATO (większość mieszkańców miała wyższe wykształcenie) rozważało wyjazd za granicę. Problem został rozwiązany w kolejnych latach poprzez przekształcenie zakładów lub zlikwidowanie statusu ZATO.
Liczba ZATO ulega zmniejszeniu, jednak od 30 października 2001, pomimo nieposiadania takiego statusu, zostały dla obcokrajowców (z wyjątkiem obywateli Białorusi) zamknięte miasta: Norylsk, Dudinka, Igarka, Tałnach i Kajerkan. Część ZATO jest otwarta na inwestycje zagraniczne przy ruchu obcokrajowców tylko za pozwoleniem – dotyczy to sfery atomistyki i miast zrzeszonych w ramach amerykańsko-rosyjskiej inicjatywy NCI (Nuclear Cities Initiative).
Specjalny status miast zamkniętych mają tzw. naukogrady ("Наукоград"), podlegające prezydentowi Federacji Rosyjskiej.
Wykaz ZATO.
Na podstawie dekretu rządu Federacji Rosyjskiej z dnia 29 sierpnia 2019 roku na terenie Rosji znajduje się 38 miast, ośrodków lub osiedli typu miejskiego o statusie ZATO. 
Rosyjskie miasta zamknięte można podzielić z uwagi na przeznaczenie oraz podmiot sprawujący władzę nad ZATO. Niezależnie od bezpośredniej podległości ostateczny nadzór leży w gestii Ministerstwa Obrony. 
ZATO Rosatomu (Federalnej Agencji Energii Atomowej):
ZATO Roskosmosu:
ZATO Ministerstwa Obrony Federacji Rosyjskiej i Wojsk Rakietowych Przeznaczenia Strategicznego:
ZATO Rosyjskiej Marynarki Wojennej:
ZATO wojsk obrony powietrznej: 
ZATO Ministerstwa Przemysłu i Handlu:
ZATO o nieustalonej podległości i spornym przeznaczeniu: 
Szczególne przypadki.
Zwiozdnyj gorodok co roku odwiedza ponad 2,5 miliona turystów, którzy zwiedzają Muzeum Centrum Wyszkolenia Kosmonautów im. Jurija Gagarina. Turyści otrzymują przepustki i przebywają tylko w wyznaczonych strefach. Obiekty Roskosmosu można zwiedzać również poprzez wirtualne wycieczki. Zwiozdnyj gorodok (po uzyskaniu przepustki) mogą wizytować obywatele Stanów Zjednoczonych, w tym członkowie korpusu astronautów NASA. 
Mieżgorje to jedyne ZATO na terenie Federacji Rosyjskiej o nieustalonej podległości i przeznaczeniu. Z jawnych dokumentów nie wynika, jaki podmiot sprawuje pieczę nad Mieżgorje i z jakiego powodu miasto jest zamknięte. Choć najprawdopodobniej znajduje się tu schron wojskowy, Ministerstwo Obrony formalnie nie zarządza ZATO. 
Norylsk (Kraj Krasnojarski) – formalnie nie znajduje się w aktualnym wykazie miast zamkniętych, ale podlega przepisom prawnym charakterystycznym dla ZATO. Na podstawie postanowienia prezydenta Federacji Rosyjskiej nr 470 z dnia 4 lipca 1992 roku Norylsk nie może być odwiedzany przez cudzoziemców (wyjątek stanowią obywatele Białorusi). Przebywanie na jego terenie podlega ścisłej kontroli i wymaga przepustki. W niektórych strefach mogą przebywać wyłącznie mieszkańcy. Obowiązuje zakaz fotografowania niektórych obiektów, głównie kopalni należących do spółki "Norylski Nikiel". 
Żeleznogorsk to jedyne miasto zamknięte na terenie Federacji Rosyjskiej, w którym odbyło się demokratyczne referendum odnośnie do statusu miasta. W 1996 roku mieszkańcy Żeleznogorska opowiedzieli się za utrzymaniem ZATO. Obecnie przeprowadzenie analogicznych referendów nie jest możliwe, gdyż zgodnie z obowiązującymi od 2018 roku przepisami decyzje w sprawie statusu ZATO podejmuje rząd.
Byłe miasta zamknięte.
Bolszoj Kamień nad Morzem Japońskim (Kraj Nadmorski) – miasto uzyskało status ZATO na podstawie dekretu nr 1043 z 19 lipca 1996 roku. Od 1954 roku działa tu przedsiębiorstwo „Gwiazda”, które zajmuje się naprawą i optymalizacją okrętów Floty Pacyfiku. W czasach ZSRR wykonywało prace związane z modernizacją rakietnic podwodnych. Status ZATO zniesiono 1 stycznia 2015 roku na podstawie dekretu nr 602 z 1 września 2014 roku. 
Jasnaja (Kraj Zabajkalski) – dawniej Ołowiannaja-4. ZATO do 1994 roku, baza wojskowa departamentu obrony, teren 47 Dywizji Rakietowej.  
Jubilejnyj (obwód moskiewski) – ZATO w latach 1986 - 1992. Od lat pięćdziesiątych, jeszcze przed formalnym przyznaniem statusu miasta zamkniętego, Jubilejnyj był chronionym miasteczkiem wojskowym. Działają tu cztery instytuty badawcze Ministerstwa Obrony. W czasach ZSRR zajmowały się badaniami i testami związanymi z budową rakiet. 
Kiedrowyj (Kraj Krasnojarski) – dawniej Krasnojars-66. Byłe ZATO Ministerstwa Obrony Federacji Rosyjskiej i Wojsk Rakietowych Przeznaczenia Strategicznego. Teren 36 Dywizji Rakietowej. Od 1 stycznia 2007 roku Kiedrowyj nie jest miastem zamkniętym. 
Liowincy (obwód kirowski) – od lat siedemdziesiątych do 2004 roku ZATO wojskowe o nazwie Kirow-200. Zakład badań nad bronią biologiczną. 
Łokomotiwnyj (obwód czelabiński) – byłe ZATO Ministerstwa Obrony Federacji Rosyjskiej i Wojsk Rakietowych Przeznaczenia Strategicznego. Teren 59 Dywizji Rakietowej. Status ZATO od 1992 roku, zniesiony dekretem prezydenta Władimira Putina od 1 stycznia 2017 roku. 
Michajłowskij osiedle typu miejskiego (obwód saratowski) – na podstawie dekretu prezydenta nr 1347 z 13 listopada 2003 roku miało status ZATO, który zniesiono w 2018 roku. Znajdowały się tu zakłady neutralizujące substancje toksyczne. 
Obolensk (obwód moskiewski) – ZATO do 1994 roku. Znajduje się tu Instytut Mikrobiologii (dawniej W-8724). W czasach ZSRR prowadził badania na potrzeby wojska. 
Prioksk (obwód moskiewski) – dawniej Stupino-7. W mieście znajdują się obiekty wojskowe. Status ZATO obowiązywał od początku lat dziewięćdziesiątych, został zniesiony 1 stycznia 1999 roku.
Podgornyj (Kraj Krasnojarski) – dawniej Krasnojarsk-35, osiedle o statusie ZATO, obecnie zostało włączone do terenu miasta zamkniętego Żeleznogorsk. 
Szychany (obwód saratowski) – dawniej Wolsk-18 lub Szychany-2. W latach 1926 – 1933 w Szychanach znajdowało się niemieckie centrum broni chemicznej Tomka, następnie radziecka baza wojskowa i poligon wojsk chemicznych. Od 1961 roku działał tu instytut chemiczny, prowadzący badania na potrzeby armii radzieckiej. Miasto zamknięte od 1998 roku. Na podstawie dekretu nr 424 z 17 lipca 2018 roku status ZATO został zniesiony. Obecnie znajduje się tu poligon wojsk rosyjskich.
Wułkannyj osiedle typu miejskiego w Kraju Kamczackim – dawniej Mirnyj lub Pietropawłowsk Kamczacki-35, założone w 1955 jako miasteczko wojskowe, ZATO od 1992 roku. Znajdowała się tu baza naukowo-badawcza Ministerstwa Obrony (Instytut 4) i jednostka wojskowa 14086. Prowadzono analizy i testy na potrzeby radzieckiej kosmonautyki. Personel Instytutu 4 dokonał obliczeń na potrzeby lotu satelity Sputnik 2 z psem Łajką na pokładzie, następnie na potrzeby lotu Sputnika 5 z Biełką i Striełką na pokładzie. Na terenie Instytutu 4 znajdowała stacja komunikacyjna, która 12 kwietnia 1961 roku nawiązała połączenie z Jurijem Gagarinem podczas lotu na statku Wostok 1. W 1999 roku status ZATO został zniesiony na podstawie dekretu prezydenta z 1998 roku. 
Zwiozdnyj (republika Kabardo-Bałkaria) – dawniej Nalczik-20, miasteczko wojskowe, ZATO do rozpadu ZSRR, były arsenał. 
ZATO w innych krajach.
Azerbejdżan.
Przed rozpadem ZSRR status ZATO posiadał teren wokół bazy radarowej, zlokalizowanej w północnym Azerbejdżanie, około 11 km od miasta Qəbələ, stolicy rejonu Qəbələ. W Rosji baza funkcjonuje pod nazwami Stacja Radarowa Gabala lub Gabala-2 (ros. Габалинская радиолокационная станция lub Габала-2, ang. Gabala Radar Station). Budowano ją w latach 1977 – 1985, służyła wczesnemu wykrywaniu ataku rakietowego. Wówczas znajdowała się na terenie Azerbejdżańskiej Socjalistycznej Republiki Radzieckiej, wchodzącej w skład ZSRR. 
Baza jest nieczynna od 2012 roku. Status ZATO zniesiono. 
Białoruś.
W czasach ZSRR status ZATO miało miasto Wilejka, do dziś znajduje się tu Centrum Łączności Marynarki Wojennej Floty Bałtyckiej oraz Hancewicze (wówczas nazywane Kleck-2) w obwodzie brzeskim. W pobliżu Hancewicz mieści się radar i stacja radiolokacji. 
Obecnie na terenie Białorusi nie ma miast zamkniętych. 
Estonia.
W czasach ZSRR na terenie Estońskiej Socjalistycznej Republiki Radzieckiej znajdowały się miasta zamknięte departamentu obrony: 
Hara w gminie Kuusalu – baza okrętów podwodnych, wybudowana w latach 1956 – 1958, centrum naukowo-badawcze marynarki oraz morski poligon doświadczalny floty ZSRR. Baza funkcjonowała do rozpadu Związku Radzieckiego. Status ZATO zniesiono po opuszczeniu obiektów przez wojsko rosyjskie w 1993 roku. 
Paldiski –  była baza wojskowa „Podplaw” dla okrętów podwodnych z ośrodkiem szkoleniowym załóg Marynarki Wojennej ZSRR, wybudowanym w latach 1962 – 1963. W Paldiskach znajdowała się jedyna placówka kształcąca kadry okrętów podwodnych na terenie ZSRR, z uwagi na rozmiary zwana „Pentagonem”. Stacjonowała tu jednostka wojskowa nr 56190. Personel cywilny i wojskowy liczył 16 tys. osób. W 1989 roku wojska rosyjskie opuściły miasto. Do 1993 roku Paldiski były niedostępne dla cywilów. 
Obecnie znajduje się tu baza estońskiej marynarki wojennej. Były ośrodek szkoleniowy nie jest używany. 
Port lotniczy Ämari w miejscowości Vasalemma - baza lotnicza powstała w 1945 roku, na potrzeby radzieckich samolotów myśliwsko-bombowych. W latach 1967 – 1984 stacjonował tu 88 Pułk Lotniczy ZSRR, operujący maszynami: MiG-17, następnie MiG-21 i MiG-27. Port lotniczy miał status ZATO do rozpadu ZSRR. Na mocy międzynarodowego porozumienia z 1996 roku stał się własnością Estonii. 
Współcześnie port lotniczy Ämari jest terenem o ograniczonym dostępie dla cywilów. Znajduje się tu baza Estońskich Sił Powietrznych, z której korzystają również maszyny krajów NATO i Stanów Zjednoczonych.
Sillamäe – dawniej Narwa-10 i Leningrad-1, miasto zamknięte w latach 1947 - 1991. W 1946 roku podjęto decyzję o utworzeniu w tym miejscu zakładu wydobycia i przetwórstwa uranu (tak zwany Kombinat-7). Zaopatrywał inne obiekty departamentu obrony w produkty i części niezbędne do badań i tworzenia broni. Stacjonowała tu jednostka wojskowa 77960.
Kazachstan.
Na terenie Kazachstanu status zamkniętego miasta posiada Bajkonur (w czasach ZSRR nazywane Lenińsk) z uwagi na bliskość kosmodromu Bajkonur. Jest częścią Kazachstanu długoterminowo wynajmowaną i administrowaną przez Rosję (na podstawie umowy z 2004 roku ważnej do 2050), w większości obowiązuje tu prawo rosyjskie i mieszkają pracownicy kosmodromu, głównie Rosjanie. Ponadto miastem zamkniętym jest Prioziorsk w obwodzie karagandyjskim, miasteczko wojskowe i poligon.
Kirgistan.
W czasach ZSRR status ZATO posiadało miasto Karakoł, leżące wówczas na terenie Kirgiskiej Socjalistycznej Republiki Radzieckiej. Od 1955 roku w pobliskim jeziorze Issyk-kul Marynarka Wojenna ZSRR prowadziła badania nad napędem torpedowym, przeciw okrętom podwodnym. Obecnie bazę wojskową, wykorzystują wojska rosyjskie. Status ZATO zniesiono, baza chroniona jest w sposób typowy dla obiektów wojskowych. 
Status ZATO posiadało również miasto Majłuu-Suu, zlokalizowane przy kopalni uranu, działającej w latach 1946 – 1967.
Łotwa.
W czasach ZSRR statusem ZATO objęte były następujące miejscowości:
Obecnie na terenie Łotwy nie znajdują się miasta zamknięte.
Mołdawia (Naddniestrze).
Status ZATO miała wieś Kiełbaśna (ros. Колбасна), w której znajdował się arsenał armii ZSRR. Od lat czterdziestych budowano tu magazyny wojskowe, w których przechowywano broń i amunicję, wywiezioną z terenów Czechosłowacji oraz NRD po wycofaniu wojsk radzieckich. Na początku lat dziewięćdziesiątych przechowywano tu 43,5 tys. ton amunicji. 
Status ZATO zniesiono po rozpadzie ZSRR. W 1999 roku na szczycie OBWE Rosja zobowiązała się do uprzątnięcia arsenału i zabrania sprzętu wojskowego z byłego ZATO Kiełbaśna. W 2000 roku w magazynach (wciąż należących do Rosji) znajdowało się ok. 42 tys. ton broni, amunicji i sprzętu wojskowego. 
W latach 2000 -2004 połowa została przetransportowana na teren Federacji Rosyjskiej lub zniszczona z uwagi na przestarzałą technologię. 
Polska.
W Polsce miasta zamknięte związane były z przebywaniem wojsk Związku Radzieckiego i jego bazami wojskowymi w ramach tzw. Północnej Grupy Wojsk. Najbardziej znanymi przykładami były Borne Sulinowo i Świętoszów, zajęte przez wojska radzieckie m.in. na mocy „Umowy o statusie prawnym wojsk radzieckich czasowo stacjonujących w Polsce” z 17 grudnia 1956. W 1966 wojska radzieckie stacjonowały w 76 miejscowościach, w listopadzie 1989 wojska radzieckie użytkowały 6300 różnych budynków, w tym 1400 mieszkalnych, 13 lotnisk wojskowych (w tym pięć zapasowych), 1 bazę morską w Świnoujściu, 23 bocznice kolejowe o łącznej długości 64 km, a także 4 poligony wojskowe zajmujące razem 58 000 ha – razem około 70 000 ha obszaru Polski. W okresie od 8 kwietnia 1991 do 17 września 1993 zostały wycofane wszystkie oddziały rosyjskie z Polski.
Miastem częściowo zamkniętym – ze względu na przejazd lądem przez tereny wojskowe – był do 1992 Hel. Osoby niebędące mieszkańcami miały prawo wjazdu samochodem prywatnym jedynie na zaproszenie, za specjalną przepustką. Przy wjeździe na drogę do Helu (w Juracie) był postawiony szlaban i wartownia, drugi mieścił się bezpośrednio przed wjazdem do miasta. Podróż do Helu pociągiem lub autobusem PKS nie wymagała przepustek.
Stany Zjednoczone.
Zimna wojna.
Ograniczenia dotyczące podróżowania i zwiedzania obowiązywały w latach 1957 – 1962 i dotyczyły obywateli ZSRR lub w niektórych przypadkach również obywateli innych państw bloku wschodniego. 
W 1955 roku Departament Stanu stworzył listę obiektów, których nie wolno było fotografować obywatelom Związku Radzieckiego. Obejmował m.in. porty, fabryki, jednostki wojskowe, elektrownie i urządzenia łączności. Zakazano również wykonywania fotografii z pokładów samolotów i odwiedzania niektórych miejsc. Oficjalnie Rosjanie nie zamykali wjazdu do swoich miast obywatelom USA. Faktycznie: do 1991 roku nie informowali o istnieniu miast zamkniętych. Doszło do paradoksu. W wyniku restrykcji Związek Radziecki zarzucił USA nieliberalne i niedemokratyczne podejście oraz utrzymywanie żelaznej kurtyny. Sprawa została omówiona w „Raporcie o bezpieczeństwie narodowym” sporządzonym w Waszyngtonie 26 marca 1955 roku. 
11 listopada 1957 roku rząd Stanów Zjednoczonych wytyczył tereny, na które nie wolno było wjeżdżać obywatelom Związku Radzieckiego, którzy odwiedzili kraj z sowieckim paszportem. Obejmowały one blisko 30% powierzchni USA, w tym cały stan Waszyngton, Long Island, północną Kalifornię i większość wschodniego wybrzeża Florydy. Do miast wyłączonych spod rygoru wytyczono drogi dojazdowe. Mapa została wydana w 1958 roku. 
W 1962 roku prezydent John F. Kennedy zniósł obostrzenia z 1957 roku, jednak do końca zimnej wojny utrzymano zakazy dla radzieckich dziennikarzy. 
Sytuacja obecna.
W Stanach Zjednoczonych nie funkcjonują typowe miasta zamknięte. Niektóre tereny z uwagi na strategiczne znaczenie militarne są objęte większą kontrolą i restrykcjami. Przykładem jest poligon w Dugway, w stanie Utah (na podstawie regulacji o kontroli z dnia 17 października 2014 roku) oraz Los Alamos w Nowym Meksyku. 
Wjazdy osób postronnych na tereny wojskowe podlegają typowym ograniczeniom. 
Tadżykistan.
Status zamkniętego miasta ma Norak, położony blisko rosyjskiego centrum wojskowego o kryptonimie „Okno”, służącego do monitorowania ruchów satelitów oraz drobnych obiektów, które potencjalnie mogą stanowić zagrożenie dla samolotów. Kompleks był budowany jeszcze w czasach ZSRR od 1979 roku. Od 16 marca 2004 roku obowiązują tu przepisy charakterystyczne dla miast zamkniętych. Właścicielem kompleksu jest Federacja Rosyjska na mocy umowy z 2004 roku. 
W czasach ZSRR status ZATO posiadało miasto Buston w północnym Tadżykistanie (wcześniej znane jako Czkałowsk). Tu wyprodukowano pierwszą sowiecką bombę atomową i uruchomiono pierwszy reaktor atomowy. 
Na mapach wojskowych Buston oznaczano jako Leninabad-30 lub Leninabad-34. Status ZATO miasta Buston zniesiono po rozpadzie ZSRR.
Ukraina.
Obecnie na terenie Ukrainy nie ma miast zamkniętych. W czasach ZSRR status ZATO posiadały miejscowości związane z departamentem obrony. 
Dniepr, obwód dniepropetrowski – od lat pięćdziesiątych miasto zamknięte z uwagi na zakłady KB Jużnoje, następnie przekształcone w Jużmasz, które zajmowały się produkcją części i zespołów na potrzeby budowy rakiet oraz prowadzeniem badań w tym zakresie. W 1959 roku wprowadzono zakaz wjazdu do miasta dla cudzoziemców. Dniepr był największym zamkniętym miastem Ukrainy pod względem liczby ludności. 
Czarnobyl-2, obwód kijowski – od lat siedemdziesiątych do rozpadu ZSRR statusem ZATO było objęte miasteczko garnizonowe jednostki wojskowej nr 74939 odpowiadającej za obsługę znajdującej się na terenie miasteczka instalacji radaru pozahoryzontalnego Duga, obecnie nieużywana. Obszar ten figurował na radzieckich mapach jako obóz pionierski choć sam obiekt radarowy oficjalnie nazywany był w węzłem komunikacji radiowej. 
Gorodok (ukr. Городок), rejon żytomierski – dawniej Makarow-1, miasteczko wojskowe, założone w 1969 roku, były garnizon wojsk rakietowych. ZATO do rozpadu ZSRR, obecnie teren wojskowy Ukrainy. 
Lubecz, obwód czernihowski – 7 km. od miasta znajdowała się antena zbudowana na potrzeby projektu Duga. Pobliski teren (zamknięty, miasteczko wojskowe i garnizon) figurował na radzieckich mapach jako kurort wypoczynkowy o nazwie Lubecz-1 (ros. Любеч-1). 
Kaliniwka (ukr. Калинівка), obwód mikołajowski – we wsi znajdowała się antena odbiorcza projektu Duga, której budowę rozpoczęto w 1966 roku. Kalinowka była zamkniętym terenem wojskowym do rozpadu ZSRR. Na radzieckich mapach wojskowych wieś oznaczano jako Kalinowka (ros. Калиновка). 
Łucz (ukr. Луч), obwód mikołajowski – we wsi znajdowała się druga antena odbiorcza zbudowana na potrzeby projektu Duga, oddalona około 30 km od wsi Kaliniwka. Teren ZATO do rozpadu ZSRR. 
Uzyn, obwód kijowski – była radziecka baza wojskowa, zbudowana w 1955 roku, teren 106 Dywizji Lotniczej. W 1956 roku lotnisko wojskowe przyjęło pierwszy samolot. Do rozpadu ZSRR miasto zamknięte. Następnie baza była używana przez wojska Ukrainy. 
Żółte Wody, obwód dniepropetrowski – w 1951 roku uruchomiono tu „Wostoczno Gorno-Obogatitielnyj Kombinat” (dawniej Kombinat 9 lub Zakład 28), podległy Ministerstwu Średniego Przemysłu Maszynowego ZSRR, zajmujący się wydobyciem i obróbką uranu. 
Uzbekistan.
Do 1992 roku statusem ZATO objęte było miasto Kantubek na Wyspie Odrodzenia, gdzie w 1948 roku wybudowano laboratorium testujące broń biologiczną. Pierwsze badania nad bronią biologiczną prowadzono tu jeszcze przed wybuchem II wojny światowej w latach 1936—1941. ZATO funkcjonowało pod kryptonimem Aralsk-7. Mieszkańców przesiedlono w latach dziewięćdziesiątych XX wieku, zaś laboratoria zostały zamknięte. Obecnie status ZATO zniesiono, miasto jest opuszczone. 
Przepisom prawa, charakterystycznym dla ZATO podlegał port lotniczy Karszy, zwany K2. W latach 1954 – 1992 znajdowała się tu radziecka baza lotnicza, a następnie baza powietrzna Stanów Zjednoczonych (ang. Karshi-Khanabad Air Base). W latach 2001 – 2005 skierowano tu blisko siedem tysięcy pracowników Departamentu Obrony.  Z tego miejsca kierowano misjami przeciw Al-Ka'idzie, realizowanymi w Afganistanie. W 2005 roku wojska amerykańskie opuściły bazę na wniosek władz Uzbekistanu. 
ZATO i problemy ekologiczne.
Działalność prowadzona w części byłych i obecnych miast zamkniętych cechuje destrukcyjny wpływ na środowisko naturalne, w skrajnych przypadkach grożące katastrofą ekologiczną, stwarzającą również realne zagrożenie dla życia i zdrowia ludzi. 
Estonia.
W centrum szkoleniowym byłego ZATO Paldiski znajdowały się dwa reaktory jądrowe, zamontowane w ćwiczeniowych modelach okrętów podwodnych. Po opuszczeniu terenu przez wojska rosyjskie reaktory pozostały w Paldiskach, obudowane prowizorycznym betonowym sarkofagiem. Obecnie ich zabezpieczeniem zajmuje się rząd Estonii, który ponadto musiał oczyścić teren z pozostawionych przez wojsko odpadów promieniotwórczych.
W 1998 roku kwestia zabezpieczenia reaktorów w Padliskach była przedmiotem zainteresowania Komisji Europejskiej. Ogłoszono przetarg na związane z tym prace. Dzięki wsparciu finansowemu EU do 2013 roku rząd Estonii zabezpieczył reaktory i zneutralizował byłe magazyny na odpady promieniotwórcze (które potencjalnie mogły skazić Bałtyk). 
Kirgistan.
Byłe ZATO Majłuu-suu jest silnie zanieczyszczone i skażone. W kraju znajdują się 2 miliony metrów sześciennych odpadów promieniotwórczych, będących pozostałościami po kopalniach uranu z czasów ZSRR. 
Od lat dziewięćdziesiątych ryzyko katastrofy ekologicznej w Kirgistanie było przedmiotem analiz krajów NATO i EU. Obawiano się, że odpady przenikną do wód gruntowych, skażą jeziora, rzeki i glebę na ogromnych terenach w stopniu trudnym do oszacowania. W 2010 roku sytuację w Majłuu-suu uznano za krytycznie niebezpieczną. Wówczas Bank Światowy przekazał dotację w wysokości 5 mln dolarów na zabezpieczenie i częściowe oczyszczenie terenu. Całkowity koszt operacji wyliczono na 15 mln dolarów. 
Rosja.
Z powodu działalności zakładu atomowego Majak, znajdującego się przy ZATO Oziorsk, skażeniu uległo pobliskie jezioro Karaczaj (obecnie nieistniejące), do którego w latach pięćdziesiątych wylewano ścieki i odpady promieniotwórcze z Majaku. W 2015 roku zakończono prace neutralizujące substancje toksyczne. Wylano beton na część terenów byłego jeziora. Koszt operacji wynosił 17 miliardów rubli. 
W raporcie „Environmental Toxic Report” fundacji Green Cross w wykazie najbardziej skażonych miast świata znalazł się rosyjski Norylsk. Zakłady w Norylsku emitują rocznie dwa miliony ton dwutlenku siarki. 
Z uwagi na przepisy prawa, dotyczące miast zamkniętych, sytuacja ekologiczna w aktualnych ZATO Federacji Rosyjskiej (zwłaszcza należących do Rosatomu) jest praktycznie niemożliwa do ustalenia i zbadania przez niezależne podmioty zewnętrzne. 
Ukraina.
W byłym ZATO Żółte Wody działa kilka przedsiębiorstw zajmujących się wydobyciem uranu. Skały pochodzące z kopalni były wykorzystywane jako fundamenty do budowy prywatnych domów. Ukraiński Instytut Badawczy Problemów Środowiskowych ocenił, że w powyższych budynkach dopuszczalne normy radonu zostały przekroczone minimum pięciokrotnie, a w niektórych przypadkach siedemnastokrotnie.  
Uzbekistan.
Teren byłego laboratorium pracującego nad bronią biologiczną w mieście Kantubek jest uważany za niebezpieczny, gdyż w próbkach gleby znaleziono bakterie, będące przedmiotem pracy laboratorium. Wynika to z faktu, że po zniesieniu statusu ZATO i likwidacji laboratorium wojsko pozostawiło w Kantubku wszystkie materiały biologiczne, w tym potencjalnie groźne substancje i bakterie, hodowane na potrzeby testów. Rząd Stanów Zjednoczonych przeznaczył 6 mln dolarów na projekt oczyszczenia i zabezpieczenia Wyspy Odrodzenia.

</doc>
<doc id="737292" url="https://pl.wikipedia.org/wiki?curid=737292" title="Just-in-time (produkcja)">
Just-in-time (produkcja)

Just-in-time (JIT) (z ang. „dokładnie na czas”) – metoda zarządzania stosowana w celu redukcji pracy w toku (ang. "work in progress") i poziomu zapasów w procesach produkcyjno-magazynowych. 
JIT to drugi, obok "jidoki", filar Systemu Produkcyjnego Toyoty, w oparciu o który rozwinęła się koncepcja lean management. Za pomysłodawcę tej metody uważany jest Kiichirō Toyoda.
Opis.
JIT pozwala na zsynchronizowanie wszystkich czynności w procesie dzięki wykorzystaniu systemu ssącego oraz ciągłego przepływu. W tej metodzie wykorzystywane są kanbany, które wyznaczają kiedy procesy produkcyjne powinny zostać uruchomione. Kolejny zapas jest zamawiany w momencie kiedy zostanie osiągnięte minimum magazynowe. Dzięki temu minimalizuje się wykorzystywaną powierzchnię i koszty magazynowania. 
Jedną z przeszkód w systemie JIT jest fakt, że poziom minimum magazynowego determinowany jest przez historię zapotrzebowania. Jeśli zapotrzebowanie wzrasta powyżej planowanego na podstawie przeciętnych danych z poprzednich okresów/u, przedsiębiorstwo może wyczerpać wszystkie zapasy i spotykać się z zażaleniami ze strony klienta. Aby zapewnić 95-procentową sprawność obsługi powinno się wprowadzić minimum dwa odmienne standardy zarządzania zapasami na bezpiecznym poziomie. Przewidywany poziom zapotrzebowania powinien być planowany na podstawie kanbanów do czasu, kiedy nie będzie można ustalić trendów.
Stosowanie metody JIT wymaga bardzo dobrze zsynchronizowanego procesu i bardzo zdyscyplinowanych dostawców.

</doc>
<doc id="737299" url="https://pl.wikipedia.org/wiki?curid=737299" title="Europejskie Igrzyska Halowe w Lekkoatletyce 1969">
Europejskie Igrzyska Halowe w Lekkoatletyce 1969

IV Europejskie Igrzyska Halowe odbyły się 8–9 marca 1969 w Belgradzie w Hali 1 Targów Belgradzkich.

</doc>
<doc id="737304" url="https://pl.wikipedia.org/wiki?curid=737304" title="Radio AS 98,1">
Radio AS 98,1

Radio AS 98,1 – nieistniejąca już lokalna rozgłośnia radiowa z Inowrocławia. W programie same przeboje lat 80., 90. i współczesne. 
Ostatnim dyrektorem programowym tej stacji był Mirosław Amonowicz.
31 grudnia 2006, po podpisaniu umowy franczyzowej, zmieniła nazwę na Radio Eska Inowrocław.
30 czerwca 2014, po przeszło siedmiu latach współpracy z Radiem Eska Inowrocław zostaje zmieniona nazwa stacji na "Radio 98 i 1". Na częstotliwości 98,1 FM można teraz usłyszeć muzykę z kręgu tzw. oldies, czyli klasycznych przebojów lat 80. i 90. Dżingle identyfikujące stacje są podobne do tych ze stacji radiowej Radio Zet Gold. Prócz muzyki, stacja emituje wiadomości lokalne.
22 grudnia 2014, stacja zmieniła nazwę na Radio ZET Gold 98,1. Wszystkie serwisy informacyjne są przygotowywane i realizowane lokalnie. Nie zmienił się dotychczasowy właściciel koncesji. Współpraca z Grupą Eurozet (właściciel Radia ZET Gold) oparta jest na umowie franczyzowej.

</doc>
<doc id="737307" url="https://pl.wikipedia.org/wiki?curid=737307" title="DW765">
DW765



</doc>
<doc id="737308" url="https://pl.wikipedia.org/wiki?curid=737308" title="Jan Odrzywolski">
Jan Odrzywolski

Jan Odrzywolski herbu Nałęcz (zm. w 1652 roku) – kasztelan czernihowski w latach 1646–1652, starosta winnicki w latach 1638–1652, starosta żydaczowski w latach 1628–1638, strażnik wielki koronny w latach 1619–1621, w 1624 rotmistrz chorągwi kozackiej.
Studiował w Dillingen w 1590 roku i w Padwie w latach 1592–1594.
Słynny zagończyk, rotmistrz wojsk kwarcianych w 1618 roku, uczestnik wojen moskiewskich, szwedzkich i tureckich oraz walk z Kozakami.
Poseł na sejmy 1639 i 1642 roku z województwa bracławskiego.
Protegowany hetmana Stanisława Koniecpolskiego, był katolikiem.
Jego żoną była Marianna Gembicka, wdowa po Franciszku Hieronimie Gostomskim i Anna Czuryło (z. 1647), córka Marcina i Anny Jazłowieckiej. 
Został zamordowany w 1652 roku po bitwie pod Batohem podczas rzezi polskich jeńców, aczkolwiek po kraju krążyły przez kilka lat pogłoski, jakoby uratował go dla okupu jakiś znaczny Tatar.

</doc>
<doc id="737311" url="https://pl.wikipedia.org/wiki?curid=737311" title="USS Phoenix">
USS Phoenix

Okręty US Navy o nazwie USS "Phoenix", pochodzącej od feniksa:
W fikcyjnym uniwersum "Star Trek: The Next Generation", w odcinku "The Wounded" pojawia się okręt kosmiczny USS "Phoenix" należący do klasy "Nebula".

</doc>
<doc id="737312" url="https://pl.wikipedia.org/wiki?curid=737312" title="DW179">
DW179



</doc>
<doc id="737313" url="https://pl.wikipedia.org/wiki?curid=737313" title="DW229">
DW229



</doc>
<doc id="737314" url="https://pl.wikipedia.org/wiki?curid=737314" title="DW292">
DW292



</doc>
<doc id="737315" url="https://pl.wikipedia.org/wiki?curid=737315" title="DW340">
DW340



</doc>
<doc id="737318" url="https://pl.wikipedia.org/wiki?curid=737318" title="DW797">
DW797



</doc>
<doc id="737319" url="https://pl.wikipedia.org/wiki?curid=737319" title="DW932">
DW932



</doc>
<doc id="737320" url="https://pl.wikipedia.org/wiki?curid=737320" title="DW936">
DW936



</doc>
<doc id="737323" url="https://pl.wikipedia.org/wiki?curid=737323" title="Kapralowa Wysoka">
Kapralowa Wysoka

Kapralowa Wysoka – znajdująca się na wysokości 935 m n.p.m. niewielka przełęcz w grzbiecie Małych Pienin, pomiędzy szczytem Wysokiej (1050 m), a granią na wschód od szczytu Borsuczyny (939 m), w której to grani znajduje się jeszcze druga przełęcz Stachurówki (ok. 910 m). Przez grań tę biegnie granica słowacko-polska.
Przełęcz Kapralowa Wysoka to niewielkie rozszerzenie i wklęśnięcie terenu w głównej grani. Dawniej była to polana, użytkowana przez Łemków zamieszkujących Jaworki. Obecnie polana zarosła górnoreglowym lasem świerkowym. Na północny zachód od przełęczy zaczyna się rezerwat przyrody Wysokie Skałki obejmujący szczyt Wysokiej.
Szlaki turystyki pieszej.
Na przełęczy skrzyżowanie szlaków:

</doc>
<doc id="737330" url="https://pl.wikipedia.org/wiki?curid=737330" title="HID (lampa)">
HID (lampa)



</doc>
<doc id="737337" url="https://pl.wikipedia.org/wiki?curid=737337" title="Imieniny – kwiecień">
Imieniny – kwiecień



</doc>
<doc id="737340" url="https://pl.wikipedia.org/wiki?curid=737340" title="Imieniny – maj">
Imieniny – maj



</doc>
<doc id="737341" url="https://pl.wikipedia.org/wiki?curid=737341" title="Dyscyplina marszu">
Dyscyplina marszu



</doc>
<doc id="737344" url="https://pl.wikipedia.org/wiki?curid=737344" title="Intrall Lubo">
Intrall Lubo

Intrall Lubo − prototyp samochodu dostawczego firmy Intrall, który miał zostać wprowadzony do produkcji seryjnej w 2007 roku, jednak z powodu bankructwa firmy nigdy do tego nie doszło.
Historia i opis pojazdu.
Firma Intrall należąca do rosyjskiego biznesmena, po przejęciu w 2003 roku zakładów Daewoo Motor Polska postanowiła wszcząć projekt zastąpienia Lublina nowym modelem. 
15 września 2006 roku zaprezentowano prototyp Intrall Lubo − samochodu opracowanego od podstaw przez polskich i rosyjskich inżynierów. Cztery dni później Lubo został pokazany szerszej publiczności na targach IAA w Hanowerze.
Lubo cechuje się odważną stylistyką nie tylko karoserii, ale także i wnętrza, gdzie zestaw wskaźników umiejscowiono na środku deski rozdzielczej podobnie jak w LDV Maxus. Karoseria Lubo jest podwójnie ocynkowana, przez co Intrall chciał zapewnić wieloletnią gwarancję na żywotność karoserii.
W standardowym wyposażeniu Lubo przewidywano poduszki powietrzne dla kierowcy i pasażera, układy ABS i EBD, immobilizer w kluczyku, regulowaną kolumnę kierownicy, centralny zamek, elektrycznie sterowane szyby, ogrzewane lusterka, klimatyzację, czujnik parkowania, regulowane fotele, trzypunktowe pasy bezpieczeństwa, podwójną kanapę obok fotela kierowcy z regulacją zagłówka.
Produkcja seryjna Lubo miała ruszyć w drugim kwartale 2007 roku, jednak ze względu na kłopoty techniczne (zbyt późne homologowanie silników spełniających normę Euro 4) i wynikające z nich kłopoty finansowe (upadłość firmy Intrall Polska) jej uruchomienie nie nastąpiło. Firma Intrall poszukiwała partnerów do wznowienia produkcji, ale bezskutecznie.
W 2011 roku rosyjskie konsorcjum planowało zbudować w okolicach Szczecina fabrykę aut oraz centrum badawczo-rozwojowe. Pierwszym produkowanym modelem miał być Lubo. 
Wersje.
Lubo miał być oferowany w około 40 wersjach w tym:

</doc>
<doc id="737347" url="https://pl.wikipedia.org/wiki?curid=737347" title="Dyscyplina ognia">
Dyscyplina ognia

Dyscyplina ognia - ścisłe przestrzeganie nakazanych terminów i zasad otwarcia, prowadzenia, przenoszenia lub przerwania ognia oraz przestrzegania norm zużycia i odnawiania zapasów amunicji, stosowanie do rodzaju wojsk i ich szczebla organizacyjnego.

</doc>
<doc id="737349" url="https://pl.wikipedia.org/wiki?curid=737349" title="Prędkość dopuszczalna">
Prędkość dopuszczalna

Prędkość dopuszczalna (Prędkość V, ) – największa chwilowa prędkość powietrzna, do rozwijania jakiej jest przystosowany dany statek powietrzny w locie w spokojnej atmosferze. 
Przekroczenie tej prędkości może spowodować wystąpienie flatteru lub innego rodzaju naprężeń niebezpiecznych dla konstrukcji statku.
Dodatkowe ograniczenia prędkości maksymalnej.
Z prędkością dopuszczalną związane są jednak zwykle dodatkowe ograniczenia.
Gdyby statek powietrzny, poruszając się z prędkością bliską V napotkał nagły podmuch wiatru lub turbulencję, suma prędkości powietrznej i prędkości podmuchu mogłaby przekroczyć prędkość dopuszczalną. Stąd też, rozwijanie prędkości bliskich V jest dopuszczalne tylko w atmosferze spokojnej, a dla warunków niespokojnych określa się tzw. V czyli prędkość maksymalną w atmosferze burzliwej.
Drugim ograniczeniem przy prędkościach bliskich V jest sposób użytkowania statku. Prędkość ta określa dopuszczalną prędkość maksymalną w locie prostym lub z niewielkimi zmianami kierunku lotu. Gwałtowne zmiany kierunku lotu w okolicach V są niewskazane, jako że przeciążenia na konstrukcji statku mogłyby przekroczyć jego wytrzymałość. Prędkość dla której możliwe jest sterowanie pełnymi wychyleniami sterów to prędkość brutalnego sterowania, którą określa się symbolem V. W zakresie prędkości pomiędzy V i V ruchy sterami, a zarazem wykonywane manewry muszą być odpowiednio łagodniejsze.

</doc>
<doc id="737352" url="https://pl.wikipedia.org/wiki?curid=737352" title="Ksenonowa lampa rozładowcza">
Ksenonowa lampa rozładowcza



</doc>
<doc id="737355" url="https://pl.wikipedia.org/wiki?curid=737355" title="Baszta Czarownic">
Baszta Czarownic

Baszta Czarownic w Słupsku – baszta starego, wybudowanego w okresie od początku XIV do połowy XV wieku obwarowania miasta, które powstało w miejscu wzmiankowanej już w 1325 roku występującej tu palisady.
Obwarowania zostały zbudowane z kamieni narzutowych i cegły, są układane w wątku wendyjskim i polskim. Bramy były budowane z cegły. Wysokość murów w Słupsku wynosiła około 6,5 m. Mury były umacniane basztami. Otaczająca mury rzeka Słupia stanowiła dodatkową obronę dla miasta. Mury wznoszone były etapami, w pierwszym etapie tj. w połowie XIV wieku posiadały drewniane nadbudowy. W okresie od 1348 do 1385 roku podwyższono bramy, uzupełniono mury od południowo-zachodniej strony miasta. W XV wieku zabudowano górne kondygnacje bram i zabudowano tworząc zamkniętą konstrukcję Baszty Czarownic. 
W XVII wieku wprowadzono już nowożytny system obronny na zewnątrz murów; wnętrze Baszty Czarownic zostało przekształcone na więzienie. W więzieniu tym przetrzymywano kobiety w czasie śledztwa, które polegało głównie na zadawaniu tortur, kobiety te posądzano o czynienie czarów i przetrzymywano je również tu przed egzekucją – spaleniem na stosie. Ostatnią ofiarą procesu o czary w pruskim wówczas Słupsku, była katoliczka Trina Papisten. Wnętrza bram murów miejskich w tym czasie zostały przekształcone na mieszkania. Ówczesny wygląd baszty uwieczniony jest na mapie E. Lubinusa. 
Już od początku XIX wieku Baszta czarownic została przekształcona na stajnię, następnie znów stała się więzieniem od 1871 roku. Baszta została uszkodzona w 1945 roku podczas działań wojennych.
Odbudowa baszty czarownic miała miejsce w latach 1970–1973, nastąpiło przy tym przekształcenie wnętrz i elewacji od strony miasta. Baszta znajduje się przy współczesnej alei Francesco Nullo 13.

</doc>
<doc id="737357" url="https://pl.wikipedia.org/wiki?curid=737357" title="Imieniny – czerwiec">
Imieniny – czerwiec



</doc>
<doc id="737359" url="https://pl.wikipedia.org/wiki?curid=737359" title="Herbert Putnam">
Herbert Putnam

Herbert Putnam (ur. 20 września 1861 w Nowym Jorku - zm. 14 sierpnia 1955 w Woods Hole) – amerykański bibliotekarz, prawnik, 8. dyrektor Biblioteki Kongresu Stanów Zjednoczonych w Waszyngtonie.
Życiorys.
Urodził się w rodzinie znanego wydawcy George'a Putnama. W 1883 roku ukończył studia na Uniwersytecie Harvarda. W latach 1883-1884 studiował prawo w na Uniwersytecie Columbia. W latach 1884-1887 był dyrektorem Minneapolis Atheneum, a po wchłonięciu jej w 1887 roku przez Bibliotekę Publiczną w Minneapolis przez cztery lata pracował w niej jako bibliotekarz. W latach 1895-1899 pracował w Bibliotece Publicznej w Bostonie. Dwukrotnie, w 1898 i 1904 roku został wybrany na prezydenta Stowarzyszenia Bibliotek Amerykańskich. Był również członkiem Amerykańskiej Akademii Sztuki i Literatury. 13 marca 1899 Herbert Putnam został przez prezydenta USA Williama McKinleya mianowany dyrektorem Biblioteki Kongresu Stanów Zjednoczonych. Pełnił tę funkcję do 1939 roku. Herbert Putnam wprowadził do Biblioteki Kongresu system zwany Klasyfikacją Biblioteki Kongresu, który jest stosowany do dnia dzisiejszego oraz system wypożyczeń międzybibliotecznych kierowanych centralnie.
Zmarł w Woods Hole w wieku 94 lat. Miał dwie córki Shirley i Brendę Putnam(1890-1975), która była wielokrotnie nagradzaną rzeźbiarką.

</doc>
<doc id="737361" url="https://pl.wikipedia.org/wiki?curid=737361" title="Imieniny – lipiec">
Imieniny – lipiec



</doc>
<doc id="737363" url="https://pl.wikipedia.org/wiki?curid=737363" title="Dyscyplina ruchu">
Dyscyplina ruchu

Dyscyplina ruchu - ścisłe przestrzeganie ustalonych zasad komunikacji i łączności w celu zapewnienia sprawności, porządku i bezpieczeństwa w korzystaniu z sieci różnorodnych połączeń (kolejowych, drogowych, wodnych, urządzeń łączności, składnic meldunkowych, poczty polowej itp.).

</doc>
<doc id="737364" url="https://pl.wikipedia.org/wiki?curid=737364" title="Stanisław Padewski">
Stanisław Padewski

Stanisław Padewski (ur. 18 września 1932 w Hucie Nowej, zm. 29 stycznia 2017 w Sędziszowie Małopolskim) – polski duchowny rzymskokatolicki, kapucyn, biskup pomocniczy kamieniecki w latach 1995–1998, biskup pomocniczy lwowski w latach 1998–2002, biskup diecezjalny charkowsko-zaporoski w latach 2002–2009, od 2009 biskup senior diecezji charkowsko-zaporoskiej.
Życiorys.
Urodził się 18 września 1932 w Hucie Nowej koło Buczacza. W związku z powojennym włączeniem rodzinnej miejscowości do Związku Socjalistycznych Republik Radzieckich w grudniu 1945 został wraz z rodziną przymusowo przesiedlony do Nowego Miasteczka koło Nowej Soli. Od 1947 uczęszczał do Liceum Pedagogicznego, a w latach 1948–1949 do Liceum Ogólnokształcącego w Nowej Soli. W 1949 wstąpił do klasztoru kapucynów w Sędziszowie Małopolskim, gdzie przyjął imię Wenanty. W 1950 złożył pierwszą profesję zakonną, a 19 września 1953 w klasztorze kapucynów w Krakowie profesję wieczystą. W latach 1952–1957 odbył studia filozoficzno-teologiczne w Wyższym Seminarium Duchownym Braci Kapucynów w Krakowie. Wyświęcony na prezbitera został 24 lutego 1957 przez Stanisława Rosponda, biskupa pomocniczego krakowskiego. W tym samym roku eksternistycznie złożył państwowy egzamin dojrzałości w Liceum Ogólnokształcącym im. Jana Kochanowskiego w Krakowie. W 1961 podjął studia na Wydziale Nauk Humanistycznych Katolickiego Uniwersytetu Lubelskiego, które od 1964 kontynuował na Uniwersytecie Jagiellońskim. Magisterium z filologii polskiej uzyskał w 1966.
W latach 1957–1959 pracował w parafii kapucyńskiej w Bytomiu jako wikariusz i katecheta, po czym przeniósł się do Krakowa, gdzie uczył religii w szkołach i śpiewu w seminarium kapucynów. Od 1964 przez rok był duszpasterzem akademickim we Wrocławiu. Następnie katechizował młodzież szkół średnich w Krośnie. W latach 1970–1973 był gwardianem klasztoru w Krakowie, a także spowiednikiem bernardynek i służebniczek. Po przeprowadzeniu się do Rozwadowa został wikarym domu i katechetą, a w latach 1976–1985 piastował urząd gwardiana i proboszcza klasztoru i parafii. W międzyczasie objął funkcję wikariusza prowincjalnego. Następnie pracował duszpastersko w Pile i Sędziszowie Małopolskim.
Od 1988 posługiwał na terenie Ukraińskiej Socjalistycznej Republiki Radzieckiej. Był duszpasterzem w parafiach w Barze, Połonnem, Kijowie, Starokonstantynowie i Szepetówce. W 1989 osiadł w Starokonstantynowie, gdzie podjął starania o odzyskanie klasztoru i kościoła, a w 1990 objął funkcję proboszcza. W 1991 został delegatem prowincjała prowincji krakowskiej na Ukrainie i w Związku Radzieckim. Zajmował się m.in. przyjmowaniem kandydatów do postulatu i nowicjatu, reprezentowaniem prowincjała i prowincji w kontaktach z władzami kościelnymi i państwowymi, koordynowaniem apostolstwa i życia zakonnego braci. W 1992 został gwardianem domu i proboszczem w Winnicy. W międzyczasie był duszpasterzem w okolicznych miejscowościach: Tepłyku, Graczowie, Kunie i Samczyńcach. Od 1994 posiadał obywatelstwo ukraińskie.
13 kwietnia 1995 papież Jan Paweł II mianował go biskupem pomocniczym diecezji kamienieckiej ze stolicą tytularną Tigias. Święcenia biskupie otrzymał 10 czerwca 1995 w katedrze w Kamieńcu Podolskim. Konsekrował go arcybiskup Antonio Franco, nuncjusz apostolski na Ukrainie, w asyście arcybiskupa metropolity lwowskiego Mariana Jaworskiego i biskupa diecezjalnego kamienieckiego Jana Olszańskiego. Jako dewizę biskupią przyjął słowa „"Agnus Vincet"”.
10 października 1998 został biskupem pomocniczym archidiecezji lwowskiej.
4 maja 2002 decyzją Jana Pawła II został przeniesiony na urząd biskupa diecezjalnego nowo utworzonej diecezji charkowsko-zaporoskiej. Ingres do katedry Wniebowzięcia Najświętszej Maryi Panny w Charkowie odbył 10 lipca 2002. 19 marca 2009 papież Benedykt XVI przyjął jego rezygnację z piastowanego urzędu.
Wobec prośby powrotu do Polski został skierowany do klasztoru kapucynów w Kielcach, jednak po kilku miesiącach wrócił do duszpasterskiej posługi na Ukrainie. W 2012 osiadł w klasztorze w Sędziszowie Małopolskim, gdzie zmarł 29 stycznia 2017. 1 lutego 2017 został tymczasowo pochowany w grobowcu kapucynów na miejscowym cmentarzu, zaś 8 kwietnia 2017 jego ciało zostało złożone w krypcie konkatedry w Zaporożu.

</doc>
<doc id="737370" url="https://pl.wikipedia.org/wiki?curid=737370" title="Iluzja wstrząsu">
Iluzja wstrząsu

Iluzja wstrząsu – zjawisko przeceniania przez ludzi długości i intensywności swoich przyszłych stanów emocjonalnych.
Ludzie oceniają zwykle, że jeśli dotknie ich jakieś nieszczęście, to będzie ono miało znacznie poważniejszy wpływ na ich stan emocjonalny, niż rzeczywiście ma. I na odwrót, w przypadku szczęśliwych wydarzeń ludzie przeceniają zwykle ilość zadowolenia, jakie one spowodują.

</doc>
<doc id="737371" url="https://pl.wikipedia.org/wiki?curid=737371" title="Dyscyplina wojskowa">
Dyscyplina wojskowa

Dyscyplina wojskowa ( „uczenie się”) – ścisłe podporządkowanie się każdego żołnierza zasadom postępowania określonym w regulaminach i innych oraz rozkazom i poleceniom przełożonych, a w sytuacjach szczególnych przewidzianych w regulaminach (i innych przepisach prawa) – także starszych. Charakter układów personalnych w siłach zbrojnych opiera się przede wszystkim na hierarchicznej drabinie stopni wojskowych i pełnieniu ściśle określonych funkcji oraz wypełnianiu zadań, które pozwalają na traktowanie ich, z socjologicznego punktu widzenia, jako pewnej społeczności wyodrębnionej spośród wszystkich obywateli kraju, mającej własne niektóre prawa i obowiązki oraz jednocześnie funkcjonującej na podstawie szczególnych form współżycia między ludźmi.
Dyscyplina wojskowa zobowiązuje żołnierza do przestrzegania przepisów prawa dotyczących służby wojskowej lub innych przepisów prawa przewidujących odpowiedzialność dyscyplinarną na zasadach i w trybie określonych w ustawie oraz do wykonywania rozkazów i decyzji wydanych w sprawach służbowych. Służba wojskowa jest specyficznym rodzajem służby publicznej. Karność wojskowa, jako szczególna forma rygoru i porządku, wyodrębnia dyscyplinę wojskową z dyscypliny ogólnospołecznej. Specyfika ta podyktowana jest przede wszystkim względami obronności kraju i potrzebą sprawności organizacyjnej wojska.
Wojsko, jako instytucja wymaga ładu wewnętrznego, przestrzegania porządku, ścisłego respektowania zasad i norm oraz sprawnego wykonywania rozkazów i decyzji. Zostaje to osiągnięte m.in. w wyniku oddziaływania wychowawczego, podporządkowania, karności, a także posłuchu podwładnych prawu oraz normom życia służbowego. Utrzymanie należytego poziomu dyscypliny wojskowej jest ważnym elementem procesu kierowania i dowodzenia oraz czynnikiem wpływającym na morale i jakość realizowanych zadań, a także zdolność bojową wojska. Dowodzenie i kierowanie działalnością w służbie wojskowej jest złożonym procesem społecznego współżycia ludzi, które obejmuje m.in. przygotowanie i prowadzenie działań bojowych, szkolenie oraz wychowanie żołnierzy, jak również samo administrowanie wojskiem. 
Przestrzeganie dyscypliny wojskowej przez żołnierzy wiąże się m.in. z przestrzeganiem sposobu odbywania czynnej służby wojskowej oraz obowiązków żołnierzy określonych w rozkazach i decyzjach wydanych w sprawach służbowych o charakterze ogólnym jak i z przestrzeganiem rozkazów "sensu stricto", tj. poleceń określonego działania lub zaniechania wydanych służbowo przez przełożonych lub uprawnionych żołnierzy starszych stopniem.
Uprzednio obowiązujące w Wojsku Polskim przepisy:

</doc>
<doc id="737375" url="https://pl.wikipedia.org/wiki?curid=737375" title="Stomil Olsztyn w krajowych rozgrywkach w piłce nożnej">
Stomil Olsztyn w krajowych rozgrywkach w piłce nożnej

Ekstraklasa.
Wyniki meczów w poszczególnych sezonach.
Sezon 2001/2002.
Statystyka.
Bilans całego sezonu
Bilans w grupie B (runda jesienna)
Bilans w grupie spadkowej (runda wiosenna)
Wyniki meczów z poszczególnymi zespołami.
Zespół Stomilu Olsztyn wystąpił w ośmiu sezonach (1994/1995-2001/2002) rozgrywek ekstraklasy. Poniżej znajdują się wyniki spotkań z poszczególnymi zespołami w kolejności alfabetycznej.
Uwagi.
W sezonie 2001/2002 rozgrywki odbywały się w dwóch etapach. Spotkania pierwszej fazy odbywały się jesienią w grupach A i B (Stomil występował w grupie B), natomiast spotkania drugiej fazy rozgrywano wiosną w grupach mistrzowskiej i spadkowej (Stomil występował w grupie spadkowej). Stąd też z niektórymi zespołami Stomil rozegrał w jednym sezonie po cztery mecze.

</doc>
<doc id="737377" url="https://pl.wikipedia.org/wiki?curid=737377" title="Alexandra Meissnitzer">
Alexandra Meissnitzer

Alexandra Meissnitzer (ur. 18 czerwca 1973 w Salzburgu) – austriacka narciarka alpejska, trzykrotna medalistka igrzysk olimpijskich i mistrzostw świata oraz zdobywczyni Pucharu Świata.
Kariera.
Pierwszy sukces w karierze Alexandra Meissnitzer osiągnęła 1992 roku, kiedy podczas mistrzostw świata juniorów w Mariborze zdobyła dwa medale. Najpierw zajęła drugie miejsce w zjeździe, ulegając tylko Céline Dätwyler ze Szwajcarii. Dzień później była trzecia w supergigancie, w którym wyprzedziły ją tylko Niemka Regina Häusl oraz Włoszka Morena Gallizio. Dwa miesiące wcześniej zadebiutowała w zawodach Pucharu Świata, zajmując 7 grudnia 1991 roku w Santa Caterina 28. miejsce w supergigancie. W sezonie 1991/1992 punktowała jeszcze trzykrotnie, najlepszy wynik osiągając 15 grudnia w Santa Caterina, gdzie zajęła 22. miejsce w tej samej konkurencji. W klasyfikacji generalnej zajęła ostatecznie 98. miejsce.
Na podium zawodów pucharowych po raz pierwszy stanęła cztery lata po debiucie, 7 grudnia 1995 roku w Val d’Isère, wygrywając supergiganta. W kolejnych startach jeszcze sześć razy stanęła na podium, odnosząc jeszcze jedno zwycięstwo: 20 grudnia w Veysonnaz ponownie była najlepsza w supergigancie. W klasyfikacji generalnej zajęła piąte miejsce, a w klasyfikacji supergiganta była druga, plasując się tylko za Niemką Katją Seizinger. W lutym 1996 roku wystartowała na mistrzostwach świata w Sierra Nevada, jednak nie zdobyła medalu. Najlepszy wynik osiągnęła w zjeździe, który ukończyła na szesnastej pozycji. Bez medalu wróciła także z rozgrywanych rok później mistrzostw świata w Sestriere, gdzie była między innymi trzynasta w supergigancie. W zawodach pucharowych ani razu nie stanęła na podium i w klasyfikacji generalnej zajęła 19. miejsce.
Kolejne zwycięstwo odniosła 15 marca 1998 roku w Crans-Montana, triumfując w gigancie. Poza tym jeszcze sześciokrotnie plasowała się w najlepszej trójce, w tym kolejne trzy razy w gigancie, co dało jej trzecie miejsce w klasyfikacji końcowej tej konkurencji. Uległa tylko Niemce Martinie Ertl i Włoszce Deborze Compagnoni. W lutym tego roku brała udział w igrzyskach olimpijskich w Nagano, gdzie zdobyła dwa medale. Najpierw zajęła trzecie miejsce w supergigancie, w którym lepsze okazały się jedynie Picabo Street z USA oraz kolejna Austriaczka, Michaela Dorfmeister. Do zwyciężczyni Meissnitzer straciła zaledwie 0,07 sekundy. Następnie była ósma w zjeździe, a cztery dni później wywalczyła srebrny medal w slalomie gigancie. Po pierwszym przejeździe zajmowała czwarte miejsce, tracąc do prowadzącej Compagnoni 1,19 sekundy. W drugim przejeździe uzyskała drugi wynik, co dało jej drugi łączny czas, o 1,80 sekundy za Compagnoni i 0,22 sekundy przed Katją Seizinger.
Najlepsze wyniki osiągnęła w sezonie 1998/1999. Meissnitzer zgromadziła 1672 punkty, trzynaście razy stanęła na podium i odniosła osiem zwycięstw. Najpierw wygrała giganta 19 listopada w Park City, następnie supergiganta 29 listopada w Lake Louise, supergiganta i giganta w dniach 10-11 grudnia w Val d’Isère, zjazd 19 grudnia w Veysonnaz, giganta 24 stycznia w Cortina d'Ampezzo i 22 lutego w Åre, a na koniec ponownie była najlepsza w zjeździe 10 marca 1999 roku w Sierra Nevada. Dzięki temu zdobyła Kryształową Kulę za zwycięstwo w klasyfikacji generalnej, zwyciężyła także w klasyfikacjach giganta i supergiganta, a w zjeździe była druga za swą rodaczką, Renate Götschl. Rozgrywane w 1999 roku mistrzostwa świata w Vail/Beaver Creek były najbardziej udaną imprezą w jej karierze. Austriaczka zwyciężyła w supergigancie i gigancie, a w zjeździe zajęła czwarte miejsce, przegrywając walkę o brązowy medal ze Stefanie Schuster o 0,10 sekundy.
Po dwóch startach sezonu 1999/2000 doznała kontuzji w Lake Louise. Austriaczka zerwała więzadła krzyżowe w kolanie i do rywalizacji wróciła w grudniu 2000 roku. Na podium zawodów pucharowych po raz kolejny stanęła dopiero 25 stycznia 2002 roku w Cortina d’Ampezzo, gdzie była trzecia w supergigancie. W tej samej konkurencji była też druga 7 marca w Altenmarkt; były to jej najlepsze wyniki w sezonie 2001/2002, który ukończyła na piętnastej pozycji w klasyfikacji generalnej i drugiej w klasyfikacji supergiganta. Na początku 2002 roku brała udział w igrzyskach olimpijskich w Salt Lake City, gdzie dwukrotnie była blisko medalu. Najpierw zajęła czwarte miejsce w supergigancie, przegrywając walkę o podium z Włoszką Karen Putzer o 0,09 sekundy. Pięć dni później czwarta była także w gigancie, w którym w walce o brązowy medal lepsza o 0,28 sekundy była Sonja Nef ze Szwajcarii.
Kolejny medal wywalczyła podczas mistrzostw świata w Sankt Moritz w 2003 roku, gdzie była druga w zjeździe. W zawodach tych uległa jedynie Kanadyjce Mélanie Turgeon, a drugie miejsce zajęła ex aequo z Corinne Rey-Bellet ze Szwajcarii. Na tych samych mistrzostwach była także piąta w supergigancie. W Pucharze Świata pięciokrotnie stawała na podium, jednak nie odniosła żadnego zwycięstwa. W klasyfikacji generalnej była tym razem ósma, w supergigancie czwarta, a w klasyfikacji giganta zajęła siódme miejsce.
Meissnitzer startowała jeszcze przez pięć kolejnych sezonów, jednak nie zdołała nawiązać do wyników z 1999 roku. W tym czasie łącznie dziesięć razy stawała na podium, przy czym odniosła trzy zwycięstwa: 4 stycznia 2004 roku w Megève, 11 grudnia 2004 roku w Altenmarkt i 4 grudnia 2005 roku w Lake Louise wygrywała supergiganty. W klasyfikacji generalnej najlepiej wypadła w sezonie 2003/2004, który ukończyła na ósmym miejscu. Ponadto w sezonie 2005/2006 była dziewiąta, a w klasyfikacji supergiganta zajęła drugie miejsce za Michaelą Dorfmeister. Ostatnie pucharowe podium wywalczyła 13 marca 2008 roku w Bormio, gdzie supergiganta ukończyła na trzeciej pozycji. W 2006 roku wzięła udział w igrzyskach olimpijskich w Turynie, zdobywając brązowy medal w supergigancie. Uplasowała się tam 0,59 sekundy za Dorfmeister i 0,32 sekundy za Janicą Kostelić z Chorwacji. Na rozgrywanych rok później mistrzostwach świata w Åre w tej samej konkurencji była ósma. W marcu 2008 roku zakończyła karierę.
Wielokrotnie zdobywała medale mistrzostw kraju, w tym złote w zjeździe w 1994 roku, gigancie w latach 1999 i 2004 oraz supergigancie w latach 1994, 1998 i 2002. W latach 1998 i 1999 była wybierana sportsmenką roku w Austrii. Ponadto w 1998 roku otrzymała Odznakę Honorową za Zasługi dla Republiki Austrii.

</doc>
<doc id="737380" url="https://pl.wikipedia.org/wiki?curid=737380" title="Imieniny – sierpień">
Imieniny – sierpień



</doc>
<doc id="737381" url="https://pl.wikipedia.org/wiki?curid=737381" title="Imieniny – wrzesień">
Imieniny – wrzesień



</doc>
<doc id="737382" url="https://pl.wikipedia.org/wiki?curid=737382" title="Imieniny – październik">
Imieniny – październik



</doc>
<doc id="737383" url="https://pl.wikipedia.org/wiki?curid=737383" title="Imieniny – listopad">
Imieniny – listopad



</doc>
<doc id="737384" url="https://pl.wikipedia.org/wiki?curid=737384" title="Imieniny – grudzień">
Imieniny – grudzień



</doc>
<doc id="737388" url="https://pl.wikipedia.org/wiki?curid=737388" title="Drużyna (województwo wielkopolskie)">
Drużyna (województwo wielkopolskie)

Drużyna – wieś w Polsce położona w województwie wielkopolskim, w powiecie poznańskim, w gminie Mosina. Leży na terenie Kotliny Śremskiej.
W latach 1975–1998 miejscowość administracyjnie należała do województwa poznańskiego.
Na przystanku osobowym Drużyna Poznańska kończy się szlak pieszy z Żabna.

</doc>
<doc id="737389" url="https://pl.wikipedia.org/wiki?curid=737389" title="Dywizyjna grupa artylerii">
Dywizyjna grupa artylerii

Dywizyjna grupa artylerii - połączenie co najmniej dwóch dywizjonów artylerii. Związek ten ma wspólne dowództwo i stanowi element ugrupowania bojowego dywizji – nosi numer danej dywizji oraz wykonuje zadania na poziomie dywizji, m.in.
Działania te mają na celu wzmocnienie i wydłużenie ognia artylerii poszczególnych pułków.
Nie ma reguły dotyczącej zgodności kalibrów broni składowych dywizjonów. 

</doc>
<doc id="737393" url="https://pl.wikipedia.org/wiki?curid=737393" title="Franciszek Jan Pułaski">
Franciszek Jan Pułaski

Franciszek Jan Pułaski h. Ślepowron (ur. 8 marca 1875 w Żylińcach, zm. 10 maja 1956 w Paryżu) – polski historyk, historyk literatury, polityk i dyplomata. Długoletni (1926–1956) dyrektor Biblioteki Polskiej w Paryżu, dyrektor programowy Polskiego Radia.
Życiorys.
Syn Kazimierza Ferdynanda i Jadwigi ze Starża-Jakubowskich. Do 1890 uczył się w gimnazjum w Kamieńcu Podolskim. Następnie studiował archeologię, historię, historię literatury na uniwersytetach w Kijowie, Odessie, Lwowie i Heidelbergu. Około 1900 przeniósł się do Warszawy, gdzie objął nad nim patronat ordynat Adam Krasiński, powierzając mu funkcję sekretarza osobistego i bibliotekarza. W Bibliotece Ordynacji Krasińskich pracował w latach 1903–1912, początkowo jako bibliotekarz, następnie kustosz. W latach 1909–1916, 1918–1919 i w 1925 sekretarz generalny Towarzystwa Naukowego Warszawskiego, od 1910 w zarządzie Biblioteki Ordynacji Krasińskich. Współzałożyciel "Przeglądu Historycznego" (1905). Od stycznia 1910 do listopada 1914 członek zarządu Kasy im. Mianowskiego w Warszawie.
W czasie I wojny światowej działał w Rosji, gdzie od 1917 pełnił obowiązki prezesa Stronnictwa Pracy Narodowej. W lipcu 1917 został członkiem Rady Polskiej Zjednoczenia Międzypartyjnego w Moskwie. Od 1918 marszałek Rady Stanu w Warszawie, w 1919 przewodniczący Biura Prac Kongresowych, był ekspertem delegacji polskiej na konferencji pokojowej w Paryżu w 1919 zajmującym się zagadnieniami historycznymi i prawnymi, w latach 1921–1922 "chargé d’affaires" w Charkowie. Był potem pierwszym radcą poselstwa RP w Waszyngtonie z tytułem ministra pełnomocnego oraz delegatem Polskiej Akademii Umiejętności w Paryżu, gdzie zreorganizował Bibliotekę Polską.
W 1950 członek założyciel Polskiego Towarzystwa Naukowego na Obczyźnie.
Pochowany na cmentarzu Les Champeaux w Montmorency.
Opracował: katalog rękopisów Biblioteki Ordynacji Krasińskich, wydał: „Źródła do poselstwa Jana Gnińskiego do Turcji” (wyd. 1907, 3 tomy), „Najdawniejsze druki brzeskie”, „Spory o bibliotekę i zapis Świdzińskiego” (1909).

</doc>
<doc id="737394" url="https://pl.wikipedia.org/wiki?curid=737394" title="Roman Dzieślewski">
Roman Dzieślewski

Roman Dzieślewski vel Zdzisławski (ur. 18 stycznia 1863 w Tarnowie, zm. 8 sierpnia 1924 we wsi Kasinów pod Iwacewiczami na Polesiu) – nestor polskiej elektryki, pierwszy polski profesor elektrotechniki, rektor Politechniki Lwowskiej.
Życiorys.
Absolwent Politechniki Lwowskiej. Dyplom inżyniera, z odznaczeniem, uzyskał w 1883, a więc mając zaledwie 20 lat. Uzupełniał studia, dzięki stypendium, na Uniwersytecie Technicznym w Berlinie. Był asystentem profesora Adolfa Slabego. Później pracował w kilku przedsiębiorstwach budowy maszyn i elektrotechniki (m.in. był inżynierem budowlanym i maszynowym w salinach w Wieliczce. W 1891 w wieku 28 lat otrzymał tytuł profesora nadzwyczajnego, a w 1895 profesora zwyczajnego elektrotechniki. Przez 33 lata prowadził wykłady i ćwiczenia z elektrotechniki ogólnej. W roku akademickim 1901/1902 został rektorem Politechniki Lwowskiej.
Autor pierwszego akademickiego podręcznika elektrycznego "Encyklopedia elektrotechniki" 1898/1899, członek komitetu organizacyjnego Powszechnej Wystawy Krajowej 1894 roku we Lwowie (sekcja maszynowa i elektrotechniczna), poseł na Sejm Krajowy (1901-1902), przez 16 lat członek Rady m. Lwowa.
Należał do Polskiego Towarzystwa Politechnicznego we Lwowie i otrzymał tytuł jego członka honorowego. Uczestniczył w zjeździe założycielskim Stowarzyszenia Elektryków Polskich (SEP) w Warszawie w 1919. Został członkiem pierwszego składu, utworzonego na początku 1924, Polskiego Komitetu Elektrotechnicznego.
Pochowany na Cmentarzu Łyczakowskim we Lwowie w grobowcu Zdzisławskich (w 1923 zmienił nazwisko na Zdzisławski, uważając poprzednie za zniekształcone przez Niemców).
Ze związku z Jadwigą Lenkiewicz-Ipohorską (1871-1938), miał troje dzieci: Zygmunta (1898-1953), Grażynę (1904-1990) - żonę premiera emigracyjnego Aleksandra Zawiszy oraz Danutę (1907-1938). Brat Waleriana Dzieślewskiego.
Przed II wojną światową jedną z ulic Lwowa nazwano nazwiskiem profesora. Po wojnie przemianowano ją na ulicę Wola.
27 marca 2015 roku, na elewacji kamienicy na tarnowskim Rynku, odsłonięto tablicę pamiątkową poświęconą urodzonemu w Tarnowie profesorowi.

</doc>
<doc id="737397" url="https://pl.wikipedia.org/wiki?curid=737397" title="Baranowo (gmina Mosina)">
Baranowo (gmina Mosina)

Baranowo – wieś w Polsce położona w województwie wielkopolskim, w powiecie poznańskim, w gminie Mosina.
Według wzmianki z 1387 r. wieś była własnością szlachecką. Wieś położona była w 1580 roku w powiecie kościańskim województwa poznańskiego. W latach 1975–1998 miejscowość administracyjnie należała do województwa poznańskiego.
W pobliżu wsi do Warty uchodzi Kanał Szymanowo-Grzybno.

</doc>
<doc id="737400" url="https://pl.wikipedia.org/wiki?curid=737400" title="Kazimierz Ferdynand Pułaski">
Kazimierz Ferdynand Pułaski

Kazimierz Ferdynand Pułaski herbu Ślepowron (1846–1926), historyk polski. 
Prawnuk Antoniego, konfederata barskiego i targowiczanina, ojciec Franciszka Jana.
Dzieła.
i in.

</doc>
<doc id="737403" url="https://pl.wikipedia.org/wiki?curid=737403" title="Aniela Zagórska">
Aniela Zagórska

Aniela Zagórska (ur. 26 grudnia 1881 w Lublinie, zm. 30 listopada 1943 w Warszawie) – polska tłumaczka.
Życiorys.
Córka Karola Antoniego, chirurga (zm. 1898), i Anieli z Unrugów (zm. 1919), siostra Karoliny Zagórskiej (1884–1955), śpiewaczki. Ukończyła szkołę średnią w Lublinie. W latach 1905–1909 uczęszczała na wykłady z historii i historii literatury polskiej na Uniwersytecie Jagiellońskim w Krakowie. Pracowała jako nauczycielka domowa. 
Spokrewniona z Józefem Korzeniowskim (Josephem Conradem), za jego namową, w latach 1923–1939 przetłumaczyła prawie wszystkie jego dzieła. Przekłady publikowała także w czasopismach „Robotnik” (1925), „Głos Prawdy” (1927–1928), „Droga” (1928, 1930), „Wiadomości Literackie” (1929, 1931–1935), „Kultura” (1932) i „Pion” (1934, 1936, 1938). Za przekłady te, ze szczególnym uwzględnieniem przekładu "Zwycięstwa" Conrada, w 1929 otrzymała nagrodę polskiego PEN Clubu.
Zmarła w Warszawie. Została Pochowana na cmentarzu Powązkowskim (kwatera 148-5-11).
Ocena.
Zarówno Zdzisław Najder, jak i tłumacz Michał Kłobukowski uważają, że Zagórska czasem zawodziła jako tłumaczka. Najder mówi: „Zagórska miała niewątpliwy talent do partii opisowych, ale gubiła się w kwestiach filozoficznych”.

</doc>
<doc id="737407" url="https://pl.wikipedia.org/wiki?curid=737407" title="Ilunga Mwepu">
Ilunga Mwepu

Ilunga Mwepu (ur. 22 sierpnia 1949, zm. 8 maja 2015) – piłkarz reprezentacji Zairu.
Grał w zespole TP Mazembe.
W meczu przeciwko reprezentacji Brazylii na Mistrzostwach Świata 1974 Mwepu wraz z innymi zawodnikami z reprezentacji tworzył mur po tym, jak przeciwnikom został przyznany rzut wolny tuż przed polem karnym piłkarzy z Zairu. Gdy sędzia zagwizdał, aby pozwolić 'Canarinhos' na wykonanie rzutu wolnego, Mwepu podbiegł do piłki i wykopał ją jak najdalej przed siebie, zanim Rivelino dobiegł do futbolówki. Za tę akcję Ilunga Mwepu został ukarany żółtą kartką.

</doc>
<doc id="737412" url="https://pl.wikipedia.org/wiki?curid=737412" title="Rudki (Ukraina)">
Rudki (Ukraina)

Rudki (ukr. Рудки, "Rudky") – miasto na Ukrainie, w obwodzie lwowskim, w rejonie samborskim. Przed 1945 w Polsce, w województwie lwowskim, siedziba powiatu rudeckiego.
Rudki leżą nad potokiem Wiszenka.
W 1876 w kościele Wniebowzięcia Najświętszej Maryi Panny w Rudkach pochowany został Aleksander Fredro.
Historia.
Miasto założone zostało pod koniec XIV wieku. W tym też okresie powstała parafia łacińska pw. św. Wojciecha podległa diecezji przemyskiej fundacji Ścibora, konsekrowana ok. roku 1435. W roku 1550 pod wpływem ruchów reformatorskich kościół został zamieniony na zbór kalwiński.
W roku 1655 Andrzej Stano h. Gozdawa,syn Jerzego (współdziedzica Rudek) i Zofii Fredro, współwłaściciel Rudek, podkomorzy sanocki, rozpoczął budowę nowego kościoła, ale prace przerwał najazd szwedzki. W roku 1728 powstał nowy murowany kościół fundacji Urbańskich. Do roku 1742 właścicielem miasta był Ignacy Urbański z Urbanic, który odsprzedał miasto Fredrom herbu Bończa.
Dziedzicem Rudek był Jacek Fredro herbu Bończa (ur. 1770 w Hoczwi, zm. 1828), ojciec Aleksandra Fredry. Tu po wyprawie napoleońskiej powrócił komediopisarz Aleksander Fredro, który napisał: "Napoleon na Elbę, a ja prosto do Rudek".
Po pierwszym rozbiorze Polski (1772) wcielone do monarchii Habsburgów, następnie do Cesarstwa Austrii. Pozostawało w jego składzie na terytorium kraju koronnego Galicji do upadku Austro-Węgier (1918).
Od 1 listopada 1918 do maja 1919 pod administracją Zachodnioukraińskiej Republiki Ludowej, od maja 1919 do 15 marca 1923 pod tymczasową administracją Polski, zatwierdzoną przez paryską konferencję pokojową 26 czerwca 1919. Rada Ambasadorów suwerenność Polski nad terytorium Galicji Wschodniej uznała 15 marca 1923.
Od roku 1872 przez miasto prowadzi ważna linia kolejowa łączącą Lwów z Budapesztem tzw. Pierwsza Węgiersko-Galicyjska Kolej Żelazna. W roku 1880 było w miasteczku 2582 mieszkańców (w tym m.in. 1352 Żydów, 945 Polaków).
Do roku 1918 Rudki były miastem powiatowym oraz siedzibą starostwa w austriackiej prowincji Galicja, a w czasie dwudziestolecia międzywojennego siedzibą władz powiatowych i sądu powiatowego (sąd okręgowy miał siedzibę w Samborze).
Do roku 1939 Rudki pozostawały w posiadaniu rodu Fredrów.
W roku 1938 miasto liczyło ok. 3500 mieszkańców. Istniała parafia katolicka pw. Wniebowzięcia Najświętszej Marii Panny "in loco", cerkiew pw. Narodzenia NMP oraz synagoga.
Po agresji ZSRR na Polskę 17 września 1939 r. miasto zostało okupowane przez Armię Czerwoną i anektowane przez ZSRR. W obliczu ataku Niemiec na ZSRR, według świadectwa polskiego prawdopodobnie 26 czerwca 1941 NKWD zamordowało w więzieniu w Rudkach przetrzymywane tam osoby, a ich zwłoki przewieziono do pobliskiego lasku. Odnaleziono później dziewięć zwłok, z których rozpoznano cztery, przeważnie aresztowanych po 22 czerwca przedstawicieli miejscowej inteligencji. Część więźniów zdołała uwolnić się i uciec, kiedy NKWD na jakiś czas opuściła więzienie. Wkrótce potem enkawudziści wrócili na krótko i w odwecie mścili się na okolicznej ludności. Źródła niemieckie oszacowały liczbę ofiar NKWD w Rudkach i pobliskim Komarnie na około dwieście. Większość tych ofiar stanowiły osoby narodowości ukraińskiej, ale także Polacy.
Pod okupacją niemiecką w latach 1941–1944 Rudki zostały pozbawione praw miejskich, stając się siedzibą gminy wiejskiej Rudki.
Po ataku III Rzeszy na ZSRR od czerwca 1941 do lipca 1944 pod okupacją Wehrmachtu, wcielony do Generalnego Gubernatorstwa w składzie Dystryktu Galicja. Od lipca 1944 do 16 sierpnia 1945 ponownie okupowane przez Armię Czerwoną.
Po konferencji jałtańskiej (4–11 lutego 1945), wyłoniony w konsekwencji jej ustaleń Tymczasowy Rząd Jedności Narodowej podpisał 16 sierpnia 1945 umowę z ZSRR, uznając nieco zmodyfikowaną linię Curzona za wschodnią granicę Polski, w oparciu o porozumienie o granicy zawarte pomiędzy PKWN i rządem ZSRR 27 lipca 1944. W konsekwencji umowy wschodnią część województwa lwowskiego (w tym Rudki) włączono do Ukraińskiej Socjalistycznej Republiki Radzieckiej w składzie ZSRR, w której pozostawały do 1991.
Od 1991 na terytorium niepodległej Ukrainy.

</doc>
<doc id="737413" url="https://pl.wikipedia.org/wiki?curid=737413" title="Diecezja odesko-symferopolska">
Diecezja odesko-symferopolska

Diecezja odesko-symferopolska (łac. "Dioecesis Odesensis-Sympheropolitanus")
Historia.
Diecezja rzymskokatolicka na Ukrainie, erygowana 4 maja 2002 przez papieża Jana Pawła II. Wchodzi w skład metropolii lwowskiej. Pierwszym biskupem ordynariuszem został mianowany biskup Bronisław Bernacki. Na kościół katedralny wyznaczono kościół pw. Wniebowzięcia Najświętszej Maryi Panny w Odessie.
Dane statystyczne.
Obszar diecezji zamieszkuje ok. 10 mln ludzi, z czego rzymscy katolicy stanowią 0,2%, tj. 16.500 wiernych. Na terenie diecezji znajduje się 29 parafii, w których łącznie pracuje 48 księży. – dane na 2010 r.
Jurysdykcja diecezji odesko-symferopolskiej obejmuje struktury Kościoła rzymskokatolickiego w obwodach chersońskim, kirowohradzkim, mikołajowskim, odeskim, Autonomicznej Republice Krymu oraz mieście wydzielonym Sewastopolu.

</doc>
<doc id="737415" url="https://pl.wikipedia.org/wiki?curid=737415" title="Antoni Pułaski">
Antoni Pułaski

Antoni Pułaski herbu Ślepowron (ur. 9 marca 1747 roku, zm. 26 lutego 1813 roku w Korytyszczach koło Deraźni) – generał major wojsk koronnych, zastępca marszałka, konsyliarz oraz sekretarz generalny konfederacji targowickiej, konsyliarz konfederacji generalnej konfederacji barskiej, członek konfederacji grodzieńskiej 1793 roku, rotmistrz Kawalerii Narodowej w 1779 roku, starosta czereszeński.
Życiorys.
Syn Józefa marszałka konfederacji barskiej, brat: Kazimierza i Franciszka Ksawerego, pradziad Kazimierza Ferdynanda.
W 1764 roku podpisał elekcję Stanisława Augusta Poniatowskiego. Był asesorem na sejmiku elekcyjnym czerskim w 1767 roku.
Brał udział w orężnych i dyplomatycznych poczynaniach konfederacji barskiej. 29 lutego 1768 roku podpisał akt konfederacji barskiej, mianowany konsyliarzem konfederacji generalnej. Otrzymał rangę pułkownika i komendę chorągwi w nowo uformowanym pułku pod znakiem Krzyża Świętego. Przez pewien czas przebywał w niewoli rosyjskiej w Kijowie i Kazaniu. Uwolniony z zakazem powrotu do kraju, za udział w walce z powstaniem Pugaczowa w szeregach wojsk rosyjskich uzyskuje pozwolenie powrotu.
W 1775 roku wrócił do kraju, mianowany przez Stanisława Augusta Poniatowskiego pułkownikiem wojsk litewskich, posłował na kilka sejmów. Członek konfederacji Andrzeja Mokronowskiego w 1776 roku i poseł na sejm 1776 roku z ziemi czerskiej. Wybrany sędzią sejmowym na kadencję 1776-1778. Poseł województwa czernihowskiego na sejm 1778 roku. W 1780 roku był marszałkiem przedsejmowego sejmiku wołyńskiego. W latach 1780–1781 był deputatem województwa czernihowskiego na Trybunał Główny Koronny. W 1784 roku posłował na sejm z województwa wołyńskiego, ponownie został wyznaczony na sędziego sejmowego.
W 1791 został kawalerem Orderu Świętego Stanisława. Wziął udział w konfederacji targowickiej 20 kwietnia 1793, gdzie został jej marszałkiem koronnym i konsyliarzem konfederacji generalnej koronnej. Poseł województwa wołyńskiego na sejm grodzieński (1793). W 1793 odznaczony Orderem Orła Białego.
Posiadał majątek Oratów oraz klucze hołubecki i derażniański na Wołyniu.
Został też awansowany na stopień generała-majora. Pobierał jurgielt – stałą pensję z ambasady rosyjskiej i pruskiej. Z polecenia posła rosyjskiego Jakoba Sieversa został generalnym inspektorem wojsk koronnych. Rychło jednak usunął się z życia publicznego i ustąpił z urzędu, z powodu kolejnego rozbioru Polski. Kawaler Orderu św. Aleksandra Newskiego.

</doc>
<doc id="737418" url="https://pl.wikipedia.org/wiki?curid=737418" title="Léon de Rosny">
Léon de Rosny

Léon de Rosny (ur. 5 kwietnia 1837, zm. 1914) - orientalista francuski, pierwszy wykładowca języka japońskiego we Francji. W 1859 odkrył majański Kodeks paryski.
Linki zewnętrzne.
Życiorys (fr.)

</doc>
<doc id="737421" url="https://pl.wikipedia.org/wiki?curid=737421" title="Niewinni czarodzieje">
Niewinni czarodzieje

Niewinni czarodzieje – czarno-biały polski film fabularny z 1960 w reżyserii Andrzeja Wajdy, do którego scenariusz napisali Jerzy Andrzejewski oraz Jerzy Skolimowski. Bohaterem filmu jest młody lekarz Bazyli (Tadeusz Łomnicki), który nawiązuje przygodną znajomość z Pelagią (Krystyna Stypułkowska).
Po niepowodzeniu "Lotnej" (1959) Wajda planował nakręcenie filmu bliższego współczesnym mu realiom. Znaczna część scenariusza wyszła od Skolimowskiego, który zagrał drobną rolę boksera. Muzykę jazzową do filmu skomponował Krzysztof Komeda. Po premierze "Niewinni czarodzieje" spotkali się z krytyką zarówno ze strony ówczesnych władz komunistycznych, jak i Kościoła katolickiego. Z czasem jednak dostrzegano w filmie jeden z pierwszych akordów trzeciej fali kina polskiego oraz zapowiedź późniejszej kariery reżyserskiej Skolimowskiego. Do "Niewinnych czarodziei" porównywano też film Michała Marczaka "Wszystkie nieprzespane noce" (2016), podobny tematycznie portret współczesnej młodzieży.
Fabuła.
Bazyli, młody lekarz o blond włosach, umywszy się, odsłuchuje na taśmie swoje rozmowy z przygodnie poznanymi dziewczętami. Kiedy czyta „Przekrój”, nadchodzą jego koledzy. Ci podwożą go samochodem marki Warszawa pod Halę Mirowską (Gwardii), gdzie Bazyli kwalifikuje zawodników do udziału w turnieju bokserskim. Natomiast wieczorem gra na perkusji w zespole jazzowym, w którym występuje między innymi Krzysztof Komeda. Z nowo poznaną dziewczyną, Pelagią, wyrusza na nocny spacer po mieście, a późną nocą oboje trafiają do jego mieszkania i spisują „umowę” poświęconą ich przyszłej znajomości, gawędzą, uprawiają swoistą grę towarzyską, a w końcu zasypiają na osobnych łóżkach.
Niespodziewanie koledzy z zespołu jazzowego budzą Bazylego, aby wyszedł na zewnątrz. Przywitawszy się z nimi, odjeżdża na skuterze, zostawiając w mieszkaniu Pelagię. Kiedy wraca do apartamentu, już jej nie zastaje. Poszukując swojej nowo poznanej dziewczyny, przyjeżdża ponownie pod Halę Mirowską, gdzie zapytuje swojego kolegę Edmunda o losy obiektu swoich zalotów. Nagle atakuje go bokser, który ma żal do lekarza o to, że ten nie pozwolił mu startować w turnieju. Bazyli jednak go pokonuje, po czym powoli wraca do swojego mieszkania.
Na miejscu ze zdumieniem Bazyli dostrzega Pelagię, która oferuje mu herbatę. Oboje zachowują się, jakby nic poważnego się nie zdarzyło. Na koniec Pelagia, wypiwszy filiżankę herbaty, zbiera się do wyjścia. Bazyli jej nie powstrzymuje. Jednak w ostatnim ujęciu filmu Pelagia powraca do mieszkania Bazylego, co zapowiada bardziej zażyły związek.
Obsada.
Źródło: FilmPolski.pl
Produkcja.
Prace przygotowawcze.
Po niepowodzeniu "Lotnej" (1959) Andrzej Wajda zamierzał zrealizować film poświęcony tematyce współczesnej, który po latach osobiście oceniał jako jeden ze swoich „najbardziej obojętnych politycznie” dzieł. Impulsem do stworzenia "Niewinnych czarodziej"ów był gwałtowny rozwój kultury jazzowej, przede wszystkim działalność grupy Melomani pod przywództwem Krzysztofa Komedy. Scenariusz do "Niewinnych czarodziejów" napisali Jerzy Andrzejewski oraz Jerzy Skolimowski, którzy byli dobrze obeznani z życiem młodzieży zafascynowanej jazzem. Celem Andrzejewskiego było ukazanie rodzącego się zjawiska „społecznego egoizmu” wśród młodzieży. Tytuł filmu Andrzejewski zapożyczył z fragmentu I części "Dziadów" Adama Mickiewicza:
Andrzejewski odpowiadał przede wszystkim za dialogi do filmu, które żona Komedy, Zofia Komedowa, oceniała z perspektywy lat jako „sztuczne. Nadęte jakimś takim pseudopoetyckim patosem. Nigdy nie mówiliśmy takim językiem. Byliśmy naturalnie szczerzy i prości. Jak jazz, o ile się go rozumie”. Resztą scenariusza zajął się Skolimowski, który zarzucał Wajdzie i Andrzejewskiemu nieprawdziwe przedstawienie młodych ludzi: „Musi być boks, musi być jazz, musi być fajny facet, który ma skuter i spotyka fajne dziewczyny, udaje mu się albo nie i do tego ma czasem refleksje”. Andrzejewski i Skolimowski pracowali nad scenariuszem przez dwa tygodnie. 5 maja 1959 odbyło się posiedzenie Komisji Ocen Scenariuszy prowadzone przez wiceministra kultury i sztuki Tadeusza Zaorskiego, na którym dyrektor artystyczny Zespołu Filmowego „Kadr”, Tadeusz Konwicki, osobiście poparł projekt, przekonując pełnego sceptycyzmu Zaorskiego do udzielenia zgody na rozpoczęcie produkcji. Aleksander Ścibor-Rylski również wyrażał entuzjazm wobec projektu, twierdząc, że „ten film jest potrzebny młodym ludziom, bo pokazuje niebezpieczeństwo, jakim jest maska”.
Obsada i zdjęcia.
Dla samego reżysera, nieobeznanego z życiem towarzyskim i nieporadnego w obserwacji „codziennych przemian obyczajowych”, realizacja "Niewinnych czarodziejów" nastręczała sporych trudności. Wajda do roli głównego bohatera wybrał Tadeusza Łomnickiego, mając w pamięci długoletnią współpracę z aktorem. Łomnicki starał się upodobnić pod względem wyglądu do Krzysztofa Komedy, rozjaśniając swe włosy oraz zmieniając fryzurę. Ponadto nauczył się wykonywania solówki na perkusji, którą faktycznie grał osobiście w trakcie filmowego koncertu jazzowego, a także przygotował swe kwestie dialogowe na długo przed okresem zdjęciowym. Łomnicki odegrał jednak zdaniem Wajdy film, „jakby to była sztuka teatralna”. Rolę Pelagii powierzono Krystynie Stypułkowskiej, która za zgodą Wajdy zmieniła część swoich kwestii: „W scenariuszu dziewczyna była dość antypatyczna. Bez przerwy wrzeszczała, krzyczała, była bardzo agresywna. Mnie to nie leżało” – wspominała.
Wajda później żałował, że w głównych rolach obsadził Łomnickiego i Stypułkowską, nie zaś Elżbietę Czyżewską oraz samego Skolimowskiego. Temu ostatniemu przypadła drobna rólka boksera, z której Skolimowski wywiązał się nader rygorystycznie – scena walki bokserskiej z udziałem przyszłego twórcy "Rysopisu" (1964) nie była symulowana, a z łuku brwiowego Skolimowskiego płynęła autentyczna krew. Swą obecność zaznaczyli również Zbigniew Cybulski, Roman Polański jako szef zespołu jazzowego oraz sam Komeda, który skomponował muzykę do filmu. Jako plenery do realizacji filmu posłużyły głównie obiekty w Warszawie: Torwar, podwórko przy ul. Chmielnej 10, Rynek Starego Miasta, Plac Konstytucji, ulica Górskiego, Hala Mirowska Wschodnia oraz Dworzec PKP Śródmieście. Zdjęcia zrealizowano latem 1959. Na kolaudacji komisja zażądała jednak usunięcia pesymistycznego zakończenia, w którym Bazyli i Pelagia na zawsze się rozstawali. Dopiero po uwzględnieniu uwag komisji film został skierowany do dystrybucji 17 grudnia 1960.
Odbiór.
Recepcja krytyczna.
"Niewinni czarodzieje" spotkali się z mieszanymi recenzjami krytyków w Polsce. Zajadły atak na dzieło Wajdy, Skolimowskiego i Andrzejewskiego przypuścił Janusz Wilhelmi z „Trybuny Ludu”, zarzucając twórcom portretowanie „istot nader ograniczonych, bez realnych ludzkich pasji i realnych ludzkich zainteresowań” i promowanie wartości znajdujących się w kategoriach „społecznej szkodliwości”. Jerzy Płażewski, pisząc dla „Przeglądu Kulturalnego”, wyraził bardziej zdystansowaną opinię. Zdaniem Płażewskiego Wajda, „porzuciwszy z pokorą pozycję stwórcy-demiurga, wcale nie udaje, że jest mądrzejszy od swoich postaci”, a sam film – porównany przez krytyka do filmów Federica Felliniego – „wyrósł z litości” dla bohaterów. Stefan Morawski w recenzji dla pisma „Ekran” uznał film za „społecznie użyteczny”, ukazujący „bankructwo reprezentowanej tu postawy życiowej”, aczkolwiek krytykował zakończenie osłabiające oskarżycielską wymowę filmu.
O ile w polskich recenzjach zwracano uwagę na krytyczny portret młodzieży, o tyle inaczej "Niewinni czarodzieje" zostali przyjęci za granicą. Robert Vas z brytyjskiego „Sight &amp; Sound” stwierdził, że reżyser portretuje swoich bohaterów „jako sympatycznych i niewinnych, jako zbuntowane ofiary światowego klimatu przesyconego strachem i nihilizmem”. Anonimowy recenzent włoskiego „Il Globo” zarzucał wprawdzie filmowi brak oryginalności, jednak zauważał, że sposób opowiadania o zwykłych ludziach „w krajach zza żelaznej kurtyny” był dotąd rzadko spotykany. Pierre Lefebur w recenzji dla belgijskiej „La Cité” docenił grę aktorów i inscenizację, konstatując, że "Niewinni czarodzieje" są „bardziej przekonywający, nawet bardziej olśniewający niż bezładne szkice młodych realizatorów paryskich”. Louis Seguin pisał dla pisma „Positif”, iż „oglądając "Niewinnych czarodziejów", otrzymacie lekcję kina”.
"Niewinni czarodzieje" spotkali się z potępieniem ze strony Kościoła katolickiego. Wajda w styczniu 1961 otrzymał list od Wydziału Pomocy Duszpasterskich Archidiecezji warszawskiej. Zwracano w nim uwagę, iż film „odsłaniając problem, okazuje swą zupełną bezradność, gdy chodzi o praktyczne wychowawcze wskazania”, a w konsekwencji „wydaje się zupełnie nieodpowiedni dla młodzieży, jaką ukazuje”. Przede wszystkim jednak "Niewinni czarodzieje" zostali skrytykowani przez władze komunistyczne jako film „apoteozujący brak wszelkich zdrowych ambicji i celów”, co stanowiło dla Wajdy jasny komunikat, że – jak pisał Sebastian Jagielski – „tą drogą daleko się nie zajdzie”. Sam Wajda był niezadowolony ze swego filmu, twierdząc, że: „Ślepo podążałem za scenariuszem i to się na mnie zemściło. Może trzeba było to zrobić jednak bardziej dokumentalnie, być może bohaterowie powinni być młodsi, bardziej dynamiczni”.
Ocena po latach.
W późniejszych analizach filmowych próbowano łączyć "Niewinnych czarodziejów" z hipotetycznym zjawiskiem „polskiej Nowej Fali” (trzeciej fali), o którym miała świadczyć nie tyle wspólnota pokoleniowa Wajdy, Skolimowskiego i Polańskiego, ile motyw miłosnej inicjacji młodzieży oraz zupełne pominięcie w owych filmach tematyki wojennej, charakterystycznej dla polskiej szkoły filmowej. Film Wajdy, Andrzejewskiego i Skolimowskiego porównywano również do znacznie późniejszego dzieła Michała Marczaka "Wszystkie nieprzespane noce" (2016), które oferowało podobny portret młodego pokolenia. Adam Garbicz ocenił "Niewinnych czarodziei" jako fim „znakomicie niesiony swoistym dialogiem, […] w kinie polskim najbliższy stylistycznie "nouvelle vague"”. Zdaniem Jerzego Płażewskiego „efektowna reżyseria Wajdy z wdziękiem oscylowała między subtelną drwiną z bohaterów a serdecznym dla nich współczuciem”. Tadeusz Lubelski stwierdzał, że pomimo narzuconego "happy endu" film wciąż „funkcjonuje jako świadectwo obyczajowe tamtej epoki”.
Nagrody i festiwale.
Pomimo skrajnie różnych recenzji "Niewinni czarodzieje" zdobyli dyplom na Międzynarodowym Festiwalu Filmowym w Edynburgu w 1961. Martin Scorsese uznał film za jedno z arcydzieł polskiej kinematografii i w 2014 wytypował go do prezentacji w Stanach Zjednoczonych oraz Kanadzie w ramach festiwalu polskich filmów .
Spuścizna.
Celebryta dziennikarstwa Kuba Wojewódzki oraz restaurator Józef Krawczyk w lipcu 2019 uruchomili projekt sieci klubo-restauracji „Niewinni czarodzieje 2.0”. Inspiracją dla właścicieli był właśnie: „najbardziej nie-Wajdowski film Andrzeja Wajdy pt. "Niewinni czarodzieje". Opowieść nieoczywista o przyjaciołach, dobrej muzyce i nocnym życiu w jej rytm”. W karcie dań pojawiają się cytaty z filmu. Pierwsza restauracja w ramach sieci powstała przy odrestaurowanej Elektrowni Powiśle, a następne – na ulicy Złotej w Warszawie oraz we Wrocławiu. W styczniu 2021 Wojewódzki ogłosił wycofanie się z projektu „NC 2.0” i otwarcie nowej autorskiej sieci klubo-restauracji „Niewinni Czarodzieje Trzy Zero” wraz z Dawidem Kwidzyńskim. Pierwszy lokal sieci powstał w Gdyni, przy Gdyńskiej Szkole Filmowej, w pobliżu Alei Andrzeja Wajdy.

</doc>
<doc id="737422" url="https://pl.wikipedia.org/wiki?curid=737422" title="Libera">
Libera



</doc>
<doc id="737423" url="https://pl.wikipedia.org/wiki?curid=737423" title="Kosmos 63S1">
Kosmos 63S1

Kosmos 63S1 (ros. Космос 63S1) – radziecka dwustopniowa rakieta nośna. Używana w latach 60. XX wieku.
8 sierpnia 1960 Komitet Centralny Partii Komunistycznej i Rada Ministrów ZSRR wydały dekret o „"O budowie rakiety nośnej 63S1 w oparciu o rakietę R-12 oraz o budowie i wystrzeleniu małego sztucznego satelity"”. Dokument pozwolił biuru konstrukcyjnemu OKB-586 na rozpoczęcie prac nad rakietą i satelitami.
Przeznaczona była dla lekkich ładunków niewymagających dużych rakiet budowanych w oparciu o rakietę R-7. Została oparta na rakiecie balistycznej średniego zasięgu R-12. R-12 stanowiła jej główny, pierwszy człon. Drugi człon postanowiono zbudować od nowa. Miał wykorzystywać mieszankę UDMH i ciekłego tlenu.
21 grudnia 1961, po drugim z rzędu nieudanym starcie nowej rakiety, powołano komisję ekspertów pod przewodnictwem Dmitrija Ustinowa, mającą zrewidować założenia i osiągnięcia programu budowy rakiety.
Kosmos 63S1 został później zastąpiony przez swój wariant, Kosmos 63S1M.

</doc>
<doc id="737431" url="https://pl.wikipedia.org/wiki?curid=737431" title="Tomasz Baczyński">
Tomasz Baczyński

Tomasz Baczyński (ur. 19 grudnia 1690 w Baczynie koło Sambora, zm. 17 października 1756 w Krakowie) – polski dramatopisarz, jezuita, od 1753 prowincjał.
Od 1725 był profesorem teologii i filozofii w kolegiach jezuickich w Jarosławiu (tu także był rektorem od 1752 do 1753), Sandomierzu (rektor od 1740 do 1743) i . 
Od 1753 był prowincjałem polskim, dokonał podziału na Prowincję Wielkopolską i Prowincję Małopolską.
Napisał 14 obyczajowych sztuk teatralnych, które zostały wystawione w Kaliszu w latach 1722–1725 (rękopisy w zbiorach Biblioteki Jagiellońskiej). twórca polskiej obyczajowej komedii przedoświeceniowej.

</doc>
<doc id="737434" url="https://pl.wikipedia.org/wiki?curid=737434" title="Bronisław Bernacki">
Bronisław Bernacki

Bronisław Bernacki (ur. 30 września 1944 w Murafie) – duchowny rzymskokatolicki, biskup diecezjalny odesko-symferopolski w latach 2002–2020, przewodniczący Konferencji Episkopatu Ukrainy od 2018.
Życiorys.
Święceń prezbiteratu udzielił mu 28 maja 1972 w Rydze Julijans Vaivods. Pracował jako proboszcz w Barze.
4 maja 2002 mianowany biskupem diecezjalnym nowo powstałej diecezji odesko-symferopolskiej. Sakry biskupiej udzielił mu 4 lipca 2002 kardynał Marian Jaworski, któremu asystowali arcybiskup Nikola Eterović, nuncjusz apostolski na Ukrainie, i biskup Jan Olszański.
1 grudnia 2018 został wybrany przewodniczącym Konferencji Episkopatu Ukrainy.
18 lutego 2020 papież Franciszek przyjął jego rezygnację z urzędu złożoną ze względu na wiek.
W 2016 został odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="737436" url="https://pl.wikipedia.org/wiki?curid=737436" title="Diecezja odessko-symferopolska">
Diecezja odessko-symferopolska



</doc>
<doc id="737440" url="https://pl.wikipedia.org/wiki?curid=737440" title="Eugène Kalt">
Eugène Kalt

Eugène Jean Baptiste Kalt (ur. 24 lutego 1861 w Landser, zm. w 1941 w Paryżu) – francuski okulista, który rozwinął pierwsze znane zastosowanie soczewek kontaktowych w leczeniu stożka rogówki.

</doc>
<doc id="737442" url="https://pl.wikipedia.org/wiki?curid=737442" title="Gad 500">
Gad 500

Gad 500 − niewielki sportowy mikrosamochód zaprojektowany i zbudowany w 1953 roku w „Warsztacie Doświadczalnym” PZM-u w Warszawie. 
Szefem projektu był inżynier Stefan Gajęcki, konstruktor łodzi motorowych. Mały samochód napędzał chłodzony cieczą dwusuwowy, 2-cylindrowy silnik motorowy Gad 500, przenoszący moc na przednią oś. Metalowa otwarta karoseria została osadzona na spawanej ramie przedłużnicowej. Samochód nie trafił do produkcji seryjnej, a większość informacji o nim zaginęła. Nazwa modelu przejęta została z nazwy jednostki napędowej.
Bibliografia.
Andrzej Zieliński, "Polskie konstrukcje motoryzacyjne 1947 - 1960", Wydawnictwa Komunikacji i Łączności, Warszawa 1985, 

</doc>
<doc id="737446" url="https://pl.wikipedia.org/wiki?curid=737446" title="Synchroniczna sieć optyczna">
Synchroniczna sieć optyczna

Synchroniczna sieć optyczna (Synchronous Optical NETwork – SONET) – standard transmisji optycznej używający laserów lub diod LED do przesyłania informacji cyfrowej poprzez światłowody. Został on wprowadzony, aby zastąpić PDH (ang. Plesiochronous Digital Hierarchy – Plezjochroniczna Hierarchia Cyfrowa) do przesyłania dużych ilości danych oraz aby pozwalał na bezkonfliktową współpracę urządzeń od różnych dostawców.
Standard ten został opracowany w USA przez firmy Bell-Core i ANSI w latach 80. XX wieku, stał się on najważniejszym standardem sieci światłowodowych w Ameryce Północnej. SONET został zdefiniowany dla charakterystycznych ramek 193-bitowych T-Carrier, więc nie można go było zastosować w warunkach europejskich, ponieważ ramka E-Carrier była 256-bitowa. SONET dostosowany do parametrów E-Carrier nosi nazwę SDH (ang. Synchronous Digital Hierarchy – Synchroniczna Hierarchia Cyfrowa).
Ramki.
Standardowy pakiet składa się z nagłówka i części zasadniczej, w pierwszej kolejności przesyła się nagłówek a zaraz za nim część główną.
Struktura SONET.
Cała ramka STS-1 ma rozmiar 810 bajtów. Ramka STS-1 jest transmitowana dokładnie w 125 mikrosekund poprzez światłowód OC-1. W praktyce pojęcia STS-1 i OC-1 stosowane są zamiennie, jednak OC-x odnosi się tylko do sygnału optycznego. Jest więc nieprawidłowe mówić, że OC-3 zawiera 3 OC-1: OC-3 zawiera 3 STS-1.
Dwa główne składniki ramki STS-1 to:
"-sekcja nagłówkowa"
"-linia nagłówka"
Bajty te służą do sygnalizacji i mierzenia błędów transmisji.
Składa się z dwóch części:
"- Nagłówek części zasadniczej" (9 bajtów) służy do sygnalizowania końca fragmentu i mierzenia błędów
"- Część zasadnicza" ("774 bajty")
Część zasadnicza ramkę STS-1 jest zaprojektowana by przenieść pełną ramkę PDH DS-3. Kiedy sygnał DS-3 wchodzi do sieci SONET ścieżka jest dodawana do nagłówka, i ten element sieci SONET, zwany SONET NE jest uważany za kończący ścieżkę. Kiedy wiele ścieżek DS-3 jest multiplexowane, wtedy SONET NE kończy linię. Obojętnie czy kończona jest linia lub ścieżka, cala sekcja jest kończona. SONET Regenerator kończy sekcje, ale nie ścieżkę lub linię.
Trzy sygnały OC-1 (STS-1) są multiplexerowane poprzez multiplexerowanie dzielone czasowo, aby stworzyć następny poziom OC-3 (STS-3), działający przy przepływności 155,52 Mbitów/s. Multiplexerowanie naprzemiennie wykorzystuje bajty każdej z trzech ramek STS-1 aby stworzyć ramkę STS-3 zawierającą 2430 bajtów i przesyłaną w czasie 125 mikrosekund.
Obwody o wyższych szybkościach są tworzone poprzez sukcesywne łączenie wolniejszych obwodów, ich szybkości są od razu widoczne. Np. cztery obwody OC-3 lub STM-1 mogą zostać zsumowane aby stworzyć obwód o szybkości 622,08 Mbit/s oznaczony jako OC-12, STS-12.
Największą wartością która jest najczęściej wykorzystywaną jest obwód OC-192, który działa z szybkością poniżej 10 Gbit/s. Prędkości powyżej 10 Gbit/s są technicznie możliwe, obecnie są w fazie testów. Gdzie duże wykorzystanie światłowodu jest poważnym problemem, wielokrotne sygnały SONET mogą być transportowane poprzez fale o różnych długościach poprzez jedną parę światłowodów wykorzystuje się technologię Dense Wave Division Multiplexing (DWDM). Takie obwody są podstawą transmisji transatlantyckiej i innych transmisji na duże odległości.
Związek SONET/SDH z 10 Gigabitowym Ethernetem.
Kolejnym szybko rozwijającym się typem przesyłu danych jest 10 Gigabitowy Ethernet (10 GbE). Jest podobny szybkościowo do OC-192/STM-64, w wariancie sieci rozległej, enkapsuluje swoje dane używając ramki SDH/SONET co pozwala jej być kompatybilną z poprzednimi wersjami sprzętu zaprojektowanymi do przenoszenia sygnałów niższego poziomu
Jednak, 10 GbE wyraźnie nie dostarcza żadnej współpracy na poziomie strumienia bitów z innymi systemami SDH/SONET. To różni go od Transponderów Systemu WDM, zawierających systemy Coarse- i Dense-WDM (CWDM, DWDM), które obecnie obsługują sygnały SONET OC-192.
Architektura sieci SONET.
Obecnie SONET(i SDH) mają niewielką liczbę zdefiniowanych architektur. Architektury te pozwalają na efektywne wykorzystanie przepustowości łącza, jak również do ochrony(np. przesyłanie danych w przypadku gdy fragment sieci jest uszkodzony), są one kluczem do zrozumienia wykorzystania SONET i SDH na całym świecie do transmisji danych. Trzy główne architektury to:
Synchronizacja SONET.
Synchronizacja sieci SONET (i SDH) jest trudnym zagadnieniem. Trzeba pamiętać, że SONET NE transportuje zmultiplexowane dane, które zostały zsynchronizowane za pomocą różnych zegarów. W dodatku SONET NE może mieć wiele różnych opcji synchronizacyjnych do wyboru, w niektórych przypadkach może zmieniać to dynamicznie w oparciu o Synch Status Messages i innych wskaźników.
Źródła synchronizacji SONET NE to:
Interesującymi i ciężkim do opisania problemem w sieci SONET jest problem pętli czasowych. W pętlach czasowych każdy z elementów korzysta z synchronizacji każdego innego elementu, jak i z elementu inicjalizującego, co obrazowo można przedstawić jako węża gryzącego się w ogon, sieć zauważa wtedy rozsynchronizowanie względem innych sieci zewnętrznych, co powoduje powstawanie „dziwnych” błędów których źródło jest ciężkie do zlokalizowania(chyba że zostanie odnaleziona pętla czasowa). W zasadzie w dobrze skonfigurowanej sieci SONET nie znajdzie się nigdy pętla czasowa, ale jest to trudne do osiągnięcia bez specjalistycznych narzędzi administracji siecią.

</doc>
<doc id="737450" url="https://pl.wikipedia.org/wiki?curid=737450" title="Pieśniarz Warszawy">
Pieśniarz Warszawy

Pieśniarz Warszawy – czarno-biały polski film fabularny w reżyserii Michała Waszyńskiego z roku 1934.

</doc>
<doc id="737451" url="https://pl.wikipedia.org/wiki?curid=737451" title="Trichlorometan">
Trichlorometan



</doc>
<doc id="737453" url="https://pl.wikipedia.org/wiki?curid=737453" title="Blind Lemon Jefferson">
Blind Lemon Jefferson

„Blind” Lemon Jefferson (ur. 15 października 1884, zm. 19 grudnia 1929) – amerykański niewidomy muzyk bluesowy, wokalista i gitarzysta związany z Teksasem. Jeden z najpopularniejszych gitarzystów i wokalistów bluesowych lat 20. XX wieku. Znany także jako Deacon L.J. Bates i Elder J.C. Brown.
O jego życiu wiadomo niewiele; zachowało się wprawdzie wiele anegdot o nim, ale często są one sprzeczne i brak im solidniejszej dokumentacji.
Zdjęcie.
Istnieje jego jedna podobizna; oficjalne zdjęcie zapewne wykonane dla potrzeb firmy fonograficznej. Można wysnuć z niego kilka wniosków. Zdjęcie to przedstawia bardzo usztywnionego muzyka; nie pozował więc raczej do fotografii zbyt często. Najwyraźniej nie czuje się dobrze wciśnięty w ubranie, w którym wydaje się, nie chodził. A jednak śpiewaczka bluesowa Victoria Spivey i inni twierdzą, że tak się ubierał na co dzień. Ma kędzierzawe, krótko przycięte włosy. Sądząc z kontrastów, miał stosunkowo jasną cerę, szeroki nos i bardzo pełne usta. Jedną z jego tajemnic jest noszenie przez niego okularów – był przecież niewidomy; jego oczy są właściwie prawie całkowicie zamknięte. Nienaturalność zdjęcia potęguje dziwny sposób ułożenia gitary na jego prawym udzie. Zbliża się ono prawie do 90 stopni w stosunku do jego sztywno wyprostowanego tułowia; w ten sposób jest bardzo trudno grać. Wiadomo, że był olbrzymiej postury; był kiedyś zapaśnikiem. Widać to z relacji jego ciała i dłoni w stosunku do gitary, która wydaje się być zabawką. Na dole zdjęcia mamy napis, z pewnością nieskreślony jego ręką, "Cordially yours Blind Lemon Jefferson".
Życiorys.
Urodził się 15 października 1884 r. w Couchman, małej społeczności obok Wortham w powiecie Freestone w Teksasie. Ojcem był Alec Jefferson a matką Classie Banks-Jefferson.
Nie ma żadnych dokumentów świadczących o tym, że otrzymał jakiekolwiek wykształcenie. Nie wiadomo także jak nauczył się grać na gitarze; jednak z jego specyficznego stylu można przypuszczać, iż był samoukiem. Grał na ulicach Wortham, Streetman, Kirvin, Groesbeck i innych miastach i miasteczkach wschodniego Teksasu. Jak wspomina jego kolega z młodości "W każdą sobotę grał w zakładzie fryzjerskim Jake’a Lee i ludzie schodzili się zewsząd, aby go posłuchać. Potem on wychodził o 10 lub 11 w nocy na drogę i szedł do Kirvin, siedem czy osiem mil. Grał jak szedł, ale wiedział, gdzie idzie". Mimo że był niewidomy od urodzenia, znakomicie odnajdywał drogę i rozpoznawał wartość pieniędzy niezależnie od tego czy były to monety, czy banknoty. Victoria Spivey powiedziała "On cholernie dobrze wyczuwał drogę".
Jego kuzyn Alec Jefferson wspomina, że jego matka nie pozwalała mu chodzić do miejsc, gdzie grał Lemon. "To były ostre [miejsca]. Mężczyźni ostro rwali kobiety i sprzedawali bimber, a Lemon grał dla nich i śpiewał przez całą noc. Oni nawet nie umieli poprawnie tańczyć, tylko przytupywali."
Rodzina Lemona należała do Baptystycznego Kościoła Shiloh (Shiloh Babtist Church) w Kirvin. Młody Lemon był bardzo ceniony w kościele, gdyż wspaniale wykonywał pieśni religijne – spirituals. Jeden z jego znajomych wspomina "Można o nim powiedzieć jedną rzecz. Jednego dnia śpiewał w kościele, a następnego dnia w domu o złej reputacji."
Gdy wybitny bluesman Sam Lightnin' Hopkins miał lat osiem, miał okazję spotkać Lemona podczas kościelnego pikniku w Buffalo w Teksasie. Obserwował przez cały dzień sposób jego gry i w końcu sam wyszedł na scenę aby poakompaniować Lemonowi. Jednak widocznie nie grał zbyt dobrze, bo nagle usłyszał "Chłopcze, musisz to grać dobrze".
W 1920 r. Jefferson był już bardzo dobrze znany we wschodnim Teksasie i na ulicach Dallas zarówno jako gitarzysta i jako wokalista. Nie wiadomo jednak kiedy po raz pierwszy udał się do tego miasta, które leży w odległości ok. 60 mil od Wortham i na trasie jest 16 stacji. Jeden z twórców amerykańskiego folku, Huddie 'Leadbelly' Ledbetter poruszył ten problem dwukrotnie; za pierwszym razem stwierdził, że Lemon był w Dallas już w 1904 r. Jednak za drugim razem powiedział producentowi Fredericowi Ramseyowi (Juniorowi), że "On [Blind Lemon] i ja śpiewaliśmy w Dallas w Teksasie. Było to w 1901 r. On i ja byliśmy w tym samym wieku." Jeśli to prawda, to Jefferson nie mógł urodzić się w 1897 r. Leadbelly urodził się w 1889 r. Historyk bluesa Giles Oakley twierdzi, że Lemon i Leadbelly spotkali się w 1912 r. w Dallas Deep Ellum – dzielnicy Murzynów i imigrantów, gdzie występowali. Jak wspomina Leadbelly mieli darmowe przejazdy pociągami, ponieważ podczas podróży grali i śpiewali, co zachęcało ludzi do podróżowania pociągiem.
Wybitny bluesman Mance Lipscomb wspomina "Kiedy dostaliśmy się do Dallas, trzymaliśmy się miejsc, gdzie mogliśmy słyszeć grającego i śpiewającego Blind Lemona... były tam setki ludzi w dół i w górę tej drogi [Central]. Tak więc tam poznałem się z nim w 1917 r." Lipscomb opisał Lemona jako wielkiego, tęgiego, głośnego piosenkarza.
Chociaż Lemon doskonale poruszał się w znanym mu terenie, to jednak gdy podróżował, wolał mieć kogoś do towarzystwa. Zazwyczaj zatrudniał chłopców lub młodych mężczyzn. Leadbelly był muzykiem więc podróżowali razem. Ale jego przewodnikami byli np. T-Bone Walker, Josh White i inni.
W 1925 r. Jefferson został zaproszony przez firmę Paramount Records do dokonania nagrań. Stało się to dzięki poleceniu go przez Sama Price’a, bluesowego i jazzowego pianisty, który słyszał Lemona wielokrotnie w Dallas. Price – jako jedyny – przekazał informację, że Jefferson zaraz po przekroczeniu 20 lat ożenił się z młodą kobietą o imieniu Roberta i że mieli dziecko. Jednak znów żadne dokumenty tego nie potwierdzają.
Chociaż pierwszy singel nie został wydany, to trzeci z maja 1926 r. stał się jego pierwszym przebojem.
Lata 1926–1928, to okres jego największych sukcesów; nagrał około stu utworów i stał się najbardziej znanym bluesmanem w całych Stanach Zjednoczonych. Żaden z wykonawców bluesa wiejskiego nie dorównywał mu popularnością. Podróżował wówczas często pomiędzy Dallas a Chicago, gdzie dokonywał nagrań. Miał swoje mieszkanko przy 37th i Rhodes w południowej części miasta. Był w Oklahomie, Georgii i Missisipi. Znany bluesman Houston Stackhouse tak opisuje jego wizytę w Crystal Springs "Przybył do Crystal Springs i grał show dla doktora. Odbywał się on we Freetown w szkole dla kolorowych. Było tam mnóstwo ludzi. Była to wielka szkoła i całkowicie zatłoczona wewnątrz, ludzie nie mogli się tam dostać, aby go zobaczyć. Musieli go wyprowadzić przed szkołę, na werandę".
Mayo Williams, producent firmy Paramount, w podzięce dla Jeffersona kupił mu Forda. Jefferson zatrudnił szofera i jeździł z nim na występy.
W 1929 r. nastąpił spadek popularności Jeffersona. Przestał być także tak odkrywczym muzykiem jak na początku kariery.
Zmarł w Chicago, w swoim samochodzie, w niejasnych okolicznościach. Nie znaleziono żadnych oficjalnych dokumentów związanych z jego śmiercią. Najbardziej przekonywającą wersję przedstawili: Arthur Laibly, który zastąpił Williamsa jako producent Jeffersona i sam Williams. W grudniu, w czasie ostrej chicagowskiej zimy Jefferson miał atak serca w samochodzie. Przerażony kierowca uciekł z samochodu porzucając Jeffersona, który zamarzł.
Jego ciało zostało przewiezione pociągiem do Teksasu. Na cmentarz przyszło kilkaset osób, zarówno czarnych, jak i białych.
Krytyka i znaczenie.
Styl gry Jeffersona był w owym czasie unikatowy. Uderzał w struny, tworząc repetytywne basowe pochody i postępujące po sobie otwarte i tworzone na progach gitary dźwięki, z reguły krótko brzmiące i przedzielane czasami jednostrunowymi arpedżiami. Niezwykle często łamał rytm utworu, kiedy tylko chciał podkreślić wers lub nawet jedno słowo, dłuższą improwizowaną partią. Dzięki temu rytmika jego utworów jest niezwykle zaskakująca i wyrafinowana i niektórzy krytycy uważają, że przewyższa nawet Mozarta. Z powodu owych zmian jego technikę gry można nazwać "zatrzymaj się i znów zacznij".
Śpiewał swobodnie; struktura utworów była bardzo luźna a akompaniament, chociaż zależny od nastroju i tekstu, był prawie niczym nieskrępowany. Dysponował bardzo wysokim tenorem, jednak nie piskliwym, ale brzmiącym bardzo pełnie i niezwykle ekspresyjnym. Odczuwa się melancholię bluesową podczas słuchania jego zawodzenia i bezsłownego nucenia. Jego dynamiczna technika wokalna pozwalała mu na przechodzenie od pełnej i głośnej ekspresji do cichego i smutnego śpiewu. Czasami przekraczał oktawę, zawieszał rytmikę utworu i łamał dźwięki podciąganiem strun aby podkreślić swoje uczucia i nastrój danej chwili. Stosunkowo często łamał 12-taktowość bluesa, a jednak zawsze ma się silne odczucie, że jest to w dalszym ciągu blues. Na przykład początek do „Long Lonesome Blues” ma 16.5 taktu, „Black Horse Blues” ma 13 i 3/4 taktu, fragment „One Dime Blues” ma 15 i 3/4 taktu a wstępna część „Rabbit Foot Blues” ma 10 i 1/4 taktu aby przejść płynnie w 16.5-taktowy wers.
Wiele z jego bluesów to osobiste wersje tradycyjnych bluesów ze wschodniego Teksasu, zawierające różne elementy folkloru Afroamerykanów. „See That My Grave Is Kept Clean” jest jego wersją utworu „Two Horse Standing in a Line” a „Corinna Blues” to przetworzony, niezwykle popularny i wśród białych wykonawców bluesa „See, See Rider”.
Blues jest prawdą – większość bluesmanów od tego zaczyna definicję bluesa. Dlatego bluesman zawsze utożsamia siebie z doświadczeniami swoich słuchaczy. Dlatego Jefferson śpiewał o niebezpieczeństwach hazardu, o szkodniku niszczącym pola bawełny (Boll Weevil – była to również alegoria polityków z południa), o cierpieniu, nadziei, biedzie, rozpadzie rodziny, pragnieniu ucieczki od rzeczywistości przez wędrówki, miłość i seks. Jednak te wszystkie sposoby ucieczki od rzeczywistości miały w jego utworach i negatywy: wędrowanie może przynieść chwilowe poczucie wolności od ciężarów codziennego dnia, ale prowadzi do samotności i rozdzielenia z osobami, które się kocha. Właśnie temu poświęcony jest jeden z jego najsłynniejszych bluesów „Match Box Blues”.
Wiele bluesów Lemona jest pełnych ironii i humoru, co szczególnie uwidacznia się w bluesach traktujących o seksualności i seksualnych związkach. Takim utworem jest „Baker Shop Blues”, w którym używa piekarniczego wyrobu do zobrazowania swojego pożądania. W „Oil Well Blues” otwarte seksualne odniesienia są zmieszane z humorystycznymi metaforami i porównaniami. Oil well – źródło ropy naftowej – nie odnosi się do teksańskich pól wiertniczych.
Jak zwykle, również i u Jeffersona, mamy ambiwalentny stosunek do kobiet; w tekstach znajdujemy dobre dziewczyny (good gal), cukiereczki (sugar), miodziki (honey) itp., ale i stuknięte i dziwne (crazy, wild), zdradliwe (deceitful) itd. Ogólnie Jefferson w swoich bluesach pozytywnie mówi o seksualności kobiet i ich czarze, ale krytykuje je za tendencje do manipulowania mężczyznami. Przedstawianie w utworach szerokiego zakresu charakterów kobiecych pozwalało mu na łatwiejsze nawiązanie kontaktu ze słuchaczami, którzy z własnego doświadczenia mogli mieć z podobnymi charakterami kontakt.
Blind Lemon Jefferson był właściwie pierwszym bluesmanem nagrywającym na taką skalę i który zyskał tak olbrzymią popularność. Zademonstrował wirtuozerię zarówno jako gitarzysta, jak i wokalista. Wywarł dzięki swoim nagraniom wpływ na muzyków swojego pokolenia, ale i następnych generacji. Wpłynął także na niektóre elementy stylu bluesa Delty.
Wywarł wpływ na następujących bluesmanów i muzyków: Louis Armstrong, Big Bill Broonzy, Lowell Fulson, John P. Hammond, Huddie Ledbetter, John Arthur Lee, B.B. King, Albert King, J.B. Lenoir, Mance Lipscomb, Brownie McGhee, Muddy Waters, Johnny Shines, Sam Lightnin' Hopkins, John Jackson, Josh White, T-Bone Walker, Robert Pete Williams i wielu innych.

</doc>
<doc id="737454" url="https://pl.wikipedia.org/wiki?curid=737454" title="Trójchlorometan">
Trójchlorometan



</doc>
<doc id="737455" url="https://pl.wikipedia.org/wiki?curid=737455" title="Trójchlorek metylenu">
Trójchlorek metylenu



</doc>
<doc id="737457" url="https://pl.wikipedia.org/wiki?curid=737457" title="Barrett M82">
Barrett M82



</doc>
<doc id="737459" url="https://pl.wikipedia.org/wiki?curid=737459" title="Trójchlorek formylu">
Trójchlorek formylu



</doc>
<doc id="737461" url="https://pl.wikipedia.org/wiki?curid=737461" title="R-20">
R-20



</doc>
<doc id="737468" url="https://pl.wikipedia.org/wiki?curid=737468" title="Blind Willie McTell">
Blind Willie McTell

Blind Willie McTell, właśc. William Samuel McTear (ur. 5 maja 1898 lub 1901 w Thomson, zm. 19 sierpnia 1959 w Milledgeville) – amerykański muzyk bluesowy, niewidomy wokalista, gitarzysta i autor tekstów. W latach 1927–1956 nagrał 149 piosenek z gatunku country blues, blues piedmoncki, blues Delty oraz ragtime. W jego utworach widocznie były również wpływy muzyki gospel. W swej grze na gitarze używał techniki fingerstyle oraz slide.
Obok takich nazwisk jak Blind Lemon Jefferson czy Charley Patton był jednym z najpopularniejszych muzyków bluesowych lat 20. i 30. Jego późniejszą karierę utrudniał pogarszający się stan zdrowia spowodowany alkoholizmem i skutkami nieleczonej cukrzycy. Mimo to jako jeden z nielicznych bluesmanów tamtego okresu był aktywnym muzykiem aż do 1957 kiedy to został pastorem kościoła baptystów w Atlancie. Zmarł dwa lata później w wyniku udaru krwotocznego mózgu.
Jego najpopularniejszy utwór, "Statesboro Blues" (1928), wykonywany był przez The Allman Brothers Band oraz Taj Mahala. Magazyn Rolling Stone umieścił ,Statesboro Blues" na liście 500 utworów, które ukształtowały rocka. Bob Dylan nagrał w 1983 piosenkę pod tytułem "Blind Willie McTell" jako hołd dla bluesmana.
W 1981 został dołączony do Blues Hall of Fame.

</doc>
<doc id="737472" url="https://pl.wikipedia.org/wiki?curid=737472" title="Szachy korespondencyjne">
Szachy korespondencyjne

Szachy korespondencyjne – szachy rozgrywane na odległość, za pomocą poczty, e-mail i innych środków łączności lub specjalnych serwerów do gry korespondencyjnej. Umożliwiają szachistom (reprezentacjom klubów, miast itd.) przebywającym w różnych miejscach i bezpośrednio nieznających siebie nawzajem na rozgrywanie partii szachowych. Długość partii korespondencyjnej zależna jest przede wszystkim od metody używanej do przesyłania posunięć: w przypadku gry poprzez serwer bądź e-mail może ona trwać kilka dni, tygodni lub miesięcy, zaś w przypadku wykorzystania tradycyjnej poczty przez zawodników zamieszkujących w różnych krajach – nawet kilka lat.
Historia rozgrywania partii szachowych rozgrywanych na odległość sięga XII wieku. Posunięcia były wówczas przesyłane za pośrednictwem posłańców. Najwcześniejsze zapisy partii korespondencyjnych pochodzą z początków XIX wieku. Wraz z początkiem XX wieku do gry korespondencyjnej zaczęto używać zdobyczy ówczesnej techniki: telegrafu, telefonu i radia, zaś później – również telefaksu.
Tradycje gry korespondencyjnej w Polsce.
"Dane zostały przedrukowane z komunikatu nr kwietnia 1967 r. PZSzach KSzGK, z opracowania Ludwika Gerlicza, uzupełnione o materiały A. Zakrzewskiego."
Tradycje gry korespondencyjnej w Polsce sięgają XIX wieku, kiedy to w 1875 roku rozegrano korespondencyjną partię między Warszawą i Moskwą. Partia ta o bardzo ciekawym przebiegu nie została zakończona i przerwana w pozycji wygranej dla Warszawy.
Rozwój gry korespondencyjnej nastąpił w latach 1903–1914, do czołowych polskich szachistów korespondencyjnych należeli m.in.: H. Bartmański, H. Zioło, A. Żuk-Skarszewski, A. Wagner. Brali oni udział w turniejach organizowanych przez redakcje czasopism w kraju, jak i w turniejach międzynarodowych.
Po pierwszej wojnie światowej organizacją gry korespondencyjnej w kraju zajął się miesięcznik „Świat Szachowy” redagowany przez Dawida Przepiórkę. Pierwsze pięcioosobowe grupy zorganizowane przez redakcję tego miesięcznika rozpoczęły się w 1930 r. Rozgrywki te prowadził Wiktor Geier, znany z zagranicznych turniejów korespondencyjnych.
W majowym numerze „Świata Szachowego” z 1930 r. ukazał się artykuł redakcyjny, przytaczający wyjątki listu Edwarda Arłamowskiego, ówczesnego studenta praw, który postulował powołanie Polskiego Związku Szachistów Korespondencyjnych pod patronatem Polskiego Związku Szachowego. Powyższa propozycja, poddana przez redakcję pod dyskusję czytelników, nie wywołała jednakże wielkiego echa, a Świat Szachowy po uruchomieniu kilkunastu grup korespondencyjnych zaniechał w grudniu 1932 r. dalszego patronowania grze korespondencyjnej w szachy. W niedługim czasie „Świat Szachowy” przestał ukazywać się i tym samym sprawa utworzenia związku upadła.
Sprawa ta nabrała nowych rumieńców z chwilą ukazania się w styczniu 1933 r. miesięcznika „Szachista”, redagowanego i wydawanego we Lwowie przez mistrza Henryka Friedmana. W numerze 10/11 „Szachisty” z 1933 r. wystąpił on we wstępnym artykule z projektami utworzenia Polskiego Związku Szachistów Korespondencyjnych, w wyniku czego powołano Komitet Założycielski Związku. W numerze 1/2 „Szachisty” z 1934 r. ukazał się komunikat o ukonstytuowaniu się Zarządu PZSzK w składzie: Przewodniczący Henryk Friedman, wiceprzewodniczący Aleksander Wagner i Jan Hermanowski, sekretarz – skarbnik Julian Madfes, członkowie: M. Steifer, L. Tuhan-Baranowski, H. Salzman, B. Korenhlit, A. Sternak, L. Gerlicz. W momencie utworzenia PZSzK liczył 26 członków.
W numerze 4/5 „Szachisty” z 1934 r. ogłoszono pierwszy turniej o mistrzostwo Polski, w którym mogli brać udział tylko członkowie Związku, bez względu na ich siłę gry. Do końca grudnia 1934 r. uruchomiono dwie pełne grupy 10-osobowe i jedną niepełną 6-osobową, przy czym trzech pierwszych z pełnych grup i dwóch pierwszych z niepełnej grupy przechodziło do grupy ostatecznej, tzw. grupy zwycięzców.
W tym czasie Związek liczył już 48 członków, a komunikaty o wynikach rozgrywek ukazywały się w kąciku szachistów korespondencyjnych Szachisty. W numerze 8 Szachisty z 1935 r. L. Gerlicz zaproponował zjazd szachistów korespondencyjnych w trakcie trwania Olimpiady Szachowej w Warszawie. Rozmaite trudności, zwłaszcza finansowe spowodowały, że na zjazd przybyło zaledwie czterech szachistów korespondencyjnych.
W grudniu 1935 r. ukazał się ostatni numer „Szachisty” (w latach 1938–1939 ponownie wydawany). Wraz z upadkiem pisma sam Związek, niemal automatycznie, został rozwiązany, ponieważ nie znalazło się inne czasopismo, które chciałoby współpracować ze Związkiem. Charakterystyczne jest przy tym, że przez cały okres swego istnienia Polski Związek Szachistów korespondencyjnych działał zupełnie niezależnie od Polskiego Związku Szachowego.
Pomimo tych trudności turniej o Mistrzostwo Polski nie został przerwany i został zakończony w połowie 1936 r. Wyniki tego turnieju zostały opublikowane tylko w biuletynie wydawanym przez władze Związku, rozesłanym jedynie do zainteresowanych. Wyniki tego historycznego turnieju były następujące:
1. M. Tomaszewicz 8 p., 2. H. Friedman – 7,5 p., 3. A. Kościelniak – 7 p. Dalsze miejsca zajęli Szpigelmacher, Czerniaków, Spitz, Silberman, Pauter, Popiel, Dąbrowski, Zakrzewski /wycofał się z powodu rozpoczęcia służby wojskowej/.
Wkrótce zorganizowano mecz korespondencyjny o pierwszeństwo pomiędzy M. Tomaszewiczem a S. Czerniakowem, który w okresie poprzedzającym rozegranie mistrzostwa Polski był uważany za nieoficjalnego mistrza Polski. Mecz składał się z 6 partii i zakończył się zwycięstwem S. Czerniakowa, który wygrał 3 partie, pozostałe zaś zremisował.
Tak więc S. Czerniaków uważany był za mistrza Polski w grze korespondencyjnej do okresu powojennego, kiedy to sam zajął się organizowaniem na nowo szachowej gry korespondencyjnej w Polsce.
Historyczne daty.
W roku 1928 powstał w Berlinie pierwszy związek zrzeszający graczy korespondencyjnych, później zaś krajowe federacje – Międzynarodowy Związek Szachowej Gry Korespondencyjnej (IFSB). Po zakończeniu II wojny światowej związek ten przekształcił się w Międzynarodowe Stowarzyszenie Szachowej Gry Korespondencyjnej (ICCA), z którego w roku 1951 powstała Międzynarodowa Federacja Szachowej Gry Korespondencyjnej (ICCF).
Mistrzostwa świata w szachach korespondencyjnych rozgrywane są od roku 1950 (mężczyźni) i 1968 (kobiety).
Mistrzowie świata w grze korespondencyjnej.
"w nawiasie podano lata trwania finału"
Mistrzynie świata w grze korespondencyjnej.
"w nawiasie podano lata trwania finału"
Puchar Świata.
"w nawiasie podano lata trwania finału"
W kulturze.
Korespondencyjne szachy są tematem jednego z odcinków serialu „Parada oszustów”.

</doc>
<doc id="737474" url="https://pl.wikipedia.org/wiki?curid=737474" title="Józef Narzymski">
Józef Narzymski

Józef Narzymski (ur. 8 lutego 1839 w Radzikach Małych, zm. 5 lipca 1872 w Jaworzu) – polski powieściopisarz, dramaturg i publicysta; członek Rządu Narodowego w powstaniu styczniowym. Właściciel majątku w Bogatem koło Przasnysza.
Życiorys.
Pochodził z patriotycznego rodu szlacheckiego. Przed wybuchem powstania brał czynny udział w konspiracji, politycznych manifestacjach. Debiutował artykułami publicystycznymi w roku 1861 na łamach prasy warszawskiej. Współpracował wtedy szczególnie z „Tygodnikiem Ilustrowanym”, „Gazetą Warszawską”. Początkowo pisał o poezji romantycznej, którą wysoko cenił (zwłaszcza twórczość Juliusza Słowackiego). Po upadku powstania
przebywał w Paryżu i Dreźnie, w 1868 powrócił do kraju i zamieszkał w Krakowie. Pisał wtedy do „Kraju”, „Sobótki” i „Tygodnika Wielkopolskiego”.
Chorował na gruźlicę. W roku 1871 udał się do Włoch w celu leczenia. Zmarł w wieku 33 lat, 5 lipca 1872 roku w czasie podróży powrotnej do ojczyzny. Pochowany na Cmentarzu Rakowickim w Krakowie.
Upamiętnienie.
W Krakowie znajduje się ulica jego imienia.

</doc>
<doc id="737478" url="https://pl.wikipedia.org/wiki?curid=737478" title="Bruchsal">
Bruchsal

Bruchsal – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Bruchsal. Leży w Kraichgau, nad rzeką Saalbach, ok. 20 km na północny wschód od Karlsruhe, przy autostradzie A5, drogach krajowych B3, B35 i linii kolejowej Stuttgart–Mannheim; Karlsruhe–Mannheim.
W mieście znajduje się stacja kolejowa Bruchsal.
W mieście rozwinął się przemysł elektroniczny, maszynowy, drzewny oraz papierniczy.
Współpraca.
Miejscowości partnerskie:

</doc>
<doc id="737481" url="https://pl.wikipedia.org/wiki?curid=737481" title="Łupież różowy Giberta">
Łupież różowy Giberta

Łupież różowy Giberta (łac. "pityriasis rosea Gibert") – choroba skóry o łagodnym przebiegu, cechująca się zmianami rumieniowo-złuszczającymi w obrębie skóry tułowia i proksymalnych (dosiebnych) części kończyn. Zwykle ustępuje sama i nie wymaga leczenia. W patogenezie łupieżu różowego zaproponowano udział ludzkiego wirusa opryszczki HHV-7 albo HHV-6.
Etiopatogeneza.
Od dawna w patogenezie łupieżu różowego jako czynnik sprawczy podejrzewano wirusy. Przechorowanie pozostawia na ogół trwałą odporność (nawroty odnotowuje się w około 3% przypadków), łupież różowy często występował u mieszkających razem członków rodziny, i częściej u chorych z immunosupresją. Niedawne badania wykazały DNA wirusów HHV-7 w zmianach skórnych i osoczu chorych z łupieżem różowym. Wirus ten występuje jednak często także u zdrowych ludzi, więc związek HHV-7 z tą chorobą pozostaje kontrowersyjny.
Objawy.
Wykwitem pierwotnym jest bladoróżowa, medalionowata plama (blaszka macierzysta) o lekko złuszczającej się obwodowo powierzchni i kilkucentymetrowej średnicy. Po 6-10 dniach na tułowiu i na dosiebnych częściach kończyn następuje wysiew licznych wykwitów. Zmiany te są symetryczne, przypominają pomniejszoną blaszkę macierzystą. Ich układ na skórze trochę przypomina choinkę; długa oś zmian przebiega wzdłuż linii rozszczepów skórnych. 
Stan ogólny chorych jest dobry. Choroba utrzymuje się przez 4-6 tygodni, po czym samoistnie ustępuje. Często zmianom skórnym towarzyszy niewielki lub nasilony świąd.
Leczenie.
Na ogół niepotrzebne, choroba jest samoograniczająca się. Objawy ustępują po ok. 6 tygodniach, nieważne czy leczone czy nie. W razie świądu stosuje się papki z 1% mentolem lub krem hydrokortyzonowy (0,5%). 
Historia.
Choroba ta po raz pierwszy została opisana przez Camille'a Melchiora Giberta w 1860 roku.

</doc>
<doc id="737482" url="https://pl.wikipedia.org/wiki?curid=737482" title="Smyk (samochód)">
Smyk (samochód)

Smyk – prototypowy polski mikrosamochód opracowany w 1957 roku w warszawskim Biurze Konstrukcyjnym Przemysłu Motoryzacyjnego.
Koncepcja.
W założeniach powstać miał możliwie najtańszy mikrosamochód mieszczący cztery osoby w systemie 2+2, tj. dwie osoby dorosłe i dwoje dzieci. Dojście do tylnego siedzenia było możliwe tylko po złożeniu przedniego siedzenia pasażera. Za drzwi służyła odchylana (ku dołowi) pokrywa przednia, by boki karoserii mogły przenosić obciążenia, zaś sam kształt karoserii nie wymagał głębszego wytłaczania. Samochód nie posiadał bagażnika, zaś na desce rozdzielczej znalazły się tylko prędkościomierz, kontrolka ładowania akumulatora i przełącznik kierunkowskazów z kontrolką.
Jako napęd prototypowych pojazdów służył silnik od motocykla Junak M07 z zamontowanym dynamostarterem oraz dmuchawą. Zastosowano niezależne zawieszenie dla wszystkich czterech, dwunastocalowych kół: poprzecznie ułożone drążki skrętne. Koła montowane były z dwóch części, z czego wewnętrzna, z metali lekkich służyła jednocześnie za piastę koła, zaś zewnętrzna, stalowa za koło właściwe. Wybudowano także Smyka z karoserią z trójwarstwowych laminatów.
Planowano rozpocząć produkcję "Smyka" w Szczecinie, jednak do produkcji seryjnej zatwierdzono samochód "Mikrus MR-300". Smyk został wyprodukowany przez SFM tylko w serii próbnej w liczbie 17 egzemplarzy (niektóre źródła podają 20 egzemplarzy).
Projektantami pojazdu byli:
Z projektem współpracowali:

</doc>
<doc id="737483" url="https://pl.wikipedia.org/wiki?curid=737483" title="Diecezja łucka">
Diecezja łucka

Diecezja łucka (łac. Dioecesis Luceoriensis, ukr. Луцька дієцезія) – diecezja rzymskokatolicka na Ukrainie. Wchodzi w skład metropolii lwowskiej.
Dane statystyczne.
Do roku 1939 w rzymskokatolickiej diecezji łuckiej było czynnych ponad 300 świątyń, w 2009 było ich zaledwie około 30, z których wszystkie obecnie wymagają kompleksowych remontów. Pozostałe 40 świątyń z tej diecezji które przetrwały do dnia dzisiejszego, zostało odebranych katolikom i są obecnie użytkowane przez różne inne wyznania lub w sposób niezgodny z ich przeznaczeniem, bądź pozostają w ruinie.
Obszar diecezji zamieszkuje obecnie ok. 2,2 mln ludzi, z czego rzymscy katolicy stanowią 1,4%, tj. 30.000 wiernych. Na terenie diecezji znajduje się 36 parafii, w których łącznie pracuje 22 księży – dane z 2005 roku.
Jurysdykcja diecezji łuckiej obejmuje struktury Kościoła rzymskokatolickiego w obwodach rówieńskim i wołyńskim
Dekanaty.
Obecnie diecezja łucka dzieli się na dwa dekanaty:
Dekanaty historyczne.
W chwili wybuchu II wojny światowej diecezja łucka dzieliła się na dekanaty:

</doc>
<doc id="737485" url="https://pl.wikipedia.org/wiki?curid=737485" title="Sleepy John Estes">
Sleepy John Estes

John Adam Estes (ur. 25 stycznia 1899 lub 1904 w Ripley, zm. 5 czerwca 1977 w Brownsville) znany jako Sleepy John Estes lub Sleepy John – niewidomy amerykański muzyk bluesowy, wokalista i gitarzysta. 

</doc>
<doc id="737486" url="https://pl.wikipedia.org/wiki?curid=737486" title="Krystyna Rodowska">
Krystyna Rodowska

Krystyna Rodowska (ur. 20 kwietnia 1937 we Lwowie) – polska poetka, tłumaczka literatury pięknej, krytyczka literacka.
Absolwentka filologii romańskiej na Uniwersytecie Warszawskim. Współpracuje z pismem „Literatura na Świecie” od początku jego istnienia (w latach 1979–1993 była etatowym redaktorem w dziale hiszpańskojęzycznym).
Tłumaczyła i publikowała, w edycjach książkowych i na łamach pism literackich, utwory m.in. Jorge Luisa Borgesa, Vicente Huidobro, Octavio Paza, Pablo Nerudy, Roberto Juarroza, Jules Laforgue’a, Paula Eluarda, André Bretona, Philippe Jaccotteta, Bernarda Noëla, Jacques’a Roubaud, Kateba Yacine’a, Gastona Miron, Vicente Aleixandre, Federico Garcii Lorki, Jorge Guilléna, Luisa Camoensa. W 1998 na łamach „Literatury na świecie” opublikowała fragmenty nowego przekładu I tomu dzieła Marcela Prousta "W poszukiwaniu utraconego czasu", który, wydany w 2018, zapoczątkował cykl nowych przekładów tego siedmiotomowego dzieła.
W 1991 r. otrzymała nagrodę miesięcznika „Literatura na Świecie” za przekłady poezji latynoamerykańskiej, w 1996 r. – za przekład powieści Jeana Geneta pt.: "Ceremonie żałobne". W 2005 r. została laureatką nagrody ZAIKS-u za wybitne osiągnięcia w zakresie przekładów z literatur: francusko- i hiszpańskojęzycznych. W 2015 została odznaczona francuskim Orderem Sztuki i Literatury (w stopniu oficerskim). W 2016 otrzymała Srebrny Medal „Zasłużony Kulturze Gloria Artis”.
Jest członkinią Stowarzyszenia Pisarzy Polskich, ZAiKS-u i Polskiego PEN Clubu. Mieszka w Warszawie.

</doc>
<doc id="737487" url="https://pl.wikipedia.org/wiki?curid=737487" title="Bretten (Niemcy)">
Bretten (Niemcy)

Bretten – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Vereinbarte Verwaltungsgemeinschaft Bretten.
Leży w Kraichgau, nad rzeką Saalbach, ok. 25 km na wschód od Karlsruhe, przy drogach krajowych B293, B294, B35 i linii kolejowej Bruchsal – Mühlacker; Bruchsal – Heilbronn; Karlsruhe –Bretten.
W mieście znajduje się stacja kolejowa Bretten.
Współpraca.
Miejscowości partnerskie:

</doc>
<doc id="737488" url="https://pl.wikipedia.org/wiki?curid=737488" title="Interpolacja (kartografia)">
Interpolacja (kartografia)

Interpolacja – proces wyznaczenia wartości punktu (na powierzchni Ziemi) na podstawie innych punktów o znanych wartościach przy użyciu techniki rachunkowej, graficznej, mechanicznej lub z użyciem algorytmów komputerowych.
Techniki interpolacji kartograficznej:
Ze względu na złożoność metod interpolacyjnych przy tworzeniu map metodami klasycznymi używane były techniki rachunkowe, graficzne i mechaniczne oparte na najprostszej wersji interpolacji, czyli interpolacji liniowej.
Ogólnie metody interpolacji można podzielić na deterministyczne i statystyczne inaczej zwane geostatystycznymi lub stochastycznymi. Ze względu na niezmienność wartości punktów zmierzonych lub brak tej niezmienności, na metody dokładne i niedokładne. Lub też ze względu na spodziewany efekt końcowy: najlepsze dopasowanie powierzchni modelu do danych, uwypuklenie ekstremów, ocena ilościowa i jakościowa wpływu wartości przyjętych do interpolacji, dodatkowa ekstrapolacja wartości. Istnieje wiele algorytmów interpolacyjnych. Najpopularniejsze to: poligony Voronoja, Radialna funkcja bazowa, odwrotnego kwadratu odległości, wielomianów, najbliższego sąsiada, naturalnego sąsiada, zmodyfikowana metoda Sheparda, najmniejszej krzywizny, średniej ruchomej, kolokacji najmniejszych kwadratów, spline, Kriging, modele regresyjne, modele bayesowskie, modele hybrydowe, izolinie.
Interpolacje kartograficzną (z użyciem algorytmów matematycznych) wykonać można w oparciu o pomierzone punkty rozmieszczone regularnie lub nieregularnie w terenie. W przypadku punktów o nieregularnym rozmieszczeniu należny utworzyć dodatkową siatkę interpolacyjną. Może ona być w kształcie trójkątów (TIN) lub prostokątów (GRID). Najczęściej siatkę trójkątów z użyciem masowej liczby punktów terenowych tworzy się za pomocą triangulacji Deluneya. Natomiast dla niewielkich obszarów – w oparciu o szkic polowy z uwidocznionymi spadkami terenu.
Wynikiem interpolacji kartograficznej jest numeryczny model terenu w postaci wartości wysokości terenu w regularnej siatce GRID lub model graficzny w postaci warstwic.

</doc>
<doc id="737489" url="https://pl.wikipedia.org/wiki?curid=737489" title="International Baccalaureate">
International Baccalaureate

International Baccalaureate, dawniej International Baccalaureate Organization (IBO) – fundacja edukacyjna założona w 1968 roku w Genewie. Obecnie współpracuje z 3488 szkołami ze 135 krajów świata. Oferuje trzy programy edukacyjne: Primary Years Programme, Middle Years Programme oraz Diploma Programme, zgodnie z którymi uczy się obecnie około 637 tysięcy uczniów w wieku od 3 do 19 lat.
Misja.
IB stawia sobie za zadanie wykształcenie dociekliwych, kompetentnych i wrażliwych ludzi, którzy dzięki swojej mądrości i rozumieniu obcych kultur uczynią świat lepszym. Współpracuje ze szkołami, rządami i międzynarodowymi organizacjami w celu opracowania programów edukacji oraz rygorystycznych sposobów oceniania.

</doc>
<doc id="737495" url="https://pl.wikipedia.org/wiki?curid=737495" title="Kraichtal">
Kraichtal

Kraichtal – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży w Kraichgau, ok. 30 km na północny wschód od Karlsruhe, przy linii kolejowej Menzingen – Ubstadt-Weiher.

</doc>
<doc id="737496" url="https://pl.wikipedia.org/wiki?curid=737496" title="Józef Waczków">
Józef Waczków

Józef Waczków (ur. 1 marca 1933 w Żyrardowie, zm. 15 grudnia 2004 w Warszawie) – polski tłumacz, poeta.
Przekładał z języków.
Napisał książkę "O sztuce przekładu" (1998).
Był redaktorem miesięcznika „Literatura na Świecie”.

</doc>
<doc id="737499" url="https://pl.wikipedia.org/wiki?curid=737499" title="Fundacja im. Friedricha Naumanna">
Fundacja im. Friedricha Naumanna

Fundacja im. Friedricha Naumanna (niem. "Friedrich-Naumann-Stiftung für die Freiheit") – niemiecka fundacja promująca idee liberalizmu na świecie. Została założona w 1958 roku przez Theodora Heussa. Współpracuje z niemiecką Wolną Partią Demokratyczną (FDP). Jej patronem jest niemiecki teolog i polityk Friedrich Naumann.
W Polsce Fundacja jest obecna od 1992 roku. Swoją działalnością wspiera przemiany demokratyczne i budowę społeczeństwa obywatelskiego. Istotnym zadaniem Fundacji w Polsce, jak i w całej Europie Środkowo-Wschodniej, jest również wymiana doświadczeń między krajami członkowskimi Unii Europejskiej oraz jej sąsiadami.

</doc>
<doc id="737501" url="https://pl.wikipedia.org/wiki?curid=737501" title="Denkyira">
Denkyira

Denkyira – naród ludu Akan żyjący w dzisiejszej południowej Ghanie od roku 1620, wcześniej nazywany Agona od nazwy miasta Agona. Władcą Denkyira był Denkyirahene, a ich stolicą była Jukwaa. Pierwszym Denkyirahene był Mumunumfi.
Denkyira stali się potężni przez produkcję złota i handel z Europą. Zdominowali sąsiednie stany aż do roku 1701, kiedy zostali pokonani przez Aszanti w bitwie pod Feyiase i stali się ich poddanymi.
W roku 1868 Denkyira weszli do Konfederacji Fante by walczyć wspólnie z Brytyjczykami przeciw Aszanti i Holendrom. Kiedy Konfederacja okazała się niezdolna do pokonania Aszanti, w roku 1874 stała się częścią brytyjskiego Złotego Wybrzeża.
Dzisiejszym władcą Denkyira jest Odeefuo Boa Amponsem III.

</doc>
<doc id="737505" url="https://pl.wikipedia.org/wiki?curid=737505" title="Monika Żeromska">
Monika Żeromska

Monika Wincentyna Maria Żeromska (ur. 30 maja 1913 we Florencji, zm. 5 października 2001 w Warszawie) – polska malarka i autorka pięciu tomów wspomnień wydanych przez Spółdzielnię Wydawniczą „Czytelnik”.
Życiorys.
Córka Stefana Żeromskiego i Anny Zawadzkiej (z którą Żeromski nie wziął ślubu, choć w testamencie nakazał „traktować Annę jak żonę”).
Uczęszczała na pensję na ul. Mazowieckiej w Warszawie. Studiowała na stołecznej Akademii Sztuk Pięknych w pracowni Tadeusza Pruszkowskiego. Przeżyła powstanie warszawskie; była ewakuowana kanałami. Mieszkała w Konstancinie-Jeziornie. Pod koniec życia założyła Fundację na rzecz Utrzymania Spuścizny po Stefanie Żeromskim.
Monika Żeromska wykonała ilustracje do kilku dzieł ojca, m.in. do „Dziejów grzechu”, „Wiatru od morza”, „Wiernej rzeki” oraz „Syzyfowych prac”.
W 1964 otrzymała tytuł „honorowego kierownika” stołecznej Księgarni im. Stefana Żeromskiego. W 1994 roku została uhonorowana nagrodą literacką im. Władysława Reymonta.
Została pochowana w grobowcu rodziców na cmentarzu ewangelicko-reformowanym w Warszawie (F/4/1).

</doc>
<doc id="737509" url="https://pl.wikipedia.org/wiki?curid=737509" title="Joseph Fesch">
Joseph Fesch

Joseph Fesch forma spolszczona Józef Fesch (ur. 3 stycznia 1763 w Ajaccio na Korsyce, zm. 13 maja 1839 w Rzymie) – przyrodni brat matki Napoleona, Letycji, arcybiskup Lyonu, kardynał, kolekcjoner sztuki.
Życiorys.
Po wczesnej śmierci męża Hieronima Ramolino († 1755) matka Letycji Angela Maria wyszła ponownie za mąż za Szwajcara Franza Fescha, kapitana wojsk genueńskich na Korsyce, Józef był jej jedynym dzieckiem z drugiego małżeństwa. Przeznaczony przez rodziców do stanu duchownego, został wysłany w wieku lat 15 na studia w seminarium w Aix-en-Provence. Przed rokiem 1789 Fesch został mianowany archidiakonem i sekretarzem kapituły w Ajaccio. W roku 1793 musiał wraz z Letycją i jej młodszymi dziećmi uciekać z Korsyki do Francji, gdyż rodzina Buonaparte opowiedziała się po stronie rewolucji, przeciw proangielskim planom Pasquale Paolego. Po przybyciu do Francji Józef, który znalazł się bez środków do życia, zrzucił sutannę i zaczął prowadzić interesy jako dostawca wojskowy, co mu umożliwiło udzielanie pomocy siostrze Letycji, która żyła w nędzy. W 1795 roku, w czasie kampanii Napoleona w Italii, Fesch działał u jego boku jako generalny liwerant wojskowy i zgromadził duże fundusze.
Po zwycięskiej dla Francuzów kampanii włoskiej Fesch postanowił powrócić do stanu duchownego i po miesięcznej pokucie w opactwie Saint-Sulpice został już w 1797 r. kanonikiem w Bastii. W 1801 roku, w czasie konsulatu Napoleona, prowadził jako przedstawiciel Pierwszego Konsula pomyślnie zakończone negocjacje z Rzymem w sprawie konkordatu. 15 sierpnia 1802 roku Fesch został konsekrowany na arcybiskupa Lyonu, a w 1803 r. otrzymał od Piusa VII purpurę kardynalską.
W tym samym roku Napoleon mianował wuja francuskim ambasadorem przy Stolicy Piotrowej. Główną zasługą Fescha jako dyplomaty było uzyskanie zgody papieża na wyjazd do Paryża na koronację Napoleona i Józefiny. W 1806 roku Napoleon odwołał wuja ze stanowiska ambasadora i Fesch udał się do swej archidiecezji w Lyonie. Osiadły teraz we Francji, często grał ważną rolę przy łagodzeniu konfliktów między władzami państwowymi a Kościołem: m.in. odwiódł siostrzeńca od stworzenia niezależnego od Rzymu narodowo-katolickiego kościoła galikańskiego. W latach 1809–1811 Fesch przewodniczył konferencji biskupiej, którą cesarz nakazał zwołać w celu powzięcia uchwały o obsadzaniu stanowisk biskupich w kościele bez zgody papieża. Projekt upadł większością ośmiu głosów (w tym Fescha) wobec trzech, co sprowadziło na Fescha niełaskę cesarską i usposobiło doń pomyślnie Piusa VII.
W czasie 100 dni Napoleona kardynał stanął po stronie siostrzeńca i został mianowany parem Francji. Po bitwie pod Waterloo Fesch bojąc się prześladowań ze strony Burbonów osiadł w Rzymie, gdzie pozostał do końca życia, dzieląc wygnanie z siostrą Letycją i siostrzeńcem Lucjanem. Nie uległ naciskom rządu francuskiego i nigdy nie zrzekł się godności arcybiskupa Lyonu. Archidiecezja była w tych latach administrowana przez koadiutora.
Kolekcja.
Józef Fesch pozostawił kolekcję obrazów, której część zapisał miastom Lyon i Ajaccio. Oba miasta posiadają dziś muzea jego imienia. Kolekcojnował głównie malarstwo włoskiego renesansu. W skład jego kolekcji wchodziło w sumie około 16 tys. obrazów (niejednocześnie), w tym tak znane obrazy jak: "Święty Hieronim na pustyni" Leonarda da Vinci, "Pokłon pasterzy" Giorgione, "Ukrzyżowanie" Rafaela. W 1856 wystawiono mu w Ajaccio statuę z brązu.

</doc>
<doc id="737512" url="https://pl.wikipedia.org/wiki?curid=737512" title="Agona (Region Ashanti)">
Agona (Region Ashanti)

Agona – miasto w regionie Ashanti w Ghanie. Jest stolicą dystryktu Sekyere South.
Przed rokiem 1620 było główną siedzibą ludu Denkyira z grupy Akan.

</doc>
<doc id="737516" url="https://pl.wikipedia.org/wiki?curid=737516" title="Agona (lud)">
Agona (lud)

Agona (od nazwy miasta Agona) – państwo ludzi Akan żyjących w dzisiejszej południowej Ghanie do roku 1620, później nazywani byli Denkyira.
Pierwszym i jedynym władcą Agona, tytułowanym "Agonahene", był Mumunumfi, panujący w latach 1588 do 1620. 

</doc>
<doc id="737519" url="https://pl.wikipedia.org/wiki?curid=737519" title="Agona">
Agona



</doc>
<doc id="737522" url="https://pl.wikipedia.org/wiki?curid=737522" title="Alfabet górnołużycki">
Alfabet górnołużycki

Alfabet górnołużycki – alfabet oparty na piśmie łacińskim, służący do zapisu języka górnołużyckiego. Składa się z następujących liter:
a, b, c, č, ć, d, dź, e, ě, f, g, h, ch, i, j, k, ł, l, m, n, ń, o, ó, p, q, r, ř, s, š, t, u, v, w, x, y, z, ž.

</doc>
<doc id="737526" url="https://pl.wikipedia.org/wiki?curid=737526" title="Liwerant">
Liwerant

Liwerant, z niemieckiego "Lieferant" – w starszej polszczyźnie dostawca wojskowy czy dworski. Funkcja liweranta dworskiego nadal istnieje w niektórych monarchiach, np. szwedzkiej - "Kunglig hovleverantör" czy duńskiej - "kongelig hovleverandør".
Tytuł jest nadawany za specjalne zasługi przez dwór królewski.

</doc>
<doc id="737533" url="https://pl.wikipedia.org/wiki?curid=737533" title="OSR">
OSR

Prawo:
Inne:

</doc>
<doc id="737541" url="https://pl.wikipedia.org/wiki?curid=737541" title="Ostatnia bitwa">
Ostatnia bitwa

Ostatnia bitwa (ang. "The Last Battle") – ostatnia z siedmiu części „Opowieści z Narnii” Clive’a Staplesa Lewisa wydana w 1956.
Fabuła.
Julia i Eustachy zostają wezwani do Narnii by pomóc zaprowadzić pokój królowi Tirianowi, ponieważ zaczęła tam rządzić się podstępna małpa zwana Krętaczem. Ubiera osła Łamigłówka w skórę lwa i każe mu udawać Aslana. Dla własnego zysku sprowadza Kalormeńczyków, pozwalając na wyręb mówiących drzew i sprzedawanie mieszkańców Narnii jako niewolników. Do tego stopnia mąci wszystkim Narnijczykom w głowach, iż mówi im, że Tasz (bóstwo Kalormeńczyków) i Aslan (władca Narnii) są jedną osobą.
Julia i Eustachy pomagają Tirianowi w walce z Krętaczem i Kalormeńczykami. Jednakże wpadają w pułapkę i podczas krwawej bitwy zostają wrzuceni do stajni, która miała zostać podpalona, jako ofiara dla Tasza. Spotykają w niej wszystkich swoich nieżywych przyjaciół włącznie z Piotrem, Łucją, Edmundem, profesorem Digorym i ciocią Polą. Oglądają koniec Narnii. Aslan zwołuje wszystkie stworzenia. Wszyscy muszą spojrzeć w oczy Aslanowi. W przypadku niektórych z nich "„wyraz twarzy zmienił się nagle okropnie: pojawiły się nienawiść i przerażenie. Trwało to ułamek sekundy i nagle przestały być MÓWIĄCYMI zwierzętami – stały się ZWYKŁYMI zwierzętami. I wszystkie stworzenia, które spojrzały na Aslana w ten sposób, zboczyły w prawo – czyli na lewo od niego – i znikły w jego wielkim, czarnym cieniu.”" Inne stworzenia „spojrzały w twarz Aslana z miłością, choć niektóre z lękiem”, znajdując schronienie w stajni, która okazuje się wejściem do krainy Aslana.
W czasie wędrówki zdają sobie sprawę, że kraina, w której się znajdują, to Narnia, lecz inna, bardziej prawdziwa, której tamta pierwsza była tylko cieniem. Klejnot podsumowuje to w słowach: "„! To jest moja prawdziwa ojczyzna! To dlatego kochaliśmy starą Narnię, że czasami przypominała tę.”" Dzieci spotykają Aslana, który mówi im, że ich przeniesienie do Narnii powiązane było z wypadkiem kolejowym i ich śmiercią. Są w raju, który jest rajem nie tylko dla Narnijczyków, ale i dla mieszkańców naszego świata. Spotykają tu swoich rodziców, tak, jak i wszystkich bohaterów Narnii.

</doc>
<doc id="737544" url="https://pl.wikipedia.org/wiki?curid=737544" title="Crispin Glover">
Crispin Glover

Crispin Hellion Glover (ur. 20 kwietnia 1964 w Nowym Jorku) – amerykański aktor, scenarzysta, reżyser, pisarz, producent filmowy i awangardowy muzyk.
Życiorys.
Wczesne lata.
Urodził się w Nowym Jorku jako jedyne dziecko Mary Elizabeth Lillian Betty Krachey Bloom (z domu Koerber) i Bruce’a Glovera, aktora i trenera dramatu, aktorki i tancerki, która przeszła na emeryturę po jego narodzeniu. Swoje imię przyjął na cześć Dnia Św. Kryspina ujętego w sztuce szekspirowskiej "Henryk V", a drugie imię Hellion wcześniej było używane jako fałszywe nazwisko przez ojca, którego prawdziwe drugie imię to Herbert. Kiedy miał pięć lat wraz z rodziną przeprowadził się do Los Angeles. Jako dziecko Glover uczęszczał do The Mirman School dla uzdolnionych naukowo. Naukę kontynuował w Venice High i Beverly Hills High School, którą ukończył w roku 1982.
Kariera.
Mając trzynaście lat pojawił się w kilku sitcomach. Jako 14-latek zagrał w musicalu "Dźwięki muzyki" ("The Sound of Music") w Los Angeles. W wieku siedemnastu lat wystąpił w filmie telewizyjnym "Najlepsze czasy" ("Best of Times", 1981) u boku Nicolasa Cage’a. Dwa lata potem zadebiutował na kinowym ekranie w komedii romantycznej "Moja nauczycielka" ("My Tutor", 1983). Za rolę George’a McFly w komedii sci-fi Roberta Zemeckisa "Powrót do przyszłości" ("Back to the Future", 1985) i za postać Willarda Stilesa, odludka, którego jedynymi przyjaciółmi są udomowione przez niego szczury w dramacie "Willard" (2003) otrzymał nominację do nagrody Saturna. W 1989 wydał płytę "The Big Problem Is Equal the Solution". Zagrał główną rolę w dwóch polskich filmach: "Ferdydurke" (1991) i "Hiszpanka" (2014).

</doc>
<doc id="737546" url="https://pl.wikipedia.org/wiki?curid=737546" title="Boris Ignatjew">
Boris Ignatjew

Boris Pietrowicz Ignatjew (ros. Борис Петрович Игнатьев, ur. 5 grudnia 1940 w Moskwie) - rosyjski piłkarz, grający na pozycji pomocnika, trener piłkarski. Wieloletni szkoleniowiec juniorskich i młodzieżowych reprezentacji Związku Radzieckiego oraz Rosji. W latach 1996-1998 prowadził pierwszą reprezentację Rosji, z którą nie udało mu się awansować do Mistrzostw Świata 1998.
Kariera piłkarska.
W 1956 rozpoczął występy w drużynie juniorów moskiewskiego Spartaka. W dorosłym futbolu bronił barw zespołów z niższych lig z różnych regionów ZSRR. Karierę zakończył w 1972.
Kariera szkoleniowa.
Pracę trenera rozpoczął w 1973 we Włodzimierzu nad Klaźmą jako asystent pierwszego trenera w miejscowym Torpedzie. W 1976 został zatrudniony przez radziecką federacją piłkarską. Przez kilkanaście kolejnych lat pracował z juniorskimi reprezentacjami Związku Radzieckiego jako asystent i pierwszy trener. Jego największym sukcesem było wywalczenie Mistrzostwa Europy w kategorii U-19 w 1988.
Na przełomie lat 80. i 90. przez pewien czas pracował w Zjednoczonych Emiratach Arabskich i Iraku, po czym wrócił do Związku Radzieckiego, gdzie objął funkcję selekcjonera reprezentacji olimpijskiej. Po rozpadzie ZSRR w 1991 rozpoczął pracę z rosyjską drużyną narodową. Początkowo prowadził ekipę młodzieżową, a następnie został członkiem sztabu szkoleniowego pierwszej reprezentacji. Współpracował z kolejnymi selekcjonerami, Pawłem Sadyrinem i Olegiem Romancewem. Tego ostatniego zastąpił w 1996 na stanowisku selekcjonera reprezentacji po nieudanych Mistrzostwach Europy 1996. W grupie eliminacyjnej do Mundialu 1998 prowadzona przez niego drużyna Rosji zajęła drugie miejsce, przegrywając zmagania o bezpośredni awans z Bułgarią. W barażu lepsi od Rosjan okazali się Włosi (remis 1:1 w Moskwie i wygrana Włoch 1:0 w Neapolu). Mimo porażki w eliminacjach Ignatiew pozostał na stanowisku selekcjonera do lipca 1998, kiedy to został zastąpiony przez Anatolija Byszowca.
W następnych latach Ignatiew pracował jako trener w Torpedzie-ZIŁ Moskwa, z którym awansował do rosyjskiej ekstraklasy w 2000 oraz Saturnie Ramienskoje. Szkolił również piłkarzy chińskiego Shandong Luneng. Był także konsultantem w Ałanii Władykaukaz oraz dyrektorem sportowym dwóch moskiewskich klubów: Lokomotiwu i Dynama.

</doc>
<doc id="737555" url="https://pl.wikipedia.org/wiki?curid=737555" title="Kopalnia węgla brunatnego">
Kopalnia węgla brunatnego

Kopalnia węgla brunatnego ("KWB") – przedsiębiorstwo górnicze - przeważnie kopalnia odkrywkowa, zajmujące się wydobywaniem kopalin węgla brunatnego.
W kopalniach odkrywkowych do zdejmowania nadkładu zazwyczaj używa się zwałowarek taśmowych, a wydobycie prowadzi się głównie przy pomocy koparek wielonaczyniowych.
Roczne wydobycie światowe węgla brunatnego w 2012 roku wyniosło około 1 miliard ton. Główne ośrodki wydobycia to: Europa, Chiny, Australia i Rosja.
W Polsce.
W latach 1945-1990 branżą zarządzało Zjednoczenie Przemysłu Węgla Brunatnego, z siedzibą we Wrocławiu. 
W 2012 roku Polska była drugim krajem w Europie pod względem wydobycia węgla brunatnego, 64,2 mln ton stanowiło 15% europejskiego wydobycia.
Obecnie w Polsce działa pięć kopalń węgla brunatnego:

</doc>
<doc id="737559" url="https://pl.wikipedia.org/wiki?curid=737559" title="KWB">
KWB



</doc>
<doc id="737561" url="https://pl.wikipedia.org/wiki?curid=737561" title="Cyril Raffaelli">
Cyril Raffaelli

Cyril Raffaelli (ur. 1 kwietnia 1974) – francuski aktor, kaskader, akrobata. 
Życiorys.
Były mistrz Francji w boksie chińskim. Wystąpił jako Damien Tomaso w filmie "13 Dzielnica". Uprawia parkour.

</doc>
<doc id="737563" url="https://pl.wikipedia.org/wiki?curid=737563" title="LKMT">
LKMT



</doc>
<doc id="737565" url="https://pl.wikipedia.org/wiki?curid=737565" title="The Distillers (album)">
The Distillers (album)

The Distillers – debiutancki album punkrockowego zespołu The Distillers. Została wydana w 2000 roku w wytwórni Hellcat Records.

</doc>
<doc id="737569" url="https://pl.wikipedia.org/wiki?curid=737569" title="Robaki (demo)">
Robaki (demo)

Robaki – nieoficjalna kaseta demo (lub płyta CD-R) zespołu Ścianka. Zawiera materiał nagrany w latach 1995-1997 przez zespół, czyli przed wydaniem przez Biodro Records pierwszej płyty zespołu, "Statek kosmiczny Ścianka". Została skompilowana przez Maćka Cieślaka i istnieje wyłącznie w obiegu nieoficjalnym: przegrywana przez fanów bądź, jako pliki mp3, przesyłana przez sieci p2p.
"Robaki" zawierają utwory w wersji demo, które później znalazły się na płytach "Statek kosmiczny Ścianka" („Skuter”, „Insect power”, „Sopot”, „Ja nie”) i "Białe Wakacje" („September”), a także niewydane oficjalnie utwory o różnym charakterze: psychodelicznych słuchowisk („Paczka z Ameryki”) bądź rozbudowanych improwizacji („Impro”, „Wiosna”). Teledysk do „Czarnych aniołów” w reżyserii Wojciecha Hoffmanna został umieszczony jako dodatek multimedialny na płycie "Dni wiatru". Utwór „Impro” można było usłyszeć na składance – dodatku do 50 numeru miesięcznika „Brum”. Z kolei krótsza, nagrana później wersja utworu „Struktura” (zatytułowana „Struktura No 2”) znalazła się na składance "Cały ten yass" będącej dodatkiem do czasopisma „Jazz Forum”.

</doc>
<doc id="737570" url="https://pl.wikipedia.org/wiki?curid=737570" title="Grand Prix Polski na Żużlu 1996">
Grand Prix Polski na Żużlu 1996

Wyniki Grand Prix Polski, pierwszej eliminacji Mistrzostw Świata Grand Prix w sezonie 1996.
To drugie zawody o Wielką Nagrodę Polski.
Lista startowa.
Stawkę 17 stałych uczestników Grand Prix uzupełnił z dziką kartą Tomasz Gollob. W nawiasach podano numery stałe.
¹) Anglik Marvyn Cox startował w sezonie 1996 z licencją niemiecką.
Opis.
Zawody wygrał Tommy Knudsen, który jest jedynym zawodnikiem, który wygrał 3 eliminacje Grand Prix. Nadal bez zwycięstwa w zawodach GP jest Tony Rickardsson, który już po raz trzeci zajął drugą lokatę. We Wrocławiu wystąpił jeden Polak – Tomasz Gollob startujący z dziką kartą – zajął 8 pozycję.
W Grand Prix zadebiutował Leigh Adams, przyszły wielokrotny medalista mistrzostw świata. Wypadł słabo, zajmując odległą 15. pozycję. Jako stały uczestnik zadebiutował Jason Crump (przyszły wielokrotny mistrz świata, a aktualny wówczas mistrz juniorów) – zajął ostatnie miejsce.

</doc>
<doc id="737571" url="https://pl.wikipedia.org/wiki?curid=737571" title="Julijans Vaivods">
Julijans Vaivods

Julijans Vaivods (ur. 18 sierpnia 1895 w Vārkavie w gminie Vārkava, zm. 24 maja 1990 w Rydze) – łotewski duchowny rzymskokatolicki, administrator apostolski Rygi i Lipawy w latach 1964–1990, kardynał.
Życiorys.
Został wyświęcony na kapłana 7 kwietnia 1918, po zakończeniu studiów w Cesarskiej Rzymskokatolickiej Akademii Duchownej w Petersburgu. W listopadzie 1964 roku został mianowany administratorem apostolskim Rygi i Lipawy i wyświęcony na biskupa. Do godności kardynalskiej z tytułem prezbitera bazyliki Czterech Koronowanych Świętych został wyniesiony 2 lutego 1983 przez Jana Pawła II.
Wyświęcił na kapłanów późniejszych biskupów ukraińskich: Marcjana Trofimiaka, Leona Dubrawskiego i Bronisława Bernackiego.
Pochowany jest w bazylice Wniebowzięcia Najświętszej Maryi Panny w Agłonie, we wschodniej Łotwie.

</doc>
<doc id="737572" url="https://pl.wikipedia.org/wiki?curid=737572" title="Östringen">
Östringen

Östringen – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży w Kraichgau, nad rzeką Katzenbach, ok. 33 km na północny wschód od Karlsruhe, przy drodze krajowej B292, i linii kolejowej Odenheim – Baden-Baden.

</doc>
<doc id="737574" url="https://pl.wikipedia.org/wiki?curid=737574" title="Jordanów (stacja kolejowa)">
Jordanów (stacja kolejowa)

Jordanów – stacja kolejowa w Jordanowie, w województwie małopolskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="737575" url="https://pl.wikipedia.org/wiki?curid=737575" title="Ostringen">
Ostringen



</doc>
<doc id="737576" url="https://pl.wikipedia.org/wiki?curid=737576" title="Oestringen">
Oestringen



</doc>
<doc id="737578" url="https://pl.wikipedia.org/wiki?curid=737578" title="Efekt niepotrzebnych informacji">
Efekt niepotrzebnych informacji

Efekt niepotrzebnych informacji – jeden z błędów poznawczych polegający na poszukiwaniu informacji nawet wtedy, kiedy nie są one potrzebne do podjęcia decyzji. Przy współczesnym ogromie zasobów informacyjnych pojawia się presja poszukiwania informacji. Mogą one jednak nie przynosić żadnych korzystnych efektów.
Przykład.
W eksperymencie, w którym badani mieli podjąć decyzję w sprawie diagnozowania fikcyjnych chorób, wielu badanych uznało, że test diagnostyczny należy przeprowadzić nawet wtedy, gdy jest kosztowny i nie ma możliwości przeprowadzenia innych testów.
Warunki w jakich badani mieli podjąć decyzję zostały przedstawione następująco:
Pacjentka ma objawy i historię choroby wskazującą z 80% prawdopodobieństwem, że jest to globoma. Jeżeli nie jest to globoma, możliwa jest popitis lub flapemia. Każda z tych chorób wymaga innego leczenia i nie jest ono skuteczne przeciwko dwóm pozostałym chorobom. Istnieje test o nazwie ET, którego wynik pozytywny pozwala stwierdzić popitis, a wynik negatywny flapemię. Jeżeli chorobą jest globoma, jest jednakowo prawdopodobne, że test da wynik negatywny lub pozytywny. Osoby biorące udział w eksperymencie miały odpowiedzieć na pytania. Jeżeli test ET jest jedynym możliwym do wykonania, czy należy go wykonać? Dlaczego tak lub dlaczego nie?
Jednak ten test jest całkowicie nieprzydatny: prawdopodobieństwo globomy jest tak duże, że niezależnie od wyniku testu pacjentka i tak powinna być leczona na tę chorobę. Zarówno przed, jak i po teście, globoma jest najbardziej prawdopodobna.
Obliczanie wartości informacji pozwala uniknąć błędów wynikających z tego efektu. Informacji, które nie mają wartości, nie ma sensu zdobywać.

</doc>
<doc id="737579" url="https://pl.wikipedia.org/wiki?curid=737579" title="Port lotniczy Brno-Tuřany">
Port lotniczy Brno-Tuřany

Port lotniczy Brno-Tuřany (cz.: "Letiště Brno-Tuřany", kod IATA: BRQ, kod ICAO: LKTB) – międzynarodowe lotnisko położone 7,5 km na południowy wschód od centrum Brna.
Lotnisko Brno-Tuřany wydaje bezpłatny własny magazyn "Flying Mag", który jest możliwy do znalezienia na terenie portu lotniczego.
Dojazd na lotnisko.
Tak za dnia jak i w nocy na brneńskie lotnisko łatwo można się dostać autobusem. Między godziną 5:30 i 22:30 na lotnisko kursuje autobus numer 76, który odjeżdża spod głównego dworca co pół godziny. Między godziną 23:00 i 5:00 zaś, trasa obsługiwana jest przez linię 89.
Jazda taksówką między centrum miasta a lotniskiem trwa około 20 minut i kosztuje w granicach 300 CZK.
Przy lotnisku znajdują się także biura 5 wypożyczalni samochodów: Avis, Hertz, Europcar, Sixt i Budget.
Historia.
Historia lotniska w Brnie rozpoczęła się w 1923 roku, kiedy okręg Cernovice został wybrany przez ministerstwo infrastruktury jako najlepsze miejsce do stworzenia lotniska.
Pierwszym Samolotem, który wylądował na lotnisku był 12 osobowy samolot pasażerski Farman-Goliath - miało to miejsce 23 maja 1926 roku. Dzień później kolejny samolot, lecący z Pragi De Havilland z 24 pasażerami na pokładzie został posadzony na pasie startowym. Te dwa wydarzenia traktowane są jako początek lotnictwa w Brnie.
Regularne loty zostały rozpoczęte w 1927 roku, początkowo na trasie Brno - Gliwice - Wrocław - Berlin, oraz Brno - Wiedeń. Transport powietrzny ze stolicy Moraw zyskał na znaczeniu szczególnie w latach 1927 - 1930, kiedy obsługiwane były połączenia m.in. z Pragą, Bratysławą, Bukaresztem, Kluż Napoka, Sarajewem i Zagrzebiem. Z powodu kryzysu finansowego i jego późniejszych konsekwencji, w roku 1935 wszystkie międzynarodowe połączenia zostały zaniechane. W tym momencie lotnisko w Brnie, które wówczas było drugim pod względem wielkości miastem Czechosłowacji, zaczęło tracić na znaczeniu na rzecz lotniska w Bratysławie. Regularne loty do Pragi i innych miast zostały wznowione dopiero po zakończeniu II wojny światowej. W tym okresie technologie stosowane w lotnictwie zostały znacznie unowocześnione a standard lotniska w Černovicach i trawiasty pas startowy przestały spełniać swoją rolę. W tym czasie podjęto pierwsze negocjacje w celu stworzenia nowego lotniska Brno-Tuřany w nadziei na przywrócenie ważnej roli Brna w transporcie powietrznym, wykorzystując jego korzystne położenie geograficzne. Budowa rozpoczęła się w roku 1950, hale odpraw zostały zbudowane w 1967 roku a od 1972 lotnisko było ciągle powiększane. Zakończenie budowy miało miejsce w 1986 roku, status międzynarodowego lotniska przyznano 3 lata później, w 1989 roku.
Lotnisko przeszło dwie kompleksowe modernizacje, pierwszą w 1994 roku, drugą w 2002 - przeprowadzoną przez Czeski Urząd Lotnictwa; koszt inwestycji wyniósł 160 mln CZK.
23 marca 2005 Ryanair rozpoczął regularne loty do Londynu. W tym samym roku odbyła się także budowa nowego terminalu pasażerskiego, sfinansowana z budżetu Unii Europejskiej. Finalizacja projektu miała miejsce 18 września 2006. Budynek Terminala w 2007 otrzymał nagrodę „Building of the Year”.

</doc>
<doc id="737580" url="https://pl.wikipedia.org/wiki?curid=737580" title="LKTB">
LKTB



</doc>
<doc id="737581" url="https://pl.wikipedia.org/wiki?curid=737581" title="BRQ">
BRQ



</doc>
<doc id="737582" url="https://pl.wikipedia.org/wiki?curid=737582" title="1 Korpus Piechoty (1949–1952)">
1 Korpus Piechoty (1949–1952)

1 Korpus Piechoty (1 KP) – związek operacyjny Wojska Polskiego istniejący w latach 1949–1952.
Formowanie.
1 Korus Piechoty utworzono na podstawie rozkazu MON nr 0036/Org. z 4 marca 1949 roku jako dwudywizyjny związek operacyjny. Korpus należał do jednostek pierwszego rzutu operacyjnego, stąd wchodzące w jego skład dywizje zorganizowane były według etatów typu A posiadając 70% żołnierzy i sprzętu czasu wojennego. Dla Korpusu sformowano w Choszcznie 159 pułk artylerii ciężkiej i dywizjon artyleryjskiego rozpoznania pomiarowego.
Dowództwo i sztab korpusu dyslokowano w Wałczu. Było ono podporządkowane dowództwu Pomorskiego Okręgu Wojskowego.
Skład bojowy.
Po sformowaniu 20 DZ według etatów typu B i włączeniu jej w skład 1 Korpusu przestał on być typową jednostką piechoty, a stał się pełnowartościowym związkiem operacyjno-taktycznym. Wiązało się to również ze zmianą nazwy na 1 Korpus Armijny, co nastąpiło w październiku 1952, 20 DZ miała stanowić tzw. "grupę szybką korpusu".

</doc>
<doc id="737584" url="https://pl.wikipedia.org/wiki?curid=737584" title="Droga wojewódzka nr 723">
Droga wojewódzka nr 723

Droga wojewódzka nr 723 (DW723) – droga wojewódzka w województwie świętokrzyskim (niecały kilometr) i podkarpackim o łącznej długości 12 km, łącząca DK77 w Sandomierzu z DW871 w Tarnobrzegu. Droga przebiega przez powiaty: sandomierski i tarnobrzeski.

</doc>
<doc id="737590" url="https://pl.wikipedia.org/wiki?curid=737590" title="Denkyirahene">
Denkyirahene

1620 zmiana nazwy państwa na Denkyira.
Władcy Denkyirahene.
1701 Pokonani przez Ashanti stali się ich lennikiem

</doc>
<doc id="737596" url="https://pl.wikipedia.org/wiki?curid=737596" title="Kiss FM">
Kiss FM

Kiss FM – nieistniejąca obecnie stacja radiowa, dawniej nadająca w Poznaniu na częstotliwości 93,5 MHz. 
Radio adresowało swój program głównie do ludzi młodych i grało w formacie muzycznym "rhythmic CHR". Na antenie dominowała muzyka z gatunków dance, r'n'b, trance, rzadziej emitowany był hip-hop i rap. Najbardziej znanymi prezenterami radia był duet polskich didżejów i producentów Kalwi &amp; Remi, którzy hucznie przeszli do Kiss FM z konkurencyjnego radia RMI FM.
Rozgłośnia należała do stowarzyszonej z Grupą Radiową Agory spółki Partytura. Kiss FM zaczęło nadawać 29 listopada 2002 r., zastępując wcześniej wykorzystujące tę częstotliwość Radio 93,5 Klasyka FM.
W 2006 roku udziały w spółce Partytura wykupiła spółka Multimedia z zamiarem włączenia poznańskiej stacji do swojej sieci młodzieżowych rozgłośni RMF Maxxx. Przez blisko rok nowy właściciel oczekiwał na zgodę KRRiT na zmianę nazwy i zakup większości udziałów. Przez ten czas Kiss FM nadawało program zbliżony do nadawanego przez stacje RMF Maxxx, jednak wciąż pod własną nazwą.
Ostateczny koniec radia Kiss FM nastąpił 1 czerwca 2007, kiedy to stacja oficjalnie zmieniła nazwę na RMF Maxxx Poznań.

</doc>
<doc id="737599" url="https://pl.wikipedia.org/wiki?curid=737599" title="Droga wojewódzka nr 289">
Droga wojewódzka nr 289

Droga wojewódzka nr 289 (DW289) – droga wojewódzka przebiegająca przez województwo lubuskie o długości 46,9 km.
Łączy granicę z Niemcami we wsi Zasieki z Nowogrodem Bobrzańskim, a dalej z miastem wojewódzkim Zielona Góra.
W trasie między Zasiekami a Lubskiem zbudowano ścieżkę rowerową, która została otwarta na przełomie 2012/2013.

</doc>
<doc id="737602" url="https://pl.wikipedia.org/wiki?curid=737602" title="Agonahene">
Agonahene



</doc>
<doc id="737605" url="https://pl.wikipedia.org/wiki?curid=737605" title="Diecezja mukaczewska">
Diecezja mukaczewska

Diecezja mukaczewska (łac. Dioecesis Munkacsiensis Latinorum) – diecezja rzymskokatolicka na Ukrainie. 
Wchodzi w skład metropolii lwowskiej.
Dane statystyczne.
Obszar diecezji zamieszkuje ok. 53.000 rzymskich katolików. Na terenie diecezji znajduje się 49 parafii, w których łącznie pracuje 27 księży. (dane na 2003 r.)
Jurysdykcja diecezji mukaczewskiej obejmuje struktury Kościoła rzymskokatolickiego w obwodzie zakarpackim.
Biskupi.
Antal Majnek (2002-)

</doc>
<doc id="737607" url="https://pl.wikipedia.org/wiki?curid=737607" title="Efekt zaprzeczania">
Efekt zaprzeczania

Efekt zaprzeczania – określenie tendencji do krytycznego analizowania informacji, sprzecznych z własnymi poglądami oraz bezkrytycznego akceptowania informacji, które są z nimi zgodne.
Jest to błąd poznawczy blisko związany z błędem potwierdzenia, określającym tendencję do unikania faktów, mogących podważyć nasze poglądy.
W badaniach psychologicznych (Lord, Ross, Lepper, 1979) prezentowano 24 zwolennikom i 24 przeciwnikom kary śmierci wyniki rzekomych badań nad tą karą. Stwierdzono, że badania, których wnioski były zgodne z wcześniejszą opinią oceniającego były oceniane znacznie wyżej niż te, których wnioski były przeciwne. Oceniający potrafili przy tym przytoczyć wiele argumentów i szczegółów na potwierdzenie swojej oceny. Faktycznie wszystkim prezentowano dokładnie te same badania, zmieniając jedynie rzekome wnioski z nich wynikające.
Jednym ze skutków tego efektu jest zjawisko wrogich mediów.

</doc>
<doc id="737612" url="https://pl.wikipedia.org/wiki?curid=737612" title="Iwan Złatokudr">
Iwan Złatokudr

Iwan Złatokudr (ur. 1930 we Lwowie-Winnikach) - poeta piszący po polsku i ukraińsku.
Po ukończeniu miejscowej ukraińskiej dziesięciolatki, studiował zootechnikę we Lwowie, a później (od 1959 r. ma obywatelstwo polskie) - prawo we Wrocławiu. 
Utwory poetyckie drukował w czasopismach literackich i almanachach wydawanych w Polsce, Czechosłowacji, Rumunii, Niemczech, Australii, na Ukrainie. Wiersze w przekładach polskich ukazywały się w "Życiu Literackim", "Odgłosach", "Osnowie", "Więzi", "Obrzeżach", "Legnickim Informatorze Kulturalnym". 
Utwory pisane po polsku oraz tłumaczenia z literatury polskiej i ukraińskiej publikowano na łamach wydawanego w Warszawie ukraińskiego tygodnika "Nasze Słowo" (dodatków: "Nasza Kultura", "Switanok"), w "Kalendarzu Ukraińskim", w antologii "Homin"; wiersze pisane po polsku drukuje zgorzeleckie wydawnictwo "Obrzeża" oraz wydawane przez tamtejszy Klub Literacki "Inspiracje" coroczne antologie; wydano tam także antologię "Moje cztery światy", w której zamieszczono wiersze Złatokudra w przekładach Zygmunta Józefa Rybaka (Zgorzelec, 1995).
Ukazały się tomiki poetyckie: "Narodnij Polszczi" (1975), "Pejzażi" (1981), "Czarnobylskiej Madonnie" (1995), "Barwy chwil" (1999), "Wesełky peczali" (2000); "W blasku słowa" (2005, tomik zbiorowy).

</doc>
<doc id="737614" url="https://pl.wikipedia.org/wiki?curid=737614" title="Aarbatel de magia veterum">
Aarbatel de magia veterum



</doc>
<doc id="737619" url="https://pl.wikipedia.org/wiki?curid=737619" title="Škoda 120 S Rallye">
Škoda 120 S Rallye



</doc>
<doc id="737623" url="https://pl.wikipedia.org/wiki?curid=737623" title="Pogoda na jutro">
Pogoda na jutro

Pogoda na jutro – polski film fabularny z 2003 roku, w reżyserii Jerzego Stuhra.
Film był kręcony w Warszawie i Krakowie od 11 marca do 16 maja 2003.
Opis fabuły.
Józef Kozioł (Jerzy Stuhr), dawny nauczyciel, a po aresztowaniu za działalność antykomunistyczną kierowca karetki pogotowia, spotyka swoją rodzinę po 17 latach spędzonych w klasztorze.
Jego żona, młodsza córka i syn wciąż nie wybaczyli mu, gdy pewnego dnia wyszedł pobiegać i już nie wrócił. Tylko Ola (starsza córka) (Barbara Kałużna) cieszy się z jego powrotu. Okaże mu najwięcej zrozumienia i wsparcia z całej rodziny. Niestety Józef nie jest gotowy do życia poza klasztorem i wkrótce po wyjściu stamtąd zaczynają się liczne problemy, kraj bowiem po 17 latach już nie jest taki sam. Zmienił się ustrój, zmienili ludzie, panują nieznane obyczaje. Były mnich nie może odnaleźć wspólnego języka z żoną i dziećmi. Syn zajął się polityką, starsza córka jest gwiazdą programu erotycznego reality-show, a młodsza dzieli czas między komputer i narkotyki.

</doc>
<doc id="737625" url="https://pl.wikipedia.org/wiki?curid=737625" title="Stowarzyszenie Bibliotek Amerykańskich">
Stowarzyszenie Bibliotek Amerykańskich

Stowarzyszenie Bibliotek Amerykańskich (; ALA) – stowarzyszenie działające w Stanach Zjednoczonych, którego celem jest m.in. promocja bibliotek i szeroko pojętej edukacji bibliotecznej. 
Historia.
Stowarzyszenie Bibliotek Amerykańskich powstało w 1876 w Filadelfii. Obecnie swoją siedzibę ma w Chicago i biuro w Waszyngtonie. W 2017 roku organizacja zrzeszała 56286 członków, w tym przede wszystkim bibliotekarzy.
ALA wyznacza standardy pracy bibliotecznej, a także nadaje akredytację szkołom kształcącym bibliotekarzy. ALA przyznaje odznaczenia zasłużonym pracownikom bibliotek m.in. za osiągnięcia na polu bibliotekoznawstwa ("Nagroda imienia Joseph W. Lippincott " i "Melvil Dewey Medal"), promowanie czytelnictwa ("Nagroda Clarence Day "), rozpowszechnianie czytelnictwo wśród dzieci i młodzieży ("Nagroda Grolier Society "), osiągnięcia w dziedzinie katalogowania i klasyfikacji ("Nagroda John Cotton Dana") oraz medale za najlepszą książkę dziecięcą ("Medal Laury Ingalls Wilder")i publikację fachową.
W skład ALA wchodzi 11 sekcji:
Publikacje wydawane przez Stowarzyszenie:

</doc>
<doc id="737630" url="https://pl.wikipedia.org/wiki?curid=737630" title="Koszty rodzajowe">
Koszty rodzajowe

Koszty rodzajowe w rachunkowości – inaczej koszty w układzie rodzajowym, to koszty proste bieżącej działalności, które zostały poniesione w danym okresie sprawozdawczym, przedstawione w podziale na rodzaje. Koszty rodzajowe informują o wartości i rodzaju kosztów, które zostały poniesione w ramach podstawowej działalności operacyjnej (działalności statutowej) prowadzonej przez jednostkę gospodarczą. 
Przykładowa prezentacja kosztów rodzajowych:
Koszty rodzajowe ujmowane są na kontach zespołu 4 Zakładowego Planu Kont ("Koszty według rodzaju i ich rozliczanie"). Do kosztów ujmowanych w zespole 4 nie zalicza się m.in. kosztów przypadających, zgodnie z zasadą współmierności, na bieżący okres, ale jeszcze nieponiesionych (rozliczeń międzyokresowych biernych), kosztów związanych z utrzymaniem inwestycji w nieruchomości i wartości niematerialne i prawne, kosztów działalności socjalnej (zakładowych stołówek, hoteli robotniczych). Układ rodzajowy kosztów jest wykorzystywany dla potrzeb sprawozdawczości finansowej: 
Informacje o kosztach według rodzaju są w małym stopniu przydatne do zarządzania przedsiębiorstwem, ponieważ nie pokazują, w jakim celu zostały poniesione koszty. Stanowią one jedynie punkt wyjścia do dalszego rozliczania kosztów według miejsc ich powstawania oraz do kalkulacji kosztów różnych obiektów, w tym m.in. produktów.

</doc>
<doc id="737631" url="https://pl.wikipedia.org/wiki?curid=737631" title="Aachen Hauptbahnhof">
Aachen Hauptbahnhof

Aachen Hauptbahnhof – główny dworzec kolejowy w Akwizgranie, w zachodnich Niemczech. Jest największym z czterech obecnie używanych dworców w tym mieście. Jest też głównym kolejowym przejściem granicznym do Belgii.
Stacja po raz pierwszy otwarta została w 1841, kiedy "Rheinische Eisenbahngesellschaft" otworzyło linię kolejową z Kolonii. Linia była później przedłużana – najpierw do Herbesthal, a 15 października 1843 do Antwerpii. Pierwszy dworzec został wybudowany poza granicami miasta, jednak Akwizgran rozwijał się w szybkim tempie i w krótkim czasie dworzec został otoczony innymi budynkami. Uznano to jednak za rozwiązanie niepraktyczne i zdecydowano się na wybudowanie nowego dworca położonego na stoku wzgórza. W 1901 zaczęto budować nasypy i nowe mosty, a 21 grudnia 1905 dokonano otwarcia nowej stacji.
Stacja działała bez przeszkód aż do zniszczeń wojennych w 1944. Jednak alianci wysoko ocenili jej przydatność i w krótkim czasie odbudowali – ostatnie wojenne zniszczenia usunięto w 1950. W 1966 stacja została zelektryfikowana. Z powodu bliskości do granicy z Belgią, stacja jest obecnie wykorzystywana do przewozów międzynarodowych przez Thalys, Intercity-Express oraz Regional-Express.
Główny hall w budynku dworcowym był przebudowywany w latach 2000–2006.

</doc>
<doc id="737635" url="https://pl.wikipedia.org/wiki?curid=737635" title="Himmelbjerget">
Himmelbjerget

Himmelbjerget (duń. "himmel" − niebo, "bjerg" − góra) − morenowe wzniesienie w centralnej części Półwyspu Jutlandzkiego, niedaleko miasta Silkeborg, wysokie na 147 m n.p.m. Jest jednym z najwyższych punktów Danii. U stóp wzgórza znajduje się jezioro Julsø, przez które przepływa najdłuższa duńska rzeka, Gudenå. Na szczycie wzgórza znajduje się wieża wysokości 25 metrów, zbudowana w podzięce duńskiemu królowi Fryderykowi VII. 
Nazwę Himmelbjerget często stosuje się do całej okolicy.

</doc>
<doc id="737636" url="https://pl.wikipedia.org/wiki?curid=737636" title="Drogi wojewódzkie w województwie świętokrzyskim">
Drogi wojewódzkie w województwie świętokrzyskim



</doc>
<doc id="737638" url="https://pl.wikipedia.org/wiki?curid=737638" title="Franciszek Ksawery Pułaski">
Franciszek Ksawery Pułaski

Franciszek Ksawery Piotr August Stanisław Pułaski herbu Ślepowron (ur. 26 listopada 1743, zm. 15 września 1769 pod Łomazami) – starosta augustowski, pułkownik województwa podolskiego, marszałek przemyski konfederacji barskiej.
Życiorys.
Syn Józefa i Marianny z Zielińskich, brat Kazimierza Pułaskiego. Powtórzenie ceremonii chrztu 6 marca 1745 w Warszawie w kościele Świętego Krzyża. Franciszek odebrał dobre wykształcenie w kolegium księży Teatynów w Warszawie w Warszawie w latach 1754–1759. Od 1764 aktywny politycznie stronnik swojego ojca Józefa i w czasie konfederacji barskiej został wysłany na Krym w celu poinformowania o powstaniu nowej konfederacji. Był jednym z organizatorów konfederacji na Podolu. Po jej rozwiązaniu udał się do Turcji, gdzie 23 listopada został generalnym kanclerzem.
Brał udział w wielu potyczkach z wojskami rosyjskimi, przeważnie zwycięskich. Dochodziło między nim a innymi konfederatami do zatargów, głównie z marszałkiem Michałem Hieronimem Krasińskim. Jego ekspedycja na Litwę, wspólnie z bratem, nie przyniosła oczekiwanych rezultatów, głównie na skutek niechęci miejscowych magnatów. Po powrocie do Korony organizował konfederację w rejonie Łomży.
Zginął 15 września 1769 w bitwie pod Łomazami, gdy szedł z pomocą swojemu bratu Kazimierzowi. Według niektórych autorów pochowany w zbiorowej mogile konfederatów barskich we Włodawie przez o.o. paulinów. "Na tyłach, od strony Łomaz pojawili się karabinierzy rosyjscy pod wodzą Castellego. Ocalenia szukali Pułascy w brawurowym ataku...Franciszek dopadł samego Castellego, lecz ten zdążył śmiertelnie wypalić do niego z pistoletu... we Włodawie pochowali go w zbiorowej mogile ojcowie Paulini...". Niezidentyfikowany, prawdopodobnie pochowany na polu bitwy pod Łomazami w zbiorowej mogile Konfederatów Barskich w pobliżu Studzianki, w miejscu zwanym Głuch, w widłach rzek Zielawy i Grabarki, oznaczonej kamieniem polnym z krzyżem (2009) – współrzędne .
Powszechne pomyłki.
Często mylony ze swoim kuzynem – stryjecznym bratem Franciszkiem Pułaskim, synem Jana, rotmistrzem przemyskim w Konfederacji Barskiej, rannym w bitwie pod Hoszowem 8 sierpnia 1769, zmarłym 16 sierpnia 1769 na zamku Kmitów w Lesku i pochowanym w kaplicy św. Antoniego miejscowego kościoła pw. Nawiedzenia NMP, gdzie znajduje się jego epitafium. Błąd powoduje mylny opis na epitafium w kościele w Lesku, sporządzonej w 100-lecie śmierci (1869), łac. "...Casimiri frater..." pol. "...brat Kazimierza..." oraz tablica w przedsionku kościoła: "„Franciszek Pułaski, jeden z przywódców Konfederacji Barskiej, brat" (! prawidłowo powinno być: "kuzyn – brat stryjeczny") "sławnego wodza Kazimierza, ranny pod Hoszowem w bitwie z Moskalami, zmarł na zamku leskim 18 VIII 1769, pochowany w kaplicy św. Antoniego”".

</doc>
<doc id="737641" url="https://pl.wikipedia.org/wiki?curid=737641" title="Augsburg Hauptbahnhof">
Augsburg Hauptbahnhof

Augsburg Hauptbahnhof – główna stacja kolejowa w Augsburgu, w Bawarii, w południowych Niemczech. Posiada 5 peronów.

</doc>
<doc id="737642" url="https://pl.wikipedia.org/wiki?curid=737642" title="Inkubacja (psychologia)">
Inkubacja (psychologia)

Inkubacja – termin odnoszący się do procesów myślowych. Gdy człowiek intensywnie rozwiązuje pewien problem, to informacje przetwarzane są przez umysł także na poziomie nieświadomym. Spektakularnym przykładem takiego nieświadomego rozwiązywania problemów jest śnienie o rozwiązaniu problemu. Rankiem człowiek budzi się z gotową odpowiedzią. Owo nieświadome opracowywanie informacji nazwano w psychologii inkubacją.
Gdy nie zastanawiamy się świadomie nad danym zagadnieniem, mózg może je nadal przetwarzać i opracowywać. Nowe informacje włączane są do systemu pamięci deklaratywnej i opracowywane. Ten proces jest także konieczny dla trwałego zapamiętania nowych danych.
Zjawisko inkubacji wykorzystywane jest w mnemotechnikach — namawia się ludzi, aby uczenie się porcjowali i przedzielali je okresami snu lub drzemki. Podczas snu (i odpoczynku) następuje inkubacja.
Subiektywnym objawem inkubacji jest fakt, że gdy uczymy się jakiejś nowej czynności (np. jeżdżenia na rowerze), to mimo że dzisiaj się przewracamy, następnego dnia możemy lepiej umieć jeździć niż pod koniec nauki poprzedniego dnia.
Z inkubacją wiąże się zjawisko olśnienia (zjawisko „aha!” lub iluminacji). Jest to pojawienie się w umyśle gotowego rozwiązania danego problemu.
Badania nad szachistami pokazały na przykład, że tuż przed rozwiązaniem zadania szachowego oczy szachisty wykonują takie ruchy, które świadczą, że w umyśle już jest gotowe rozwiązanie. Szachista jest go jednak jeszcze nieświadomy (szachista jeszcze nie doznał zjawiska "aha!").

</doc>
<doc id="737644" url="https://pl.wikipedia.org/wiki?curid=737644" title="I liga argentyńska w piłce nożnej (1976)">
I liga argentyńska w piłce nożnej (1976)

W sezonie 1976 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1976 został Boca Juniors, a wicemistrzem Argentyny Metropolitano został klub CA Huracán.
Mistrzem Argentyny Nacional w sezonie 1976 został klub Boca Juniors, natomiast wicemistrzem Argentyny Nacional – River Plate.
Do Copa Libertadores 1977 zakwalifikowały się dwa kluby:
Campeonato Metropolitano 1976.
W sezonie 1976 liga podzielona została na dwie fazy. W pierwszej fazie podzielono ligę na dwie grupy A i B po 11 klubów w każdej. Sześć najlepszych klubów z każdej grupy awansowało do grupy mistrzowskiej, a 10 pozostałych klubów utworzyło grupę spadkową. W drugiej fazie zarówno w grupie mistrzowskiej, jak i w spadkowej kluby grały systemem każdy z każdym, ale tylko jeden mecz. By zapewnić „neutralność” kluby nie rozgrywały meczów na swoich stadionach klubowych (z wyjątkiem meczów między klubami z La Plata, Rosario czy Santa Fe). Zwycięzca grupy mistrzowskiej zdobył tytuł mistrza Argentyny, a ostatni w tabeli spadkowej spadł do drugiej ligi.
Mistrzem Argentyny Metropolitano w sezonie 1976 został klub Boca Juniors, natomiast wicemistrzem Argentyny Metropolitano – CA Huracán. Do drugiej ligi spadł ostatni w tabeli spadkowej San Telmo Buenos Aires. Na jego miejsce awansowały dwa kluby – CA Platense i Club Atlético Lanús. W ten sposób pierwsza liga została powiększona z 22 do 23 klubów.
Kolejka 1.
Grupa A
Grupa B
Mecz międzygrupowy
Kolejka 2.
Grupa A
Grupa B
Mecz międzygrupowy
Kolejka 3.
Grupa A
Grupa B
Mecz międzygrupowy
Kolejka 4.
Grupa A
Grupa B
Mecz międzygrupowy
Kolejka 5.
Grupa A
Grupa B
Mecz międzygrupowy
Kolejka 6.
Grupa A
Grupa B
Mecz międzygrupowy
Kolejka 7.
Grupa A
Grupa B
Mecz międzygrupowy
Kolejka 8.
Grupa A
Grupa B
Mecz międzygrupowy
Kolejka 9.
Grupa A
Grupa B
Mecz międzygrupowy
Kolejka 10.
Grupa A
Grupa B
Mecz międzygrupowy
Kolejka 11.
Grupa A
Grupa B
Mecz międzygrupowy
Kolejka 12.
Grupa A
Grupa B
Mecz międzygrupowy
Kolejka 13.
Grupa A
Grupa B
Mecz międzygrupowy
Kolejka 14.
Grupa A
Grupa B
Mecz międzygrupowy
Kolejka 15.
Grupa A
Grupa B
Mecz międzygrupowy
Kolejka 16.
Grupa A
Grupa B
Mecz międzygrupowy
Kolejka 17.
Grupa A
Grupa B
Mecz międzygrupowy
Kolejka 18.
Grupa A
Grupa B
Mecz międzygrupowy
Kolejka 19.
Grupa A
Grupa B
Mecz międzygrupowy
Kolejka 20.
Grupa A
Grupa B
Mecz międzygrupowy
Kolejka 21.
Grupa A
Grupa B
Mecz międzygrupowy
Kolejka 22.
Grupa A
Grupa B
Mecz międzygrupowy
Tabele.
Grupa A
Grupa B
Tabela grupy mistrzowskiej.
Mistrz Campeonato Metropolitano 1976 Boca Juniors zapewnił sobie udział w Copa Libertadores 1977.
Tabela grupy spadkowej.
Do drugiej ligi spadł klub San Telmo Buenos Aires.
Campeonato Nacional 1976.
W Campeonato Nacional wzięły udział 34 kluby – 23 kluby biorące udział w mistrzostwach Metropolitano oraz 11 klubów z prowincji. Prowincjonalna jedenastka została wyłoniona podczas rozgrywek klasyfikacyjnych klubów, które wygrały swoje ligi prowincjonalne w roku 1975. W sezonie 1976 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Atlanta Buenos Aires, CA Banfield, Boca Juniors, Chacarita Juniors, CA Colón, Estudiantes La Plata, Ferro Carril Oeste, Gimnasia y Esgrima La Plata, CA Huracán, Independiente, Newell’s Old Boys, CA Platense, CA Argentino de Quilmes, Racing Club de Avellaneda, River Plate, Rosario Central, San Lorenzo de Almagro, San Telmo Buenos Aires, CA Temperley, Unión Santa Fe, CA Vélez Sarsfield.
Do pierwszej ligi mistrzostw Nacional w sezonie 1976 zakwalifikowały się następujące kluby z prowincji: Aldosivi Mar del Plata, Atlético Ledesma Pueblo Ledesma, Atlético Tucumán, Central Norte Salta, Gimnasia y Esgrima Jujuy, Huracán Comodoro Rivadavia, Patria Formosa, San Lorenzo Mar del Plata, San Martín Mendoza, San Martín Tucumán, Talleres Córdoba.
W fazie grupowej 34 uczestników podzielono na 4 grupy – grupy A i B po 8 klubów oraz C i D po 9 klubów. Ponieważ liczba klubów w grupach C i D była nieparzysta, więc zawsze któryś z klubów musiałby pauzować. By tego uniknąć, w każdej z kolejek „wolne kluby” z grup C i D grały ze sobą według schematu: „wolny klub” z grupy C z „wolnym klubem” z grupy D. Ponadto grupy A i B rozegrały dwie dodatkowe kolejki międzygrupowe, w których kluby z grupy A grały z klubami z grupy B.
Kolejka 1.
Grupa A
Grupa B
Grupa C
Grupa D
Mecz międzygrupowy C-D
Kolejka 2.
Grupa A
Grupa B
Grupa C
Grupa D
Mecz międzygrupowy C-D
Kolejka 3.
Mecze międzygrupowe A-B
Grupa C
Grupa D
Mecz międzygrupowy C-D
Kolejka 4.
Grupa A
Grupa B
Grupa C
Grupa D
Mecz międzygrupowy C-D
Kolejka 5.
Grupa A
Grupa B
Grupa C
Grupa D
Mecz międzygrupowy C-D
Kolejka 6.
Grupa A
Grupa B
Grupa C
Grupa D
Mecz międzygrupowy C-D
Kolejka 7.
Grupa A
Grupa B
Grupa C
Grupa D
Mecz międzygrupowy C-D
Kolejka 8.
Grupa A
Grupa B
Grupa C
Grupa D
Mecz międzygrupowy C-D
Kolejka 9.
Grupa A
Grupa B
Grupa C
Grupa D
Mecz międzygrupowy C-D
Kolejka 10.
Grupa A
Grupa B
Grupa C
Grupa D
Mecz międzygrupowy C-D
Kolejka 11.
Mecze międzygrupowe A-B
Grupa C
Grupa D
Mecz międzygrupowy C-D
Kolejka 12.
Grupa A
Grupa B
Grupa C
Grupa D
Mecz międzygrupowy C-D
Kolejka 13.
Grupa A
Grupa B
Grupa C
Grupa D
Mecz międzygrupowy C-D
Kolejka 14.
Grupa A
Grupa B
Grupa C
Grupa D
Mecz międzygrupowy C-D
Kolejka 15.
Grupa A
Grupa B
Grupa C
Grupa D
Mecz międzygrupowy C-D
Kolejka 16.
Grupa A
Grupa B
Grupa C
Grupa D
Mecz międzygrupowy C-D
Kolejka 17.
Grupa C
Grupa D
Mecz międzygrupowy C-D
Kolejka 18.
Grupa C
Grupa D
Mecz międzygrupowy C-D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1976 został klub Boca Juniors. Ponieważ ten sam klub zdobył zarówno mistrzostwo Metropolitano, jak i mistrzostwo Nacional, konieczne było wyłonienie drugiego klubu, który będzie reprezentował Argentynę w Copa Libertadores 1977. W tym celu doszło do pojedynku wicemistrza Metropolitano CA Huracán z wicemistrzem Nacional River Plate.
Do turnieju Copa Libertadores 1977 zakwalifikował się wicemistrz Argentyny Nacional River Plate.

</doc>
<doc id="737646" url="https://pl.wikipedia.org/wiki?curid=737646" title="Myszołowy">
Myszołowy



</doc>
<doc id="737647" url="https://pl.wikipedia.org/wiki?curid=737647" title="Teoria inkubacji">
Teoria inkubacji



</doc>
<doc id="737651" url="https://pl.wikipedia.org/wiki?curid=737651" title="The Final Countdown">
The Final Countdown

The Final Countdown – trzeci album zespołu Europe. Został wydany 26 maja 1986 roku nakładem wytwórni Epic Records.
Album uplasował się na ósmym miejscu listy Billboard 200. Płyta została przygotowana przez Kevina Elsona jako producenta, wcześniej współpracującego z zespołem Journey.

</doc>
<doc id="737656" url="https://pl.wikipedia.org/wiki?curid=737656" title="Bitwa morska pod Texel (1694)">
Bitwa morska pod Texel (1694)

Bitwa morska pod Texel – starcie zbrojne, które miało miejsce 29 czerwca 1694 roku podczas wojny palatynackiej.
W roku 1694 roku prowadząca wojnę niemal z połową Europy Francja miała coraz większe kłopoty żywnościowe, co wywoływało coraz częstsze klęski głodowe. W tej sytuacji niezwykle ważnym był zakup zboża za granicą, a najpewniejszym źródłem była Rzeczpospolita, która poprzez Gdańsk eksportowała do Europy Zachodniej zboże tanie i jednocześnie wysokiej jakości. Na skutek zabiegów dyplomatycznych ambasadora Francji w Warszawie Polignaca uzyskano przychylność króla Jana III Sobieskiego i jego małżonki królowej Marysieńki, która zaangażowała się w projekt dostawy zboża do Francji licząc na znaczące zyski. Cała akcja nie mogła być przeprowadzona bez udziału patrycjatu gdańskiego. Flotylla zbożowa wypływała w różnych okresach z Gdańska, by skoncentrować się na wodach fiordu Flekkorö u wybrzeży Norwegii. Tam oczekiwała na francuską eskadrę Jeana Barta, która miała ubezpieczyć rejs do Francji. Niekorzystne warunki pogodowe sprawiły, że okręty francuskie nie mogły wypłynąć z portu w Dunkierce. Flotylla zbożowa, złożona aż ze 120 statków (wśród nich 25 statków ze zbożem królowej Marysieńki), nie mogąc dłużej czekać, postanowiła zaryzykować i wypłynęła w morze z 3 okrętami stanowiącymi jej osłonę.
Cała ta operacja zbożowa była doskonale znana Holendrom, a to dzięki ich stałemu rezydentowi w Gdańsku. Zastawienie pułapki i przejęcie flotylli zbożowej powierzono wiceadmirałowi de Vriesowi. Dnia 28 czerwca eskadra holenderska w sile 8 okrętów z łatwością przejęła całą flotyllę, a następnie konwojowała ją do wybrzeży Holandii. Eskadra francuska w sile 7 okrętów dowodzona przez Jeana Barta, która po wypłynięciu z Dunkierki płynęła na spotkanie statków zbożowych, dnia 29 czerwca natknęła się koło wyspy Texel na całą flotyllę, eskortowaną przez holenderską eskadrę wiceadmirała de Vriesa. Znany ze swej brawurowej natury Jean Bart bez zastanowienia uderzył na przeciwnika. Zanim zaskoczeni Holendrzy zdołali ochłonąć, doszło do abordażu i walki na białą broń. Opanowano trzy okręty holenderskie, w tym okręt flagowy de Vriesa. Sam wiceadmirał został ciężko raniony (trzy ciosy szablą i postrzał w brzuch z pistoletu). Reszta eskadry holenderskiej uszła z pola bitwy (kapitanowie tych okrętów stanęli później przed sądem wojskowym). To głośne w ówczesnej Europie zwycięstwo i uratowanie transportu zboża miało dla głodującej Francji wielkie znaczenie, a dla uczczenia tego wydarzenia wybito nawet medal pamiątkowy. Zwycięski dowódca eskadry Jean Bart otrzymał od króla Francji Ludwika XIV tytuł szlachecki.

</doc>
<doc id="737674" url="https://pl.wikipedia.org/wiki?curid=737674" title="Mała Ziemiańska">
Mała Ziemiańska

Mała Ziemiańska, właśc. Ziemiańska – kawiarnia znajdująca się w latach 1918–1944 przy ul. Mazowieckiej 12 w Warszawie.
Opis.
Kawiarnia została otwarta 14 kwietnia w 1918 przy ul. Mazowieckiej 12, w kamienicy należącej do Salomona Neumana. Jej właścicielami byli Karol Albrecht i Jan Skępski. Powstało także kilka filii „Ziemiańskiej” na terenie Warszawy. W 1939 mieściły się one przy ul. Marszałkowskiej 8, 66, 114 i 111, ul. Wierzbowej 7, ul. Filtrowej 60 i Al. Ujazdowskich 22. W kamienicy Goldstanda przy ul. Kredytowej 9 mieściła się filia nazywana „Dużą“ lub „Wielką Ziemiańską“.
Nazwa kawiarni mogła być związana z sąsiedztwem z Towarzystwa Kredytowego Ziemskiego (ul. Kredytowa 1) lub pożyczką uzyskaną na uruchomienie lokalu przez pochodzącego z Kalisza Skępskiego od jednego z okolicznych ziemian, u którego przebywał po zburzeniu Kalisza (1914) przez wojska niemieckie. Przymiotnik „mała” miał natomiast związek z pierwotną niewielką wielkością lokalu.
W trudnych warunkach aprowizacyjnych okupacji niemieckiej kawiarnia oferowała trudno dostępne wyroby cukiernicze, w tym wiele nowości. Lokal szybko zdobył dużą popularność.
W okresie międzywojennym „Mała Ziemiańska” była jednym z najważniejszych miejsc spotkań inteligencji warszawskiej: poetów, literatów, artystów malarzy, dziennikarzy i aktorów. Do bywalców lokalu należeli m.in. poeci należący do grupy Skamander: Jan Lechoń, Antoni Słonimski, Kazimierz Wierzyński, Julian Tuwim, a także Bolesław Wieniawa-Długoszowski; zajmowali oni specjalnie dla nich przeznaczony stolik na półpiętrze, zwany „górką”. Bywalcami lokalu byli także m.in. Tadeusz Boy-Żeleński, Franciszek Fiszer i Zdzisław Czermański. Sprawy wydawnicze załatwiał tam Marian Kister, właściciel znajdującego się przy ul. Kredytowej 1 wydawnictwa Rój. Osobne miejsce w lokalu było zarezerwowane dla malarzy, zaznaczone przez Tadeusza Gronowskiego umieszczonym nad stolikiem malowidłem filiżanki z przyczepioną prawdziwą łyżeczką. Górne sale, dodane po 1918, ozdobiono polichromią autorstwa Wacława Borowskiego. Na znajdującej się tam estradzie odbywały się przedstawienia kabaretu Małe Qui Pro Quo. Na zadrzewionym podwórzu kamienicy urządzono kawiarniany ogródek.
Kawiarnia znalazła także swoje miejsce w historii literatury polskiej, została upamiętniona m.in. w wierszu "Śmierć poety" (1930) Konstantego Ildefonsa Gałczyńskiego.
Kamienica, w której mieściła się „Mała Ziemiańska“, spłonęła w czasie powstania warszawskiego w 1944 i została rozebrana w 1946.

</doc>
<doc id="737675" url="https://pl.wikipedia.org/wiki?curid=737675" title="Grzegorz Braun">
Grzegorz Braun

Grzegorz Michał Braun (ur. 11 marca 1967 w Toruniu) – polski polityk skrajnie prawicowy, reżyser, scenarzysta, nauczyciel akademicki i publicysta. Kandydat na urząd Prezydenta RP w wyborach w 2015, poseł na Sejm IX kadencji, prezes partii politycznej Konfederacja Korony Polskiej i jeden z liderów federacyjnej partii Konfederacja Wolność i Niepodległość.
Życiorys.
W 1990 roku ukończył studia polonistyczne na Uniwersytecie Wrocławskim. Podjął pracę na tej uczelni i do 2007 prowadził tam zajęcia z dziennikarstwa. W 1993 ukończył studia podyplomowe na Wydziale Radia i Telewizji Uniwersytetu Śląskiego.
W latach 1990–1994 był publicystą i członkiem redakcji kwartalnika „Fronda”. Później zaś pracował m.in. dla Radia Wrocław. Jako reżyser filmowy ma w dorobku ponad 20 tytułów, wśród nich m.in. stworzony w 2005 film dokumentalny pt. "Plusy dodatnie, plusy ujemne" o kontaktach Lecha Wałęsy z SB. Jest także współtwórcą telewizyjnych cyklów "Stół z powyłamywanymi nogami" oraz "Errata do biografii", ujawniającego agenturalne wątki w życiorysach znanych Polaków. Został publicystą m.in. w miesięczniku „Opcja na Prawo” oraz w dwumiesięczniku „Magna Polonia”.
Działalność polityczna.
Od 1987 współorganizował akcje Pomarańczowej Alternatywy. W związku ze swoją działalnością opozycyjną był rozpracowywany przez Służbę Bezpieczeństwa. W 1988 i 1989 był uczestnikiem i jednym z organizatorów strajków studenckich na Uniwersytecie Wrocławskim. Działał też w ruchu Solidarność Polsko-Czesko-Słowacka.
W wyborach parlamentarnych w 2007 został ogłoszony jako kandydat Unii Polityki Realnej do Senatu, jednak nie zebrał wymaganej do startu liczby podpisów.
W wyborach prezydenckich w 2010 znalazł się w komitecie poparcia Jarosława Kaczyńskiego. W wyborach samorządowych w tym samym roku bez powodzenia kandydował do rady miasta Wrocławia z listy komitetu Polski Wrocław.
24 stycznia 2015 ogłosił decyzję o kandydowaniu na urząd Prezydenta Rzeczypospolitej Polskiej w wyborach w 2015. W przeprowadzonych 10 maja wyborach zajął 8. miejsce spośród 11 kandydatów, zdobywając głosy (0,83% głosów ważnych). Zapowiedział oddanie głosu w II turze na Andrzeja Dudę. Na wybory parlamentarne w tym samym roku powołał KWW Grzegorza Brauna „Szczęść Boże!”, który wystartował w części okręgów do Sejmu i wystawił jednego kandydata do Senatu. Sam Grzegorz Braun nie kandydował.
Po wyborach prezydenckich w 2015 wystąpił z inicjatywą o nazwie „Pobudka”, stawiając za cel realizację programu pracy organicznej na rzecz wolności, bezpieczeństwa, oraz emancypacji duchowej, intelektualnej i materialnej Polaków. Hasłem „Pobudki” jest „Kościół – Szkoła – Strzelnica – Mennica”. Jest także członkiem rad nadzorczych fundacji Osuchowa i „Ojczyzna, Rodzina, Własność”.
25 stycznia 2019 ogłosił swój start w przedterminowych wyborach prezydenta Gdańska. W głosowaniu 3 marca uzyskał 11,86% głosów, zajmując 2. miejsce spośród 3 kandydatów.
7 stycznia 2019 przystąpił wraz z Pobudką do powołanej na wybory do Parlamentu Europejskiego w tym samym roku koalicji, która przyjęła potem nazwę Konfederacja KORWiN Braun Liroy Narodowcy. Startował z jej listy w okręgu podkarpackim, zdobywając głosy, jednak komitet nie przekroczył progu wyborczego.
W czerwcu 2019 roku zapowiedział powołanie własnej partii Konfederacja Korony Polskiej, która stała się członem zarejestrowanej w następnym miesiącu federacyjnej partii Konfederacja Wolność i Niepodległość (KKP zarejestrowano w styczniu 2020). W wyborach parlamentarnych w 2019 otwierał listę Konfederacji WiN w okręgu rzeszowskim, zdobywając głosów i uzyskując mandat posła na Sejm RP IX kadencji. Zasiadł w jednolitym kole poselskim tej formacji. Brał udział w zorganizowanych przez nią prawyborach mających wyłonić kandydata w wyborach prezydenckich w 2020, przegrywając w ostatecznej rozgrywce z Krzysztofem Bosakiem z Ruchu Narodowego.
W 2021 roku ogłosił swoją kandydaturę w przedterminowych wyborach na urząd prezydenta Rzeszowa. W wyborach, które odbyły się 13 czerwca 2021 r., zajął czwarte miejsce uzyskując 9,1% głosów.
Poglądy polityczne.
Grzegorz Braun popiera w całości tradycyjną naukę Kościoła katolickiego w sprawach moralnych. Jest zwolennikiem całkowitego zakazu aborcji oraz zapłodnienia "in vitro", które określa mianem „niegodziwej procedury”. Opowiada się za karą śmierci (dla „morderców, zdrajców stanu, szpiegów i dezerterów”). Jest monarchistą i krytykiem demokracji. Popiera pomysł formalnej intronizacji Jezusa Chrystusa na króla Polski. Przy wielu okazjach opowiadał się za wolnością obyczajową obywatela i między innym aktów homoseksualnych, jednak w marcu 2019 oficjalnie opowiedział się za ich karaniem. Opowiadał się również przeciwko projektowi nowelizacji ustawy o ochronie zwierząt zwanej potocznie "Piątka dla zwierząt".
Współpracuje z Organizacją Monarchistów Polskich, dla której wygłaszał prelekcje ideowe podczas spotkań w Warszawie i Wrocławiu. Jest przeciwnikiem Unii Europejskiej, którą określa „eurokołchozem”. Wypowiada się również jako teoretyk, jego zdaniem pożądanych, zmian ustrojowych w Polsce oraz ewolucji od demokracji do monarchii.
Mówi o sobie, że jest daleki od anarchizmu oraz że jest państwowcem, przy czym jest przeciwnikiem biurokratyzmu. Jego zdaniem narody cywilizowane to te, które „potrafią z jednej strony realizować interesy narodowe, mając na uwadze dobro wspólne, a z drugiej strony potrafią szanować jednostkę”. Rasizm i szowinizm, które jego zdaniem wynikają z oderwania od źródeł cywilizacji łacińskiej nazywa „odchyłem” oraz „przejawem myślenia plemiennego”. Takie postawy są jego zdaniem „dzikie” i „niecywilizowane”. W kwestiach gospodarczych odnosi się do zasady pomocniczości. Nie jest więc za tym, żeby państwo zajmowało się gospodarką „poza zapewnianiem równości dostępu do rynku”. Wyjątki przewiduje jednak też „w tych sferach gospodarki, w których waży się kwestia bezpieczeństwa państwa” (np. zbrojeniowego, energetycznego, surowcowego czy klimatycznego). Jego zdaniem państwo istnieje również w celu dopilnowania, aby „nie padali Polacy ofiarą zmów kartelowych”.
Podzielał teorie spiskowe, że pandemia COVID-19 nie istnieje i jest tylko wymysłem mediów mainstreamowych i polityków, promował książkę „Fałszywa Pandemia. Krytyka naukowców i lekarzy” wydaną przez jego fundacje „Osuchowa”. Wielokrotnie uczestniczył i przemawiał podczas protestów przeciwko obostrzeniom wprowadzonym przez rząd Zjednoczonej Prawicy, interweniował w obronie przedsiębiorców, którzy, wbrew zakazom, otwierali swoje lokale podczas pandemii. Konsekwentnie odmawia zakrywania ust i nosa, co doprowadziło do konfliktów m.in. z marszałkami Sejmu prowadzącymi obrady.
W czerwcu 2022 był (obok Mirosława Piotrowskiego i Włodzimierza Korab-Karpowicza) jednym z sygnatariuszy "Apelu o pokój w Europie Środkowej" ogłoszonego podczas marszu "Dmowski na zamek", zorganizowanego przez Olszańskiego. Jego autorzy, odnosząc się do trwającej wówczas inwazji Rosji na Ukrainę, stwierdzili, że przyczynami tej wojny były „strach Rosji przed rozszerzeniem się NATO oraz strach państw sąsiednich przed potęgą Rosji”, a także „wprowadzenie zmian w ustawie językowej na Ukrainie, dyskryminujących językową mniejszość rosyjską”. Oświadczenie to zostało uznane za proputinowskie m.in. przez portale Niezalezna.pl oraz OKO.press.
Kontrowersje.
Jest współtwórcą telewizyjnego cyklu "Errata do biografii", ujawniającego agenturalne wątki w życiorysach znanych Polaków. Program był emitowany na antenach TVP. W kwietniu 2007 ogłosił, że znany językoznawca, profesor Jan Miodek, był konfidentem SB, za co został mu wytoczony proces, który przegrał. Wrocławski Sąd Apelacyjny oddalił apelację Grzegorza Brauna, podobnie jak Sąd Najwyższy, który wyrokiem z 10 września 2009 dodatkowo nakazał Grzegorzowi Braunowi przeprosić Jana Miodka w prasie ogólnopolskiej i Radiu Wrocław. 29 maja 2010 Grzegorz Braun złożył skargę do Europejskiego Trybunału Praw Człowieka, powołując się na artykuł 10 (prawo do wolności słowa) Europejskiej Konwencji Praw Człowieka. Postępowanie rozpoczęło się 14 marca 2013 i zakończyło się w listopadzie 2014 wyrokiem Trybunału stwierdzającym, że polskie postępowania sądowe bezspornie naruszyły wolność wypowiedzi i skazującym Polskę na wypłacenie odszkodowania i zadośćuczynienia Grzegorzowi Braunowi.
Wystąpienie Grzegorza Brauna 10 września 2012 w czasie debaty publicznej w warszawskim klubie Hybrydy stało się podstawą do rozpoczęcia przez Prokuraturę Rejonową Warszawa-Śródmieście postępowania wyjaśniającego, czy użyte przez niego sformułowania mogą być przestępstwem polegającym na wzywaniu do popełnienia zbrodni. 16 kwietnia 2013 prokuratura umorzyła śledztwo w tej sprawie.
We wrześniu 2012 roku Prokuratura Rejonowa Warszawa-Wola podjęła decyzję o przedstawieniu reżyserowi zarzutów mających związek z incydentem na Cmentarzu Powązkowskim w Warszawie podczas ekshumacji jednej z ofiar katastrofy smoleńskiej. Zarzut naruszenia nietykalności cielesnej policjanta, wdarcia się na teren cmentarza i nieopuszczenie go pomimo żądania, został przedstawiony 3 stycznia 2013.
Prawomocnym wyrokiem sądowym z lutego 2015 został skazany na karę grzywny za atak na policjanta, wyłamanie mu kciuka, a także znieważenie go przez wyzwanie funkcjonariusza od „bandytów”, co miało miejsce w 2008 we Wrocławiu, gdy brał udział w pikiecie narodowo-radykalnej i nacjonalistycznej partii politycznej Narodowe Odrodzenie Polski.
Co roku w Uroczystość Trójcy Przenajświętszej, czyli w niedzielę poprzedzającą Uroczystość Bożego Ciała, uczestniczy w warszawskiej manifestacji wiary i modlitwy organizowanej przez Rycerstwo Chrystusa Króla pod wodzą ks. Piotra Natanka, który w 2011 otrzymał od kardynała Stanisława Dziwisza karę suspensy.
Grzegorz Braun znany jest z ostrej krytyki protestantyzmu, a przede wszystkim Marcina Lutra. W 2018 na terenie pustelni ks. Piotra Natanka w Grzechyni wziął udział w dyskusji o protestantyzmie, reformacji i filmie reżysera zatytułowanym "Luter i rewolucja protestancka", wraz z duchownym i Agnieszką Jezierską – rzekomą mistyczką, która ma otrzymywać objawienia od Matki Bożej i Jezusa. Podczas spotkania prelegenci wypowiadali się przeciw dialogowi ekumenicznemu, podważając zasadność soboru watykańskiego II oraz inne deklaracje i porozumienia zawarte między kościołem rzymskokatolickim i niektórymi wspólnotami protestanckimi.
Środowiska liberalne i lewicowe wielokrotnie krytykowały Grzegorza Brauna za wypowiedzi na temat Żydów i judaizmu, zarzucając mu antysemityzm. Powieść Olgi Tokarczuk „Księgi Jakubowe” uznał za „antypolską, antykatolicką fantasmagorię”, w której Tokarczuk „dokonała pośmiertnego mordu rytualnego” na biskupie Kajetanie Sołtyku, według Brauna bohaterze narodowym.
We wrześniu 2021 roku po zakończeniu sejmowego wystąpienia publicznie zagroził Ministrowi Zdrowia Adamowi Niedzielskiemu, kierując do niego słowa „Będziesz pan wisiał”, co wywołało falę oburzenia na sali plenarnej i doprowadziło do przerwania obrad. Prezydium Sejmu wymierzyło posłowi najwyższą możliwą karę w postaci obniżenia mu uposażenia o 50% i odebranie diety poselskiej na 6 miesięcy. Jednakże już po 4 dniach od wymierzenia kary przez Prezydium Sejmu sympatycy polityka zorganizowali internetową zrzutkę, co poskutkowało szybkim zebraniem ponad 120 tysięcy złotych, które Braun przeznaczył na „działania służące gromadzeniu użytecznych procesowo dowodów przestępstw i zbrodni popełnianych w zw. z COVID-19”. W marcu 2022 wtargnął na teren Instytutu Kardiologii im. Prymasa Tysiąclecia Kardynała Stefana Wyszyńskiego i szarpał się z dyrektorem instytutu Łukaszem Szumowskim.
Po spaleniu Statutu kaliskiego przez Wojciecha Olszańskiego politycy Konfederacji potępili antysemicki czyn, tymczasem Braun wziął w obronę Olszańskiego i był przeciwny wyciąganiu konsekwencji wobec organizatorów wydarzenia, motywując swoje stanowisko obroną wolności zgromadzeń i wypowiedzi oraz podważając istnienie podstawy prawnej do ich ukarania.
Po agresji Rosji na Ukrainę posłowie Konfederacji potępili akt agresji, natomiast Braun dokonał wpisu na Twitterze, w którym domagał się aby nie otwierać terytorium RP i nie przyjmować uchodźców. We wrześniu 2022 partia Grzegorza Brauna organizowała w Warszawie marsz i pikietę pod hasłem „Stop ukrainizacji Polski”. Zapraszając na tę pikietę, Grzegorz Braun powiedział: „Stop ukrainizacji Polski. Przypomnimy słowa ambasadora Ukrainy w Niemczech o równej winie ludobójców spod znaku OUN-UPA i naszych pomordowanych Rodaków”. Akcja Brauna – choć z niewielkim społecznym oddźwiękiem – została jednak wykorzystana przez rosyjską propagandę w celu kreowania obrazu Polski, sprzeciwiającej się proukraińskiej postawie Warszawy. Tuba propagandowa Kremla – kanał Rossija 1 – obszernie relacjonowała niewielki antyukraiński marsz zorganizowany przez Grzegorza Brauna. Zajęła się tym Olga Skabiejewa, prowadząca program „60 minut”. Michał Marek twierdzi: „Kluczowe rosyjskie portale informacyjne, portale alternatywne oraz siatki kanałów Telegram równocześnie eksponowały przekaz o rzekomo masowym „buncie” Polaków względem obecności w kraju ludności ukraińskiej. 29 września 2022 roku podczas głosowania Sejmu nad potępieniem pseudoreferendów na Ukrainie, wstrzymał się od głosu. Tego samego dnia Sejm na wniosek Komendanta Głównego Policji, stosunkiem głosów 361 za, 20 przeciw i 27 wstrzymujących się, wyraził zgodę na uchylenie Grzegorzowi Braunowi immunitetu w związku z popełnionym przez niego wykroczeniem drogowym na odbywającej się rok wcześniej manifestacji. W styczniu 2023 dokonał zniszczenia choinki stanowiącej element wystroju budynku Sądu Okręgowego w Krakowie.
Życie prywatne.
Syn reżysera Kazimierza Brauna i Zofii z domu Reklewskiej, wnuk Wincentego Sebastiana Reklewskiego, bratanek byłego przewodniczącego Krajowej Rady Radiofonii i Telewizji i byłego prezesa TVP Juliusza Brauna, brat aktorki Moniki Braun oraz Justyny Braun.
6 grudnia 2014 roku w kościele św. Klemensa Hofbauera w Warszawie Grzegorz Braun wziął ślub w nadzwyczajnej formie rytu rzymskiego z Aleksandrą Gruziel, która jest montażystką filmową, także produkcji autorstwa Grzegorza Brauna. Ma z nią dwoje dzieci.
Grzegorz Braun jest związany z polskim środowiskiem tradycjonalizmu katolickiego, ze wspólnotami takimi jak Instytut Dobrego Pasterza czy Bractwo Kapłańskie Świętego Piusa X.
Oprócz polskiego, w stopniu komunikatywnym posługuje się językiem czeskim i angielskim.
Publikacje.
Grzegorz Braun opublikował kilkanaście książek:

</doc>
<doc id="737677" url="https://pl.wikipedia.org/wiki?curid=737677" title="Obrączka ślubna">
Obrączka ślubna

Obrączka ślubna – pierścień, zwykle bez kamienia, często grawerowany, wykonany ze stopu złota lub innego szlachetnego metalu. W dniu ślubu zakładany sobie wzajemnie przez małżonków, przeważnie na palec serdeczny prawej lub lewej dłoni (w zależności od kraju). Symbol dozgonnej miłości małżonków i zobowiązania, iż dochowają wierności małżeńskiej.
Historia.
Uważa się, że pierwsze obrączki ślubne pojawiły się w starożytnym Egipcie. Relikty sprzed 6000 lat, w tym zwoje papirusowe, są dowodem wymiany między małżonkami splecionych pierścieni konopi lub trzcin. Starożytny Egipt uważał krąg za symbol wieczności, a pierścień służył do oznaczenia wiecznej miłości małżonków. Taki był również początek zwyczaju noszenia obrączki na palcu serdecznym lewej ręki, ponieważ starożytni Egipcjanie wierzyli, że ten palec otaczała specjalna żyła, która była połączona bezpośrednio z sercem, w języku łacińskim nazywana „Vena amoris ”.
Zachodnie tradycje noszenia obrączek ślubnych sięgają starożytnej Grecji i starożytnego Rzymu, gdzie najpierw były związane z posagiem małżeńskim, a później z obietnicą wierności. Współczesny zwyczaj nakładania sobie obrączek przez nowożeńców podczas ceremonii ślubnej wywodzi się z czasów chrześcijańskiej, średniowiecznej Europy. 
Inne pierścienie, spotykane na Bliskim Wschodzie, miały postać kilku kawałków, które po odpowiednim złożeniu tworzyły spójny układ. Robiono je w tym celu, by utrudnić prawidłowe założenie ich na palec – w przypadku zdjęcia go przez żonę mąż wiedział o tym. Znane są też pierścienie przedstawiające dwie splecione ręce. Pierścienie te były noszone w Europie, przypuszczalnie od czasów antycznych.
Zarówno w Stanach Zjednoczonych, jak i Kanadzie obrączki były początkowo noszone tylko przez żony, a stały się powszechne dla obojga małżonków w XX wieku.
Sposób noszenia.
Obrączka ślubna noszona jest na serdecznym palcu prawej ręki, m.in. w Polsce, Austrii, Niemczech, Norwegii, Danii, Grecji, Hiszpanii, Indiach, Chile, Wenezueli, Rosji, Ukrainie, Białorusi, Litwie, Łotwie, Węgrzech, Holandii, Islandii, Serbii, Macedonii Północnej, Czarnogórze, i Bułgarii.
Na lewej ręce nosi się obrączkę ślubną m.in. w następujących państwach: Francja, Belgia, Szwajcaria, Irlandia, Wielka Brytania, Walia, Szkocja, Szwecja, Finlandia, Czechy, Słowacja, Rumunia, Mołdawia, Chorwacja, Włochy, Słowenia, Turcja, Cypr, Brazylia, Portugalia, Egipt, Iran, Meksyk, USA, Kanada, Australia, Nowa Zelandia, Japonia, Chiny, i Korei Południowej.
Obrączki ślubów zakonnych.
Obrączkę lub sygnet noszą także numerariusze i przyłączeni – świeccy członkowie Opus Dei, żyjący w celibacie, po złożeniu zobowiązania na całe życie.
Zakonnice noszą obrączki na znak przynależności do Jezusa Chrystusa.

</doc>
<doc id="737683" url="https://pl.wikipedia.org/wiki?curid=737683" title="Gudenå">
Gudenå

Gudenå – najdłuższa rzeka Danii. Jej długość wynosi 160 kilometrów.
Swoje źródła ma w okolicach miejscowości Nørre Tinnet na terenie wzgórz morenowych Tinnet Krat. Początkowo płynie na południowy wschód do miejscowości Tørring, gdzie zmienia kierunek na północny. W dalszym biegu rzeka przepływając przez wzgórza Himmelbjerget kilkakrotnie zmienia kierunek wykorzystując doliny tunelowe i krzyżujące się z nimi doliny ekstramarginalne. Pomiędzy miejscowościami Ry i Silkeborg Gudenå przepływa przez kilka jezior Pojezierza Silkeborskiego, z których największe to Mossø, Julsø i Gudensø (duń. "sø" – jezioro). Za Silkeborgiem rzeka przybiera kierunek północno-wschodni i dalej płynie przez Bjerringbro, Ulstrup, Langå do Randers. Tam rozlewa się szeroko, tworząc föhrd Randers Fjord i w okolicach miejscowości Udbyhøj uchodzi do Zatoki Aalborskiej w cieśninie Kattegat. Estuarium (Randers Fjord) jest długie na 30 km i stosunkowo wąskie. 
Obszar dorzecza Gudenå jest największy w całym kraju (2640 km²).

</doc>
<doc id="737686" url="https://pl.wikipedia.org/wiki?curid=737686" title="Pierścionek zaręczynowy">
Pierścionek zaręczynowy

Pierścionek zaręczynowy – pierścionek, ofiarowany podczas zaręczyn przez osobę oświadczającą się.
Pierścionek zaręczynowy bardzo często ozdobiony jest białym kamieniem szlachetnym (diament), półszlachetnym lub syntetycznym cyrkonią. Noszony zazwyczaj na palcu serdecznym, oznacza zgodę osoby go noszącej na oświadczyny, czyli zapowiada ślub właściciela pierścionka z jego ofiarodawcą.
W Polsce noszony na prawej ręce, w Wielkiej Brytanii na lewej. W Skandynawii już od momentu zaręczyn kobieta nosi na lewej dłoni obrączkę, do której pan młody w trakcie ceremonii ślubnej dokłada drugą – identyczną. Z kolei w tradycji węgierskiej pierścionki zaręczynowe są rzadkością, zamiast niego kobieta otrzymuje obrączkę, którą do momentu ślubu nosi na lewej dłoni, po nim zaś przekłada na prawą.
Dobór rozmiaru.
Wielkości pierścionków podawane są w rozmiarach jubilerskich. Poniższa tabela pokazuje zależność między rozmiarem jubilerskim a średnicą wewnętrzną.
Kamień w pierścionku zaręczynowym.
Na pierścionku jest umieszczony kamień. Najpopularniejsze rodzaje kamieni stosowane w pierścionkach zaręczynowych to:

</doc>
<doc id="737690" url="https://pl.wikipedia.org/wiki?curid=737690" title="Iluminacja (psychologia)">
Iluminacja (psychologia)

Iluminacja, olśnienie, zjawisko aha – zjawisko polegające na uświadomieniu sobie czegoś.
Efekt Aha! może być rejestrowany za pomocą EEG. Gdy na przykład badany słucha sekwencji dźwięków w momencie zmiany wysokości dźwięku obraz pracy mózgu przedstawia charakterystyczny pik.

</doc>
<doc id="737696" url="https://pl.wikipedia.org/wiki?curid=737696" title="Olśnienie">
Olśnienie



</doc>
<doc id="737704" url="https://pl.wikipedia.org/wiki?curid=737704" title="Dominic Purcell">
Dominic Purcell

Dominic Purcell, właśc. Dominic Haakon Myrtvedt Purcell (ur. 17 lutego 1970 w Wallasey) – australijski aktor telewizyjny i filmowy urodzony w Wielkiej Brytanii.
Życiorys.
Wczesne lata.
Urodził się w Wallasey w hrabstwie Cheshire, w północno-zachodniej Anglii. Jego ojciec, Phil Myrtvedt, pochodził z Norwegii, a matka Mary T. „Maureen” (z domu Hassett) z Irlandii. Kiedy miał dwa lata, jego rodzina przeprowadziła się z Anglii do Australii – najpierw do Bondi w Sydney, a potem na Zachodnie Przedmieścia. Miał zostać w przyszłości ogrodnikiem, lecz po obejrzeniu sensacyjnego dramatu wojennego Olivera Stone’a "Pluton" ("Platoon", 1986) zapragnął zostać aktorem. Uczył się aktorstwa w Teatrze Australijskim dla Młodych Ludzi (The Australian Theatre for Young People – ATYP) oraz Western Australian Academy of Performing, gdzie spotkał swoją przyszłą żonę Rebeccę Williamson i studiował z Hugh Jackmanem.
Kariera.
Pierwsze aktorskie szlify zdobył na srebrnym ekranie występując w australijskich serialach: "Raw FM" (1997-98) i "Szkoła złamanych serc" ("Heartbreak High", 1999) u boku Simona Bakera i Pety Toppano.
W 2000 przyjechał do Stanów Zjednoczonych, zamieszkał w Los Angeles, w stanie Kalifornia i zadebiutował na dużym ekranie w sensacyjnym dreszczowcu przygodowym "" ("Mission: Impossible II", 2000) z Tomem Cruise.
Następnie powrócił na srebrny ekran w australijskich serialach: "Zagubiony świat" ("The Lost World", 2001) i "Władca zwierząt" ("BeastMaster", 2001) z Danielem Goddardem w roli tytułowej. Sławę zawdzięcza roli Lincolna „Linca” Burrowsa w serialu "Skazany na śmierć" (2005-2007), za którą otrzymał nagrodę Australijskiego Instytutu Filmowego. W 2009 był na okładce zimowo-wiosennego numeru magazynu „Men’s Health”. Wystąpił w filmie akcji "House of the Rising Sun" (2011) u boku wrestlera Dave’a Batisty. W kolejnym projekcie Millera, dramacie kryminalnym "Martwy policjant" ("Officer Down", 2013), zagrał jedną z głównych ról.
Życie prywatne.
Od sierpnia 1997, Purcell spotykał się z Rebeccą Williamson. Wzięli ślub 1 sierpnia 1998. Mają czworo dzieci: syna Josepha (ur. 12 sierpnia 1999), córkę Audrey (ur. 30 stycznia 2001) oraz bliźnięta: Lily i Gusa (ur. 7 lipca 2003). 21 października 2007 Dominic Purcell i Rebecca Williamson ogłosili separację i 22 października 2008 rozwiedli się
Od lipca 2011 do stycznia 2018, Purcell był związany z amerykańską aktorką i modelką AnnaLynne McCord.

</doc>
<doc id="737705" url="https://pl.wikipedia.org/wiki?curid=737705" title="Eve Mavrakis">
Eve Mavrakis

Eve Mavrakis (ur. 22 czerwca 1966 w Dordogne) - francuska scenografka filmowa, pochodzenia grecko-żydowskiego. 
Życiorys.
Urodziła się w departamencie Dordogne. W lipcu 1995 rou wyszła za mąż za Ewana McGregora. Mają cztery córki: Clarę Mathilde (ur. w 1996), Esther Rose (ur. w 2001), adoptowaną w kwietniu 2006 dziewczynkę z Mongolii (Jamyan) (Ewan zauważył ją podczas wyprawy „Long Way Round”) i Anouk (ur. w 2011).
Jej największe filmy to: "Królowa bandytów", "Niewinni śpią", "Porachunki" i "Gry weselne".

</doc>
<doc id="737712" url="https://pl.wikipedia.org/wiki?curid=737712" title="Föhrd">
Föhrd



</doc>
<doc id="737718" url="https://pl.wikipedia.org/wiki?curid=737718" title="Jean Bart">
Jean Bart

Jean Bart (ur. 21 października 1650 w Dunkierce, zm. 27 kwietnia 1702) – francuski admirał pochodzenia holenderskiego (dokładnie flamandzkiego).
Życiorys.
Jean Bart urodził się w Dunkierce jako syn prostego rybaka. Karierę swoją rozpoczął od służby w marynarce holenderskiej, i to pod rozkazami słynnego Michiela de Ruytera. Gdy w 1672 Francja dokonała najazdu na Holandię, co dało początek długotrwałej wojnie Francji z koalicją, Bart wstąpił do francuskiej służby jako dunkierski kaper. Wyróżnił się w trakcie działań floty francuskiej na Morzu Śródziemnym, gdzie tymczasowo pełnił stanowisko odpowiadające stopniowi oficerskiemu, choć ze względu na niskie urodzenie nie mógł dowodzić w marynarce.
Jednak w 1679 dzięki swoim zasługom został porucznikiem. Potem już szybko awansował na kapitana, a następnie do stopnia admirała.
Największe sukcesy odniósł Bart podczas wojny palatynackiej (1688–1697). Początek wojny takich sukcesów nie zapowiadał, gdyż w 1689 Bart razem z Claude de Forbinem przechwyceni zostali przez okręty angielskie i zabrani do Plymouth. Po trzech dniach udało mu się uciec do Bretanii na łodzi wiosłowej wraz z 20 innymi marynarzami.
W 1691 prześliznął się przez blokadę Dunkierki, sterroryzował nieprzyjacielską flotę handlową, następnie dotarł do szkockich wybrzeży, gdzie spalił zamek i 4 wioski. Przedłużająca się wojna dawała się Francji coraz bardziej we znaki, a największym problemem był narastający brak żywności. Z tego powodu zwycięstwo eskadry Barta nad Holendrami w 1694 w bitwie pod Texel i dzięki temu uratowanie konwoju 120 statków wiozących zboże z Rzeczypospolitej miało wówczas dla Francji ogromne znaczenie. Ludwik XIV nagrodził Barta nadając mu tytuł szlachecki.
W 1696 ponownie pobił Holendrów na ławicy Dogger Bank, niszcząc 25 statków z konwoju liczącego 112 statków handlowych. Zawarty rok później, kończący wojnę palatynacką pokój w Rijswijk, był jednocześnie końcem aktywnej służby Barta.
W 1697 na czele eskadry 6 okrętów francuskich przywiózł polskiego elekta księcia Conti na redę portu w Gdańsku.
Rodzina.
Jean Bart, 3 lutego 1676 poślubił 16-letnią Nicole Gontier. W 6 lat później (w 1682) Nicole zmarła. Miał z nią czwórkę dzieci, z których najstarszy syn François-Cornil (17 czerwca 1676 - ?) został w przyszłości wiceadmirałem. 13 października 1689 poślubił Jacobę Tugghe, z którą miał 10 dzieci.
Jean Bart zmarł na zapalenie opłucnej i pochowany został na cmentarzu Eglise Saint-Eloi w Dunkierce.

</doc>
<doc id="737725" url="https://pl.wikipedia.org/wiki?curid=737725" title="Kati Wilhelm">
Kati Wilhelm

Katarina "Kati" Wilhelm (ur. 2 sierpnia 1976 w Schmalkalden) – niemiecka biathlonistka i biegaczka narciarska, wielokrotna medalistka igrzysk olimpijskich i mistrzostw świata, zdobywczyni Pucharu Świata.
Kariera.
Początkowo uprawiała biegi narciarskie. W 1994 roku wystąpiła na mistrzostwach świata juniorów w Breitenwang, gdzie zajęła 18. miejsce w biegu na 5 km techniką klasyczną. Jeszcze dwukrotnie startowała na imprezach tego cyklu, zajmując między innymi 13. miejsce w biegu na 5 km klasykiem oraz 14. miejsce w biegu na 15 km stylem dowolnym podczas mistrzostw świata juniorów w Gällivare w 1995 roku. W Pucharze Świata w biegach narciarskich zadebiutowała 14 grudnia 1994 roku w Tauplitz, gdzie zajęła 54. miejsce w biegu na 10 km stylem klasycznym. Pierwsze punkty wywalczyła 21 lutego 1997 roku w Trondheim, gdzie zajęła 24. miejsce w biegu na 15 km stylem dowolnym. Nigdy nie stanęła na podium zawodów pucharowych. Najlepsze wyniki osiągnęła w sezonie 1998/1999, kiedy zajęła 34. miejsce w klasyfikacji generalnej.
W 1997 roku wystartowała na mistrzostwach świata w Trondheim, zajmując między innymi szóste miejsce w sztafecie i 24. miejsce w biegu na 15 km stylem dowolnym. Na rozgrywanych rok później igrzyskach olimpijskich w Nagano, gdzie jej najlepszymi wynikami były szóste miejsce w sztafecie i szesnaste na dystansie 30 km stylem dowolnym. Brała też udział w mistrzostwach świata w Ramsau, zajmując 21. miejsce w biegu na 15 km stylem dowolnym.
Po zakończeniu sezonu 1998/1999 zaczęła trenować biathlon. W Pucharze Świata zadebiutowała 30 listopada 2000 roku w Anterselvie, zajmując 36. miejsce w biegu indywidualnym. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 1 grudnia 2000 roku w tej samej miejscowości, gdzie zajęła 17. miejsce w sprincie. Pierwszy raz na podium zawodów pucharowych stanęła 6 dni później w Anterselvie, gdzie sprint ukończyła na trzeciej pozycji. W zawodach tych wyprzedziły ją tylko Gro Marit Istad-Kristiansen z Norwegii i Rosjanka Olga Miedwiedcewa. W kolejnych startach jeszcze 67 razy stanęła na podium, odnosząc przy tym 21 zwycięstw: 11 w sprincie, 6 w biegu pościgowym, 3 w starcie masowym i 1 w biegu indywidualnym. Najlepsze wyniki osiągnęła w sezonie 2005/2006, kiedy zwyciężyła w klasyfikacji generalnej. Ponadto w sezonach 2004/2005, 
2006/2007 i 2008/2009 zajmowała drugie miejsce, ulegając kolejno Francuzce Sandrine Bailly, swej rodaczce Andrei Henkel i Helenie Jonsson ze Szwecji. Kilkukrotnie zdobywała Małe Kryształowe Kule za zwycięstwa w klasyfikacjach poszczególnych konkurencji: w sprincie w sezonach 2004/2005 i 2005/2006, biegu masowym w sezonie 2006/2007 i biegu pościgowym w sezonach 2005/2006, 2006/2007 i 2008/2009.
Pierwsze medale w biathlonie wywalczyła w 2000 roku, zajmując trzecie miejsce w sprincie i sztafecie podczas mistrzostw Europy w Zakopanem. Rok później wystąpiła na mistrzostwach świata w Pokljuce, gdzie dwukrotnie stawała na podium. Najpierw zwyciężyła w sprincie, wyprzedzając swą rodaczkę, Uschi Disl i Norweżkę Liv Grete Poirée. W biegu pościgowym była siódma, jednak wraz z koleżankami w sztafecie zajęła drugie miejsce. Następnie była trzecia w sztafecie na mistrzostwach świata w Chanty-Mansyjsku w 2003 roku i mistrzostwach świata w Oberhofie rok później, a także druga w sztafecie na mistrzostwach świata w Hochfilzen i trzecia w sztafecie mieszanej na mistrzostwach świata w Chanty-Mansyjsku w 2005 roku.
Kolejny indywidualny medal zdobyła podczas mistrzostw świata w Anterselvie w 2007 roku, gdzie była trzecia w biegu masowym. W zawodach tych uległa dwóm innym Niemkom: Andrei Henkel i Martinie Glagow. Na tej samej imprezie razem z Glagow, Henkel i Magdaleną Neuner zdobyła także złoty medal w sztafecie. Z rozgrywanych rok później mistrzostw świata w Östersund ponownie wróciła bez indywidualnego medalu. Niemki z Wilhlem w składzie obroniły za to tytuł mistrzowski w sztafecie. Najwięcej medali Wilhlem zdobyła na swoich ostatnich zawodach tego cyklu, mistrzostwach świata w Pjongczangu w 2009 roku. Najpierw zwyciężyła w sprincie, wyprzedzając inną Niemkę - Simone Hauswald i Rosjankę Olgę Zajcewą. W biegu pościgowym nie obroniła pierwszej pozycji, w strzelaniu pudłując 6 razy. Ostatecznie na metę dotarła jako druga, za Heleną Jonsson. Trzy dni później zwyciężyła w biegu indywidualnym, plasując się przed Teją Gregorin ze Słowenii i Norweżką Torą Berger. Zdobyła też kolejny srebrny medal w sztafecie.
W 2002 roku wzięła udział w igrzyskach olimpijskich w Salt Lake City, trzykrotnie stając na podium. W sprincie zdobyła złoty medal, przed Uschi Disl i Szwedką Magdaleną Forsberg. W biegu pościgowym była druga, rozdzielając Olgę Miedwiedcewą i Irinę Nikułcziną z Bułgarii. Złoty medal zdobyła także w sztafecie. Na rozgrywanych cztery lata później igrzyskach w Turynie również wywalczyła trzy medale: złoty w biegu pościgowym oraz srebrne w sztafecie i biegu masowym, w którym wyprzedziła ją tylko Anna Carin Zidek ze Szwecji. Brała też udział w igrzyskach olimpijskich w Vancouver w 2010 roku, gdzie razem z koleżankami z reprezentacji zdobyła brązowy medal w sztafecie. Zajęła także między innymi czwarte miejsce w biegu indywidualnym, w którym walkę o podium przegrała z Darją Domraczewą z Białorusi.
27 marca 2010 r. ogłosiła zakończenie sportowej kariery.
Osiągnięcia w biegach.
Puchar Świata.
Miejsca na podium.
Wilhelm nigdy nie stała na podium indywidualnych zawodów Pucharu Świata.

</doc>
<doc id="737726" url="https://pl.wikipedia.org/wiki?curid=737726" title="Boże Małe">
Boże Małe

Boże Małe (niem. "Klein Bosem", "Waldhausen") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Boże. W latach 1975–1998 miejscowość administracyjnie należała do województwa olsztyńskiego.
Historia.
Osada powstała na terenie leśnym, należącym do majątku ziemskiego Boże, w miejscu gdzie wcześniej była leśniczówka. W 1832 r. obszar ten wydzielili ze swych dóbr ówcześni ich właściciele Suchodolscy i sprzedali. Powstał tu nowy, odrębny majątek, który zaistniał jako samodzielna jednostka osadnicza w l846 r. pod nazwą "Waldhausen". Do dworu należało 17 włók ziemi. W 1838 r. były tu dwa domy z 36 mieszkańcami. W 1907 r. majątek obejmował 222,32 ha i należał do "Wilhelma Morgensterna", który specjalizował się w hodowli bydła. W 1928 r. osada liczyła 53 mieszkańców i z dniem 30 września została włączona do granic administracyjnych gminy wiejskiej Wyszembork. W okresie międzywojennym majątek ziemski obejmował 257,4 ha, a jego właścicielem był niejaki "Kolwe", który prowadził księgi rodowodowe bydła zarodowego. Po drugiej wojnie światowej powstał tu PGR. W 1973 roku Boże Małe należało do sołectwa Boże.

</doc>
<doc id="737728" url="https://pl.wikipedia.org/wiki?curid=737728" title="Technik dentystyczny">
Technik dentystyczny

Technik dentystyczny – zawód medyczny, regulowany. Osoba w zawodzie technika dentystycznego posiada kwalifikacje do wykonywania prac techniczno-dentystycznych, polegających na projektowaniu i obróbce protez dentystycznych w pracowni protetycznej. Zawód technika dentystycznego regulował dekret z dnia 5 lipca 1946. Według tego dekretu, technik dentystyczny nie miał prawa kontaktu z pacjentem, zatem nie mógł swoich czynności wykonywać w gabinecie dentystycznym. Dekret wprowadzał również zawód "uprawnionego technika dentystycznego", którego kwalifikacje były znacznie szersze od technika dentystycznego, lecz w praktyce zawód taki nie występuje z uwagi na zaniechanie kształcenia w tym zawodzie w połowie XX wieku. Uprawnienia uprawnionego technika dentystycznego reguluje rozporządzenia Ministra Zdrowia z dnia 15 maja 1951 r..
Uprawniony technik dentystyczny może wykonywać następujące zabiegi: 
Uprawnionemu technikowi dentystycznemu nie wolno: 
Uprawniony technik dentystyczny jest obowiązany niezwłocznie skierować pacjenta na leczenie do lekarza w przypadkach: 
Wyłącznie pod kierunkiem lekarza-dentysty dozwolone jest uprawnionemu technikowi dentystycznemu wykonywanie następujących czynności: 
Uprawniony technik dentystyczny przy wykonywaniu swych czynności może używać leków stosowanych w leczeniu zachowawczym oraz w protetyce, ze środków zaś znieczulających – wyłącznie preparatów ampułkowanych oraz chlorku etylu. 
Przy wykonywaniu protez metalowych bądź części metalowych w protezach z mas plastycznych lub kauczuku uprawnionemu technikowi dentystycznemu wolno stosować jedynie metale szlachetne bądź stal nierdzewną.

</doc>
<doc id="737730" url="https://pl.wikipedia.org/wiki?curid=737730" title="Brodzikowo">
Brodzikowo

Brodzikowo (dawniej Mariewo, niem. "Marienhof") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Boże. W latach 1975–1998 miejscowość administracyjnie należała do województwa olsztyńskiego.
Osada nazywana była także jako Mariewo lub Marynowo.
Historia.
Osada powstała w XIX w. jako wybudowanie (kolonia) Wyszemborka. Około 1900 roku majątek ziemski obejmował 11 włók. Po 1945 r. utworzono tu PGR. W 1973 roku Brodzikowo należało do sołectwa Boże.

</doc>
<doc id="737737" url="https://pl.wikipedia.org/wiki?curid=737737" title="Budziska (powiat mrągowski)">
Budziska (powiat mrągowski)

Budziska (dawniej Budziszki, niem. "Budzisken", 1929–1945 "Wachau") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
Wieś lokowana w 1533 r., ale wcześniej w tym miejscu (w 1437 r.) istniała jakaś osada, która później (zapewne na skutek zniszczeń wojny trzynastoletniej) została opuszczona. W tamtym czasie takie opuszczone osady nazywano "Budami" lub "Budziskami", można więc sądzić, że nazwa wsi od takiej nazwy się wzięła. W 1533 r. 5 łanów sołeckich (po 27 grzywien od łanu) kupił niejaki "Zese Schwechowski" (Czesio Szwejkowski), od starosty ryński "Georga von Diebesa", celem założenia wsi czynszowej na 50 łanach (853 ha). W późniejszym czasie zaledwie trzecia część jej areału była w użytkowaniu chłopów, resztę należała do folwarku. Chłopi z Budziszek odrabiali szarwark w tym folwarku. W 1664 r. elektor brandenburski "Fryderyk Wilhelm" nadał Budziszki na prawie magdeburskim baronowi "Janowi von Hoverbeckowi" (swemu tajnemu). Baron "von Hoverbeck" wcześniej otrzymał od elektora wieś Nakomiady (gmina Kętrzyn) za usługi, które w ciągu 35 lat wyświadczył elektorowi i domowi Hohenzollernów. W Nakomiadach baron "Jan von Hoverbeck" zbudował okazałą rezydencję, a Bodziszki w późniejszych latach miały różnych właścicieli.
W 1785 r. we wsi było 9 domów. W 1815 r. w Budziskach było 30 domów z 288 mieszkańcami. W 1838 r. w Budziszkach było 18 domów ze 149 mieszkańcami. Jeszcze w 1848 r. chłopi tutejsi nie byli uwłaszczeni a wieś określano jako "szlachecką". W tym czasie było tu 15 domów mieszkalnych i 166 mieszkańców. Po oddzieleniu się od Nakomiad, tutejsi właściciele zbudowali sobie dwór przy folwarku w Budziskach. We wsi 1870 r. mieszkały 62 osób. U schyłku XIX w. oddzielony od wsi majątek liczący 35 włók był własnością "Roberta Rogali", a w 1907 r. właścicielem majątku rycerskiego, wielkości 543,5 ha był "Edward Reetz", który specjalizował się w hodowli bydła rasy holenderskiej. 
W 1928 r. Budziszki określano jako wieś i majątek wybudowane o łącznej liczbie 205 mieszkańców. W 1929 r. ówczesne władze niemieckie, w ramach akcji germanizacyjnej, zmieniły urzędową nazwę wsi na "Wachau". W 1939 r. były tu 43 gospodarstwa domowe, w tym 15 gospodarstw rolnych, z których cztery miały wielkość w granicach 0,5-5 ha, cztery w granicach 5-10 ha, pięć w przedziale 10-20 ha, jedno liczyło ponad 20 ha i jedno ponad 100 ha. Gospodarz o nazwisku "Schlonski" prowadził wzorcową hodowlę bydła rodowodowego i koni zimnokrwistych rasy wschodniopruskiej. Budziszki liczyły wówczas 180 mieszkańców.
Po 1945 r. utworzono w Budziszkach PGR. 18 listopada 1967 r. w PGR Budziszki uroczyście otwarto pięćsetny w województwie (a drugi w powiecie mrągowskim) klub RUCH (kluby te, wyposażane w radia, gramofony, książki i czasopisma stawały się centralnymi punktami kulturalnego życia wsi).
W 1973 r. w urzędowym wykazie miejscowości powiatu mrągowskiego wymieniana jest wieś i PGR Budziska, należące do sołectwa Szczerzbowo.

</doc>
<doc id="737739" url="https://pl.wikipedia.org/wiki?curid=737739" title="Antal Majnek">
Antal Majnek

Antal Majnek OFM (ur. 18 listopada 1951 w Budapeszcie, na Węgrzech) – rzymskokatolicki biskup diecezji mukaczewskiej w latach 2002–2022.
Życiorys.
W 1977 wstąpił do zakonu franciszkanów na Węgrzech. 17 kwietnia 1982 otrzymał święcenia kapłańskie w Budapeszcie. W 1989 rozpoczął pracę misyjną na Ukrainie.
Episkopat.
9 grudnia 1995 został mianowany biskupem pomocniczym Zakarpacia wraz ze stolicą tytularną "Febiana". Sakry biskupiej udzielił mu w Rzymie papież Jan Paweł II 6 stycznia 1996 r. Od 1997 pełnił funkcję administratora apostolskiego Zakarpacia.
27 marca 2002 został mianowany ordynariuszem diecezji mukaczewskiej.
28 stycznia 2022 papież Franciszek przyjął jego rezygnację z pełnionej funkcji.

</doc>
<doc id="737741" url="https://pl.wikipedia.org/wiki?curid=737741" title="Iracka Grupa Studyjna">
Iracka Grupa Studyjna

Iracka Grupa Studyjna, zwana Komisją Bakera-Hamiltona lub Komisją Bakera (ang. Iraq Study Group) – 10-osobowa grupa badawcza powołana 15 marca 2006 przez Kongres Stanów Zjednoczonych (wnioskodawcą był kongresmen Frank Wolf z Wirginii).
Jej celem jest doradzenie rządowi i prezydentowi George’owi W. Bushowi w sprawach sytuacji w Iraku i znalezieniu politycznych rozwiązań. W jej skład wchodzi po pięciu republikanów i demokratów.
Jej członkowie (lista poniżej) w większości uchodzą za tzw. „politycznych realistów”, którzy od początku byli sceptycznie nastawieni wobec interwencji i obecnie nawołują do zmiany kursu.

</doc>
<doc id="737743" url="https://pl.wikipedia.org/wiki?curid=737743" title="Głód (powieść)">
Głód (powieść)

Głód (norw. "Sult") – powieść norweskiego pisarza Knuta Hamsuna opublikowana w 1890 roku. Jej fragmenty były wcześniej anonimowo opublikowane w duńskim magazynie "Ny Jord" w 1888. Miejscem akcji jest stolica Norwegii Christiania.
Geneza.
Hamsun pisał powieść mając ponad trzydzieści lat, będąc osobą zgorzkniałą i ciężko doświadczoną życiowo. Podczas pobytu w USA pracował jako robotnik i dogłębnie poznał środowiska dotknięte nędzą i nierównościami społecznymi. Osobiście doświadczał sprzeczności pomiędzy XIX-wiecznymi ideałami humanizmu chętnie wówczas głoszonymi przez warstwy rządzące, a postępującą dehumanizacją życia klasy robotniczej we wczesnym systemie liberalnym. Wszystko to spowodowało, że Hamsun stał się gorliwym wyznawcą filozofii Friedricha Nietzschego, a jego głównym wzorem literackim stał się Fiodor Dostojewski. "Głód" jest silnie inspirowany jego "Zbrodnią i karą", a główny bohater to osoba wyalienowana, samotna, nieumiejąca nawiązać solidarnych stosunków z bliźnimi, niezdolna do współpracy, popadająca w liczne konflikty i awantury.
Ekranizacja.
Powieść Hamsuna została zekranizowana w 1966 roku przez duńskiego reżysera Henniga Carlsena, który wraz z Peterem Seebergiem napisał także scenariusz. Główną rolę w filmie zagrał Per Oscarsson, który za swoją rolę otrzymał między innymi nagrodę dla najlepszego aktora na festiwalu filmowym w Cannes (sam film został nominowany do Złotej Palmy). Muzykę do filmu napisał Krzysztof Komeda.

</doc>
<doc id="737749" url="https://pl.wikipedia.org/wiki?curid=737749" title="Julia Wróblewska">
Julia Wróblewska

Julia Magdalena Wróblewska (ur. 18 października 1998 w Warszawie) – polska aktorka niezawodowa, celebrytka, osobowość medialna i kelnerka.
Życiorys.
Jest córką Anny Neski-Wróblewskiej i Artura Wróblewskiego. Ma o pięć lat młodszą siostrę Oliwię. 
Jako siedmiolatka zaczęła uczęszczać do jednej z warszawskich podstawówek, gdzie rodzice z powodu jej problemów psychicznych posłali ją do klasy integracyjnej. Po ukończeniu gimnazjum podjęła naukę w liceum publicznym, lecz po roku przeniosła się do liceum społecznego. W 2017 ukończyła 21 Społeczne Liceum Ogólnokształcące im. Jerzego Grotowskiego w Warszawie. Pomimo tego, że przystąpiła do matury w 2017, nie zdała jej. Maturę zdała dopiero w 2018.
Od najmłodszych lat interesowała się aktorstwem, lubiła też pozować do zdjęć. Uczestniczyła w wielu programach telewizyjnych, premierach, testowaniu zabawek oraz wywiadach. W dzieciństwie uczęszczała również na zbiórki harcerskie. Zadebiutowała rolą Michaliny w komedii romantycznej Ryszarda Zatorskiego pt. "Tylko mnie kochaj" (2006), gdzie zagrała u boku Macieja Zakościelnego, Agnieszki Dygant i Agnieszki Grochowskiej. Rola w filmie przyniosła jej natychmiastową popularność. Na dużym ekranie ponownie pojawiła się pod koniec 2011, występując w świątecznej produkcji "Listy do M." oraz gościnnie w "Och, Karol 2". Wiosną 2012, wraz z Maciejem Stuhrem zagrała w krótkometrażowej produkcji "Vocuus".
Pojawiła się w serialach, takich jak m.in.: "Magda M.", "Rodzina zastępcza", "Determinator" oraz "Naznaczony". W latach 2007–2021 wcielała się w postać Zosi w serialu "M jak miłość".
Na początku 2006 była jednym z gości w programie "Rozmowy w toku" (odcinek pt. "Mój dzieciak robi karierę!"). Była trzykrotną bohaterką programu "Uwaga! Kulisy sławy" (odcinki pt. "Tylko kochaj Julię", "Romantyczny „pistolet”" i "Julia Wróblewska: mam plan B, jeśli nie wyjdzie z aktorstwem"). Wielokrotnie gościła w programach śniadaniowych: "Dzień dobry TVN" i "Pytanie na śniadanie", a także w programie Superstacji "Na tapecie". Brała udział w "wielkim teście wiedzy". Była uczestniczką programów rozrywkowych: "Celebrity Splash!" (2015), "Dancing with the Stars. Taniec z gwiazdami" (2016) i "Agent – Gwiazdy" (2018).
W listopadzie 2021 wyznała, że zdiagnozowano u niej zaburzenie osobowości chwiejnej emocjonalnie typu granicznego, leczone psychoterapią i farmakoterapią. Wycofała się wówczas z show biznesu, aby odbyć sześciomiesięczną terapię w specjalistycznym ośrodku terapeutycznym w Krakowie. Po zakończeniu terapii w kwietniu 2022 podjęła pracę jako kelnerka.

</doc>
<doc id="737750" url="https://pl.wikipedia.org/wiki?curid=737750" title="Vini Poncia">
Vini Poncia

Vini Poncia, właśc. Vincent Poncia Jr. (ur. 29 kwietnia 1942) – amerykański muzyk, autor piosenek i producent nagrań.
W latach sześćdziesiątych XX w. Poncia razem z Peterem Andersem stworzył zespół autorów piosenek "Anders and Poncia". Ich piosenki były nagrywane przez takich artystów jak The Ronettes, Bobby Bloom i Darlene Love. Anders i Poncia byli też członkami zespołów The Tradewinds i The Innocents. Debiutancki singel The Tradewinds, "New York is a Lonely Town" osiągnął w 1996 roku 32 miejsce na liście "Hot 100" magazynu Billboardu. W 1991 roku japoński wokalista i tekściarz Tatsuro Yamashita nagrał cover tej piosenki tytułując go "Tokyo is a Lonely Town".
W latach siedemdziesiątych Poncia współpracował z Ringo Starrem (jednym z Beatlesów) i pojawił się w kilku solowych albumach Ringo. Był również producentem albumów Melissy Manchester i Lyndy Carter. Jako autor piosenek pisał je dla Jackie DeShanno and Tommy’ego Jammesa.
W roku 1978, został zatrudniony przez bębniarza zespołu KISS, Petera Crissa do produkcji jego solowego albumu. Za namową Crissa, Poncia był producentem dwóch albumów Kiss: Dynasty w roku 1979 i Unmasked w roku 1980.
Poncia Był również producentem drugiego solowego albumu Crissa, Let Me Rock You z roku 1982 oraz jest wymieniony jako współautor pięciu piosenek z wydanego w 1989 roku albumu Hot in the Shade zespołu Kiss.

</doc>
<doc id="737751" url="https://pl.wikipedia.org/wiki?curid=737751" title="Grand Prix Włoch na Żużlu 1996">
Grand Prix Włoch na Żużlu 1996

Wyniki Grand Prix Włoch, drugiej eliminacji Mistrzostw Świata Grand Prix w sezonie 1996.
To pierwsze zawody o Wielką Nagrodę Włoch.
Lista startowa.
Stawkę 17 stałych uczestników Grand Prix uzupełnił z dziką kartą Stefano Alfonso. W nawiasach podano numery stałe.
¹) Anglik Marvyn Cox startował w sezonie 1996 z licencją niemiecką.
Opis.
Wielką Nagrodę Włoch zgarnął mistrz świata Hans Nielsen. W finale, jadąc na ostatniej pozycji, upadek zaliczył Tommy Knudsen, który doznał złamania obojczyka. Kontuzja okazała się na tyle poważna, że wykluczyła tego zawodnika z występu w Pocking '96.
Są to pierwsza zawody Grand Prix, w których nie uczestniczył Polak.

</doc>
<doc id="737755" url="https://pl.wikipedia.org/wiki?curid=737755" title="Miejski Las">
Miejski Las

Miejski Las – osada w Polsce położona w województwie warmińsko-mazurskim, w powiecie mrągowskim, w gminie Mrągowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="737757" url="https://pl.wikipedia.org/wiki?curid=737757" title="Natalja Sorokina">
Natalja Sorokina

Natalja Władimirowna Sorokina z d. Gusiewa (ros. Наталья Владимировна Соро́кина z d. Гусева, ur. 12 września 1982 r. w Tichwinie) – rosyjska biathlonistka, brązowa medalistka mistrzostw świata.
Kariera.
Zaczęła uprawiać biathlon w wieku dwunastu lat, w 1994 roku. W Pucharze Świata zadebiutowała 23 stycznia 2004 roku w Pokljuce, zajmując 52. miejsce w sprincie. Pierwsze punkty wywalczyła 16 stycznia 2004 roku w Ruhpolding, gdzie zajęła 30. miejsce w tej samej konkurencji. Pierwszy raz na podium zawodów pucharowych stanęła tydzień później w Anterselvie, wygrywając rywalizację w sprincie. W zawodach tych wyprzedziła Czeszkę Kateřinę Holubcovą i swą rodaczkę - Swietłanę Iszmuratową. W kolejnych startach jeszcze trzy razy stanęła na podium: 25 stycznia 2004 roku w Anterselvie była druga w biegu masowym, 7 grudnia 2005 roku w Hochfilzen była trzecia w biegu indywidualnym, a 3 lutego 2007 roku w Anterselvie zajęła trzecie miejsce w sprincie. Najlepsze wyniki osiągnęła w sezonie 2005/2006, kiedy zajęła 21. miejsce w klasyfikacji generalnej.
Na mistrzostwach świata w Anterselvie w 2007 roku wywalczyła brązowy medal w sprincie. Uległa tam tylko Niemce Magdalenie Neuner i Annie Carin Zidek ze Szwecji. Na tej samej imprezie była też między innymi czwarta w biegu pościgowym i biegu masowym. Rok wcześniej wzięła udział w igrzyskach olimpijskich w Turynie, gdzie w swoim jedynym starcie zajęła 24. miejsce w biegu masowym.

</doc>
<doc id="737763" url="https://pl.wikipedia.org/wiki?curid=737763" title="Notyst Wielki">
Notyst Wielki

Notyst Wielki (niem. "Gross Notisten") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Nazwa wsi może pochodzić od imienia pruskiego "Note".
Leży pomiędzy jeziorem Notyst (na zachodzie) i Jeziorem Ryńskiem (na wschodzie).
Historia.
W rejestrze czynszowym Notyst Wielki wzmiankowany jest już w 1422 roku. W 1444 r. wieś wzmiankowana jest jako dobra służebne, wielki mistrz "Konrad von Erlichshausen" nadał po 10 łanów (włók) na prawie magdeburskim, Pawłowi z Noltis (z Notystu) i "Piotrowi Leistenerowi" z Mrągowa, z obowiązkiem służby konnej w zbroi od każdego z nich. W tymże roku "Paweł Russdorf" zapisał 30 łanowy majątek lennikowi o polskim imieniu Jan. W 1480 r. 30 włók na prawie magdeburskim wielki mistrz "Marcin Truchsess" nadał "Burkhardowi Pomianowi", wraz z młynem, jak też wyższe i niższe sądownictwo, zwalniając dożywotnio od płużnego i od pomocy przy budowie zamków. Obszar majątku rozpościerał się między rzeczką Jorką, łączącą jezioro Jorzec i Tałty, wsią Wejdyki oraz wsią Sądry. W dniu 13 kwietnia 1488 r. "Matthes Mollner" otrzymał przywilej na młyn, karczmę i dwie włóki gruntu. W tym czasie Notys Wielki był wsią mieszaną (majątkiem folwarczny i wieś chłopska). Jako wieś czynszowa występuje też po raz pierwszy w księdze czynszów Rynu w 1522 r., gdy komtur Rynu "Faustyn von Weiblingen" osadził tu sołtysa "Augustyna" sprzedając mu dwie włoki sołeckie na prawie chełmińskim. Sołtys miał zapewnić pełną obsadę wsi oraz pilnować dopełnienia szarwarku na rzecz zamku w Rynie, za co wolno mu było łowić ryby w jeziorze Notyście i hodować pszczoły w ogrodzie (miód miał odstawiać odpłatnie do Rynu).
W 1539 r. w Notyście było 19 zagród chłopskich i 6 zagrodników (głównie Polaków). W 1555 r. starosta Rynu "Georg von Diebes" sprzedał tutejszemu karczmarzowi "Johannowi Krugerowi" 4 włoki sołeckie na obszarze położonym na południowy zachód od Notystu Wielkiego, aby dokonał tam lokacji wsi czynszowej o nazwie Notyst Mały. W 1564 r. wieś posiadała 15 gospodarstw chłopskich na obszarze wynoszącym 34 włóki.
W 1719 r. aż 10 włók było pustych (leżały odłogiem). Funkcjonował młyn oraz dwie karczmy. Przed 1740 r. założono szkołę. W 1785 r. Notyst Wielki był wsią mieszaną z 33 domami. W końcu XVIII w. powstało 7 nowych zagród związanych z polskim osadnictwem (osiedlili się m.in. "Nadollek, Bendsko, Schliza, Schliwa, Czerwanski"). Po uwłaszczeniu na początku XIX w. liczba zagród wzrosła. W 1822 r. było tu 134 mieszkańców, w 1838 r. – 151 mieszkańców i 24 domy. W 1849 r. we wsi było 182 mieszkańców i 29 budynków mieszkalnych. W 1870 r. Notyst zamieszkiwało 165 osób.
W 1907 r. Notyst Wielki i Notyst Dolny stanowiły jeden majątek o powierzchni 492,17 ha, którego właścicielami byli M. Enoch i A. Brunn (dwór jednak był w Notyście Dolnym). W majątku istniały: gorzelnia, młyn wodny i wiatrak, zajmowano się hodowlą koni i bydła. W 1928 r. Notyst Wielki określono jako wieś i wybudowanie, liczące łącznie 165 mieszkańców. W 1939 r. było tu 101 mieszkańców. W dniu 25 stycznia 1945 r. mieszkańcy zbiegli przed zbliżającym się frontem.
Po 1945 r. we wsi utworzono PGR. W 1973 r. Notyst Wielki należał do sołectwa Notyst Mały.

</doc>
<doc id="737764" url="https://pl.wikipedia.org/wiki?curid=737764" title="Dublin (Ohio)">
Dublin (Ohio)

Dublin – miasto w Stanach Zjednoczonych, w stanie Ohio, w hrabstwie Delaware, w aglomeracji miejskiej Columbus. Liczba mieszkańców w 2000 roku wynosiła 32 195.

</doc>
<doc id="737765" url="https://pl.wikipedia.org/wiki?curid=737765" title="Martin Eden">
Martin Eden

Martin Eden – powieść psychologiczna amerykańskiego pisarza Jacka Londona z 1909. Zawiera wiele wątków autobiograficznych. Po raz pierwszy wydana w Polsce w 1923 przez Towarzystwo Wydawnicze "Ignis" w tłumaczeniu Stanisławy Kuszelewskiej. Powieść była potem wielokrotnie wznawiana w tłumaczeniach: Józefa Mondscheina, Zygmunta Glinki, Tomasza Tesznara i Macieja Zombierta.
Treść.
Główny bohater, Martin Eden, jest młodym marynarzem. Mieszka z siostrą i jej mężem, który nie bardzo go lubi. Przypadkiem na ulicy w Oakland ratuje przed rabusiami Artura Morse’a, syna prawnika, i zostaje zaproszony na obiad do domu ludzi z „wyższych sfer”. Tam poznaje siostrę Artura, Ruth, w której zakochuje się bez pamięci. Postanawia dorównać jej i zdobyć wykształcenie. Ponieważ nie stać go na studia, uczy się na własną rękę.
Żeby zarobić na książki i jedzenie, Martin wypływa w morze, a później zatrudnia się w hotelowej pralni. Po zdobyciu pewnej sumy pieniędzy zaczyna doskonalić warsztat literacki. Opisuje swoje morskie przygody i wysyła do redakcji w całym kraju. Mijają miesiące, ale nikt nie chce wydrukować jego artykułów i opowiadań. Zostaje porzucony przez narzeczoną, a swój dobytek musi zastawić w lombardzie. Gdy choruje z wycieńczenia i głodu, otrzymuje wreszcie list i czek za pierwszy artykuł. Jego kariera błyskawicznie rusza z miejsca.
Wkrótce Martin zostaje słynnym pisarzem i wszyscy, którzy nim gardzili, chcą teraz się z nim spotykać. Sława i powodzenie nie przynoszą jednak Martinowi satysfakcji. Uświadamia sobie, że nie potrafi już cieszyć się sympatią swoich dawnych przyjaciół z klas niższych, a w ludziach z klas wyższych mierzi go kołtuneria, hipokryzja i zachłanność. Odrzuca Ruth, która pragnie zostać jego żoną. Wypływa w rejs na Tahiti, na statku podejmuje jednak decyzję o rozstaniu się ze światem. Nocą wyskakuje przez iluminator kabiny i nurkuje w morzu, na tyle głęboko, aby nie móc wypłynąć. Po pierwszej nieudanej próbie przełamuje instynkt samozachowawczy i tonie.

</doc>
<doc id="737767" url="https://pl.wikipedia.org/wiki?curid=737767" title="Huron (Ohio)">
Huron (Ohio)

Huron – miasto w Stanach Zjednoczonych, w północnej części stanu Ohio, przy ujściu do jeziora Erie. W ujściu rzeki znajduje się duża marina. Liczba mieszkańców w 2000 roku wynosiła 7900.

</doc>
<doc id="737768" url="https://pl.wikipedia.org/wiki?curid=737768" title="Lembruk">
Lembruk

Lembruk (dawniej Lembruki, niem. "Langenbrück") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Wieś mazurska położona pomiędzy Pilcem a Kiersztanowem przy drodze do Mrągowa.
Historia.
Wieś czynszowa powstała w 1371 r., kiedy to wielki mistrz Winrych von Kniprode nadał 10 włók sołeckich na prawie chełmińskim Klawkowi Garnmeisterowi z Elbląga w okolicy zwanej "Ruskayn". Zasadźca zobowiązany był do jednej służby zbrojnej. W rejestrze czynszowym z 1437 r. wymienia się pięć dóbr służebnych w Lembruku. Wieś została zniszczona w czasie wojny trzynastoletniej (1454-1466) i wojny polsko-krzyżackiej z lat 1519-1521. Opuszczone tereny zasiedlano ponownie w XVI wieku. 
Kolejne nadanie ziemi dotyczyło Stanisława Piotrowskiego, który otrzymał 11 pustych włók od księcia Albrechta, zakupionych w 1532 r. od "Jana von der Gablenza" (starosta sześcieński). Powstał folwark oraz wieś. W 1591 r. wieś należała do "Macieja Kosaka", który sprzedał ją "Walentemu Bortackiemu", co w 1621 r. poświadczyli siostrzeńcy Kosaka, Bartłomiej i Urban Zusichowie, spadkobiercy majątku w Pilcu. 
W 1651 r. Lembruk miał 40 włók i mieszkało tu 18 gospodarzy. Przed 1740 we wsi powstała szkoła. W 1785 r. we wsi było 31 domów. W dokumentach z 1818 r. wymieniany jest nauczyciel "Jan Serowy", który uczył w lembruckiej szkole (po polsku) 28 dzieci. W 1822 r. Lembruk był wsią chełmińską po uwłaszczeniu i liczył 195 mieszkańców. W 1838 r. były tu 43 domy i 325 mieszkańców. W 1849 r. we wsi były 44 budynki mieszkalne z 329 mieszkańcami. W 1853 roku, ze skupu gruntów chłopskich, należących do gruntów Lembruka, utworzono majątek dworski Pawłowięta (Paulinenhof).
W 1928 r. wieś i wybudowanie zamieszkiwało 319 osób. W 1938 r. we wsi szkoła była dwuklasowa i uczyło się w niej 46 dzieci. W 1939 r. we wsi mieszkało 278 osób i było 60 gospodarstw domowych, w tym 12 rolniczych, z których trzy miały wielkość w granicach 0,5-5 ha, dwa w granicach 5-10 ha, pięć w granicach 20-100 ha i ponad 100 ha. 
W czasie drugiej wojny światowej w Lembruku był duża baza stacji radarowych pierwszej kategorii wykrywania, obsługująca Wilczy Szaniec. Miała kryptonim "Rozgwiazda" a przebywało w niej ponad 200 osób obsługi. Znajdował się tam prawdopodobnie ciężki radar typu Fu MG-65 o zasięgu 70 km.

</doc>
<doc id="737772" url="https://pl.wikipedia.org/wiki?curid=737772" title="David Ogilvy (11. hrabia Airlie)">
David Ogilvy (11. hrabia Airlie)

David Stanley William Ogilvy (20 stycznia 1856 we Florencji – 11 czerwca 1900 pod Pretorią), brytyjski arystokrata i wojskowy, najstarszy syn Davida Ogilvy'ego, 10. hrabiego Airlie i Henrietty Stanley, córki 2. barona Stanley of Alderley.
Wykształcenie odebrał w Eton College i w Balliol College w Oksfordzie. Po ukończeniu nauki, w 1874, wstąpił do 1 regimentu ("1st Regiment") w stopniu porucznika. Rok później został porucznikiem Gwardii Szkockiej ("Scots Guards"). W 1876 został porucznikiem 10 pułku huzarów ("10th Hussars"). W latach 1878–1879 brał udział w II wojnie afgańskiej. Po śmierci ojca w 1881 został 11. hrabią Airlie i zyskał prawo zasiadania w Izbie Lordów. 10 grudnia 1885 został parem–reprezentantem Szkocji. Od 1890 był zastępcą Lorda Namiestnika Forfar.
19 stycznia 1886 w kościele św. Jerzego na Hanover Square w Londynie, poślubił lady Mabell Frances Elisabeth Gore (10 marca 1866 – 7 kwietnia 1956), córkę Arthura Gore'a, 5. hrabiego Arran i lady Edith Jocelyn, córki wicehrabiego Jocelyn. David i Mabell mieli razem trzech synów i trzy córki:
Nie zrezygnował jednak z kariery wojskowej. W latach 1884–1885 brał udział w dwóch wyprawach do ogarniętego mahdią Sudanu. Został tam dwukrotnie ranny (pod Abu Klea i El Gubat). Został również dwukrotnie wspomniany w rozkazie dziennym. W 1897 został podpułkownikiem 12 pułku lansjerów ("12th Lancers"). Brał udział w II wojnie burskiej. Został wspomniany w rozkazie dziennym za odwagę w bitwie nad rzeką Modder. Brał udział również w bitwie pod Brandford, gdzie został ranny. Zginął 11 czerwca 1900 prowadząc swój regiment do ataku na bagnety pod Pretorią.

</doc>
<doc id="737773" url="https://pl.wikipedia.org/wiki?curid=737773" title="Nowy Probark">
Nowy Probark

Nowy Probark (niem. "Proberg") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
W 1825 r. odłączono od Probarka kolonię, zwaną Nowym Probarkiem, która do 1928 r. stanowiła osobną jednostkę administracyjną. Z tego powodu w ciągu stulecia 1825-1925 Probark nazywano Starym Probarkiem. W 1870 r. Stary i Nowy Probark liczyły łącznie 300 mieszkańców.
Po 1949 r. było tu Państwowe Gospodarstwo Rolne. W 1973 r. osada należała do sołectwa Probark

</doc>
<doc id="737774" url="https://pl.wikipedia.org/wiki?curid=737774" title="Oberlin (Ohio)">
Oberlin (Ohio)

Oberlin – miasto w Stanach Zjednoczonych, w północnej części stanu Ohio.
Liczba mieszkańców w 2000 roku wynosiła 8202. Siedziba Oberlin College.

</doc>
<doc id="737775" url="https://pl.wikipedia.org/wiki?curid=737775" title="Suche oko">
Suche oko



</doc>
<doc id="737776" url="https://pl.wikipedia.org/wiki?curid=737776" title="Wólka Bagnowska">
Wólka Bagnowska

Wólka Bagnowska (dawniej Piardowo, niem. "Bagnowenwolka", od 1929 r. "Tiefendorf") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
Wólka Bagnowska (pierwotnie Piardowo) – wieś szlachecka, powstała przed 1800 rokiem na obszarze nadanym w 1566 roku Wilhelmowi Milewskiemu (von der Milbe) w Bagienicach, przy granicy Grabowa. W 1815 roku wieś liczyła 30 mieszkańców. Istniał tu niewielki dwór z cegielnią polową, do którego w 1900 roku należało 14 włók. Dane z lat 1815, 1823 i 1849 informują o trzech budynkach i 30 mieszkańcach. W 1906 r. stanowiła gminę wiejską i równocześnie obszar dworski (Gutsbezirk). W 1928r. określano ją urzędowo jako „wieś i wybudowanie”, liczące 87 mieszkańców. W 1929 r., w ramach akcji germanizacyjnej ówczesne władze niemieckie zmieniły urzędowa nazwę wsi z "Bagnowenwolka" na "Tiefendorf". Funkcjonowała także nazwa "Wolka Bagnowen". W 1939 miejscowość liczyła 95 osób, a na jej obszarze znajdowało się 19 gospodarstw domowych, w tym 16 gospodarstw rolnych, z których 8 miało wielkość w granicach 10-20 ha, dwa w granicach 20-100 ha.
W 1973 do sołectwa Wólka Bagnowska należała osada leśnicza Gronówko, dawniej gajówka enklawy leśnej, należącej do majątku ziemskiego w Gronowie.

</doc>
<doc id="737777" url="https://pl.wikipedia.org/wiki?curid=737777" title="Zatoka Wenezuelska">
Zatoka Wenezuelska

Zatoka Coquivacoaska (hiszp. "Golfo de Coquivacoa") – zatoka w południowej części Morza Karaibskiego, wcięta na ok. 230 km w głąb linii brzegowej Wenezueli, połączona jest cieśniną o długości 54 km z jeziorem Maracaibo. W zatoce występują rafy koralowe i skały podwodne. Część wybrzeża należy do Kolumbii.

</doc>
<doc id="737780" url="https://pl.wikipedia.org/wiki?curid=737780" title="Konfederacja Fante">
Konfederacja Fante

Konfederacja Fante – pojęcie odnoszące się albo do luźnego przymierza stanów Fante istniejących od co najmniej XVIII wieku albo do krótkotrwałej Konfederacji utworzonej w roku 1868 i rozwiązanej w roku 1874. Konfederacja ta uważana jest jako jeden z pierwszych samorządów w Afryce.

</doc>
<doc id="737781" url="https://pl.wikipedia.org/wiki?curid=737781" title="Zawada (powiat mrągowski)">
Zawada (powiat mrągowski)

Zawada (niem. "Sawadden", od 1938 "Balz") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
Wieś powstała na początku XV w. Pierwotne była to wieś służebna wolnych (wieś ziemiańska), którzy zobowiązani byli do służby konnej w zbroi. W 1544 r. dołączono do wisi kolejnych, zakupionych (od starosty z Szestna) 15 włók niezagospodarowanego obszaru w dąbrowie nad jeziorem Balc”. Otrzymali je od księcia Albrechta na prawie chełmińskim, z obowiązkiem świadczenia jednej służby zbrojnej od nabytych 15 włók. Około 1651 r. we wsi było 9 gospodarzy. W 1785 r. w Zawadach było 10 domów. W 1823 r. była to wieś chełmińską (wieś czynszowa na prawie chełmińskim) z 84 mieszkańcami. W 1849 r. miała 13 chałup i 97 mieszkańców, w 1870 r. – 86 mieszkańców. 
W 1928 r. we wsi mieszkały 123 osoby. W okresie międzywojennym założono we wsi spółkę melioracyjną, która uruchomiła oryginalną przepompowaną o napędzie wiatracznym. W 1938 r., ówczesne władze niemieckie, w ramach akcji germanizacyjnej, zmieniły urzędową nazwę wsi z "Sawadden" na "Balz". w 1939 r. Zawady miały 95 mieszkańców i 19 gospodarstw domowych, w tym 8 gospodarstw rolniczych, z których jedno mieściło się w grupie 10-20 ha, 5 w grupie 20-100 ha i jedno liczyło ponad 100 ha. Do 1945 r. była to samodzielna gmina wiejska. 
Po 1945 r. w Zawadach utworzono PGR. W 1973 r. osada Zawada należała do sołectwa Śniodowo.

</doc>
<doc id="737782" url="https://pl.wikipedia.org/wiki?curid=737782" title="Newark (Ohio)">
Newark (Ohio)

Newark – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 46 598.
W mieście rozwinął się przemysł spożywczy, szklarski, elektrotechniczny oraz metalowy.
Klimat.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,8°C, a opady 1038,9 mm (w tym do 52,7 cm opadów śniegu). Średnia temperatura najcieplejszego miesiąca - lipca wynosi 22,8°C, najzimniejszego - stycznia -2,2°C, podczas gdy rekordowe temperatury wynoszą odpowiednio 41,1°C i -32,2°C.

</doc>
<doc id="737787" url="https://pl.wikipedia.org/wiki?curid=737787" title="Postcommunio">
Postcommunio

Postcommunio - to modlitwa, odmawiana przez kapłana po zakończeniu obrzędu Komunii Świętej. Teksty modlitw znajdują się w Mszale.
Należy zauważyć, że przyjęcie Pana Jezusa w Komunii Świętej powinno być związane z modlitwą - rozmową z Panem. Modlitwa ta powinna składać się z dwu części, zgodnie z wymową Listu do Filipian 2: 
a/. Najpierw łączymy się z Jezusem w tajemnicy Jego uniżenia, Jego Ofiary, dziękując Mu za Jego miłość bezgraniczną, za miłość aż po Krzyż, o której mówi święty Paweł w Flp 2,6-8
 6 On, istniejąc w postaci Bożej, 
 nie skorzystał ze sposobności, 
 aby na równi być z Bogiem, 
 7 lecz ogołocił samego siebie, 
 przyjąwszy postać sługi, 
 stawszy się podobnym do ludzi. 
 A w zewnętrznym przejawie, uznany za człowieka, 
 8 uniżył samego siebie, 
 stawszy się posłusznym aż do śmierci - 
 i to śmierci krzyżowej.
b/. Potem łączymy się z Jezusem w tajemnicy Jego uwielbienia, o czym dalej w liście Pawłowym:
 9 Dlatego też Bóg Go nad wszystko wywyższył
 i darował Mu imię 
 ponad wszelkie imię, 
 10 aby na imię Jezusa 
 zgięło się każde kolano
 istot niebieskich i ziemskich i podziemnych. 
 11 I aby wszelki język wyznał, 
 że Jezus Chrystus jest PANEM - 
 ku chwale Boga Ojca.
W praktyce katolickiej daje się zauważyć, że wierni często nie dostrzegają różnicy pomiędzy czasem uwielbienia Boga w tajemnicy Jego uniżenia a czasem uwielbienia Go w tajemnicy Jego wywyższenia. Jeśli zaś akcentuje się w danej wspólnocie wyłącznie wymiar chwalebny, to skutkiem tego jest niedostrzeżenie Mszy Świętej jako prawdziwego uobecnienia Męki Pana. Znalazło to zdecydowaną krytykę w Encyklice Jana Pawła II, "Ecclesia de Eucharistia", nr 48.

</doc>
<doc id="737790" url="https://pl.wikipedia.org/wiki?curid=737790" title="Ontario (Ohio)">
Ontario (Ohio)

Ontario – miasto w Stanach Zjednoczonych, w północnej części stanu Ohio o powierzchni 28,3 km2. Założone w 1834 roku. General Motors w 1958 roku produkowało tu Fisher Body. Przez miasto przebiega autostrada Interstate 30. 
W 2000 roku liczba mieszkańców wynosiła 5307.

</doc>
<doc id="737792" url="https://pl.wikipedia.org/wiki?curid=737792" title="Nathalie Santer">
Nathalie Santer

Nathalie Santer (ur. 28 marca 1972 w San Candido) – włoska biathlonistka, reprezentująca barwy Belgii od 2006 roku.
Kariera.
Pochodzi ze sportowej rodziny. Jej matka jest Belgijką, a ojciec Włochem, Santer posiada obywatelstwa obu krajów. Ma dwie siostry: Saskię, również biathlonistkę i Stephanie – biegaczkę narciarską. Pierwszy sukces w karierze osiągnęła w 1992 roku, zdobywając srebrny medal w sprincie podczas mistrzostw świata juniorów w Canmore.
W Pucharze Świata zadebiutowała 20 stycznia 1990 roku w Anterselvie, zajmując 30. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 18 stycznia 1992 roku w Ruhpolding, gdzie zajęła 12. miejsce w sprincie. Pierwszy raz na podium zawodów pucharowych stanęła 21 stycznia 1993 roku w Anterselvie, gdzie rywalizację w biegu indywidualnym ukończyła na trzeciej pozycji. W zawodach tych wyprzedziły ją jedynie Iwa Karagiozowa z Bułgarii i Kanadyjka Myriam Bédard. W kolejnych startach jeszcze 14 razy stawała na podium, odnosząc przy tym trzy zwycięstwa: 9 grudnia 1993 roku w Bad Gastein triumfowała w biegu indywidualnym, a 11 grudnia 1993 roku tej samej miejscowości i 15 stycznia 2000 roku Ruhpolding wygrywała sprinty. Najlepsze wyniki osiągnęła w sezonie 1993/1994, kiedy zajęła drugie miejsce w klasyfikacji generalnej, za reprezentującą Białoruś Swietłaną Paramyginą. W tym samym sezonie wygrała też klasyfikację biegu indywidualnego, a w klasyfikacji sprintu była druga. Ponadto w sezonie 1992/1993 była druga w klasyfikacji biegu indywidualnego.
W 1992 roku wystartowała na igrzyskach olimpijskich w Albertville, zajmując ósme miejsce w biegu indywidualnym, szesnaste w sprincie i trzynaste w sztafecie. Na rozgrywanych dwa lata później igrzyskach w Lillehammer jej najlepszym wynikiem było szóste miejsce w sprincie. W tej samej konkurencji zajęła także dziesiąte miejsce podczas igrzysk olimpijskich w Nagano w 1998 roku. Brała też udział w dwóch kolejnych igrzyskach, jednak plasowała się poza czołową dziesiątką.
Na mistrzostwach świata w Borowcu w 1993 roku zajęła trzynaste miejsce w biegu indywidualnym i 42. miejsce w sprincie. Wielokrotnie startowała na imprezach tego cyklu, jednak nigdy nie zdobyła medalu. Najbliżej podium była na mistrzostwach świata w Ruhpolding w 1996 roku, gdzie była czwarta w biegu indywidualnym. Walkę o medal przegrała tam z Ołeną Petrową z Ukrainy o 7,3 sekundy. Była też między innymi siódma w sprincie podczas mistrzostw świata w Anterselvie rok wcześniej.
W 2008 roku zakończyła karierę.
W latach 2006–2012 jej mężem był norweski biathlonista – Ole Einar Bjørndalen.

</doc>
<doc id="737793" url="https://pl.wikipedia.org/wiki?curid=737793" title="Oxford (Ohio)">
Oxford (Ohio)

Oxford – miasto w Stanach Zjednoczonych, w południowo-zachodniej części stanu Ohio, około 40 km na północny zachód od Cincinnati. Miasto jest siedzibą Miami University, założonego w 1809 roku, jako pierwsza publiczna uczelnia w Stanach Zjednoczonych. 
Liczba mieszkańców w 2000 roku wynosiła 22 018.
Klimat.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 11,1°C, a opady 906,8 mm (w tym do 51,2 cm opadów śniegu). Średnia temperatura najcieplejszego miesiąca - lipca wynosi 23,9°C, najzimniejszego - stycznia -1,7°C, podczas gdy rekordowe temperatury wynoszą odpowiednio 38,9°C i -26,7°C.

</doc>
<doc id="737796" url="https://pl.wikipedia.org/wiki?curid=737796" title="Hrabia Airlie">
Hrabia Airlie

Informacje ogólne.
Lordowie Ogilvy of Airlie 1. kreacji (parostwo Szkocji)
Hrabiowie Airlie 1. kreacji (parostwo Szkocji)
Następca 13. hrabiego Airlie: David John Ogilvy, lord Ogilvy
Następca lorda Ogilvy: David Huxley Ogilvy, master of Ogilvy

</doc>
<doc id="737798" url="https://pl.wikipedia.org/wiki?curid=737798" title="Zanesville (Ohio)">
Zanesville (Ohio)

Zanesville – miasto w Stanach Zjednoczonych, w południowo-wschodniej części stanu Ohio. Liczba mieszkańców w 2000 roku wynosiła 26 210.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 10,6°C, a opady 932,2 mm (w tym do 31,3 cm opadów śniegu). Średnia temperatura najcieplejszego miesiąca - lipca wynosi 22,2°C, natomiast najzimniejszego -1,1°C. Najniższa zanotowana temperatura wyniosła -28,3°C a najwyższa 38,9°C.

</doc>
<doc id="737799" url="https://pl.wikipedia.org/wiki?curid=737799" title="David Stanley William Ogilvy, 11. hrabia Airlie">
David Stanley William Ogilvy, 11. hrabia Airlie



</doc>
<doc id="737801" url="https://pl.wikipedia.org/wiki?curid=737801" title="Geneva (Ohio)">
Geneva (Ohio)

Geneva – miasto w Stanach Zjednoczonych, w północnej części stanu Ohio, w pobliżu wybrzeża jeziora Erie. Liczba mieszkańców w 2000 roku wynosiła 6576.

</doc>
<doc id="737803" url="https://pl.wikipedia.org/wiki?curid=737803" title="Bastards (album Motörhead)">
Bastards (album Motörhead)

Bastards – dwunasty album studyjny brytyjskiego zespołu Motörhead, wydany 29 listopada 1993 roku nakładem wytwórni muzycznej ZYX Music. Jest to pierwszy album, na którym wspólnie zagrali Kilmister, Campbell, Würzel i Dee. Płyta została nagrana w 1993 roku w A&amp;M Studios, The Rockett Plant Recorder i Prime Time Studios. Po raz pierwszy też Howard Benson był producentem grupy. Po komercyjnym niepowodzeniu albumu "March ör Die" zespół wracając do swoich korzeni, znów zagrał szybko i głośno. Nagrania były promowane teledyskiem do utworu „Burner”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="737805" url="https://pl.wikipedia.org/wiki?curid=737805" title="Fostoria (Ohio)">
Fostoria (Ohio)

Fostoria – miasto w Stanach Zjednoczonych, w północnej części stanu Ohio. Liczba mieszkańców w 2000 roku wynosiła 13 954.

</doc>
<doc id="737811" url="https://pl.wikipedia.org/wiki?curid=737811" title="Leonardo Ferreira da Silva">
Leonardo Ferreira da Silva

Leonardo Ferreira da Silva, Léo - (ur. 19 lipca 1980 w Alagoinhas) - brazylijski piłkarz grający na pozycji napastnika.
Zanim zimą 2003 roku trafił do Polski występował w brazylijskim CS Alagoano z siedzibą w Maceió. W Polsce grał przez rok w GKSie Katowice. Wystąpił w 9 spotkaniach Ekstraklasy i zdobył jedną bramkę (22 marca 2003 roku w wygranym 1-0 przez GKS spotkaniu z Lechem Poznań). Później wrócił do swojego rodzinnego kraju i grał w Brasília FC. Następnie występował na boiskach w Zjednoczonych Emiratach Arabskich w drużynie Al-Szaab SC. Po czym przeniósł się Corinthians Alagoano.

</doc>
<doc id="737815" url="https://pl.wikipedia.org/wiki?curid=737815" title="Jive Records">
Jive Records

Jive Records – amerykańska wytwórnia płytowa specjalizująca się w produkcji i wydawaniu muzyki pop i hip-hop. Przestała istnieć w 2011 roku, a jej funkcje przejęło RCA Records. Należała do Sony Music Entertainment. Pierwotnie została założona w Anglii w 1975 roku, a oddział amerykański został założony w 1981 w Nowym Jorku przez Clive’a Caldera.

</doc>
<doc id="737820" url="https://pl.wikipedia.org/wiki?curid=737820" title="Pałac myśliwski w Promnicach">
Pałac myśliwski w Promnicach

Pałac myśliwski w Promnicach – pałac z 1861 roku położony we wsi Kobiór w powiecie pszczyńskim, w pobliżu południowo-zachodniej części Jeziora Paprocańskiego.
Historia.
Pierwszy pałac został wzniesiony na tym terenie w latach 1760–1766 przez Promnitzów – ówczesnych właścicieli Księstwa Pszczyńskiego. Inicjatorem budowy był Jan Adam Promnitz. Projektował go nadworny architekt tej rodziny – Jan Jahne z Żar koło Żagania. Na miejscu chylącego się już ku upadkowi dworku Promnitzów książę pszczyński Hans Heinrich XI Hochberg kazał wybudować nową rezydencję – pałac myśliwski. W 1861 roku powstała budowla w stylu neogotyku angielskiego z widocznymi wpływami niemieckimi według projektu Oliviera Pavelta – nadwornego architekta Hochbergów.
24 września 1867 roku obiekt spłonął w niewyjaśnionych okolicznościach, ale dzięki ubezpieczeniu w Towarzystwie Ubezpieczeń Ogniowych, już w 1868 roku, za sumę 3600 marek w złocie, pałacyk został odbudowany i w tej niezmiennej formie pozostał do dziś. Pracami budowlanymi zajął się wówczas J. Böehme z Pszczyny, stolarkę wykonał mistrz Fryderyk Rehorst, a prace kamieniarskie rzeźbiarz i modelarz Plischke. Wszystko odbyło pod okiem wspomnianego już Oliviera Pavelta, który wykonał nowe projekty nawiązujące do pierwotnego kształtu budowli. Nowy pałac posiadał dodatkowe wykusze w pomieszczeniach parteru oraz dodatkowe wieże. Wewnątrz wybudowano duże reprezentacyjne, kręte schody, a niektóre partie ścian pokryto tapetą. Do ważniejszych zmian należało także wprowadzenie ogrzewania parowego. Drewniane stropy, schody, drzwi i podłogi zachowały się do dziś w niemal nienaruszonym stanie.
Pałac w Promnicach został wybudowany z myślą o najznakomitszych gościach zapraszanych na polowania w Puszczy Pszczyńskiej. Miasto to odwiedzili m.in. Wilhelm I Friedrich Ludwig von Hohenzollern – król Prus i Wilhelm II – cesarz Niemiec. Miejsce to upodobała sobie także żona Jana Henryka XV Hochberga – Maria Teresa Cornwalis West (księżna Daisy). Wiele zmian nastąpiło po śmierci Jana Henryka XI, kiedy to księżna Daisy postanowiła nadać wnętrzom lekkości, wprowadzając meble z jasnymi obiciami oraz malując ściany na jasne kolory. Następnie zainstalowano małą windę do transportu potraw, a także wprowadzono elektryczność. Niemal wszystkie pomieszczenia zyskały bogatszy wystrój. Z zapisów inwentarzowych wynika, że znacznie wzrosła liczba trofeów myśliwskich, których w 1927 roku było 450 sztuk, podczas gdy w roku 1865 było ich zaledwie 34.
Na dziedzińcu w 1864 roku została wzniesiona figura przedstawiająca patrona myśliwych – św. Huberta z jeleniem. Rzeźba ta inspirowana była postacią księcia pszczyńskiego Jana Henryka XI. Święty ubrany jest w tunikę, a na plecach ma zarzuconą skórę niedźwiedzia. Na prawym ramieniu ma zawieszoną torbę myśliwską i łuk. Autorem rzeźby i całej grupy figur hubertowskich jest Johann Janda.
Do 1938 roku był własnością rodu Hochbergów, jednak w tym roku został przekazany państwu jako część opłaty spadkowej, którą musieli uiścić synowie zmarłego Hansa Heinricha XV, aby objąć po nim schedę. Odtąd pałacyk znajdował się w gestii Lasów Państwowych, potem kopalń i zrzeszeń górniczych, by w 2003 roku znów stać się własnością Skarbu Państwa. W tym roku odbyło się tam spotkanie prezydentów Polski, Węgier, Słowacji i Czech. Obecnie w zamku znajduje się restauracja. W 2018 roku Skarb Państwa przekazał pałacyk Muzeum Zamkowemu w Pszczynie.

</doc>
<doc id="737823" url="https://pl.wikipedia.org/wiki?curid=737823" title="Casa Batlló">
Casa Batlló

Casa Batlló – budynek mieszkalny znajdujący się przy Passeig de Gràcia 43 w Barcelonie, w rejonie Eixample, przebudowany w latach 1904–1906 przez Antoniego Gaudíego. Gaudí zaprojektował także detale wyposażenia wnętrz – meble, oświetlenie, żyrandole itp.
Kamienica została wzniesiona w latach 1875–1877. Producent tekstyliów Josep Batlló i Casanovas, który był jej właścicielem od 1900 roku, planował początkowo zburzenie domu i postawienie w tym miejscu nowego budynku, jednak ostatecznie w 1904 zdecydował się jedynie na zlecenie przebudowy budynku. Zająć się tym mieli Antoni Gaudí oraz Josep Bayó i Font. Gaudí osobiście nadzorował prowadzone prace.
Budynek jest bogato zdobiony, a na jego fasadę składają się liczne elementy nawiązujące do motywów zwierzęcych, takich jak: kości (forma balkonów), łusek (dach), rybie łuski (płytki pokrywające ściany). Ponadto łuskowany dach przypomina smoka, co nawiązuje być może do legendy o św. Jerzym i smoku, stanowiącej element narodowej tożsamości Katalończyków. Do dekoracji zewnętrznych ścian budynku Gaudí wykorzystał nietypowe materiały – różnokolorowe kawałki ceramiki i potłuczonych kafli.
Casa Batlló znajduje się na liście światowego dziedzictwa UNESCO.

</doc>
<doc id="737828" url="https://pl.wikipedia.org/wiki?curid=737828" title="Zespół pałacowo-parkowy w Tychach">
Zespół pałacowo-parkowy w Tychach

Zespół pałacowo-parkowy – zabytkowy pałac w stylu barokowym wraz z Parkiem Browarnianym mieszczący się w Tychach, przy ul. Katowickiej 2. Sąsiaduje z zabudowaniami Browaru Książęcego.
Historia.
Pałac w Tychach został wzniesiony w 1685 roku jako dwór myśliwski książąt pszczyńskich z rodu Promnitzów. W latach 1766–1782 książę pszczyński Friedrich Erdmann von Anhalt-Köthen-Pleß zlecił jego rozbudowę, która nadała obiektowi formę rezydencji pałacowej.
Po wybudowaniu pałacu myśliwskiego w Promnicach funkcje pałacu w Tychach zmalały i został on przekazany na potrzeby urzędu leśnego. W XIX wieku Hochbergowie ufundowali wokół obiektu Park Browarniany, który zyskał funkcję kulturalną i rekreacyjną.
W czasach komunistycznych w budynku pałacu funkcjonowało przedszkole, później dom kultury.
W wyniku przeprowadzonego przetargu w dniu 27 września 2004 na zagospodarowanie nieruchomości, dzierżawcą zostało przedsiębiorstwo Browary Restauracje Spiż, które zamierzało urządzić w nim restaurację i hotel wraz z produkcją piwa. Dzierżawca 22 stycznia 2007 uzyskał decyzję, która ustalała warunki zabudowy. Pałac w grudniu 2007 przestał należeć do przedsiębiorstwa Browary Restauracje Spiż.
24 lutego 2009 został ogłoszony przetarg na sprzedaż zespołu pałacowo-parkowego. 8 maja 2009 właścicielem nieruchomości stała się tyska firma Synergia.

</doc>
<doc id="737833" url="https://pl.wikipedia.org/wiki?curid=737833" title="Aralsk">
Aralsk

Aralsk (, "Arał"; , "Aralsk") – miasto położone w południowo-zachodnim Kazachstanie, w obwodzie kyzyłordyńskim. Liczy około 33 tys. mieszkańców (2021).
Historia.
W roku 1847 rosyjski fort mający za zadanie zabezpieczenie rosyjskiej flotylli operującej na Jeziorze Aralskim, ustanowiony był przy ujściu rzeki Syr-daria. Na z 1853 Fort Aralsk umieszczono w punkcie o przybliżonych współrzędnych geograficznych 46°05′N 61°25′E, na południe od półwyspu Unadym. Został on opuszczony przed końcem XIX wieku.
W 1905 została założona osada. Znajdowała się około 80 kilometrów na północ od lokalizacji dawnego fortu, przy linii kolejowej łączącej Taszkent z Orenburgiem. Istnieją relacje wskazujące, że w pobliżu Aralska we wrześniu 1919 stoczona była jedna z bitew pomiędzy oddziałami białej Rosji a bolszewikami.
Aralsk prawa miejskie otrzymał w roku 1938. W roku 1959 liczył 19,9 tys. mieszkańców. Do lat 60. XX wieku był tu port rybacki i przystań, leżące na północnym brzegu Jeziora Aralskiego. Miasto zaopatrywało wówczas w ryby cały okoliczny region. Od tego jednak czasu, na skutek wysychania jeziora, do końca XX w. jego lustro wodne obniżyło się o kilkanaście metrów, toteż linia brzegowa znacznie oddaliła się od miasta (do około 100 kilometrów; mieszkańcy pamiętają, że jezioro było widoczne z miasta jeszcze w latach 90. XX wieku). Przetwórnie ryb w Arale, wobec braku miejscowego surowca, zaopatrywano aż z Morza Bałtyckiego. Cumujące w przystani statki i kutry od blisko pół wieku niszczeją w wyschniętych basenach portowych przy bezużytecznych od wielu lat nabrzeżach.
Mieszkańcy Aralska, pozbawieni pracy w rybołówstwie i pracach pokrewnych szukali pracy w innych regionach kraju, a znaczny procent z pozostałych w mieście jest bezrobotnych. Mieszkańcy narażeni są na skutki chemicznych zatruć wywoływanych przez pył z wyschniętego dna jeziora, zawierający znaczne ilości często wciąż jeszcze toksycznych resztek środków ochrony roślin, które zmyte zostały do jeziora przez dziesiątki lat ekstensywnych upraw bawełny. Nie jest do końca znany stopień dodatkowego zagrożenia, będącego skutkiem porzuconych i niszczejących na dawnych wyspach Jeziora Aralskiego (w tym na Wyspie Odrodzenia) składnic i laboratoriów broni biologicznej dawnego ZSRR.
Od czasu wybudowania w 2005 tamy Kökarał, oddzielającej wody Jeziora Północnoaralskiego od wciąż wysychającej południowej części, lustro wody po północnej stronie tamy podnosi się systematycznie, a linia brzegowa zbliża się do miasta (w 2006 zbliżyło się na odległość 25 kilometrów). Zjawiska te pozwalają mieszkańcom Aralska mieć nadzieję na odtworzenie w niedalekiej przyszłości życia w wodach północnej części jeziora i na korzystne zmiany w gospodarce miasta.

</doc>
<doc id="737839" url="https://pl.wikipedia.org/wiki?curid=737839" title="Linda Tjørhom">
Linda Tjørhom



</doc>
<doc id="737844" url="https://pl.wikipedia.org/wiki?curid=737844" title="Nagroda im. prof. Janusza Bogdanowskiego">
Nagroda im. prof. Janusza Bogdanowskiego

Nagroda im. prof. Janusza Bogdanowskiego – nagroda architektoniczna przyznawana co roku dla najlepszego obiektu architektonicznego (nowej realizacji lub adaptacji starego obiektu) w Krakowie. Nagrodę przyznaje od 2003 Stowarzyszenie Archi-Szopa, które dwa lata wcześniej zaczęło wręczać "nagrody" dla najgorszych realizacji architektonicznych w mieście Archi-Szopa. 
Konkurs organizowany jest przy wsparciu krakowskiego wydania "Gazety Wyborczej". Celem konkursu jest wskazywanie, obok negatywnych przykładów architektury, również tych "godnych naśladowania, (...) dających świadectwo nadzwyczajnej dbałości o przestrzeń publiczną Krakowa". Nagroda została nazwana na cześć prof. Janusza Bogdanowskiego, jednego z inicjatorów konkursu Archi-Szopa.

</doc>
<doc id="737851" url="https://pl.wikipedia.org/wiki?curid=737851" title="Grand Prix Niemiec na Żużlu 1996">
Grand Prix Niemiec na Żużlu 1996

Wyniki Grand Prix Niemiec, trzeciej eliminacji Mistrzostw Świata Grand Prix w sezonie 1996.
Lista startowa.
Stawkę 17 stałych uczestników Grand Prix uzupełnił z dziką kartą Gerd Riss. Z powodu kontuzji z turnieju wycofać musieli się Tommy Knudsen (złamany obojczyk podczas GP Włoch) oraz Gary Havelock (złamany kręgosłup podczas test-meczu Wielka Brytania – Dania, trzy dni przed GP Niemiec). Kontuzjowaną dwójkę zastąpili dwaj zawodnicy będący oczekującymi-rezerwowymi GP w tym turnieju – Mark Loram i Sam Ermolenko; tym samym stały rezerwowy GP – Tomasz Gollob – uzupełnił listę startową jako jedyny rezerwowy turnieju GP Niemiec. W nawiasach podano numery stałe GP.
¹) Anglik Marvyn Cox startował w sezonie 1996 z licencją niemiecką.
Opis.
W Niemczech wygrał, tak jak przed rokiem Hans Nielsen i jednocześnie umocnił się na pozycji lidera klasyfikacji Grand Prix, głównie z uwagi na absencję Tommy Knudsena. Tomasz Gollob jako rezerwa toru nie miał okazji do startu w biegach.

</doc>
<doc id="737859" url="https://pl.wikipedia.org/wiki?curid=737859" title="Fante">
Fante

Fante albo Fanti – grupa etniczna w południowej Ghanie i częściowo na Wybrzeżu Kości Słoniowej. Aktualnie liczy około 1 850 000 ludzi. W XVIII wieku zawiązali Konfederację, byli sprzymierzeni z Brytyjczykami podczas wojny w latach 1873–1874.
Według przekazów ustnych, Fanti przybyli na obecne tereny z północy w XVII stuleciu. Byli pośrednikami w handlu między lokalnymi i brytyjskimi oraz holenderskimi kupcami na wybrzeżu. Na początku XVIII wieku Fanti utworzyli Konfederację, przede wszystkim jako środek ochrony przeciw najazdom Aszanti z wnętrza kraju, wybuchło jednak kilka wojen z Aszanti. Fanti byli wspomagani przez Brytyjczyków, którzy jednak rozbili silną konfederację założoną między 1868 a 1872, wierząc w groźbę ich hegemonii na wybrzeżu. W roku 1874 połączone armie Fanti i brytyjska pokonały Aszanti i w tym samym roku Fanti stali się częścią brytyjskiego Złotego Wybrzeża.

</doc>
<doc id="737868" url="https://pl.wikipedia.org/wiki?curid=737868" title="Enid an Gleanna">
Enid an Gleanna



</doc>
<doc id="737876" url="https://pl.wikipedia.org/wiki?curid=737876" title="Skórzak">
Skórzak



</doc>
<doc id="737877" url="https://pl.wikipedia.org/wiki?curid=737877" title="Bret Easton Ellis">
Bret Easton Ellis

Bret Easton Ellis (ur. 7 marca 1964 w Los Angeles) – amerykański pisarz, czołowy przedstawiciel Pokolenia X, zaliczany do grupy autorów debiutujących w latach 80. XX wieku określanych jako Brat Pack.
Życiorys.
Ellis urodził się w zamożnej rodzinie w Los Angeles. W 1986 roku ukończył Bennington College w Vermoncie, występującym w wielu jego książkach jako Camden Arts College. W 1985 roku opublikował jako student "Less Than Zero" ("Mniej niż zero", w Polsce znany był tylko film), powieść o zblazowanych bogatych nastolatkach z Los Angeles. Po sukcesie książki przeniósł się do Nowego Jorku. Krytycy pisali, że "Mniej niż zero" jest jak seria teledysków w MTV.
Jego bohaterowie to młodzi, bogaci ludzie ze skłonnością do deprawacji i zabawy. Wiele stworzonych przez niego postaci pojawia się w kilku jego książkach, łącząc je w cykl. Miejscem akcji są Los Angeles i Nowy Jork, przedstawione jako ponure metropolie.
Najgłośniejsza była trzecia jego powieść, "American Psycho", o supermaterialistycznym nowojorskim yuppie Patricku Batemanie, który wieczorami przeobraża się w seryjnego mordercę kobiet, pełna drastycznych, krwawych i pornograficznych scen (nurt transgresji), przedstawionych beznamiętnym tonem (podobne emocje budzi obecnie powieść Jonathana Littella "Łaskawe"). Po protestach feministek wydawnictwo Simon &amp; Schuster zrezygnowało z publikacji książki (wydanej następnie przez Vintage).
Twórczość.
W Polsce wydano: "American Psycho" (1994), "Informatorów" (1995), "(Od)loty godowe" („Rules of Attraction”, 2005), "Księżycowy park" (2006) i "Cesarskie sypialnie" (2011).
Filmy.
W oparciu o dzieła Ellisa powstało kilka filmów fabularnych: "Mniej niż zero" ("Less Than Zero"), "Żyć szybko, umierać młodo" ("Rules of Attraction"), "American Psycho", "Glitterati" oraz "The Informers". W 2000 roku wydano film dokumentalny o Ellisie, "This Is Not an Exit: The Fictional World of Bret Easton Ellis".
W 2008 roku Ellis zadebiutował jako scenarzysta. Na podstawie jego scenariusza zrealizowano m.in. "The Informers", "The Curse of Downers Grove", a Paul Schrader zrealizował thriller "The Canyons".
Życie prywatne.
Ellis jest biseksualny. Jego wieloletni przyjaciel i kochanek Michael Wade Kaplan zmarł w styczniu 2004 roku w wieku 30 lat.

</doc>
<doc id="737881" url="https://pl.wikipedia.org/wiki?curid=737881" title="Cormac McCarthy">
Cormac McCarthy

Cormac McCarthy, właściwie Charles McCarthy (ur. 20 lipca 1933 w Providence) – amerykański pisarz, scenarzysta i dramaturg.
Przez krytyka literackiego Harolda Blooma uznany za jednego z czterech najważniejszych amerykańskich współczesnych powieściopisarzy, obok Thomasa Pynchona, Dona DeLillo i Philipa Rotha. Przez zajmujących się jego twórczością porównywany bywa do Williama Faulknera i czasem do Hermana Melville’a.
Życiorys.
Wczesne lata życia.
McCarthy urodził się 20 lipca 1933 r. w Providence jako jedno z sześciorga dzieci Gladys Christiny McGrail i Charlesa Josepha McCarthy’ego. Jego rodzinę stanowili irlandzcy katolicy. W 1937 r. McCarthy wraz z rodziną przenieśli się do Knoxville w stanie Tennessee, gdzie jego ojciec pracował jako prawnik w Tennessee Valley Authority. Rodzina najpierw mieszkała na Noelton Drive na ekskluzywnym osiedlu Sequoyah Hills, lecz od 1941 roku osiedlili się w domu na Martin Mill Pike w South Knoxville. Po latach McCarthy powiedział: „Uchodziliśmy za bogatych, ponieważ wszyscy wokół nas mieszkali w jedno- lub dwupokojowych barakach”. Jednym z jego przyjaciół z dzieciństwa był Jim Long (1930-2012), który później w "Suttree" został przedstawiony jako J-Bone.
McCarthy uczęszczał do St. Mary’s Parochial School i Knoxville Catholic High School, był ministrantem w kościele Niepokalanego Poczęcia w Knoxville. Jako dziecko McCarthy nie widział żadnej wartości w szkole, wolał realizować własne zainteresowania. Raz opisał moment, w którym jego nauczyciel zapytał klasę o ich hobby. McCarthy odpowiedział ochoczo, jak to później ujął: „Byłem jedynym, który miał jakiekolwiek hobby, interesowałem się każdą możliwą rzeczą (...) wymień cokolwiek, nieważne jak ezoteryczne. Mógłbym oddać każdemu z klasy po jednym hobby i nadal miałbym 40 lub 50 do zabrania do domu”.
W 1951 roku zaczął uczęszczać na University of Tennessee (UTK), ale przerwał naukę w 1953 roku, aby wstąpić do United States Air Force. W trakcie stacjonowania na Alasce McCarthy z zapałem czytał książki, co, jak twierdził, zdarzyło mu się po raz pierwszy. Wrócił na UTK w 1957 roku, gdzie opublikował dwa opowiadania: "Wake for Susan" oraz "A Drowning Incident" w studenckim magazynie literackim "The Phoenix" pisząc pod nazwiskiem C. J. McCarthy, Jr. W 1959 i 1960 roku zdobył za nie nagrodę Ingram-Merrill Award. W 1959 roku ostatecznie jednak rzucił studia na UTK i wyjechał do Chicago.
Na potrzeby swojej kariery pisarskiej McCarthy zmienił swoje imię z Charles na Cormac, aby uniknąć pomyłek i porównań z manekinem brzuchomówcy Edgara Bergena – Charlie McCarthy’m. Cormac było rodzinnym przezwiskiem nadanym jego ojcu przez irlandzkie ciotki. Inne źródła podają, że zmienił imię, aby uhonorować irlandzkiego wodza Cormaca MacCarthy’ego, który zbudował Zamek w Blarney.
Po ślubie z koleżanką ze studiów Lee Holleman w 1961 roku, McCarthy „przeniósł się do baraku bez ogrzewania i bieżącej wody u podnóża Smoky Mountains poza Knoxville”. Tam w 1962 r. para urodziła syna – Cullena. Kiedy w tym samym roku w Knoxville burzono dom z dzieciństwa pisarza Jamesa Agee, McCarthy wykorzystał cegły z tego miejsca do budowy kominków w swoim domu w Hrabstwie Sevier. Podczas gdy Lee opiekowała się dzieckiem i zajmowała się obowiązkami domowymi, Cormac poprosił ją o pójście do pracy, aby mógł on się skupić na pisaniu powieści. Skonsternowana sytuacją przeniosła się do Wyoming, gdzie złożyła pozew o rozwód i podjęła się swojej pierwszej pracy jako nauczycielka.
Wczesna kariera pisarska (1965–1991).
Random House opublikował w 1965 r. pierwszą powieść McCarthy’ego, "Strażnik Sadu""." Ukończył ją pracując na pół etatu w magazynie części samochodowych w Chicago kiedy to pewnego razu bezrefleksyjnie złożył rękopis Albertowi Erskine z Random House. Erskine kontynuował redagowanie prac McCarthy’ego przez następne 20 lat. W momencie wydania krytycy zauważyli podobieństwo do twórczości Faulknera i chwalili imponujące użycie metaforyki przez McCarthy’ego. "Strażnik Sadu" zdobył w 1966 roku nagrodę Fundacji Williama Faulknera za godną uwagi pierwszą powieść.
Mieszkając w Dzielnicy Francuskiej w Nowym Orleanie, McCarthy został wyrzucony za niepłacenie czynszu z pokoju, który opłacał kwotą 40 dolarów miesięcznie. Podróżując po kraju McCarthy zawsze nosił w torbie 100-watową żarówkę, by móc czytać w nocy, bez względu na to, gdzie spał.
Latem 1965 roku korzystając z nagrody Traveling Fellowship przyznanej przez Amerykańską Akademię Sztuki i Literatury, McCarthy wyruszył na pokładzie liniowca "Sylvania" z nadzieją na odwiedzenie Irlandii. Na statku poznał Angielkę Anne DeLisle, która pracowała na statku jako tancerka i piosenkarka. W 1966 roku wzięli ślub w Anglii. Również w 1966 roku otrzymał grant Fundacji Rockefellera, który wykorzystał na podróż po Europie Południowej, po czym wylądował na Ibizie gdzie napisał swoją drugą powieść, "W ciemność" (1968). Następnie wrócił z żoną do Stanów Zjednoczonych, gdzie "W ciemność" zostało opublikowane z ogólnie przychylnymi recenzjami.
W 1969 roku para przeniosła się do Louisville w stanie Tennessee gdzie nabyli stodołę, którą McCarthy wyremontował, samemu wykonując prace kamieniarskie. Według DeLisle para żyła w „absolutnej biedzie” kąpiąc się w jeziorze. DeLisle twierdziła: „Ktoś dzwonił i proponował mu 2 tys. dolarów, żeby przyszedł przemawiać na uniwersytecie o swoich książkach, a on im odpowiadał, że wszystko, co ma do powiedzenia, zostało spisane w jego dziełach. I w ten sposób jedliśmy fasolę przez kolejny tydzień”. Mieszkając w stodole, napisał swoją kolejną książkę, "Dziecię boże" (1973). Podobnie jak wcześniej "W ciemność", "Dziecię boże" zostało osadzone w południowych Appalachach. W 1976 roku McCarthy rozstał się z Anne DeLisle i przeniósł się do El Paso w Teksasie.
W 1974 roku Richard Pearce z Public Broadcasting Service skontaktował się z McCarthy’m i poprosił go o napisanie scenariusza do jednego z odcinków serialu dramatycznego "Visions". Począwszy od początku 1975 roku, uzbrojony jedynie w „kilka fotografii odsyłających do biografii słynnego przemysłowca sprzed wojny secesyjnej Williama Gregga z 1928 roku, służące jako inspiracja”, wraz z McCarthy’m spędził rok podróżując po Południu Stanów Zjednoczonych, aby zbadać temat tamtejszego przemysłu. McCarthy ukończył scenariusz w 1976 roku, a odcinek, zatytułowany "The Gardener’s Son" został wyemitowany 6 stycznia 1977 roku, wyświetlały go liczne festiwale filmowe za granicą. Odcinek był nominowany do dwóch nagród primetime Emmy w 1977 roku.
W 1979 roku McCarthy opublikował pisane przez 20 lat w połowie autobiograficzne "Suttree", oparte na jego doświadczeniach z Knoxville nad rzeką Tennessee. Jerome Charyn porównał dzieło do "Przygód Hucka Finna".
W 1981 roku McCarthy otrzymał MacArthur Fellowship o wartości 236 tysięcy dolarów. Saul Bellow, Shelby Foote i inni polecili go tej organizacji. Grant umożliwił mu podróż na południowy zachód Stanów Zjednoczonych, gdzie mógł prowadzić prace nad kolejną powieścią: "Krwawy południk" (1985). Książka znana jest z przemocy, "The New York Times" ogłosił ją „najkrwawszą książką od czasów "Iliady"”. Choć początkowo odrzucona przez wielu krytyków, książka znacznie zyskała na randze w kręgach literackich; Harold Bloom nazwał "Krwawy południk" „największą pojedynczą książką od czasu "Kiedy umieram" Faulknera”. W przeprowadzonym w 2006 roku przez "The New York Times Magazine" plebiscycie autorów i wydawców, mającym na celu wyłonienie największych amerykańskich powieści minionego ćwierćwiecza, "Krwawy południk" zajął trzecie miejsce, za "Umiłowaną" (1987) Toni Morrison i "Podziemiami" (1997) Dona DeLillo. "Time" umieścił ją na swojej liście 100 najlepszych anglojęzycznych książek opublikowanych po 1923 roku. W tym czasie McCarthy mieszkał w kamiennym domku za centrum handlowym w El Paso, który opisał jako „ledwo nadający się do zamieszkania”.
W 1991 roku żadna z powieści McCarthy’ego nie sprzedała się w więcej niż 5 tys. egzemplarzach w twardej oprawie, a „przez większość swojej kariery nie miał nawet menadżera”. Nadano mu etykietę „najlepszego nieznanego powieściopisarza w Ameryce”.
Sukces i uznanie (1992–2013).
Po dwudziestu latach pracy z McCarthy’m Albert Erskine odszedł z Random House. McCarthy udał się do Alfred A. Knopf, gdzie znalazł się pod redakcyjną opieką Gary’ego Fisketjona. Jako ostatnią przysługę dla Erskine’a, McCarthy zgodził się na swój pierwszy w życiu wywiad z Richardem B. Woodwardem z "The New York Times".
Ostatecznie McCarthy zdobył powszechne uznanie po opublikowaniu "Rączych koni" (1992), kiedy to zdobył National Book Award i National Book Critics Circle Award. Książka stała się bestsellerem "New York Timesa", sprzedając się w 190 000 egzemplarzach w twardej oprawie w ciągu sześciu miesięcy. Następnie wydane zostały "Przeprawa" (1994) oraz "Sodoma i Gomora" (1998) uzupełniając trylogię Pogranicza. W międzyczasie powstał również dramat "The Stonemason" (po raz pierwszy wystawiony w 1995 roku).
Kolejnym dziełem napisanym przez McCarthy’ego była książka "To nie jest kraj dla starych ludzi" (2005), która początkowo miała ukazać się w formie scenariusza filmowego, zanim autor przekształcił dzieło w powieść. Tym samym powieść ma niewiele opisów scenerii i w dużej mierze składa się z dialogów. Western doczekał się swojej adaptacji stworzonej przez braci Coen, którzy w 2007 roku stworzyli film o tym samym tytule, który zdobył cztery Oscary i ponad 75 innych nagród.
Na początku XXI wieku śpiąc w motelu w El Paso z synem McCarthy wyobraził sobie miasto za sto lat: „płomienie na wzgórzu i wszystko leżące w gruzach”. Napisał dwie strony obejmujące ten pomysł; cztery lata później w Irlandii rozwinął ten pomysł pisząc swoją dziesiątą już powieść, "Drogę". Powieść ta opowiada o samotnym ojcu i jego młodym synu podróżujących przez post-apokaliptyczną Amerykę i uciekających przed polującymi na nich kanibalami. Wiele dialogów między protagonistami powieści było dosłownymi rozmowami McCarthy’ego ze swoim synem. Wydana w 2006 roku, zdobyła międzynarodowe uznanie i Nagrodę Pulitzera w dziedzinie beletrystyki. McCarthy nie odebrał nagrody we własnej osobie, lecz wysyłając Sonny’ego Mehtę. John Hillcoat wyreżyserował w 2009 roku napisaną przez Joe Penhalla adaptację filmową, w której wystąpili Viggo Mortensen i Kodi Smit-McPhee.
McCarthy opublikował w 2006 roku sztukę "The Sunset Limited". Krytycy zauważyli, że była ona niekonwencjonalna i mogła mieć więcej wspólnego z powieścią, stąd podtytuł McCarthy’ego: „powieść w formie dramatu”. W 2007 roku Oprah Winfrey wybrała "Drogę" McCarthy’ego jako jedną z pozycji w swoim klubie książki. W rezultacie McCarthy zgodził się na swój pierwszy wywiad telewizyjny, który został wyemitowany w "The Oprah Winfrey Show" 5 czerwca 2007 roku. Wywiad odbył się w bibliotece Instytutu Santa Fe. McCarthy powiedział Winfrey, że nie zna żadnych pisarzy i zdecydowanie woli towarzystwo naukowców. W trakcie wywiadu opowiedział kilka historii ilustrujących poziom biedy, jaką znosił czasami podczas swojej kariery pisarskiej. Mówił również o ojcostwie oraz o tym, jak jego syn był inspiracją dla "Drogi".
W 2012 roku McCarthy sprzedał swój oryginalny scenariusz "Adwokata" Nickowi Wechslerowi, Pauli Mae Schwartz i Steve’owi Schwartzowi, którzy wcześniej wyprodukowali filmową adaptację powieści "Droga".
Instytut Santa Fe (2014–dziś).
McCarthy jest powiernikiem Instytutu Santa Fe (SFI), multidyscyplinarnego ośrodka badawczego poświęconego badaniu systemów złożonych. W przeciwieństwie do większości członków SFI, McCarthy nie ma wykształcenia naukowego. Jak wyjaśnił Murray Gell-Mann: „Nie ma miejsca podobnego do Instytutu Santa Fe i nie ma pisarza podobnego do Cormaca więc całkiem dobrze pasują oni do siebie”. Dzięki pracy w Instytucie Santa Fe, McCarthy opublikował swój pierwszy utwór literatury faktu w swojej 50-letniej karierze pisarskiej. W eseju zatytułowanym "The Kekulé Problem" (2017) McCarthy analizuje sen Augusta Kekulégo jako model nieświadomego umysłu i pochodzenia języka. Teoretyzuje na temat natury nieświadomego umysłu i jego oddzielenia od ludzkiego języka. Nieświadomość, według McCarthy’ego, „jest urządzeniem do sterowania zwierzęciem” i jak dodaje „wszystkie zwierzęta posiadają nieświadomość”. McCarthy postuluje, że język jest czysto ludzkim tworem kulturowym, a nie zjawiskiem uwarunkowanym biologicznie.
W 2015 roku kolejna powieść McCarthy’ego, "Passenger", została zapowiedziana podczas wydarzenia zorganizowanego w Santa Fe przez Lannan Foundation. Książka powstała pod wpływem czasu spędzonego wśród naukowców; Biolog SFI Davida Krakauera opisał ją jako „matematyczna [i] analityczna powieść w pełni rozwiniętego Cormaca 3.0". W marcu 2022 roku "The New York Times" poinformował, że "Passenger" zostanie wydany 25 października 2022 roku, a druga powieść towarzysząca, "Stella Maris", zostanie wydana 22 listopada tego samego roku. "Stella Maris" będzie pierwszą powieścią McCarthy’ego od czasu "W ciemność", w której pojawi się protagonistka.
Styl pisarski.
Składnia.
McCarthy używa interpunkcji oszczędnie zastępując większość przecinków spójnikiem „i”, tworząc tym samym polisyndeton. W wywiadzie udzielonym Oprah Winfrey, McCarthy stwierdził, że woli „proste zdania oznajmujące” i że używa wielkich liter, kropek, sporadycznie przecinka lub również i dwukropka, aby wyliczyć różne elementy, nigdy jednak nie korzysta ze średników. Nie stosuje cudzysłowu w dialogach i uważa, że nie ma powodu, by „zaplamić stronę dziwnymi małymi znakami”. Erik Hage zauważa, że w dialogach McCarthy’ego często brakuje atrybucji, ale „W jakiś sposób (...) czytelnik pozostaje zorientowany w tym kto w danym momencie mówi”. Początki jego specyficznego podejścia do interpunkcji można dostrzec od pewnej pracy redakcyjnej, którą wykonał dla profesora języka angielskiego podczas studiów na University of Tennessee, kiedy to usunął wiele znaków interpunkcyjnych w redagowanej książce, co spodobało się profesorowi. McCarthy zredagował wpływowy artykuł kolegi z Instytutu Santa Fe W. Briana Arthura „Increasing Returns and the New World of Business”, opublikowany w Harvard Business Review w 1996 roku, usuwając z tekstu przecinki. Wykonał również prace redakcyjne dla fizyków Lawrence’a M. Kraussa i Lisy Randall.
Saul Bellow chwalił McCarthy’ego za „absolutnie obezwładniające użycie języka, jego życiodajne i zabójcze zdania”. Richard B. Woodward określił jego pisarstwo jako „przypominające wczesnego Hemingwaya”. W przeciwieństwie do wcześniejszych dzieł takich jak "Suttree" czy "Krwawy południk", większość prac McCarthy’ego po 1993 roku używa prostego, powściągliwego słownictwa.
Poruszane motywy.
Powieści McCarthy’ego często przedstawiają wyraźną przemoc. Wiele z jego dzieł zostało scharakteryzowanych jako nihilistyczne, w szczególności "Krwawy południk". Niektórzy naukowcy nie zgadzają się z tym twierdząc, że "Krwawy południk" jest w rzeczywistości gnostyczną tragedią. Wiele z jego późniejszych dzieł zostało scharakteryzowanych jako wysoce moralistyczne.
Ponura perspektywa przyszłości i nieludzki antagonista Anton Chigurh z "To nie jest kraj dla starych ludzi" mają odzwierciedlać niepokój w erze, która nastąpiła po zamachu z 11 września 2001 roku. Wiele z jego dzieł ukazuje jednostki w konflikcie ze społeczeństwem i działające raczej na podstawie instynktu niż emocji czy racjonalnego myślenia. Innym tematem wielu dzieł McCarthy’ego jest nieudolność lub nieludzkość osób sprawujących władzę, a w szczególności stróżów prawa. Widać to na przykładzie "Krwawego południka", gdzie Gang Glantona inicjuje morderstwa z powodu wystawionych nagród, „przytłoczonych” stróżów prawa w "To nie jest kraj dla starych ludzi" i skorumpowanych policjantów w "Rącze konie". W rezultacie został nazwany „wielkim pesymistą amerykańskiej literatury”.
Dwujęzyczna praktyka narracyjna.
Cormac McCarthy biegle posługuje się językiem hiszpańskim, po tym jak w latach 60. mieszkał na Ibizie w Hiszpanii, a później przebywając w El Paso w Teksasie i Santa Fe w Nowym Meksyku. Isabel Soto twierdzi, że po tym, jak McCarthy nauczył się języka, w jego powieściach „hiszpański i angielski modulują się lub przenikają wzajemnie”, ponieważ jest to „istotna część ekspresyjnego dyskursu McCarthy’ego”. Katherine Sugg zauważa, że pisarstwo McCarthy’ego jest „często uważane za ‘wielokulturową’ i ‘dwujęzyczną’ praktykę narracyjną, szczególnie ze względu na obfite wykorzystanie nieprzetłumaczonych hiszpańskich dialogów”. Jeffrey Herlihy-Mera zauważa: „John Grady Cole jest rodzimym użytkownikiem języka hiszpańskiego. Tak jest również w przypadku kilku innych ważnych postaci w trylogii Pogranicza, w tym Billy’ego Parhnama (sic), matki Johna Grady’ego (i być może jego dziadka i braci), a być może też w przypadku Jimmy’ego Blevinsa, z których każdy mówi po hiszpańsku, a którzy rzekomo urodzili się w przestrzeni politycznej USA w rodzinach o nazwiskach, które ogólnie uważa się za anglojęzyczne (...) Taki sam przypadek występuje w postaci sędziego Holdena w "Krwawym południku"”.
Etyka pracy i proces pisania.
McCarthy poświęcił się pisaniu w pełnym wymiarze czasu, decydując się, aby nie pracować na innym stanowisku, które wspierałoby jego karierę. „Zawsze wiedziałem, że nie chcę pracować”, powiedział McCarthy. „Trzeba być oddanym, był to mój priorytet numer jeden”. We wczesnych latach swojej kariery, jego decyzja o niepodejmowaniu pracy czasami narażała go i jego rodzinę na ubóstwo.
Niemniej jednak, według Steve’a Davisa, McCarthy ma „niewiarygodną etykę pracy”. Najchętniej pracuje nad kilkoma projektami jednocześnie i co więcej, jak sam powiedział, w połowie pierwszego dziesięciolecia XXI w. miał cztery szkice w toku i przez kilka lat poświęcał każdemu z nich około dwóch godzin dziennie. Znany jest z prowadzenia wyczerpujących badań nad historycznymi sceneriami i lokalnymi ekosystemami, które później znajdują się w jego fikcji. Nieustannie redaguje swoje teksty, czasami poprawiając książkę przez lata lub dekady, zanim uzna ją za nadającą się do publikacji. Podczas gdy jego badania i poprawki są skrupulatne, nie zarysowuje swoich fabuł, a zamiast tego postrzega pisanie jako „podświadomy proces”, który powinien mieć miejsce na spontaniczną inspirację.
Od 1958 roku McCarthy pisał wszystkie swoje dzieła literackie i korespondencje na maszynie do pisania. Początkowo używał Royal’a, ale przed podróżą do Europy na początku lat 60. szukał lżejszej maszyny. W lombardzie w Knoxville kupił przenośną Olivetti Lettera 32 za 50 dolarów i przez następne pięć dekad napisał na niej około pięciu milionów słów. Utrzymywał ją zwyczajnie „wydmuchując z niej kurz wężem ze stacji benzynowej”. Handlarz książek Glenn Horowitz powiedział, że skromna maszyna do pisania zyskała „pewien rodzaj talizmanu” poprzez jej związek z monumentalną fikcją McCarthy’ego, „jak gdyby Mount Rushmore zostało wyrzeźbione za pomocą szwajcarskiego noża oficerskiego”. Jego Olivetti zostało wystawione na aukcji w grudniu 2009 roku w Christie’s, dom aukcyjny szacował, że osiągnie cenę między 15 000 a 20 000 dolarów. Sprzedano go za 254 500 dolarów, a dochód przekazano Instytutowi Santa Fe. McCarthy zastąpił go identycznym modelem, kupionym dla niego przez jego przyjaciela Johna Millera za 11 dolarów plus 19,95 dolarów za wysyłkę.
Życie prywatne i poglądy.
McCarthy jest abstynentem alkoholowym. Według Richarda B. Woodwarda: „McCarthy już nie pije – rzucił 16 lat temu [tj. w 1976 roku] w El Paso, z jedną ze swoich młodych dziewczyn – dlatego "Suttree" czyta się jak pożegnanie z tamtym życiem. 'Przyjaciele, których mam, to ci, którzy rzucili picie’, mówi. 'Jeśli istnieje jakieś ryzyko zawodowe związane z pisaniem, to jest nim właśnie picie'”.
Pod koniec lat 90. McCarthy przeniósł się ze swoją trzecią żoną, Jennifer Winkley, i ich synem, Johnem do rejonu Tesuque w Nowym Meksyku, na północ od Santa Fe. McCarthy i Winkley rozwiedli się w 2006 roku.
W 2013 roku szkocki pisarz Michael Crossan utworzył konto na Twitterze podszywające się pod McCarthy’ego (@CormacCMcCarthy) szybko gromadząc kilka tysięcy followersów i uznanie przez właściciela serwisu Jacka Dorseya. Pięć godzin po założeniu konta wydawca McCarthy’ego potwierdził, że konto jest fałszywe, a McCarthy nie posiada komputera. W 2018 roku powstało kolejne konto podszywające się pod pisarza (@CormacMcCrthy). W 2021 roku zostało szybko zweryfikowane po viralowym tweecie, po którym menadżer McCarthy’ego potwierdził, że konto było fałszywe.
W 2016 roku na Twitterze rozprzestrzeniła się myląca informacja wedle której McCarthy zmarł, a informację tę powtórzył nawet dziennik "USA Today". "Los Angeles Times" odpowiedział na to nagłówkiem „Cormac McCarthy nie jest martwy. Jest zbyt wielkim twardzielem, by umrzeć”.
Polityka.
McCarthy nie ujawnił publicznie swoich poglądów politycznych. W latach 80. McCarthy i Edward Abbey rozważali potajemne wypuszczenie wilków w południowej Arizonie, by przywrócić ich zdziesiątkowaną populację.
Nauka i literatura.
W jednym ze swoich nielicznych wywiadów McCarthy ujawnił, że szanuje tylko autorów, którzy „zajmują się kwestiami życia i śmierci”, podając Henry’ego Jamesa i Marcela Prousta jako przykłady pisarzy, którzy tego nie robią. „Nie rozumiem ich (...) Dla mnie to nie jest literatura. Wielu pisarzy uważanych za dobrych, ja uważam za dziwnych”, powiedział. Jeśli chodzi o własne ograniczenia literackie podczas pisania powieści, McCarthy powiedział, że „nie jest fanem niektórych pisarzy z Ameryki Łacińskiej, realizmu magicznego”. Jako swoją ulubioną powieść wymienił "Moby Dick" (1851).
McCarthy ma awersję do innych pisarzy, preferując towarzystwo naukowców. Wyraził swój podziw dla osiągnięć naukowych: „To, czego dokonali fizycy w XX wieku, było jednym z najbardziej niezwykłych rozkwitów w historii ludzkości”. Na zjazdach MacArthura, McCarthy zazwyczaj stronił od swoich kolegów pisarzy, w zamian bratając się z naukowcami takimi jak fizyk Murray Gell-Mann czy biolog Roger Payne.
Twórczość.
Najbardziej znane jego dzieła to "Krwawy południk" (1985), zaliczony przez "The New York Times" do pięciu najlepszych powieści amerykańskich ostatnich 25 lat (w innym zestawieniu, 100 najlepiej stworzonych postaci w literaturze pięknej od 1900 roku, znalazł się antybohater tej książki, łowca skalpów sędzia Holden), oraz tzw. „trylogia graniczna”: "Rącze konie" (1992), "Przeprawa" (1994) i "Sodoma i Gomora" (1998). Akcja tych utworów toczy się na południowym zachodzie Stanów Zjednoczonych. Pisarz dopiero w 1976 roku przeniósł się do Teksasu, wcześniej mieszkał głównie w Tennessee. Tam też rozgrywa się akcja czterech jego pierwszych książek.
"Krwawy południk" to powieść historyczna pełna przemocy, opisująca masakry Indian na granicy Teksasu z Meksykiem w latach 1849–1850. Została zauważona przez krytyków, jednak dopiero książka "Rącze konie" okazała się bestsellerem i zdobyła "National Book Award". Utwór opowiada o wyprawie dwóch szesnastolatków w 1948 r. do Meksyku, gdzie poznają okrucieństwo świata.
Książka "Dziecię boże" podejmuje temat natury ludzkiej wyrwanej z tworu jakim jest społeczeństwo.
Oprah Winfrey wybrała książkę McCarthy’ego "Droga" jako książkę miesiąca w kwietniu 2007 roku do "Oprah’s Book Club". Winfrey przeprowadziła z nim wywiad, pierwszy wywiad telewizyjny, jakiego udzielił i który ukazał się na antenie w "The Oprah Winfrey Show" 5 czerwca 2007. Wywiad został nagrany w bibliotece Santa Fe Institute i w nim McCarthy opowiedział o doświadczeniach związanych z byciem ojcem w starszym wieku, co było inspiracją i miało wpływ na jego powieść "Droga".
Ekranizacje.
Na podstawie powieści "Rącze konie" powstał w 2000 r. film "All the Pretty Horses" z Mattem Damonem i Penélope Cruz w głównych rolach.
Z kolei bracia Coen w 2007 r. zaadaptowali "To nie jest kraj dla starych ludzi". Główną rolę zagrał Tommy Lee Jones.
Powieść "Droga" została zekranizowana w 2009 roku przez Johna Hillcoata. W filmie w głównych rolach wystąpili Viggo Mortensen i Kodi Smit-McPhee, jako ojciec i syn walczący o przetrwanie w postapokaliptycznej Ameryce.
W tym samym roku powstał krótkometrażowy film "Outer Dark" na podstawie powieści "W ciemność" w reżyserii Stephena Imwalle. W obsadzie: Jamie Dunne i Azel James.
W 2013 roku James Franco wyreżyserował film "Child of God" na podstawie powieści "Dziecię Boże". W filmie wystąpili: Scott Haze, Tim Blake Nelson i James Franco.
Od kilku lat zapowiadana jest realizacja powieści "Krwawy południk". Z produkcją kojarzone są nazwiska: James Franco, Todd Field, Scott Rudin i Ridley Scott.
Przekłady na język polski.
Na język polski przetłumaczono "Rącze konie" ("All the Pretty Horses") – 1996, "Przeprawę" ("The Crossing") – 2000 "Sodomę i Gomorę" ("Cities of the Plain)" – 2000, "To nie jest kraj dla starych ludzi" ("No Country for Old Men") – 2008 oraz "Drogę" ("The Road") – 2008 i "W ciemność" 2010. W 2009 roku nakładem Wydawnictwa Literackiego ukazała się kolejna powieść "Dziecię boże". W 2010 roku w Wydawnictwie Literackim ukazały się kolejne powieści, "Krwawy południk" w tłumaczeniu Roberta Sudoła i "Strażnik sadu" w tłumaczeniu Michała Kłobukowskiego. W roku 2011 Wydawnictwo Literackie opublikowało po polsku powieść "Suttree" w przekładzie Macieja Świerkockiego. W roku 2013 Wydawnictwo Literackie opublikowało po polsku dramat "The Sunset Limited – Powieść w formie dramatu."

</doc>
<doc id="737888" url="https://pl.wikipedia.org/wiki?curid=737888" title="David Foster Wallace">
David Foster Wallace

David Foster Wallace (ur. 21 lutego 1962 w Ithaca, zm. 12 września 2008 w Claremont) – pisarz amerykański, autor trzech znanych powieści: "The Broom of the System" (1987), "Infinite Jest" (1996) i "The Pale King" (2012, wyd pol. 2019). Po polsku ukazały się dotychczas zbiory opowiadań "Krótkie wywiady z paskudnymi ludźmi" (tytuł oryginalny "Brief Interviews with Hideous Men"), "Niepamięć. Opowiadania" ("Oblivion. Stories") oraz zbiór esejów "Rzekomo fajna rzecz, której nigdy więcej nie zrobię. Eseje i rozważania" ("A Supposedly Fun Thing I'll Never Do Again"), wszystkie w tłumaczeniu Jolanty Kozak, oraz w 2019 "Blady Król", którego przetłumaczył Mikołaj Denderski.
Wallace wywodził się ze środowiska akademickiego, oboje rodzice byli wykładowcami, on sam także uczył studentów.
Pisał w stylu postmodernistów typu Pynchona, używał mało znanych, „słownikowych” wyrazów, w powieści "Infinite Jest" mnóstwo jest przypisów. Postaci są często ekscentryczne jak u Johna Irvinga. "The Broom of the System" to powieść o codziennych potyczkach z życiem 24-letniej pracownicy centrali telefonicznej. Z kolei 1080-stronicowy "Infinite Jest" dzieje się w Bostonie w niedalekiej przyszłości (wobec roku 1996) i porusza szereg tematów dotyczących kultury popularnej, problemów współczesnej cywilizacji, globalizacji, reklamy, ekologii. Tytuł pochodzi z Hamleta. Sztandarowa powieść epoki clintonowskiej.
Popełnił samobójstwo przez powieszenie; od wielu lat cierpiał na depresję.
Informacje biograficzne.
Wallace urodził się w mieście Ithaca w stanie Nowy Jork jako syn Donalda Wallace’a i Sally Foster Wallace. Wczesne dzieciństwo spędził w Champaign w stanie Illinois, a następnie przeniósł się do Urbana, gdzie uczęszczał do szkoły Yankee Ridge. Jako nastolatek grał w tenisa i był uwzględniany w klasyfikacjach regionalnych. Wallace łączył w sobie rzadką mieszankę umiejętności sportowych i akademickich. Był w stanie rozwiązywać skomplikowane zadania z zakresu matematyki, logiki i filozofii.
Na Amherst College studiował język angielski i filozofię, ze szczególnym naciskiem na logikę modalną i matematykę. Za jego pracę końcową z zakresu filozofii logiki modalnej, zatytułowaną "Fatalizm Richarda Taylora i semantyka modalności fizycznej" (ang. "Richard Taylor's 'Fatalism' and the Semantics of Physical Modality"), Wallace otrzymał "Gail Kennedy Memorial Prize". Jego inna praca z dziedziny języka angielskiego stała się później jego pierwszą powieścią. Ukończył studia z wyróżnieniem "summa cum laude" za obie publikacje w 1985 roku, a w 1987 uzyskał stopień MFA w pisaniu kreatywnym na Uniwersytecie Arizony.
Rodzina.
Jego ojciec James Wallace, po ukończeniu pracy z zakresu filozofii na Cornell University, przyjął stanowisko nauczyciela na Uniwersytecie w Illinois w Urbana-Champaign jesienią 1962. Tam otrzymał tytuł doktora w 1963. Matka Sally Foster Wallace ukończyła filologię angielską na Uniwersytecie w Illinois i została profesorem w Parkland College, gdzie zdobyła nagrodę profesora roku w 1996. Miała zwyczaj symulowania napadów kaszlu, gdy jej dzieci dopuszczały się uchybień językowych, a przestawała wówczas, gdy zdawały sobie sprawę ze swoich rzekomych błędów i poprawiały je. Sam Wallace pisał, że był on "nieco przerażony ideą dzieci wychowywanych w przeświadczeniu, że błąd językowy może pozbawić ich matkę tlenu". Młodsza siostra Davida, Amy Wallace Havens z Tucson w Arizonie, praktykowała prawo od 2005 roku.
We wczesnych latach 90, Wallace był związany z poetką i pamiętnikarką Mary Karr. 27 grudnia 2004 poślubił malarkę Karen L. Green. Był wielbicielem psów, sam posiadał dwa, Bellę i Warnera, wspominał także o otwarciu schroniska i według Jonathana Franzena "miał upodobanie do tych, które były maltretowane i nie miały większych szans na znalezienie właściciela, który byłby dla nich wystarczająco cierpliwy".
Śmierć.
Wallace popełnił samobójstwo 12 września 2008 roku, co potwierdził raport z autopsji z 27 października 2008.
W wywiadzie udzielonym gazecie The New York Times, ojciec pisarza mówił, iż cierpiał on na depresję od ponad 20 lat, a leki pozwalały mu na pracę twórczą. Po tym jak stwierdzono u niego ostre efekty uboczne, Wallace podjął próbę odstawienia głównego leku przeciwdepresyjnego Nardilu. Za radą lekarza, autor przestał go przyjmować w czerwcu 2007 i depresja wróciła. Próbował różnych innych form leczenia, wliczając to terapię elektrowstrząsami. Zaczął także ponownie zażywać Nardil, ale jak sam stwierdził, medykament stracił swoją efektywność. Na kilka miesięcy przed śmiercią, stany depresyjne zaostrzyły się.
Organizowano wiele spotkań w hołdzie dla autora, jak nabożeństwa żałobne w Pomona College, Amherst College, a 23 października 2008 także na Uniwersytecie Nowojorskim – gdzie przemawiała jego siostra Amy Wallace Havens, jego agent Bonnie Nadell, redaktor jego pierwszych dwóch książek Gerry Howard, redaktor z Harper’s Magazine Colin Harrison, redaktor "Infinite Jest" i późniejszych prac Michael Pietsch, redaktor literacki z The New Yorker Deborah Treisman, a także pisarze Don DeLillo, Zadie Smith, George Saunders, Mark Costello, Donald Antrim i Jonathan Franzen.
Twórczość.
Pierwsza powieść Wallace’a "The Broom of the System" została zauważona w całym kraju i spotkała się z przychylnością krytyków. Caryn James z New York Timesa nazwała ją pomyślną "maniakalną, ludzką i niedoskonałą fantazją", wyłaniającą się bezpośrednio z tradycji takich utworów jak "Franchiser" Stanleya Elkina, "V." Thomasa Pynchona, czy "Świat według Garpa" Johna Irvinga. Wallace przeniósł się do Bostonu w celu ukończenia filozofii na Uniwersytecie Harvardzkim, studia jednak dość szybko porzucił. W 1991 roku rozpoczął pracę jako adiunkt, wykładając literaturę na Emerson College w Bostonie.
W 1992 kolega Steven Moore zachęcił Wallace’a, aby starał się o stanowisko na Wydziale Języka Angielskiego Uniwersytetu w Illinois, co zakończyło się sukcesem. Od 1991 pracował nad jego drugą powieścią "Infinite Jest" i przedłożył jej część jego redaktorowi w grudniu 1993 roku. Po publikacji poszczególnych fragmentów tekstu w 1995, książka została wydana w 1996 roku.
Wallace publikował także krótkie utwory literackie w takich czasopismach jak Might, GQ, Playboy, The Paris Review, Harper’s Magazine, Conjunctions, Esquire, Open City, Timothy McSweeney's Quarterly Concern, The New Yorker i Science.
W 1997 otrzymał nagrodę "The MacArthur Fellows Program", ale także "Aga Khan Prize for Fiction", przyznaną przez redaktorów The Paris Review za jeden z tekstów ze zbioru "Brief Interviews with Hideous Men" – który pojawił się na łamach magazynu.
W 2002 przeniósł się do Claremont w Kalifornii i został profesorem pisania kreatywnego, jak i języka angielskiego w Pomona College. Prowadził zwykle dwa kursy studenckie w semestrze i koncentrował się na pracy twórczej.
Jego literackim agentem przez całą karierę była Bonnie Nadell, a Michael Pietsch redaktorem "Infinite Jest".
W marcu 2009 dom wydawniczy Little, Brown and Company ogłosił, że opublikuje manuskrypt jego niedokończonej powieści pt. "The Pale King", nad którą Wallace pracował aż do śmierci. Fragment tekstu został opublikowany 9 marca 2009 roku na łamach The New Yorker.
Tematy i styl.
W eseju "E Unibus Pluram: Television and U.S. Fiction", opublikowanym w 1993 w małonakładowym "Review of Contemporary Fiction", wskazywał on na ironiczny wpływ telewizji na twórców literackich. Sam Wallace używał jej wielu form, skupiając się na indywiduach, nieprzerwanie pragnących poważnych, nieskrępowanych doświadczeń oraz komunikacji w przesyconym mediami społeczeństwie.
Jego powieści często łączą różne tryby i głosy literackie i zawierają elementy żargonu i słownictwa (czasami też neologizmów) z szerokich obszarów i dziedzin. W jego literaturze dużą rolę grają wykreowane przez autora skróty i akronimy, długie zdania, oraz godne uwagi zastosowania przypisów – często niemal tak obszernych jak sam tekst. Przypisami końcowymi posługiwał się w "Infinite Jest", także w "Octet", jak i w większej części literatury faktu po 1996. W talk-show Charlie Rose w 1997 roku, Wallace utrzymywał, iż używał przypisów do przerywania linearności narracji, aby odzwierciedlić jego percepcję rzeczywistości bez zakłócania całej struktury. Sugerował, iż mógłby on także zamiast tego zmieszać je z resztą zdań, ale "nikt by wtedy nie chciał tego czytać".
Literatura faktu.
Wallace relacjonował kampanię prezydencką senatora Johna McCaina z 2000 roku i ataki z 11 września dla Rolling Stone, dla Harper’s Magazine natomiast uwieczniał podróże statkami wycieczkowymi (patrz: humorystyczny tytuł jego eseju), i opisywał targi stanowe oraz tornada. Pisał także o US Open dla Tennis Magazine, o reżyserze Davidzie Lynchu i przemyśle pornograficznym dla magazynu Premiere, o efektach specjalnych w filmach dla Waterstone, o Johnie Zieglerze, kontrowersyjnym prowadzącym radiowe talk-show dla The Atlantic Monthly i wreszcie opisywał festiwal homarów dla magazynu Gourmet.
Recenzował on także książki z różnych gatunków dla Los Angeles Times, The Washington Post, The New York Times i The Philadelphia Inquirer. W grudniowej edycji The Atlantic z 2007 roku, z okazji 150 rocznicy wydawania magazynu, Wallace pisał obok innych autorów, artystów i polityków, krótkie teksty o „przyszłości amerykańskiej idei”.
Adaptacje.
Dwanaście części z "Brief Interviews With Hideous Men" zostało wykorzystanych w wersji scenicznej w 2000 roku, co było pierwszą adaptacją teatralną prac Wallace’a. Sztuka "Hideous Men" w reżyserii Dylana McCullougha miała swoją premierę na "New York International Fringe Festival" w sierpniu 2000 roku.
Film "Brief Interviews With Hideous Men" w reżyserii Johna Krasinskiego został wydany w 2009 roku i miał swoją premierę na Sundance Film Festival. Główne role w produkcji grają Julianne Nicholson, Christopher Meloni, Rashida Jones, Timothy Hutton, Josh Charles i Will Forte.
Opowiadanie "Tri-Stan: I Sold Sissee Nar to Ecko" ze zbioru "Brief Interviews With Hideous Men" było przedmiotem adaptacji kompozytora Erica Moe w jego 50 – minutowym utworze operowym, który był wykonywany wraz z towarzyszącymi mu projekcjami video. Praca miała niejako „przewrotnie pozostawić ślad muzyki klasycznej w kulturze pop”, lecz generalnie otrzymała słabe recenzje.
Upamiętnienie.
W 2015 roku premierę miał film Jamesa Ponsoldta „Koniec trasy”, w którym w postać Davida Fostera Wallace’a wcielił się Jason Segel.

</doc>
<doc id="737890" url="https://pl.wikipedia.org/wiki?curid=737890" title="Brama Młyńska w Słupsku">
Brama Młyńska w Słupsku

Brama Młyńska w Słupsku – stanowi część obwarowań miasta. Nazwano ją tak z powodu sąsiadowania bramy z młynem wodnym.
Historia.
Obwarowania wzniesiono w okresie od początku XIV w. do połowy XV w. Wszystkie bramy były zbudowane z cegły. Mury o wysokości 6,5 m okalały ówczesne miasto. Trzy bramy na rzucie prostokąta pozwalały na kontakty miasta ze światem zewnętrznym. Bramy posiadały szczyty sterczynowe, dekorowane blendami. Od wschodu do miasta prowadziła Brama Młyńska. Mury bronione były ponadto wodami rzeki Słupi i jej odnogami oraz rozlewiskami i bagnami.
Podpalenie starówki spowodowało celowe niszczenie miasta w 1945 już po odsunięciu się frontu, dokonane było ono przez Armię Czerwoną. Zniszczenia Bramy Młyńskiej to: zniszczenia stropów, dachu, doprowadzenie do ruiny szczytów. Bramę w ruinie zabezpieczono dopiero w 1950. Remont i adaptacja bramy dla potrzeb Muzeum Pomorza Środkowego miały miejsce 1965.
Architektura.
Opis architektoniczny bramy: "Brama Młyńska pięciokondygnacyjna, w przyziemiu ostrołukowy otwór przejazdu. Elewacja wschodnia od strony pola ponad przejazdem pięcioosiowa, z dwudzielnymi blendami zamkniętymi odcinkowo. W elewacji zachodniej od strony miasta zamurowany ostrołukowy otwór, w nim pary okien w trzech poziomach, po bokach wąskie, dwudzielne blendy. Elewacje boczne z rzędem blend pod gzymsem wieńczącym. Strzelnice szczelinowe".

</doc>
<doc id="737891" url="https://pl.wikipedia.org/wiki?curid=737891" title="Zdzisław Wawrausch">
Zdzisław Wawrausch

Zdzisław Wawrausch (ur. 14 grudnia 1865 w Drohobyczu, zm. 15 czerwca 1932) – polski prawnik, urzędnik, samorządowy.
Studiował prawo na Uniwersytecie Lwowskim kończąc je z tytułem doktora. Pracował następnie w Prokuratorii Skarbu i Krajowej Dyrekcji Skarbu we Lwowie. W 1907 został starostą c. k. powiatu łańcuckiego we wrześniu 1910 otrzymał tytuł obywatelstwa honorowego miasta Łańcut. W 1915 został mianowany radcą Namiestnictwa Galicji, podczas I wojny prowadził referat świadczeń wojennych.
Przybył do Krakowa po utworzeniu województwa krakowskiego. Po śmierci prezydenta Jana Kantego Federowicza 19 lipca 1924 wojewoda rozwiązał urzędującą Radę Miejską, zaś funkcję prezydenta powierzył wicewojewodzie Zdzisławowi Wawrauschowi działającemu w charakterze komisarza rządowego. Nie udało mu się jednak nawiązać współpracy z wiceprezydentami Józefem Sare, Karolem Rolle i Piotrem Wielgusem. Nie potrafił sprostać zadaniom jakie stanęły przed nim w związku z zarządzaniem wielkim miastem, nie znał problematyki i potrzeb Krakowa. Na własną prośbę ustąpił z zajmowanego stanowiska 18 lipca 1925, jego miejsce zajął długoletni radny miejski Witold Ostrowski. Został odznaczony Krzyżem Oficerskim Orderu Odrodzenia Polski. Pochowany na Cmentarzu Rakowickim (kwatera D, grób rodzinny).

</doc>
<doc id="737895" url="https://pl.wikipedia.org/wiki?curid=737895" title="James Ellroy">
James Ellroy

James Ellroy, właśc. Lee Earle Ellroy (ur. 4 marca 1948 w Los Angeles) – amerykański pisarz.
Życiorys.
Gdy miał dziesięć lat, została zamordowana jego matka, a sprawców nie wykryto. Odtąd zaczął interesować się pracą policji w Los Angeles. Jako młody człowiek nadużywał alkoholu, spędził nawet pewien czas w więzieniu. Wydźwignął się z nałogu dzięki pracy nosiciela kijów golfowych i poważniejszemu zajęciu się pisaniem. Pierwsza jego powieść ukazała się w 1981. W 1995 przeprowadził się z Los Angeles do Kansas City.
Autor powieści kryminalnych, które stały się światowymi bestsellerami. Znany z telegraficznego stylu pisania (omija zbędne słowa), zagmatwanej akcji i pesymistycznej wizji świata. Według jego powieści nakręcono już sześć filmów fabularnych, a najbardziej znane to "Tajemnice Los Angeles" ("L.A. Confidential", 1997) i "Czarna Dalia" ("The Black Dahlia", 2006). W planach są ekranizacje trzech kolejnych powieści.

</doc>
<doc id="737901" url="https://pl.wikipedia.org/wiki?curid=737901" title="Donna Tartt">
Donna Tartt

Donna Tartt (ur. 23 grudnia 1963 w Greenwood, Missisipi) – amerykańska pisarka, autorka trzech powieści, pisanych latami.
Donna Tartt urodziła się w Greenwood i dorastała w położonej w pobliżu Grenadzie. Po roku studiów w Missisipi przeniosła się do w Vermoncie (1982-1986). Studiowała tam razem z Bretem Eastonem Ellisem.
Powieści.
Jej pierwsza powieść, "Tajemna historia", która pisana była od 1983 roku, a ukończona i opublikowana została dopiero w 1992 roku, stała się bestsellerem. Opowiada ona o grupie studentów college’u, którzy łączą w sobie intelektualne wyrafinowanie (fascynacja kulturą starożytną) z zamiłowaniem do niebezpiecznych zabaw. Efektem są dwa morderstwa.
"Mały przyjaciel" to powieść z zagadką kryminalną, której akcja dzieje się na południu USA w połowie ubiegłego wieku.
"Szczygieł" opowiada o małym nowojorczyku Theodorze (Theo) Deckerze, który traci matkę w zamachu terrorystycznym na Metropolitan Museum of Art. Tytuł trzeciej powieści Tartt nawiązuje do obrazu "Szczygieł" Carela Fabritiusa.

</doc>
<doc id="737905" url="https://pl.wikipedia.org/wiki?curid=737905" title="Anglistyka">
Anglistyka



</doc>
<doc id="737906" url="https://pl.wikipedia.org/wiki?curid=737906" title="William T. Vollmann">
William T. Vollmann

William Tanner Vollmann (ur. 28 lipca 1959 w Los Angeles) — amerykański pisarz, dziennikarz, autor opowiadań, eseista.
Życiorys.
Jego rodzina ma częściowo niemieckie korzenie. Gdy miał 9 lat, jego młodsza siostra utonęła w sadzawce.
Jeszcze w szkole znaczny wpływ wywarł na niego film z wyzwolenia KL Dachau, który popchnął go do poszukiwań polskiej literatury. Pierwszą polską książką, z którą się zetknął, był "Sennik współczesny" Konwickiego. Znaczący wpływ wywarła na niego także książka Borowskiego "Proszę państwa do gazu".
Ukończył z wyróżnieniem komparatystykę na uniwersytecie Cornell.
W 1982 roku wyjechał do Afganistanu, gdzie towarzyszył mudżahedinom. Po powrocie pracował jako programista komputerowy, ale wkrótce rozpoczął nowe podróże do niebezpiecznych regionów, utrzymując się z pisania reportaży. W latach 90. obserwował wojnę domową w byłej Jugosławii, potem także konflikt w Kongo.
Jest krytyczny wobec współczesnej cywilizacji technicznej, której wynalazkom przypisuje kryzys ludzkiej uwagi. Posiada jedynie telefon stacjonarny. Nie korzysta z telefonu przenośnego, kart bankowych, poczty elektronicznej i Internetu, który uważa za jedno z największych nieszczęść w dziejach ludzkości. W eseju dla magazynu Harper’s z 2013 roku wyznał, że te poglądy spowodowały, iż w latach 90. FBI podejrzewała go o bycie Unabomberem.
Mieszka w Sacramento z żoną i córką.
Twórczość.
Jego książka "The Rainbow Stories" (1989) opowiadania o ludziach z marginesu w San Francisco: prostytutkach, narkomanach, oparta na wywiadach z ludźmi z takich środowisk i przebywaniu z nimi na co dzień. Ten temat powtórzy się w dwóch dalszych książkach: "Whores for Gloria" (1991) i "The Royal Family" (2000). Z kolei "Butterfly Stories" to powieść o AIDS w Tajlandii i Kambodży (1993).
Tworzy dwa długie cykle: 7 tomowy "Seven Dreams: A Book of North American Landscapes" oraz "Rising Up and Rising Down" (3 300 stron, istnieje także skrócona wersja jednotomowa), „traktat o przemocy”, powstający przez 20 lat, obejmujący reportaże z Kambodży, Somalii, Iraku. Był także w Bośni i mieszkał w porzuconej stacji arktycznej.
Naczelnym tematem cyklu "Seven Dreams: A Book of North American Landscapes" uczynił kolonizację Ameryki Północnej i wynikłe z tego konflikty między rdzenną ludnością a osadnikami. Każdy tom skupia się na innej historycznej ekspedycji: "The Ice-Shirt" (1990) opowiada o przybyciu wikingów, "Fathers And Crows" (1992) o jezuickich misjonarzach, "The Rifles" (1994) o poszukiwaniu Przejścia Północno-Zachodniego przez Sir Johna Franklina w 1845 roku, a także życiu Inuitów w naszych czasach, "Argall: The True Story of Pocahontas and Captain John Smith" (2001) o powstaniu osiedla Jamestown ("Argall" napisany jest prozą siedemnastowieczną).
W 2005 roku za powieść "Europe Central", o wojnie na froncie wschodnim w czasie II wojny światowej uzyskał nagrodę "National Book Award". Jedną z głównych postaci książki uczynił Dmitrija Szostakowicza.
Pisarz ceniony przez amerykańskich krytyków, w Polsce praktycznie nieznany poza pojedynczymi opowiadaniami i pochwalnym tekstem Tomasza Mirkowicza ("Ex Libris" 1994). W 2021 ukazało się polskie tłumaczenie "Europe Central" pod tytułem "Centrala Europa".

</doc>
<doc id="737907" url="https://pl.wikipedia.org/wiki?curid=737907" title="Kaiyo Maru 5">
Kaiyo Maru 5

Kaiyo Maru 5 – japoński statek badawczy, który zatonął 24 września 1952 roku na Pacyfiku, 300 km od tak zwanego "Morza Diabła". Statek prowadził badania erupcji podmorskiego wulkanu Myojin i w trakcie badań bezpośrednio nad kominem wulkanu został wciągnięty do oceanu. Katastrofa pochłonęła 31 ofiar z pokładu statku.

</doc>
<doc id="737909" url="https://pl.wikipedia.org/wiki?curid=737909" title="Bjørn Dæhlie">
Bjørn Dæhlie

Bjørn Erlend Dæhlie (ur. 19 czerwca 1967 w Elverum) – norweski biegacz narciarski, dwunastokrotny medalista olimpijski, siedemnastokrotny medalista mistrzostw świata, sześciokrotny zdobywca Pucharu Świata oraz osiemnastokrotny mistrz Norwegii. Jeden z najbardziej utytułowanych zawodników w historii sportu.
Kariera.
Urodził się w niewielkim mieście Elverum. Zarówno jego matka Bjørg, jak i ojciec Erling byli nauczycielami. Bjørn ma także siostrę imieniem Hilde. W wieku 14 lat zaczął na poważnie trenować narciarstwo klasyczne, chociaż początkowo była to kombinacja norweska. Za namową trenera od 16 roku życia przerzucił się na biegi narciarskie, trenując w klubie Bjerke IL. W 1987 roku wystąpił na mistrzostwach świata juniorów w Asiago, gdzie był czwarty na dystansie 30 km stylem dowolnym, a w biegu na 10 km techniką klasyczną zajął 24. miejsce.
W Pucharze Świata w biegach narciarskich zadebiutował w sezonie 1988/1989. Nie stanął ani razu na podium, ale w paru zawodach, w których wziął udział, zgromadził wystarczającą liczbę punktów, by zakończyć ten sezon na dobrej jak na debiutanta 14 pozycji. W każdym kolejnym sezonie zawsze co najmniej dwukrotnie wygrywał zawody PŚ. Swoje pierwsze miejsce na podium i zarazem pierwsze zwycięstwo w Pucharze Świata odniósł w amerykańskim Soldier Hollow, gdzie triumfował w biegu na 15 km techniką klasyczną. Łącznie wygrał 46 zawodów, a 81 razy stawał na podium. Do dziś żaden inny biegacz narciarski nie zbliżył się do tego osiągnięcia.
Najlepsze wyniki osiągnął w sezonach 1996/1997 i 1998/1999, kiedy triumfował w klasyfikacji generalnej i w klasyfikacji sprintu, a w klasyfikacji biegów długodystansowych był drugi. W klasyfikacji generalnej triumfował także w sezonach 1991/1992, 1992/1993, 1994/1995 i 1995/1996. Łącznie 6 razy zwyciężał w klasyfikacji generalnej. Żadnemu innemu biegaczowi nie udało się pobić, ani chociażby wyrównać tego osiągnięcia. Drugim najbardziej utytułowanym biegaczem pod tym względem jest Szwed Gunde Svan, który pięciokrotnie triumfował w PŚ. Dæhlie był także drugi w klasyfikacji generalnej w sezonach 1993/1994 i 1997/1998 oraz trzeci w sezonach 1989/1990 oraz 1990/1991. W sezonie był także drugi 1997/1998 w klasyfikacji sprintu i klasyfikacji długodystansowej.
Nie zdołał się zakwalifikować do kadry Norwegii na igrzyska w Calgary. Jego olimpijskim debiutem były więc igrzyska w Albertville, na których zdobył 4 medale. Pierwszym był srebrny medal w biegu na 30 km technika klasyczną, w którym uległ jedynie swojemu rodakowi Vegardowi Ulvangowi. Kolejnymi były złote medale w biegu pościgowym 10+15 km, w biegu na 50 km techniką dowolną oraz w sztafecie 4x10 km. Sztafeta norweska startowała tam w składzie: Terje Langli, Vegard Ulvang, Kristen Skjeldal i Bjørn Dæhlie. Podobne wyniki uzyskał na Igrzyskach olimpijskich w Lillehammer, gdzie został mistrzem olimpijskim w biegu na 10 km techniką klasyczną oraz w biegu pościgowym 10+15 km. Ponadto zdobył także razem ze Sture Sivertsenem, Ulvangiem i Thomasem Alsgaardem srebrny medal w sztafecie. igrzyska olimpijskie w Nagano były ostatnimi w jego karierze. Zdobył tam kolejne trzy złote medale: w biegu na 10 km technika klasyczną, 50 km techniką dowolną oraz, wspólnie z Sivertsenem, Erlingiem Jevne i Alsgaardem, w sztafecie 4x10 km. Na tych samych igrzyskach zdobył także srebrny medal w biegu pościgowym 10+15 km, przegrywając jedynie z Alsgaardem.
Oceniając dorobek olimpijski Norwega warto wziąć pod uwagę fakt, iż igrzyska w Albertville i Lillehammer odbyły się wyjątkowo po dwóch latach, a nie jak zazwyczaj ma to miejsce – po czterech. Międzynarodowemu Komitetowi Olimpijskiemu chodziło o to, żeby oddzielić zimowe igrzyska od letnich w ten sposób, aby nie odbywały się w tym samym roku co miało miejsce przed 1994 rokiem.
W 1989 r. zadebiutował na mistrzostwach świata biorąc udział w mistrzostwach w Lahti. Zajął tam 11. miejsce w biegu na 50 km techniką dowolną. Swój pierwszy medal zdobył na mistrzostwach świata w Val di Fiemme, gdzie zwyciężył w biegu na 15 km stylem dowolnym. Na tych mistrzostwach zdobył także drugi złoty medal zwyciężając razem z Øyvindem Skaanesem, Terje Langlim i Vegardem Ulvangiem w sztafecie 4x10 km. Dwa lata później, na mistrzostwach świata w Falun zwyciężył w biegu pościgowym 10+15 km oraz w biegu na 30 km stylem klasycznym, a sztafeta norweska z Bjørnem w składzie obroniła tytuł wywalczony w Val di Fiemme. Na tych samym mistrzostwach zajął także 3. miejsce w biegu na 50 km technika dowolną, wyprzedzili go jedynie pierwszy na mecie Szwed Torgny Mogren oraz Francuz Hervé Balland. Podczas mistrzostw świata w Thunder Bay Dæhlie zdobył jeden złoty medal, w sztafecie 4x10 km, razem z Sivertsenem, Jevne i Alsgaardem. Indywidualnie zdobył trzy srebrne medale: na 50 km techniką dowolną, gdzie uległ Włochowi Silvio Faunerowi oraz na 10 i 30 km techniką klasyczną, gdzie górą był jeden z jego największych rywali, reprezentant Kazachstanu Władimir Smirnow. Na mistrzostwach świata w Trondheim sztafeta norweska, w której ponownie startował Dæhlie, po raz czwarty z rzędu wywalczyła złoty medal. Indywidualnie został mistrzem świata w biegu pościgowym 10+15 km i biegu na 10 km techniką klasyczną. Zdobył także srebrny medal w biegu na 30 km stylem dowolnym, ulegając jedynie Aleksiejowi Prokurorowowi z Rosji, oraz brązowy medal na dystansie 50 km techniką klasyczną, bieg ten wygrał Fin Mika Myllylä. Na swoich ostatnich mistrzostwach rozgrywanych w Ramsau w 1999 r. indywidualnie zdobył tylko jeden medal, w biegu na 30 km techniką dowolną. Sztafeta norweska wywalczyła tym razem srebrny medal, przegrywając złoto z Austriakami na ostatniej zmianie o 0,2 s. W sztafecie wystąpili kolejno Espen Bjervig, Erling Jevne, Bjørn Dæhlie i Thomas Alsgaard.
Dæhlie jest także osiemnastokrotnym mistrzem Norwegii w biegach narciarskich.
Emerytura.
W 2001 r. zakończył karierę w wieku 33 lat. Powodem podjęcia takiej decyzji był wypadek jakiego Bjørn doznał w sierpniu 1999 r. podczas treningu na nartorolkach. Odniesiona kontuzja spowodowała, że nie mógł trenować tak intensywnie jak przed wypadkiem i musiał zrezygnować z marzeń o kolejnych medalach na mistrzostwach świata w Lahti oraz igrzyskach olimpijskich w Salt Lake City. 29 marca 2001 r. na konferencji prasowej ogłosił swoją decyzję.
Obecnie Bjørn mieszka w Nannestad, około 60 km na północ od Oslo, razem z żoną Vilde i dwoma synami: Sivertem (ur. 1994) i Sanderem (ur. 1997). W 1996 r. Dæhlie założył firmę "Bjørn Dæhlie Technical Wear" produkującą odzież sportową. W 2001 r. sprzedał firmę szwajcarskiej grupie ODLO, z którą podpisał umowę licencyjną. Współpracę ze szwajcarską grupą zakończył w 2007 r. Wrócił do Norwegii i założył nową firmę "BJ Sports". Głównym rynkiem firmy jest Norwegia, chociaż marka dostępna jest także między innymi w Finlandii, Niemczech, Szwajcarii, Rosji i USA.
Inwestuje także w rynek nieruchomości. Inwestycje te przyniosły mu zysku rzędu 250 milionów koron norweskich. Ponadto Dæhlie występuje także w reklamach, był jednym z prowadzących program telewizyjny "Gutta på tur", wspiera organizacje wspomagające osoby ze stwardnieniem rozsianym. Dæhlie pracował także typ wiązania do butów biegowych Salomon Nordic System Pilot Bindings.
Pomimo tego, że nigdy nie wygrał zawodów Holmenkollen ski festival w 1997 r. otrzymał medal Holmenkollen wraz ze swoim rodakiem, kombinatorem Bjarte Engenem Vikiem oraz włoską biegaczką narciarską Stefanią Belmondo.
W 2009 r. Dæhlie wystartował w amerykańskim maratonie narciarskim American Birkebeiner, znajdującego się w programie Worldloppet najdłuższego biegu narciarskiego w Północnej Ameryce. Bieg na 54 km stylem klasycznym z Cable do Hayward w stanie Wisconsin ukończył na drugim miejscu, przegrywając o 0,1 s.
W klasyfikacji ISK na najlepszych sportowców świata w 1998 r. zajął 9. miejsce. Z racji swoich sukcesów do dziś uważany jest przez wielu za najwybitniejszego sportowca zimowego w historii. Jego rekord medali olimpijskich w 2014 najpierw wyrównał, a następnie poprawił, inny Norweg – biathlonista Ole Einar Bjørndalen.

</doc>
<doc id="737932" url="https://pl.wikipedia.org/wiki?curid=737932" title="Kangurka">
Kangurka

Kangurka – kurtka stanowiąca okrycie wierzchnie wchodzące w skład munduru harcerskiego, najczęściej wykonywana z nieprzepuszczalnego materiału, ściągana w pasie. Cechą charakterystyczną kangurki jest to, że wkłada się ją przez głowę. 

</doc>
<doc id="737933" url="https://pl.wikipedia.org/wiki?curid=737933" title="Wojny Aszanti">
Wojny Aszanti

Termin Wojny Aszanti może dotyczyć następujących konfliktów zbrojnych:
Wojna Aszanti z Fante 1806-1807.
Konfederacja Aszanti była ważnym afrykańskim królestwem na Złotym Wybrzeżu. Rywalizacja między Aszanti a Fante utrzymywała się długo i na początku XIX stulecia urosła do dużo poważniejszego problemu. Brytyjczycy zwykle byli sprzymierzeńcami Fante, a Holendrzy Aszanti.
Wojny Brytyjczyków z Aszanti 1823-1896.
Były serią czterech wojen między wojskami brytyjskimi a Konfederacją Aszanti w latach 1823-1896. Aszanti, główna grupa etniczna żyjąca na terenie dzisiejszej Ghany byli jednym z niewielu narodów afrykańskich stawiającym znaczny opór brytyjskim imperialnym ambicjom w Afryce. Wielka Brytania zaanektowała terytoria Aszanti i sąsiedniego Fante w roku 1896, po czwartej wojnie. Aszanti zostali w końcu pokonani przez Brytyjczyków w roku 1900 podczas stłumienia powstania dowodzonego przez Yaa Asantewaa, Królową Matkę Ejisu.
Pierwsza wojna zaczęła się w roku 1823, gdy Aszanti pokonali małe brytyjskie siły dowodzone przez sir Charlesa McCarthy’ego. Armia Aszanti została pokonana blisko wybrzeża w roku 1826 ale nie posunęła się w głąb kraju. Natąpiła dalsza eskalacja konfliktów między Aszanti a brytyjskim protektoratem Fante w roku 1863, które doprowadziło do strat w ludziach po obu stronach.
Druga wojna zaczęła się w roku 1873, gdy Wielka Brytania przejęła kontrolę nad holenderskimi składami handlowymi na wybrzeżu. Aszanti najechali nowy brytyjski protektorat. Generał Wolseley pokonał Aszanti i zajął szybko Kumasi. W celu zakończenia wojny Asantehene (król Aszanti) w lipcu 1874 podpisał z Brytyjczykami traktat o ochronie.
Brytyjczycy rozpoczęli trzecią wojnę w roku 1894 pod pretekstem aktów okrucieństwa popełnianych przez nowego Asantehene Prempeha I oraz zapragnęli też zabezpieczyć terytorium Aszanti (i ich złoto) od płacenia Francuzom zaliczek na siły kolonialne w Afryce Zachodniej. Brytyjczykami w tej kampanii dowodził Robert Baden Powell.
Asantehene Prempeh I odmówił zapłaty rekompensaty narzuconej przez Brytyjczyków po trzeciej wojnie i uszanowania brytyjskich rezydentów na tym obszarze. Wybuchła kolejna, czwarta wojna. Wojsko brytyjskie znowu zajęło Kumasi, stolicę Aszanti i pojmały Prempeha wraz z innymi liderami Aszanti. Prempeh został skazany na wygnanie na Seszele.
Powstanie Aszanti 1900.
W roku 1900 brytyjski gubernator sir Frederick Hodgson zażądał prawa do Złotego Stolca - świętego, zdobionego złotem tronu, który pozostawał w sercu całej religijnej i feudalnej hierarchii Aszanti, i którego dotykać miał prawo tylko Asantehene. Obraza wywołała powszechne niezadowolenie i bunt. Brytyjczycy stłumili powstanie w roku 1900 i zajęli Kumasi. Królewska kolonia Złotego Wybrzeża została utworzona 26 września 1901.

</doc>
<doc id="737938" url="https://pl.wikipedia.org/wiki?curid=737938" title="Pistolet HK P9S">
Pistolet HK P9S

HK P9S – niemiecki pistolet samopowtarzalny firmy Heckler und Koch GmbH. Jest to modyfikacja pistoletu P9 wyposażona w mechanizm spustowy podwójnego działania. Pistolet działa na nietypowej dla tego rodzaju broni zasadzie odrzutu zamka półswobodnego, którego otwarcie jest opóźniane przy pomocy dwóch rolek usytuowanych pomiędzy tłokiem zaporowym, a trzonem zamka.
Podstawowa wersja P9S ma kaliber 9 mm Parabellum. W mniejszej liczbie produkowana jest wersja kalibru .45 ACP przeznaczona głównie na rynek amerykański oraz wersja kalibru 7,65 mm Parabellum sprzedawana w krajach, w których posiadanie broni kalibru 9 mm Parabellum jest nielegalne (np. we Włoszech)

</doc>
<doc id="737942" url="https://pl.wikipedia.org/wiki?curid=737942" title="Filologia angielska">
Filologia angielska

Filologia angielska (), in. anglistyka (, z ) – filologia języka angielskiego; nauka o języku, literaturze i kulturze krajów angielskiego obszaru językowego; kierunek studiów uniwersyteckich.

</doc>
<doc id="737943" url="https://pl.wikipedia.org/wiki?curid=737943" title="Primera Divisio (2005/2006)">
Primera Divisio (2005/2006)



</doc>
<doc id="737944" url="https://pl.wikipedia.org/wiki?curid=737944" title="Filologia Angielska">
Filologia Angielska



</doc>
<doc id="737945" url="https://pl.wikipedia.org/wiki?curid=737945" title="Bjoern Daehlie">
Bjoern Daehlie



</doc>
<doc id="737949" url="https://pl.wikipedia.org/wiki?curid=737949" title="Katarzyna Cynke">
Katarzyna Cynke

Katarzyna Cynke (ur. 11 marca 1982 w Warszawie) – polska aktorka teatralna i filmowa.
Życiorys.
Absolwentka XLI LO im Joachima Lelewela w Warszawie. W 2005 roku ukończyła Państwową Wyższą Szkołę Filmową, Telewizyjną i Teatralną im. Leona Schillera w Łodzi. Występowała w Teatrze Nowym w Łodzi, działa tam na tzw. „Scenie Młodych”. Jest aktorką Teatru im. Stefana Jaracza w Łodzi.
Jest laureatką II nagrody za rolę Marii w przedstawieniu "4 x Woyzeck" na XXIII Festiwalu Szkół Teatralnych w Łodzi (2005).

</doc>
<doc id="737950" url="https://pl.wikipedia.org/wiki?curid=737950" title="IFA UAM">
IFA UAM



</doc>
<doc id="737951" url="https://pl.wikipedia.org/wiki?curid=737951" title="David Ogilvy (12. hrabia Airlie)">
David Ogilvy (12. hrabia Airlie)

David Lyulph Gore Wolseley Ogilvy (ur. 18 lipca 1893 w Cahir w Irlandii, zm. 28 grudnia 1968) – brytyjski arystokrata, polityk i wojskowy, najstarszy syn Davida Ogilvy’ego, 11. hrabiego Airlie, i lady Mabell Gore, córki 5. hrabiego Arran.
Tytuł hrabiowski, wraz z prawem do zasiadania w Izbie Lordów, odziedziczył w wieku 7 lat, po śmierci ojca zw II wojnie burskiej. Wykształcenie odebrał w Eton College. Później został porucznikiem 10 pułku huzarów ("10th Hussars"). Walczył podczas I wojny światowej, został ranny i raz wymieniono jego nazwisko w rozkazie dziennym. Został też odznaczony Military Cross. W 1943 r. mianowany dowódcą oddziału kadetów armii w Szkocji. Był również pułkownikiem 4/5 batalionu Czarnej Warty Armii Terytorialnej ("4/5th Battalion, Black Watch (Teritorial Army)").
W latach 1922-1963 jako par reprezentował Szkocję. W latach 1926-1929 był Lordem-in-Waiting u boku króla Jerzego V, w latach 1936-1967 lordem namiestnikiem Agnus, a następnie (1937-1965) Lordem Szambelanem na dworze Elżbiety Bowes-Lyon. 
W 1929 r. odznaczono go Krzyżem Komandorskim, a w 1938 r. Krzyżem Wielkim Królewskiego Orderu Wiktoriańskiego. W 1942 r. został kawalerem Orderu Ostu. W 1958 r. przyznano mu tytuł honorowego doktora prawa na Uniwersytecie w St. Andrews.
17 lipca 1917 r. w kościele św. Jerzego na Hanover Square w Londynie poślubił lady Alexandrę Marie Bridget Coke (zm. 1984), córkę Thomasa Coke’a, 3. hrabia Leicester, i Alice White, córki 2. barona Annaly. Davidowi i Alexandrze urodziło się trzech synów i trzy córki:

</doc>
<doc id="737953" url="https://pl.wikipedia.org/wiki?curid=737953" title="David Lyulph Gore Wolseley Ogilvy, 12. hrabia Airlie">
David Lyulph Gore Wolseley Ogilvy, 12. hrabia Airlie



</doc>
<doc id="737956" url="https://pl.wikipedia.org/wiki?curid=737956" title="Jay McInerney">
Jay McInerney

John Barrett McInerney Jr. (ur. 13 stycznia 1955 roku w Hartford, Connecticut) – pisarz amerykański
Studiował pisarstwo, pracował w magazynie „The New Yorker” przy sprawdzaniu faktów. Napisał scenariusze do filmów "Jasne światła wielkiego miasta" oraz "Gia". Jego najbardziej znane, pierwsze książki opisywały życie młodych ludzi w wielkich miastach, nie stroniących od rozrywek, w tym kokainy. Po jego debiucie pojawiło się nowe pokolenie pisarzy amerykańskich, urodzonych ok. 1960 roku (McInerney, Ellis, Tartt), nazwanych „Brat Pack” („Paczka dzieciaków”).
McInerney obraca się w elitarnych, zamożnych kręgach Nowego Jorku jako pisarz-gwiazdor. Znawca wina. Trzykrotnie żonaty. M.in. wypromował w „The New Yorkerze” aktorkę Chloë Sevigny.
Bret Easton Ellis wprowadza McInerneya i stworzone przez niego postacie do swoich powieści.
W Polsce wydano powieść "Bright Light, Big City" ("Jasne światła wielkiego miasta"), a opowiadanie "Trzecia strona" zamieszczone zostało w antologii "Niebezpieczne kobiety" (Prószyński i S-ka, 2007). W Polsce znany był też film z 1988 roku "Jasne światła wielkiego miasta", ekranizacja powieści.

</doc>
<doc id="737965" url="https://pl.wikipedia.org/wiki?curid=737965" title="Od kołyski aż po grób">
Od kołyski aż po grób

Od kołyski aż po grób (ang. "Cradle 2 the Grave") – amerykański film sensacyjny z 2003 roku w reżyserii Andrzeja Bartkowiaka.

</doc>
<doc id="737967" url="https://pl.wikipedia.org/wiki?curid=737967" title="Droga wojewódzka nr 728">
Droga wojewódzka nr 728

Droga wojewódzka nr 728 (DW728) – droga wojewódzka w województwach: mazowieckim, łódzkim i świętokrzyskim o długości 158 km, łącząca Grójec z DK78 w Jędrzejowie. Droga przebiega przez powiaty: grójecki, opoczyński, przysuski, konecki, kielecki i jędrzejowski. Droga ta najprawdopodobniej była fragmentem dawnego traktu Warszawa-Kraków.

</doc>
<doc id="737969" url="https://pl.wikipedia.org/wiki?curid=737969" title="Richard de Bury">
Richard de Bury

Richard de Bury znany również jako Richard Aungerville (ur. 24 stycznia 1287, zm. 14 kwietnia 1345), angielski bibliofil i wychowawca następcy tronu.
W 1327 rozpoczął służbę na dworze królewskim. W 1333 został biskupem Durham a w rok później Edward III mianował go wielkim kanclerzem. Zgromadził on pokaźny zbiór książek, które zamierzał podarować na rzecz Durham Collage (Oksford). Nie doszło to jednak do skutku, ponieważ Richard de Bury był zadłużony i jego księgozbiór uległ rozproszeniu (część znalazła się w opactwie St. Alban). Ostatnie dwa lata poświęcił na pisanie dzieła "Philobiblon", które zostało przetłumaczone na wiele języków w tym także polskim (polskie tłumaczenie J. Kasprowicz "O miłości do ksiąg" 1921 r.)

</doc>
<doc id="737973" url="https://pl.wikipedia.org/wiki?curid=737973" title="Czardżuj">
Czardżuj



</doc>
<doc id="737976" url="https://pl.wikipedia.org/wiki?curid=737976" title="Paleczka">
Paleczka

Paleczka – potok, prawy dopływ Skawy o długości 14,58 km. 
Potok powstaje na wysokości około 525 m w miejscowości Palcza. Spływa przez nią w południowo-zachodnim kierunku, a następnie przez Baczyn, Budzów i Zembrzyce, gdzie zmienia kierunek na północno-zachodni i na wysokości 306 m uchodzi do Skawy. 
Dolina Paleczki oddziela Pasmo Koskowej Góry (południowa strona) od Pasma Chełmu (północna strona). Obydwa te pasma należą do Beskidu Makowskiego. Z obydwu tych regionów do Paleczki spływają potoki. Główne z nich to: Droszczyna, Jachówka, Krzywy Potok, Palczyca, Zachełmka.
W 2001 powódź na Paleczce przyniosła poważne zniszczenia w Budzowie i Zembrzycach.

</doc>
<doc id="737979" url="https://pl.wikipedia.org/wiki?curid=737979" title="Tambur">
Tambur



</doc>
<doc id="737981" url="https://pl.wikipedia.org/wiki?curid=737981" title="Instytut Filologii Angielskiej">
Instytut Filologii Angielskiej

Instytut Filologii Angielskiej lub Instytut Anglistyki – jednostka wydziałowa, której przedmiotem dydaktyki i badań jest nauka o języku angielskim, literaturze angielskiej oraz kulturze krajów angielskiego obszaru językowego.
Przykłady filologii angielskich (anglistyk) jako jednostek wydziałowych przy uczelniach wyższych w Polsce:

</doc>
<doc id="737987" url="https://pl.wikipedia.org/wiki?curid=737987" title="Ayodhya">
Ayodhya

Ayodhya (hindi अयोध्या) – miasto w północnej części Indii w stanie Uttar Pradesh, na Nizinie Hindustańskiej.
Populacja miasta w 2001 roku wynosiła 49 650 mieszkańców.
Miasto to stało się w końcu XX w. symbolem waśni religijnych i niszczenia historycznego dziedzictwa kulturowego z pobudek religijnych.
W grudniu 1992 działacze hinduistyczni, zwani Kar Sevaks, zniszczyli kompletnie XVI-wieczny meczet Babri Masjid, pod pretekstem odsłonięcia pozostałości świątyni hinduistycznej Ram Janmabhoomi, zbudowanej jakoby w miejscu urodzin boga Ramy, wcielenia Wisznu, która miała być podobno w przeszłości zniszczona, aby dać miejsce pod budowę meczetu. 
Wynikłe z tego incydentu zamieszki religijne, które objęły nie tylko samą Ayodhyę, ale także inne miasta Indii, trwały dwa miesiące (grudzień 1992 – styczeń 1993) i spowodowały śmierć kilku tysięcy osób (w tym zamieszki w Bombaju). 
Jedną z przyczyn zniszczenia meczetu stała się opinia przedstawiona w lipcu 1992 przez grupę archeologów, którzy stwierdzili, że meczet wzniesiony został na miejscu, w którym w X-XII w. musiała znajdować się świątynia hinduistyczna. Argumenty archeologiczne są nadal wykorzystywane w niekończącej się dyskusji politycznej na temat wydarzeń w Ayodhyi. W 2003 sąd stanowy w celu ustalenia, czy należy odbudować świątynię islamską, czy też zbudować na tym miejscu świątynię hinduistyczną, nakazał przeprowadzenie badań radarowych na miejscu zniszczonego meczetu, a następnie wykonanie badań wykopaliskowych w miejscu wykrycia anomalii geofizycznych. Pospieszne badania przeprowadzone przez rządową instytucję "Archaeological Survey of India", trwające zaledwie miesiąc, doprowadziły do konkluzji, że meczet rzeczywiście wzniesiony został na pozostałościach starszej, średniowiecznej świątyni hinduistycznej.
Wykorzystywanie argumentów archeologicznych do uzasadnienia niszczenia zabytków zbulwersowało światową opinię archeologiczną, wywołując m.in. gwałtowne reakcje w czasie kongresu międzynarodowego stowarzyszenia archeologów "World Archaeological Congress" (WAC), który odbył się w 1994 w New Delhi w Indiach.

</doc>
<doc id="738001" url="https://pl.wikipedia.org/wiki?curid=738001" title="Wojska zaciężne">
Wojska zaciężne



</doc>
<doc id="738002" url="https://pl.wikipedia.org/wiki?curid=738002" title="I liga paragwajska w piłce nożnej (2001)">
I liga paragwajska w piłce nożnej (2001)

Mistrzem Paragwaju został klub Cerro Porteño, natomiast wicemistrzem Paragwaju - Sportivo Luqueño.
Sezon podzielony został na dwa turnieje - Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju. Ponieważ w tym sezonie oba turnieje wygrał ten sam klub, konieczne było rozegranie meczu o tytuł wicemistrza kraju między wicemistrzami turniejów Apertura i Clausura.
Do turniejów międzynarodowych zakwalifikowały się następujące kluby:
Do drugiej ligi spadły kluby Cerro Corá Asunción i Atlético Colegiales (po barażu), a na ich miejsce awanowały Recoleta Asunción i Sport Colombia Fernando de la Mora (po barażu).
Torneo Apertura 2001.
Finał.
Zwycięzcą turnieju Apertura w roku 2001 został klub Cerro Porteño.
Torneo Clausura 2001.
Finał.
Zwycięzcą turnieju Clausura w roku 2001 został klub Cerro Porteño.
Campeonato Paraguay 2002.
Klub Cerro Porteño jako zwycięzca turniejów Apertura i Clausura został mistrzem Paragwaju. O tytuł wicemistrza Paragwaju stoczyły walkę wicemistrz turnieju Apertura Sportivo Luqueño z wicemistrzem turnieju Clausura Club Guaraní.
Wicemistrzem Paragwaju został klub Sportivo Luqueño.
Z powodu słabych wyników w ostatnich sezonach do drugiej ligi spadł klub Cerro Corá Asunción, a na jego miejsce awansował mistrz drugiej ligi Recoleta Asunción. Przedostatni Atlético Colegiales rozegrał baraż z wicemistrzem drugiej ligi Sport Colombia Fernando de la Mora.
Klub Atlético Colegiales spadł do drugiej ligi, a na jego miejsce awansował Sport Colombia Fernando de la Mora.
Liguilla Hexagonal Pre-Libertadores.
Tabela Liguilla Hexagonal Pre-Libertadores 2001.
Do Copa Libertadores 2002 obok mistrza Paragwaju Cerro Porteño zakwalifikowały się dwa najlepsze kluby w turnieju Liguilla Hexagonal Pre-Libertadores 12 de Octubre Itaugua i Club Olimpia.

</doc>
<doc id="738010" url="https://pl.wikipedia.org/wiki?curid=738010" title="Nzema">
Nzema

Nzema – lud Akan liczący około 450 tys. osób, z których 338 tys. żyje w południowo-zachodniej Ghanie i 113 tys. na południowym wschodzie Wybrzeża Kości Słoniowej. Mówią językiem nzema, znanym też nzima albo appolo.
Nzema to przeważnie rolnicy. Zgodnie z tradycyjnym kalendarzem, dni robocze są uporządkowane w cyklach siedmiodniowych, a te z kolei w cyklach 3-tygodniowych. Religijne święto "Kundum" jest obchodzone dorocznie na obszarze Ahanta-Nzema.
Wśród Nzema obowiązuje matrylinearny system pokrewieństwa. Według Joshua Project są najbardziej chrześcijańskim plemieniem w Ghanie (98%) i na Wybrzeżu Kości Słoniowej (95%).

</doc>
<doc id="738013" url="https://pl.wikipedia.org/wiki?curid=738013" title="Muang Phôn-Hông">
Muang Phôn-Hông

Muang Phôn-Hông () – miasto w północnej części Laosu, w prowincji Wientian, której jest stolicą.

</doc>
<doc id="738019" url="https://pl.wikipedia.org/wiki?curid=738019" title="Trofofil">
Trofofil

Trofofil, liść asymilacyjny – (gr. "trophé" – pożywienie, "phýllon" – liść) – liść przeprowadzający fotosyntezę. Liście asymilacyjne to najczęstsza postać liści. Pojęcie stosowane głównie w opozycji do sporofili, czyli liści zarodnionośnych. Trofofile czasem dla zwiększenia wydajności fotosyntezy wykonują ruchy fotonastyczne, tak aby wykorzystać optymalny kąt padania światła. U młodych liści może to wynikać z nierównomiernego tempa wzrostu, u dojrzałych, ze zmian turgoru.

</doc>
<doc id="738022" url="https://pl.wikipedia.org/wiki?curid=738022" title="Pierre Cardin">
Pierre Cardin

Pierre Cardin, pierw. Pietro Costante Cardin (ur. 2 lipca 1922 w San Biagio di Callalta, zm. 29 grudnia 2020 w Neuilly-sur-Seine) – francuski projektant mody pochodzenia włoskiego. Był uznawany za najstarszego żyjącego projektanta mody, a zarazem najdłużej pracującego w zawodzie. Obok Paco Rabanne i André Courrègesa jest uznawany za wynalazcę futurystycznej mody w latach 60. XX wieku.
Życiorys.
Urodził się w San Biagio di Callalta w prowincji Treviso, w północnych Włoszech, gdzie jego rodzice, Maria Montagner i Alessandro Cardin, pracowali w winnicach regionu Wenecja Euganejska. 
Jego rodzice stracili fortunę podczas I wojny światowej. W 1924, kiedy miał dwa lata, jego rodzice przeprowadzili się z 11 dziećmi z Włoch do Saint-Étienne we Francji. Ojciec chciał, żeby studiował architekturę, ale od dzieciństwa interesował się krawiectwem.
Cardin kształcił się w środkowej Francji. Swoją karierę rozpoczął wcześnie, w wieku 14 lat odbył praktykę u sukiennika, ucząc się podstaw projektowania i konstruowania mody. W 1939, mając 17 lat opuścił rodzinny dom i wyjechał do pracy u krawca w Vichy, gdzie zaczął szyć garnitury dla kobiet. W 1945 wyjechał do Paryża, gdzie studiował architekturę i współpracował z domem mody Jeanne Paquin po II wojnie światowej.
Pracował z Elsą Schiaparelli, zanim w 1947 został szefem atelier Christiana Diora. W 1950 założył własny dom mody. Jego klienci, w tym Eva Perón i Rita Hayworth, zażądali ekstrawaganckich kostiumów - takich jak 30 kostiumów maskaradowych, które stworzył na 3 września 1951 na słynny bal maskowy w Palazzo Labia w Wenecji. W 1953 zaprezentował swoją pierwszą kolekcję dla kobiet. W następnym roku otworzył swój pierwszy butik Eve i wprowadził „sukienkę bąbelkową”, czyli sukienkę w kształcie bąbelków z krótką spódnicą, wykonaną przez cięcie ukośne na usztywnionej podstawie. Był pierwszym haute couture, który zwrócił się do Japonii jako rynek mody, kiedy podróżował tam w 1957.
Był znany z awangardowego stylu, preferował geometryczne kształty i motywy. Był również przedsiębiorcą, co doprowadziło go do wielkiego majątku. Był właścicielem kilku restauracji (m.in. w Nowym Jorku, Pekinie, Londynie) oraz zamku w Lacoste w departamencie Vaucluse (należącego niegdyś do markiza de Sade’a), w którym regularnie organizował festiwale teatralne. Jego imię i nazwisko stało się marką dla setek produktów.
Był jednym z najdłużej pracujących w zawodzie projektantów mody. W 2008 jego kolekcja została pokazana na Riwierze Francuskiej.
W 1991 został wybrany na ambasadora dobrej woli UNESCO, a w 2009 został Ambasadorem Dobrej Woli Organizacji Narodów Zjednoczonych do spraw Wyżywienia i Rolnictwa.
Film dokumentalny P. Davida Ebersole i Todda Hughesa "Dom Pierre’a Cardina" ("House of Cardin", 2019) otrzymał nagrodę CinéFashion Film Award jako najlepszy film fabularny o modzie, a Cardin został uhonorowany nagrodą za całokształt twórczości. 
Życie osobiste.
Cardin sam zidentyfikował się jako osoba głównie homoseksualna, ale w latach 1960-1965 był w związku z francuską aktorką Jeanne Moreau. Jego wieloletnim partnerem biznesowym i życiowym był inny francuski projektant mody André Oliver, który zmarł w 1993.

</doc>
<doc id="738023" url="https://pl.wikipedia.org/wiki?curid=738023" title="IB">
IB



</doc>
<doc id="738024" url="https://pl.wikipedia.org/wiki?curid=738024" title="Cerro Cora Campo Grande">
Cerro Cora Campo Grande



</doc>
<doc id="738028" url="https://pl.wikipedia.org/wiki?curid=738028" title="Rheinstetten">
Rheinstetten

Rheinstetten – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży nad Renem, ok. 8 km na południowy zachód od Karlsruhe, przy drodze krajowej B36, linii kolejowej Mannheim – Bazylea) i w pobliżu granicy z Nadrenią-Palatynatem.

</doc>
<doc id="738035" url="https://pl.wikipedia.org/wiki?curid=738035" title="Muang Xaignabouli">
Muang Xaignabouli

Muang Xaignabouli () – miasto w północno-zachodniej części Laosu, w prowincji Xaignabouli, której jest stolicą.

</doc>
<doc id="738038" url="https://pl.wikipedia.org/wiki?curid=738038" title="Zapalenie spojówki">
Zapalenie spojówki



</doc>
<doc id="738042" url="https://pl.wikipedia.org/wiki?curid=738042" title="Wagiz Chidijatullin">
Wagiz Chidijatullin

Wagiz Nazirowicz Chidijatullin (ros. Вагиз Назирович Хидиятуллин, tat. Wağiz Nazir uğlı Hidiətullin, ur. 3 marca 1959 w Gubasze, obwód permski) – rosyjski piłkarz pochodzenia tatarskiego, najczęściej występujący jako obrońca, a także jako pomocnik, reprezentant Związku Radzieckiego, działacz piłkarski.
Wychowanek szkoły sportowej w Rostowie. Od 1976 do 1980 był zawodnikiem Spartaka Moskwa. W 1979 wywalczył mistrzostwo ZSRR. W 1980 popadł w konflikt z trenerem Spartaka Konstantinem Bieskowem i odszedł z drużyny. Został zawodnikiem CSKA Moskwa, w którym jednocześnie odbywał służbę wojskową. W 1982 z powodu kontuzji nie pojechał na mistrzostwa świata w Hiszpanii. W trakcie leczenia wyraził chęć powrotu do Spartaka, na co nie zgodziły się wojskowe władze CSKA. Został skierowany do innego klubu wojskowego – SKA-Karpat Lwów. Po odmowie dalszej gry dla Karpat został karnie przeniesiony do służby w oddziale wojsk pancernych. W międzyczasie odnowiła mu się kontuzja, która uniemożliwiła mu grę w piłkę przez kilka kolejnych miesięcy.
Wkrótce pogodził się z Bieskowem i w 1986 powrócił do zespołu Spartaka. W 1987 sięgnął po kolejny tytuł mistrza ZSRR. Rok później opuścił Związek Radziecki i w kolejnych sezonach bronił barw zespołów francuskich, m.in. Toulouse FC. W 1994 zakończył karierę piłkarską w barwach Dynama Moskwa.
Odniósł wiele sukcesów jako zawodnik juniorskiej, młodzieżowej i pierwszej reprezentacji Związku Radzieckiego. W 1976 zdobył mistrzostwo Europy drużyn do lat 18, a rok później mistrzostwo świata drużyn do lat 20. W 1980 zdobył brązowy medal igrzysk olimpijskich w Moskwie. W 1988 z pierwszą reprezentacją ZSRR zajął drugie miejsce na mistrzostwach Europy. Dwa lata później uczestniczył w Mundialu 1990. W latach 1978–1990 (z przerwą na lata 1982–1986) rozegrał 58 meczów w reprezentacji ZSRR, strzelił 6 goli.
Po zakończeniu kariery piłkarskiej w 1995 został przewodniczącym związku zawodowego piłkarzy i trenerów Rosji.

</doc>
<doc id="738043" url="https://pl.wikipedia.org/wiki?curid=738043" title="David Ogilvy (13. hrabia Airlie)">
David Ogilvy (13. hrabia Airlie)

David George Patrick Coke Ogilvy (ur. 17 maja 1926 w Londynie) – brytyjski arystokrata i polityk, najstarszy syn Davida Ogilvy’ego, 12. hrabiego Airlie i lady Alexandry Coke, córki 3. hrabiego Leicester. Jego młodszy brat, Angus, poślubił księżniczkę Aleksandrę Windsor, córkę księcia Kentu.
Wykształcenie odebrał w Eton College. Później wstąpił do 2 batalionu Gwardii Szkockiej ("2nd Battalion, Scots Guards") i osiągnął tam rangę kapitana. W 1945 r. wziął udział w ostatnich walkach II wojny światowej. Później wszedł w skład brytyjskich wojsk okupacyjnych w Austrii i w latach 1947-1948 był adiutantem Wysokiego Komisarza brytyjskiej strefy okupacyjnej. W latach 1948-1949 był adiutantem naczelnego dowódcy wojsk brytyjskich na Malajach. W 1950 r. zrezygnował z czynnej służby.
Po służbie wojskowej rozpoczął naukę w Royal Agricultural College, by nabyć umiejętności potrzbne do zarządzania sporym rodzinnym majątkiem, obejmującym 69 000 akrów ziemi w hrabstwie Angus w Szkocji, wraz z dwiema rodowymi rezydencjami: Cortachy Castle i Airlie Castle. Ogilvy posiadał również rezydencję w londyńskiej dzielnicy Chelsea.
23 października 1952 r. poślubił Virginię Fortune Ryan (ur. 9 lutego 1933), córkę amerykańskiego multimilionera, Johna Barry’ego Ryana i Margaret Kahn, córki finansisty Otto Kahna. David i Virginia mają razem trzech synów i trzy córki:
W latach 1961-1984 pracował jako dyrektor Henry Schroder Wagg &amp; Co, a w latach 1973-1977 był przewodniczącym zarządu. Zrezygnował z pracy w banku w 1984 r., kiedy to został Lordem Szambelanem Dworu Królewskiego. Sprawował ten urząd do 1997 r. Jego również Lordem Namiestnikiem Angus od 1989 r. i kawalerem Orderu Ostu od 1985 r. Został również odznaczony Krzyżem Wielkim Królewskiego Orderu Wiktoriańskiego. Od 1984 r. jest członkiem Tajnej Rady. Jest również Kanclerzem Uniwersytetu w Dundee od 1994 r. W 1998 r. został Lordem-in-Waiting u boku królowej Elżbiety II.
Lord Airlie mieszka obecnie w Cortach Castle w hrabstwie Angus w Szkocji.
Postać lorda Airlie występuje w filmie Stephena Frearsa "Królowa" z 2006 r. W postać hrabiego wcielił się Douglas Reith.

</doc>
<doc id="738044" url="https://pl.wikipedia.org/wiki?curid=738044" title="David George Patrick Coke Ogilvy, 13. hrabia Airlie">
David George Patrick Coke Ogilvy, 13. hrabia Airlie



</doc>
<doc id="738045" url="https://pl.wikipedia.org/wiki?curid=738045" title="Ban Mouang Cha">
Ban Mouang Cha

Ban Mouang Cha – miasto w północnej części Laosu. Dawniej było stolicą strefy specjalnej Xaisômboun.

</doc>
<doc id="738048" url="https://pl.wikipedia.org/wiki?curid=738048" title="Ban Phone">
Ban Phone

Ban Phone – miasto w południowej części Laosu, w prowincji Xékong, której jest stolicą.

</doc>
<doc id="738050" url="https://pl.wikipedia.org/wiki?curid=738050" title="Alfabet albański">
Alfabet albański

Alfabet albański – alfabet oparty na alfabecie łacińskim, służący do zapisu języka albańskiego. Składa się z następujących liter:
A B C Ç D Dh E Ë F G Gj H I J K L Ll M N Nj O P Q R Rr S Sh T Th U V X Xh Y Z Zh

</doc>
<doc id="738058" url="https://pl.wikipedia.org/wiki?curid=738058" title="Phonsavan">
Phonsavan

Phonsavan () – miasto w północnej części Laosu, w prowincji Xieng Khouang, której jest stolicą. Miasto to zamieszkuje 57 tys. ludzi.
Miasto zostało zbudowane w latach 70. XX wieku, ponieważ dawna stolica prowincji Xieng Khouan została zniszczona podczas wojny.

</doc>
<doc id="738070" url="https://pl.wikipedia.org/wiki?curid=738070" title="Moʻynoq">
Moʻynoq

Moʻynoq (uzb. cyr. Мўйноқ; karak. Мойнақ, "Moynaq"; ros. Муйнак, "Mujnak") – miasto w zachodnim Uzbekistanie, w Republice Karakałpackiej, siedziba administracyjna tumanu Moʻynoq. W 1989 roku liczyło ok. 13 tys. mieszkańców. Dawniej port nad Jeziorem Aralskim i największy ośrodek przemysłu konserw rybnych w Azji Środkowej.
Historia.
W 1933 roku miejscowość uzyskała status osiedla robotniczego, a w 1963 roku otrzymała prawa miejskie.
Geografia.
Miasto założono na pustynnym półwyspie Moʻynoq, na południowym brzegu Jeziora Aralskiego, przy delcie Amu-darii. Obecnie – na skutek wysychania Jeziora Aralskiego i rzeki Amu-darii – miejscowość znajduje się ponad 200 kilometrów od linii brzegowej.
W odległości 165 km znajduje się miasto Nukus, stolica Republiki Karakałpackiej. Najbliższa stacja linii kolejowej znajduje się ok. 100 km na południe od Moʻynoqa, w mieście Qoʻngʻirot (linia Türkmenabat-Makat).

</doc>
<doc id="738073" url="https://pl.wikipedia.org/wiki?curid=738073" title="Moynaq">
Moynaq



</doc>
<doc id="738076" url="https://pl.wikipedia.org/wiki?curid=738076" title="Latosówka">
Latosówka

Latosówka – kolonia w Polsce położona w województwie śląskim, w powiecie częstochowskim, w gminie Mstów.
W latach 1975–1998 miejscowość administracyjnie należała do województwa częstochowskiego.

</doc>
<doc id="738083" url="https://pl.wikipedia.org/wiki?curid=738083" title="Richard Powers">
Richard Powers

Richard Powers (ur. 18 czerwca 1957 w Evanston) – pisarz amerykański, laureat Nagrody Pulitzera w dziedzinie beletrystyki.
Życiorys.
Urodził się w Evenaston, jego ojciec był dyrektorem szkoły, a matka prowadziła dom. Gdy miał 11 lat, rodzina przeniosła się na pięć lat do Bangkoku. Studiował fizykę, retorykę i literaturę na Uniwersytecie Illinois w Urbanie i Champaign, gdzie na koniec uzyskał tytuł Master of Arts w dziedzinie literatury (1979).
Choć z początku pracował jako programista, szybko porzucił zawód dla literatury, debiutując w 1985 roku powieścią "Three Farmers on Their Way to a Dance", która zdobyła nominację do nagrody National Book Critics Circle Award. Trzecią powieść, "The Gold Bug Variations", łączącą tematy genetyki, muzyki i miłości, tworzył dzięki MacArthur Fellowship, z kolei "Gain", opowiadającą historię samotnej matki umierającej na raka jak i stusiedemdziesięcioletnią historię firmy chemicznej, pisał w okresie rezydencji literackiej na macierzystej uczelni. W 2006 roku Powers został wyróżniony nagrodą National Book Award za powieść "The Echo Maker" opowiadającą o mężczyźnie, który po wypadku samochodowym zapada na zespół Capgrasa i w rezultacie przestaje rozpoznawać swoją siostrę. W 2019 roku Powers został laureatem Nagrody Pulitzera w dziedzinie beletrystyki za "Listowieść""."

</doc>
<doc id="738091" url="https://pl.wikipedia.org/wiki?curid=738091" title="Przeginia (herb szlachecki)">
Przeginia (herb szlachecki)

Przeginia ("Przegonia") – polski herb szlachecki.
Opis herbu.
"W polu czerwonym między dwoma półksiężycami złotymi, barkami ku sobie w słup taki sam miecz na opak w słup, w klejnocie pół smoka ziejącego ogniem, na którym prostopadle do paszczy taki sam miecz i półksiężyce jak na tarczy"
Najwcześniejsze wzmianki.
Znany jest zapis z 1398 i jedna pieczęć średniowieczna z 1421 i 1424 Piotra Wolframa, kanonika krakowskiego.
Herb ten uważany jest za odmianę herbu Ostoja ze względu na podobieństwo i miejsce występowania.
Herbowni.
Bartkowski, Bątkowski, Blizicki, Bortkiewicz, Bratkowski, Domaracki, Dulski, Dyako, Dzwonkowski, Epimach, Fiedorowicz, Głodowski, Gołuski, Hryncewicz, Hryniewicki, Hryniewiecki, Hrynkiewicz, Huba, Hube, Kowalikowski, Kowalkowski, Kryński, Kryski, Ktahelski, Lisowski, Lissowski, Nićwieciński, Niewieściński, Nikonowicz, Odloczyński, Piechowicz, Plewaka, Plewako, Przegaliński, Przegon, Przegoń, Przepałkowski, Przezdomski, Szafrański, Sieracki, Strzegocki, Wietrzyński, Wolfram, Zakobielski, Zołczycki, Zwiartowski, Zwonkowski, Żołczycki, Żółcic.

</doc>
<doc id="738095" url="https://pl.wikipedia.org/wiki?curid=738095" title="13 Pułk Artylerii Lekkiej">
13 Pułk Artylerii Lekkiej

13 Kresowy Pułk Artylerii Lekkiej (13 pal) – oddział artylerii lekkiej Wojska Polskiego w II Rzeczypospolitej.
Pułk stacjonował w garnizonie Równe (III dywizjon w Łucku) i był organiczną jednostką artylerii 13 Kresowej Dywizji Piechoty. Pod względem wyszkolenia oddział podlegał dowódcy 2 Grupy Artylerii.
Święto pułkowe obchodzono 9 września – w rocznicę ostatecznego sformowania pułku we Francji w 1918.
W latach 1996–1998 dziedzictwo tradycji 13 pal kontynuował 13 Kostrzyński pułk artylerii im. płk. Mikołaja Gomólickiego w Kostrzynie nad Odrą.
Formowanie i walki.
Pierwszy oddział artylerii Armii Polskiej we Francji był organizowany w koszarach w Le Mans. W miarę napływu kadr i ochotników były tworzone kolejne grupy (dywizjony):
1 stycznia 1919 roku na bazie wymienionych dywizjonów powstał 1 pułk artylerii polowej. 
Po ześrodkowaniu 1 Dywizji Piechoty w marcu 1919 roku w rejonie Bayonne pułk został przygotowany do transportu do Polski. Dowództwo pułku objął ppłk Gomólicki, dywizjony przejęli:
Eszelony pułku opuściły Francję między 17 a 21 kwietnia 1919 roku i przez Niemcy przybyły do Polski w ostatnich dniach kwietnia. Pułk wyładowywał się w rejonie Chełma i Kowla. 
1 września 1919 roku, w związku z połączeniem „Błękitnej Armii” z Wojskiem Polskim w kraju, jednostka została przemianowana na 13 Kresowy pułk artylerii polowej.
We wrześniu 1920 pułk dysponował 75 mm armatami francuskimi.
13 Kresowy pal w kampanii wrześniowej.
Mobilizacja.
Zmobilizowany w dniu 14 sierpnia 1939 roku wraz z pododdziałami dywizyjnymi w ramach mobilizacji alarmowej w grupie "zielonej" jako oddział wchodzący w skład Korpusu Interwencyjnego. Zgodnie z planem "W" zmobilizowano w oparciu o 13 pal w garnizonie Równe: dowództwo 13 pal z samodzielnym patrolem meteo nr 13, I i II dywizjony armat kal. 75 mm. W garnizonie Łuck: III dywizjon haubic kal. 100 mm oraz kolumny taborowe (dywizyjne) nr 209, 210, 211, 212, pluton parkowy uzbrojenia nr 202 i warsztat taborowy nr 209. Pułk zmobilizował się w ciągu 56 godzin, jednak wystąpiły braki w wyposażeniu: część baterii nie otrzymała radiostacji, a w dowództwach dywizjonu otrzymano tylko jedną sztukę, wystąpiły braki broni krótkiej dla oficerów i podoficerów rezerwy. Zabrakło części lornetek, oraz amunicji ppanc. do broni strzeleckiej i granatów. Pułk otrzymał doskonałe konie i wozy, ze wsi obsadzonych przez kolonistów czeskich. 16 sierpnia pułk załadowano do 9 transportów kolejowych i wysłano na Pomorze. Po wyładowaniu w Solcu Kujawskim 19 sierpnia pułk przemaszerował do lasów w rejonie Fordonu i wraz z macierzystą 13 DP wszedł w skład Korpusu Interwencyjnego gen. Skwarczyńskiego. Nocą 31 sierpnia/1 września 1939 r. 13 pal dotarł do Fordonu, gdzie miał się załadować powtórnie do transportów kolejowych. 
Działania bojowe 13 pal.
Załadunek 13 pal rozpoczęto 1 września 1939 roku o godz.9.00 załadowane pododdziały sukcesywnie odjeżdżały przez Toruń, Włocławek, Kutno. W trakcie załadunku i dalszego transportu były atakowane przez niemieckie lotnictwo na stacji Fordon. W Kutnie został zbombardowany transport I i II dywizjonu. Z 2 baterii zostało zabitych kilkanaście koni, a z II dywizjonu poległo 7 żołnierzy. 2 września w rejonie Koluszek wyładowywano transporty 13 pal i kierowano do lasów na południe od miasta. 
Udział w bitwie pod Tomaszowem Mazowieckim 
W związku z przegrupowaniem 13 DP do rejonu Tomaszowa Mazowieckiego, nocą 3/4 września dywizjon III/13 pal podjął marsz do Tomaszowa, a nocą 4/5 września dywizjon II i I (bez 3 baterii). Od rana 5 września dywizjony sukcesywnie zaczęły zajmować stanowiska ogniowe w lesie Lubochnia. III dywizjon zajął stanowiska ogniowe w rejonie miejscowości Sangródź , a następnie Przesiadłów jako wsparcie 43 pułku piechoty. Dywizjon II/13 pal (bez 6 baterii) jako artyleria ppanc. zajął stanowiska w szykach 45 pułku piechoty od Zawady do wzg.185. 6 bateria wraz z batalionem I/44 pułku piechoty stanowiła odwód dywizji, ubezpieczając północne skrzydło dywizji. I/13 pal (bez 3 baterii) jako artyleria ogólnego działania pod dowództwem ppłk Kossakowskiego nad rzeką Piasecznica. Przybyła ostatnim transportem kolejowym do Koluszek w dniu 5 września 3 bateria armat, po wykonaniu nocnego marszu w rejon Tomaszowa Maz. zajęła stanowiska na szosie Tomaszów Maz.-Lubochnia o świcie 6 września wraz z batalionem I/45 pp. 6 września 5 bateria zniszczyła niemiecki czołg dowodzenia i pozostałe dwa zmusiła do odwrotu. O godz.10.00 stanowiska II i III dywizjonu zostały zaatakowane przez lotnictwo niemieckie i ostrzelane przez artylerię. Zostało rannych i zabitych kilku artylerzystów. 
Na stanowiska 43 pp i styk z 45 pp uderzyły niemieckie oddziały 4 Dywizji Pancernej, z uwagi na znaczne oddalenie stanowisk III dywizjonu od pierwszej linii wpieranej piechoty i problemy z łącznością, wsparcie dywizjonu było nieefektywne. Ok.godz.12.00 oddział niemieckiej 1 Dywizji Pancernej uderzył na 45 pp od strony Wolborza, atakujące niemieckie czołgi zostały zatrzymane ogniem "na wprost" przez 5 baterię armat i pluton artylerii piechoty 45 pp, zniszczono 5 czołgów niemieckich i 3 uszkodzono. O godz.15.00 niemiecka 1 DPanc. wznowiła natarcie przez Nieborów w kierunku Zawad, jednocześnie został zaatakowany przez lotnictwo niemieckie dywizjon III/13 pal i tabory pułku. Natarcie to było ostrzeliwane mało skutecznie przez 4 i 5 baterie armat. O godz.17.30 natarcie podjęła niemiecka 4 DPanc. atakując w kierunku Cekanowa, ok. 40 czołgów niemieckich przedarło się na tyły 43 pp i stanowiska III dywizjonu haubic. Haubice ostrzałem "na wprost" zniszczyły 5 czołgów, utracono 6 haubic, oraz wielu żołnierzy oraz liczne zaprzęgi konne, dywizjon został rozbity. I dywizjon armat (bez 3 baterii) na rozkaz dowódcy 13 DP przegrupowywał się do rejonu Skrzynki, Małecz, przygotowane do odmarszu baterie I/13 pal w lesie Lubochnia zostały zaatakowane przez 8 czołgów niemieckich, zaskoczona 1 bateria podjęła walkę niszcząc 1 czołg, ale utraciła dwie armaty i większość koni, 2 bateria stojąca nieco dalej ogniem bezpośrednim zniszczyła 3 czołgi niemieckie zmuszając do odwrotu pozostałe, bez strat własnych. W kierunku Lubochni wycofała się 2/13 pal i dowództwo 13 pal. Bateria 3/13 pal nie biorąca udziału dotychczas w walce, dostała rozkaz o zmianie stanowiska ogniowe i przegrupowaniu się. Podczas zejścia ze stanowisk została zaatakowana przez lotnictwo niemieckie, wówczas jeden z plutonów baterii pojechał na skutek błędnego pokierowania w kierunku Radomia. Czołgi niemieckie w tym czasie rozproszyły tabory 13 pal w lesie Lubochnia. Przed zmrokiem 5 bateria armat z plutonem artylerii 45 pp w rejonie Jadwigów, Wiaderno odparły natarcie czołgów niemieckich na las Lubochnia niszcząc 2 czołgi niemieckie, utraciła dwóch poległych i jednego rannego kanoniera i 3 konie zabite. Artyleria niemiecka w godzinach nocnych prowadziła silny ostrzał stanowisk 13 DP. W jego wyniku ranni zostali dowódcy 4 i 6 baterii armat. Na rozkaz płk. dypl. Władysława Zubosz-Kalińskiego dywizja rozpoczęła odwrót do lasów brudzewickich. 
Wycofujące się szosą warszawską: dowództwo 13 pal, 2/13 pal i 9 bateria haubic (3 działowa) z III/13 pal, wraz z taborami i częścią służb dywizyjnych późną nocą 6/7 września zostały zaatakowane przez niemieckie czołgi. Wybuch paniki w taborach spowodował gwałtowny odwrót w kierunku Warszawy maszerujących pododdziałów 13 pal. Bateria 2/13 pal dotarła do Skierniewic. Podczas przemarszu 45 pp wraz z 4 baterią i częścią 3 baterii przez Tomaszów Mazowiecki doszło do nocnego boju z grupą ok. 40 czołgów niemieckich, do walki z odkrytych stanowisk ostrzałem na wprost 4/13 pal włączyła się do walki otwierając dalszą drogę kolumnie, za cenę strat w ludziach i koniach i 2 utraconych armatach. Doszło jednocześnie na ulicach Tomaszowa do walki z dywersantami niemieckimi. 3 i 4 baterie dotarły do lasów spalskich miejsca koncentracji 13 DP. W trakcie nocnego marszu przez czołgi niemieckie rozbite zostało dowództwo II/13 pal. Do lasów spalskich dotarły też: dowództwo I/13 pal, 1 bateria (2 armaty), 7 bateria (3 haubice). Maszerująca w straży tylnej 5 bateria stoczyła walkę w Tomaszowie z dywersantami i oddziałem niemieckim, utraciła 1 poległego, 3 rannych żołnierzy, 3 konie i jaszcz amunicyjny. Rano dołączyła do reszty pułku w lasach spalskich, dotarły też resztki dowództw II i III dywizjonów. 7 września o świcie 6 bateria zajęła stanowiska ogniowe we wsi Glinniki wraz z batalionem I/44 pp, o godz.10.00 pozycje obronne zaatakowało ok. 60 czołgów niemieckich. Przez dwie godziny na pozycjach powstrzymywano oddział niemiecki, a następnie do godz.15.30 broniono się w oparciu o lasy na zachód od Glinnika, gdzie podczas tych walk 6/13 pal zniszczyła kilka czołgów niemieckich. Przed wieczorem bateria dołączyła do reszty 13 pal stacjonującego w lasach brudzewickich. Zebrano łącznie 17 dział, dowództwo pułku objął mjr dypl. Konopnicki. 
Odwrót ku Wiśle 
Na rozkaz dowódcy Armii "Prusy" 13 DP rozpoczęła przygotowania do marszu w kierunku przeprawy w Maciejowicach. Podczas formowania kolumny marszowej ok. godz.18 niemalże przez pomyłkę nie doszło do bratobójczej walki pomiędzy bateriami pułku i własną kompanią czołgów z 1 batalionu czołgów lekkich, po obopólnym chwilowym ostrzale w szykach 13 DP doszło do objawów paniki, ale została ona opanowana. Wieczorem rozpoczęto marsz na trasie Odrzywołu, Klwów, Ulów. Osiągając o świecie 8 września okolice Odrzywołu, gdzie na kolumny 13 DP, oraz oddziałów z 19 DP i 29 DP uderzył niemiecki batalion piechoty z 13.DPZmot. wraz z kompanią czołgów. Baterie 13 pal powstrzymały natarcie niemieckich czołgów i piechoty zmotoryzowanej, 6 bateria armat zaskoczona przez czołgi w walce została doszczętnie rozbita, niszcząc ogniem na wprost czołg niemiecki, poległo wielu jej żołnierzy, w tym jej dowódca por. Raczyński, wielu rannych kanonierów dostało się do niewoli. 5 bateria zniszczyła 2 lub 3 czołgi nie ponosząc większych strat. Po dotarciu do lasów w rejonie Ulowa pozostałość 13 pal ok. godz.17.00 stoczyła pojedynek artyleryjski z artylerią niemieckiej 13.DPZmot. Nocą 8/9 września 13 pal wraz z macierzystą dywizją wykonała marsz do rejonu lasów Dąbrówka-Stawiszyn na południe od Białobrzegów. O świcie kolumnę pułku atakowało lotnictwo niemieckie, powodując straty w bateriach, głównie koni. Podczas postoju 9 września zlikwidowano tabor pułkowy, pozostawiając niezbędną liczbę zaprzęgów. Maszerując kolejnej nocy 13 pal wraz z 13 DP dotarł do Głowaczowa, przed południem zajęto rejon Dąbrówki Grabnowolskiej, pozostając od świtu 10 września pod ostrzałem niemieckiej artylerii. Rozpoznano, iż przeprawa przez rzekę Radomkę w Ryczywole i Wisłę w Maciejowicach jest niemożliwa. Dowódca 13 DP płk. Kaliński rozkazał zniszczyć działa i cały sprzęt ciężki. 13 DP po osiągnięciu w marszu nocnym 10/11 września przez Ryczywół rzeki Wisła przeprawiła się na odcinku pomiędzy Maciejowicami i Magnuszewem przez Wisłę. Tu nastąpiło rozdzielenie 13 pal. 
Działania artylerzystów 13 pal w grupach rozproszonych.
Część artylerzystów pomaszerowała na wschód, w tym grupa por. Salwina z 8/13 pal dotarła do Równego, grupa kpt. Podoskiego z III/13 pal przez Korytnicę dotarła do Lublina, tam z artylerzystów 13 pal zorganizowano kompanię piechoty. Kompania kpt. Podoskiego 17 września z Lublina wycofał się do Łęcznej, gdzie wszedł w skład 39 DP rez. Po marszu Pawłów, Kukówkę, Komarów kompania dotarła do Suchowoli, gdzie weszła w skład odtworzonego 45 pp pod dowództwem ppłk Redera, XIII Brygady Piechoty płk. Szalewicza. Po walkach w rejonie Krasnobrodu w ramach XIII BP, 27 września kompania artylerzystów 13 pal dostała się do niewoli niemieckiej. 
Z grupą żołnierzy II/13 pal mjr Konopnicki pomaszerował w kierunku Warszawy. Duża grupa żołnierzy 13 pal dostała się do niewoli niemieckiej we wsi Grabnowola koło Głowaczowa 11 września, inne grupy w lasach kozienickich i ryczywolskich trafiły do niemieckiej niewoli. Dowódca 5 baterii por. Czerniuk zebrał grupę ok. 300 żołnierzy i 17 września przeprawił się przez Wisłę pod Świerzem Górnym, podjął marsz na Warszawę grupa osiągnęła stan 400 żołnierzy, pod Wilgą rozbił niemiecki tabor konny i uwolnił kolejnych kilkudziesięciu żołnierzy z niewoli. toczył potyczki z patrolami niemieckimi. Z uwagi na zablokowanie drogi do stolicy przez silne jednostki niemieckie pomaszerował 23 września na Podlasie, gdzie dołączył do zgrupowania płk. Kowalskiego toczącego potyczki z oddziałami niemieckimi i sowieckimi. Grupa została rozwiązana 2 października. 
12 września brodem przez Wisłę w rejonie wsi Kraski przeprawiono przy pomocy ludności cywilnej 2 armaty z 4 baterii wraz z jaszczami, amunicją i końmi. Dowództwo nad baterią objął kpt. W. Pałka, a pozostałych żołnierzy na koniach wcielono do szwadronu kawalerii dywizyjnej mjr. Bednarskiego. Bateria kpt. Pałki maszerowała wraz z resztkami 13 DP w kierunku Warszawy Prowadzono marsz 16 września docierając do Wilgi, a 17 września do lassu Podbiel koło Celestynowa. Ok. godz.19.00 bateria kpt. Pałki stoczyła walkę z pancernym podjazdem niemieckim zniszczono 2 wozy pancerne. Artylerzyści baterii stanowili straż tylną maszerującego oddziału 13 DP poprzez Otwock i Emów w nocy 17/18 września. Następnej nocy zgrupowanie dotarło do Falenicy, rano w rejonie żydowskiego sanatorium zajmując obronę okrężną. W południe na obronę zgrupowania uderzyły oddziały piechoty niemieckiej wsparte czołgami. Atak wroga został odparty ze stratą 3 czołgów. Przez resztę dnia oddziały niemieckie ze wsparciem artylerii prowadzili natarcie na pozycje oddziału 13 DP. Po wygaśnięci walki zniszczono pozostałe działa i podjęto próbę przebicia się do Warszawy. Udało się tylko części z 13 pal np. mjr. Konopnickiemu i por. Polityńskiemu. Większość żołnierzy 13 pal w tym kpt. W. Pałka 20 września dostała się do niemieckiej niewoli. Był to kres istnienia 13 pal.
Oddział Zbierania Nadwyżek 13 pal.
Po wyjeździe na Pomorze 13 pal w garnizonie w Równem pozostały nadwyżki oficerów i podoficerów pułku oraz napływający w dalszym ciągu oficerowi, podchorążowie, podoficerowie i szeregowi rezerwy. Dowódca pozostałości został mjr Bronisław Czołowski. Z rezerwistami prowadzono szkolenie wykorzystując pozostawione w garnizonie 4 armaty 75 mm wz.1897 oraz pełniąc służbę wartowniczą przy prochowni i na posterunkach opl. Sformowano baterię armat kpt. Mieczysława Klimowicza. 7 września OZN 13 pal udał się do Włodzimierza Wołyńskiego, jak również nadwyżki z III/13 pal z garnizonu w Łucku pod dowództwem kpt. Władysława Dunin-Brzezińskiego. W koszarach w Równem pozostał z niewielkim pododdziałem wartowniczym mjr Bronisław Czołowski. We Włodzimierzu Wołyńskim formowany był Ośrodek Zapasowy Artylerii Lekkiej typ spec. nr 2. Z artylerzystów 13 pal utworzono baterię armat kpt. M. Klimowicza i z pozostałych, którzy posiadali broń kompanię piechoty. Od 13 września przygotowywano Włodzimierz do obrony przed zbliżającym się atakiem niemieckiej broni pancernej. Nadwyżki 13 pal weszły w skład Grupy „Włodzimierz”. Od 14 do 17 września prowadzono walki z pancerno-motorowym oddziałem niemieckim. Ogniem armat zmuszono do wycofania się niemieckie wozy bojowe. 18 września na wieść o wkroczeniu wojsk sowieckich do Polski wydano rozkaz rozwiązania baterii armat i kompanii piechoty z artylerzystów 13 pal. Rozkazowi nie podporządkował się por. rez. Tadeusz Gularski dowódca plutonu z baterii armat i pomaszerował na północny zachód. 20 września dołączył w Chełmie Lubelskim do Grupy „Brześć”, z którą dzielił jej dalsze losy do 2 października gdzie w rejonie Domostawa-Mamoty po zniszczeniu armat skapitulował przed wojskami sowieckimi.
Symbole pułkowe.
Sztandar.
Sztandar pułkowy ufundowany przez miasto Belfort został wręczony I grupie 22 czerwca 1918 przez Prezydenta Francji Rajmunda Poincaré'a w Dionville. Na płachcie barwy amarantowej obszytej srebrnymi frędzlami wyhaftowane były napisy. Na awersie: Pierwszy Pułk – Artylerji Polowej, na rewersie Wojsko Polskie. II i III grupa po ostatecznym sformowaniu otrzymały proporce.
Odznaka pamiątkowa.
Odznaka zatwierdzona Dz. Rozk. MSWojsk. nr 30, poz. 355 z 17 września 1930 roku. Posiada kształt pięcioramiennego krzyża na wzór francuskiego orderu Legii Honorowej, o biało emaliowanych ramionach, zakończonych kulkami, z krawędziami barwy złocistej. W środku krzyża okrągła złocista tarcza ze skrzyżowanymi lufami armatnimi, otoczona napisem z nazwą pułku i rokiem powstania 13 P.KRES. ART.POL. 1918. Dwuczęściowa – oficerska, wykonana w srebrze, złocona i emaliowana, żołnierska w tombaku bez emalii. Na rewersie próba srebra, numer, imiennik AN i nazwisko grawera.
Kresowi artylerzyści.
Żołnierze 13 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="738097" url="https://pl.wikipedia.org/wiki?curid=738097" title="Jakub Biskup">
Jakub Biskup

Jakub Biskup (ur. 8 maja 1983 w Pucku), polski piłkarz grający na pozycji pomocnika.
Jest wychowankiem klubu Bałtyk Gdynia, skąd przeszedł do drużyny Kaszuby Połchowo. Następnie trafił do Kaszubii Kościerzyna, a później do Lechii Gdańsk. W barwach tego klubu grał w II lidze, gdzie rozegrał 26 meczów i zdobył 1 bramkę. Przed sezonem 2006/2007 trafił do Odry Wodzisław Śląski. W jej barwach rozegrał 44 mecze i strzelił 2 bramki. W latach 2008-2009 był piłkarzem ŁKS Łódź, a latem 2009 przeszedł do Piasta Gliwice. 24 czerwca 2011 roku został piłkarzem Termaliki Bruk-Bet Nieciecza, z którą w 2015 awansował do Ekstraklasy. Od sezonu 2016/2017 występował w Chojniczance Chojnice. Od sezonu 2018/2019 ponownie gra w Bałtyku Gdynia.
Młodszy brat Michała Biskupa, byłego piłkarza.

</doc>
<doc id="738107" url="https://pl.wikipedia.org/wiki?curid=738107" title="Joachim Mencel">
Joachim Mencel

Joachim Nikodem Mencel (ur. 1 stycznia 1966 w Kluczborku) – polski muzyk jazzowy, pianista, kompozytor. Zamieszkały w Krakowie.
Absolwent Wydziału Jazzu i Muzyki Rozrywkowej Akademii Muzycznej w Katowicach. Współpracował z takimi artystami jak m.in. Piotr Wojtasik, Mieczysław Szcześniak, Marcin Pospieszalski, Robert Cudzich, Natalia Niemen, Janusz Muniak, Andrzej Cudzich, Brad Terry, Nina Stiller, Anna Maria Jopek, Nigel Kennedy, David Friedman, Ronnie Burrage, Charlie Mariano, Rufus Reid, Terry Clarke, Zbigniew Namysłowski, Vitold Rek, Jarek Śmietana, Maciej Sikała.
Prowadzi klasę fortepianu jazzowego w Krakowskiej Szkole Jazzu i Muzyki Rozrywkowej oraz na Krakowskiej Akademii Muzycznej. Udziela się jako wykładowca na warsztatach muzycznych w Polsce, Wielkiej Brytanii i USA.

</doc>
<doc id="738109" url="https://pl.wikipedia.org/wiki?curid=738109" title="Wiktor Czanow">
Wiktor Czanow

Wiktor Wiktorowycz Czanow, ukr. Віктор Вікторович Чанов, ros. Виктор Викторович Чанов, "Wiktor Wiktorowicz Czanow" (ur. 21 lipca 1959 w Doniecku w Ukraińskiej SRR, zm. 8 lutego 2017 w Kijowie) – radziecki i ukraiński piłkarz, grający na pozycji bramkarza, reprezentant Związku Radzieckiego, trener piłkarski. Młodszy brat Wiaczesława Czanowa, również bramkarza, oraz syn Wiktora Czanowa, też bramkarza.
Kariera piłkarska.
Kariera klubowa.
Wychowanek Szachtara Donieck. W latach 1978-1981 występował w pierwszym zespole górniczego klubu z rodzinnego Doniecka. Po wywalczeniu sobie miejsca w składzie Szachtara zdobył szerokie uznanie i wkrótce trafił do Dynama Kijów, jednego z najlepszych radzieckich klubów. Tam z kolei wygrywał rywalizację z Mychajłem Mychajłowem. Przez kilka sezonów występował w lidze izraelskiej. W 1991 zdobył mistrzostwo Izraela z Maccabi Hajfa. W 1995 zakończył karierę jako bramkarz ukraińskiego CSKA-Borysfenu Boryspol.
Kariera reprezentacyjna.
Jako zawodnik radzieckiej reprezentacji zdobył mistrzostwo Europy U-18 w 1978 oraz mistrzostwo Europy U-21 w 1980. 10 marca 1982 w meczu towarzyskim z Grecją zadebiutował w pierwszej reprezentacji ZSRR, ale na stałe trafił do niej w 1986. Drużynę radziecką prowadził wówczas szkoleniowiec Dynama Walery Łobanowski. Uczestniczył w jednym meczu mistrzostw świata w 1986, zaś dwa lata później rozegrał kilkanaście minut w jednym ze spotkań mistrzostw Europy w 1988, w których drużyna radziecka zajęła drugie miejsce. W reprezentacji Związku Radzieckiego był najczęściej dublerem uważanego za jednego z najlepszych bramkarzy świata Rinata Dasajewa. Do 1990 rozegrał 21 meczów w barwach "Sbornej".
Kariera trenerska.
Bo zakończeniu kariery piłkarskiej przez pewien czas pracował jako asystent i pierwszy trener w zespole CSKA-Borysfen Kijów. Później rozstał się z futbolem i zajął się działalnością biznesową, pełnił m.in. funkcję dyrektora firmy z branży turystycznej. W grudniu 2006 po raz kolejny zastąpił w Dynamie Mychajłowa, tym razem na stanowisku trenera bramkarzy.

</doc>
<doc id="738111" url="https://pl.wikipedia.org/wiki?curid=738111" title="III wojna Brytyjczyków z Aszanti">
III wojna Brytyjczyków z Aszanti

III wojna Brytyjczyków z Aszanti miała miejsce w latach 1893-1894.
Nowy Asantehene Prempeh I, prawdopodobnie w celu wzmocnienia królestwa wysłał swoje oddziały na brytyjskie i inne lokalne terytoria. Brytyjczycy byli zaniepokojeni, że te działania mogłyby sprowokować Niemców w Togo albo Francuzów na Wybrzeżu Kości Słoniowej do najazdu na Aszanti. Dlatego Brytyjczycy zdecydowali się przenieść Aszanti pod bezpośrednią brytyjską kontrolę jaką był protektorat. Zadanie to wykonano po kilku krwawych potyczkach.

</doc>
<doc id="738112" url="https://pl.wikipedia.org/wiki?curid=738112" title="Abstrakcja (psychologia)">
Abstrakcja (psychologia)

Abstrakcja, abstrahowanie– jedna z operacji umysłowych, także proces uczenia się pojęć. Proces abstrahowania polega na pomijaniu różnic między egzemplarzami danego zbioru i wyodrębnianiu ich cech wspólnych
Wyróżnia się:
Procesy abstrahowania prowadzą do wyodrębnienia się pojęć i są ściśle związane z myśleniem formalnym w teorii Piageta.

</doc>
<doc id="738115" url="https://pl.wikipedia.org/wiki?curid=738115" title="Myślenie twórcze">
Myślenie twórcze

Myślenie twórcze - jedna z pochodnych myślenia produktywnego. Wynik tego myślenia jest nowy nie tylko dla podmiotu, ale wzbogaca dotychczasową wiedzę nagromadzoną przez pokolenia, np. myślenie, którego celem jest wykrycie przyczyny raka. Dzięki temu rodzajowi myślenia ludzie poznają prawa przyrody, odkrywają nowe technologie oraz tworzą nowe systemy społeczne.

</doc>
<doc id="738120" url="https://pl.wikipedia.org/wiki?curid=738120" title="Głużenie">
Głużenie

Głużenie – pierwsza (po krzyku) faza rozwoju mowy u niemowlęcia. Pojawia się zwykle między pierwszym a trzecim miesiącem życia dziecka, wtedy gdy dziecko jest w stanie utrzymać głowę prosto (rozwijają się mięśnie szyi). Są to różnego rodzaju dźwięki, zwłaszcza gardłowe, tylnojęzykowe, takie jak "agu, gə, khə, gli, kli, tli, ebw, bwe", a także wibrujący dźwięk przypominający "r".
Głużenie ma charakter przypadkowy, a dziecko nie czyni żadnych specjalnych prób, aby głużyć. Nie ma ono funkcji komunikacyjnej. W późniejszym okresie towarzyszy różnego rodzaju aktywności dziecka i pojawia się w odpowiedzi na stymulację społeczną.
Głużenie stanowi odruch bezwarunkowy i pojawia się w ten sam sposób u wszystkich niemowląt, niezależnie od kultury i języka, w którym wyrastają oraz tego, czy dziecko ma prawidłowy czy uszkodzony narząd słuchu. Nie są to więc dźwięki wyuczone.
Głużenie szybko zanika wraz z pojawieniem się następnego etapu rozwoju mowy – gaworzenia – ok. 6 miesiąca życia. Jednak pewne dźwięki pozostaną na stałe już jako fonemy u dziecka.

</doc>
<doc id="738121" url="https://pl.wikipedia.org/wiki?curid=738121" title="Stanisław Wróbel">
Stanisław Wróbel



</doc>
<doc id="738123" url="https://pl.wikipedia.org/wiki?curid=738123" title="Synagoga w Dolních Kounicach">
Synagoga w Dolních Kounicach

Synagoga w Dolních Kounicach () – bożnica tradycji ortodoksyjnej zbudowana w latach 1652–1656 w centralnej części nowego getta – żydowskiej dzielnicy w Dolních Kounicach.
Dwukondygnacyjny budynek synagogi wzniesiono na planie prostokąta, w stylu barokowym. W połowie XIX wieku dobudowano babiniec dla kobiet. We wczesnym 1940 roku, hitlerowcy zamknęli synagogę dla celów religijnych a wyposażenie wysłano do Pragi, do tworzonego Muzeum Wymarłej Rasy. Po zakończeniu wojny synagoga była użytkowana jako magazyn. W 1991 roku, synagogę odzyskała gmina żydowska w Brnie, a w 1994 roku została gruntownie wyremontowana.
Obecnie w synagodze znajduje się muzeum żydowskie z niewielką kolekcją judaików oraz służy jako sala wystawowa sztuki żydowskiej.

</doc>
<doc id="738124" url="https://pl.wikipedia.org/wiki?curid=738124" title="Opactwo Morimond">
Opactwo Morimond

Opactwo Morimond – położone dawniej we "Fresnoy-en-Bassigny", obecnie Parnoy-en-Bassigny, w departamencie Górna Marna, w regionie Szampania-Ardeny we Francji.
Opactwo to należało do zakonu cystersów i było czwartą wielką filią opactwa w Cîteaux, po filiach w La Ferté, Pontigny i Clairvaux.
Historia.
Opactwo w Morimond, położone niedaleko Langres, zostało ufundowane w 1115 przez Odelryka d’Aigremont i jego żonę Adelinę de Choiseul jako filia Citeaux. Pierwszym opatem, zwanym „filarem cystersów”, był Arnold Germanicus. Wskutek jego działań i wpływów opactwo szybko zyskiwało na znaczeniu i zakładało kolejne klasztory w Niemczech, Polsce: Jędrzejów (1140), Sulejów (1176), Wąchock (1179), Koprzywnica (1185), Czechach, Hiszpanii i na Cyprze. Najbardziej znane filie tego opactwa to Kamp (1123) i Ebrach (1126) w Niemczech; Heiligenkreuz w Austrii (1134); Aiguebelle we Francji (1137), W ciągu dwóch następnych wieków opactwo Morimond należał do najaktywniejszych pod względem założycielskim klasztorów cysterskich, tak, że do końca XVIII w założyło prawie 700 filii.
Nazwa "Morimond" pochodzi od łacińskiego „mori mundo”, oznaczające „umrzeć dla świata”, ponieważ wszyscy wstępujący do cysterskich klasztorów w XII wieku wyrzekali się świata.
Przez mury opactwa przewinęło się wiele osób, najbardziej znani to późniejszy trzeci papież awinioński Benedykt XII oraz późniejszy niemiecki biskup i kronikarz, opat klasztoru Otton z Fryzyngi (syn władcy Austrii Leopolda III).
Kościół klasztorny był zbudowany na planie krzyża, bez wież, z zamkniętym chórem i trzema nawami bocznymi, do boków których przylegały kaplice. Wystrój kościoła miał charakter surowy, prawie bez ozdób, zgodnie z cysterskimi zasadami budowy klasztorów. Mimo położenia w terenie bagnistym, założenie klasztorne miało bardzo dobrze rozwinięty system regulacji wodnych. W 1572, podczas wojen religijnych (patrz Noc św. Bartłomieja), i później w 1636 w trakcie wojny trzydziestoletniej, klasztor został poważnie zniszczony. Ostatecznie opuszczony w 1791 w trakcie wielkiej rewolucji francuskiej. Przetrwał tylko kościół, ale i on popadł w ruinę w XIX wieku.
Pozostałości.
Obecnie z kościoła pozostał tylko fragment północnej nawy, a z założenia klasztornego zobaczyć można pozostałości z biblioteki, arkad, oraz XVII w. bramy.

</doc>
<doc id="738126" url="https://pl.wikipedia.org/wiki?curid=738126" title="Podsokołda (kolonia)">
Podsokołda (kolonia)

Podsokołda – kolonia na terenie Polski położona w województwie podlaskim, w powiecie białostockim, w gminie Supraśl.
W poprzednim podziale kraju miejscowość administracyjnie należała do województwa białostockiego.

</doc>
<doc id="738128" url="https://pl.wikipedia.org/wiki?curid=738128" title="Tabarak Dar">
Tabarak Dar

Tabarak Dar (ur. 3 maja 1976 w Mirpur) – krykiecista narodowości pakistańskiej występujący w reprezentacji Hongkongu. Specjalizuje się w grze na pozycji odbijającego, choć w debiucie na międzynarodowej arenie w ICC Trophy w 2001 roku korzystnie zaprezentował się także jako "bowler". 
Wystąpił w dwóch meczach pierwszoklasowych i jednym jednodniowym.

</doc>
<doc id="738130" url="https://pl.wikipedia.org/wiki?curid=738130" title="Drużyna (herb szlachecki)">
Drużyna (herb szlachecki)

Drużyna (Druszyna, "Szreniawa bez Krzyża", "Corrulus", "Curvatura", "Krzywaśnic",
"Krzywaśny") – polski herb szlachecki.
Opis herbu.
Współczesny opis.
W polu czerwonym krzywaśń srebrna. Klejnot: Lwia głowa na wprost, między dwoma rogami myśliwskimi z dzwonkami sokolimi złotymi.
Opis u Niesieckiego.
"W polu czerwonym rzeka srebrna w skos, czyli jak S przewrócone płynąca. W klejnocie głowa lwa złota bez korony między dwiema trąbami myśliwymi, u każdej z nich cztery dzwonki wiszą. Jedni go familianci tak zażywają, że na wierzchu rzeki kładą krzyż i to zowią Śreniawa, drudzy bez krzyża rzekę noszą i chcą to mieć Drużyną. Inni lwa na hełmie nie zażywają, ale tylko same trąby".
Najwcześniejsze wzmianki.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznaje go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: "Druszyna a domo Srzenyawa absque cruce in campo rubeo defert Genus Polonicum in effusionem pronum sanguinis, beati Stanislai reum.".
Herb Drużyna jest pierwotną wersją herbu Szreniawa. Tak też o nim mówi Bartosz Paprocki w "Herbach Rycerstwa Polskiego", powołując się na Długosza, który, opisując śmierć bpa Stanisława w 1060 r. wymienia Szreniawitów, gdzie w opisie herbu nie wspomina się o krzyżu, a jedynie o samej rzece w tarczy. Taką właśnie pieczęcią posługiwał się jeszcze początkowo w 1371 r. Jan Kmita, starosta ruski, przed uzyskaniem stanowiska starosty krakowskiego. Część spośród rodów pieczętujących się herbem Drużyna, stanowiła faktycznie drużynę tego starosty i pozostała przy tej wersji herbu. Zauważyć należy, że w większości byli to krewni starosty. Ważną wskazówką jest fakt że od tego momentu pojawiać się zaczyna w zapiskach nowa proklama starożytnego herbu Szreniawa- a mianowicie Drużyna. Konkludując, pierwotnie funkcjonował herb o nazwie Szreniawa, ale bez krzyżyka, a od 1371 r., gdy udostojniony dodaniem krzyżyka herb zatrzymał proklamę Szreniawa, pozostający przy wcześniejszej wersji herbu wprowadzili dla odróżnienia nowe zawołanie – Drużyna.
Herbowni.
Najkompletniejszą dotąd listę herbownych używających herbu Drużyna przedstawił Tadeusz Gajl:
Białonocki, Białowodzki, Biechowski, Blencki, Blęcki, Bochun, Boczowski, Bohun, Borzysławski, Charzewski, Charzowski, Chorzewski, Czemierz, Czerniawski, Czernichowski, Drużyna, Haraim, Ilikowski, Kowarski, Kozubowski, Kozubski, Laskowski, Lipski, Lutomski, Łapanowski, Mikulski, Mstowski, Niedźwiecki, Niedźwiedzki, Rogowski, Rożen, Rzecki, Sąspowski, Skarbek, Skotnicki, Skupniowski, Słupski, Sowa, Stadnicki, Szow, Szowa, Tęgoborski. Odmianą herbu Drużyna – "Szreniawą bez Krzyża" pieczętowali się Lubomirscy.

</doc>
<doc id="738132" url="https://pl.wikipedia.org/wiki?curid=738132" title="Antonio Forcione">
Antonio Forcione

Antonio Forcione (ur. w 1960) – muzyk włoski, wirtuoz gitary akustycznej i kompozytor, uprawia jazz i muzykę etniczną. Studiował muzykę w Rzymie; w 1983 r. przeniósł się do Londynu. W latach 1992-1996 był muzycznym kierownikiem grupy komediowej Olé. 
Występował i nagrywał z takimi muzykami, jak Trilok Gurtu i Bireli Lagrene. 

</doc>
<doc id="738136" url="https://pl.wikipedia.org/wiki?curid=738136" title="Dariusz Zjawiński">
Dariusz Zjawiński

Dariusz Zjawiński (ur. 19 sierpnia 1986 w Pruszkowie) – polski piłkarz grający na pozycji napastnika.
Jest wychowankiem klubu Ożarowianka Ożarów Mazowiecki, skąd przeszedł do Legii Warszawa, a następnie do Legionovii Legionowo. Na początku 2005 roku został zakupiony przez Legię Warszawa. W ciągu roku zagrał tam 8 meczów i miał niewielki wkład w zdobycie przez Legię Mistrzostwa Polski w sezonie 2005/06. W przerwie zimowej tegoż sezonu został wypożyczony do Odry Wodzisław Śląski, gdzie zagrał 14 meczów. Po odbyciu wypożyczenia wrócił do Legii, jednak ponownie został stamtąd wypożyczony, tym razem do Świtu Nowy Dwór Mazowiecki. Przed sezonem 2006/2007 został przez nowodworski klub wykupiony na stałe ze stołecznej Legii. Od sezonu 2012/2013 grał w pierwszoligowym Dolcanie Ząbki. W sezonie 2013/2014 został królem strzelców I ligi z 21 bramkami w 32 meczach. W 2014 roku został zawodnikiem Cracovii.
Statystyki klubowe.
"Aktualne na 28 kwietnia 2019:"

</doc>
<doc id="738145" url="https://pl.wikipedia.org/wiki?curid=738145" title="Śląska Akademia Medyczna w Katowicach">
Śląska Akademia Medyczna w Katowicach



</doc>
<doc id="738150" url="https://pl.wikipedia.org/wiki?curid=738150" title="Nazwa osobowa">
Nazwa osobowa



</doc>
<doc id="738151" url="https://pl.wikipedia.org/wiki?curid=738151" title="Something to Remember">
Something to Remember

Something to Remember – album Madonny będący kompilacją jej najlepszych ballad oraz nowego materiału. 
Poza trzema nowymi utworami („I Want You”, „You’ll See”, „One More Chance”) oraz nowym remiksem utworu „Love Don’t Live Here Anymore”, na składance znalazły się po raz pierwszy utwory będące wcześniej dostępne w wersjach oryginalnych tylko na singlach lub ścieżkach dźwiękowych: „I’ll Remember” z roku 1994, „This Used to Be My Playground” z roku 1992 oraz „Crazy for You” z roku 1985. 
Pozycja ta była kolejnym dowodem na „wyciszanie się” Madonny po burzliwym początku lat 90. W nocie, którą została opatrzona ta składanka, Madonna napisała między innymi: "Mimo że nie żałuję wyborów poczynionych na niwie artystycznej, to nauczyłam się doceniać fakt, że można zrobić coś w prostszy sposób". Niewątpliwie spokój ten był też związany z przygotowaniami piosenkarki do udziału w filmie "Evita" - prace nad ścieżką dźwiękową "Evita" rozpoczęły się wkrótce po wydaniu tego albumu.
Wydawnictwo sprzedało się w łącznym nakładzie ponad 8 mln egzemplarzy (w tym 3 mln w USA).
Single.
Planowano wydanie na singlu piosenki "I Want You", lecz w związku z tym, że utwór ten był dostępny jednocześnie na dwóch albumach zrezygnowano z tego, mimo iż do piosenki zrealizowano teledysk i zrobiono oficjalne remiksy. Remiksy te, autorstwa Juniora Vasqueza, do chwili obecnej, nie zostały oficjalnie wydane na żadnym nośniku.

</doc>
<doc id="738161" url="https://pl.wikipedia.org/wiki?curid=738161" title="Mikołaj Działyński">
Mikołaj Działyński



</doc>
<doc id="738164" url="https://pl.wikipedia.org/wiki?curid=738164" title="Gaworzenie">
Gaworzenie

Gaworzenie – wczesny etap rozwoju mowy po krzyku i głużeniu, pojawiający się ok. 6 miesiąca życia. Niektórzy badacze twierdzą, że okres gaworzenia obejmuje okres od trzeciego do dwunastego miesiąca życia (choć pojawia się ono u nielicznych dzieci jeszcze ok. drugiego roku życia). Gaworzenie polega na łączeniu samogłosek, które dziecko wymawiało do tej pory, ze spółgłoskami (ga-ga, ma-ma-ma, ugh-ugh itp.). Pojawiają się w ten sposób pierwsze dowolnie wymawiane sylaby, które nie mają jednak żadnej treści ani znaczenia dla dziecka. Umiejętność gaworzenia związana jest ze zwiększeniem kontroli przepływu powietrza przez struny głosowe oraz większą kontrolą nad wargami i językiem. 
Gaworzenie pojawia się częściej gdy dziecko jest samo (gaworzenie samonaśladowcze) oraz wtedy, gdy dobrze się czuje. 
Intonacja w gaworzeniu.
Gaworząc dziecko ćwiczy intonację. Badania pokazują, że gaworzenie, które kończy się podniesieniem intonacji (intonacja wzrastająca) ma na celu zwrócenie na siebie uwagi otoczenia. Intonacja opadająca nie ma takiego znaczenia. Istnieje tu interesująca paralela do komunikatów niewerbalnych występujących u dorosłych w języku mówionym. Otóż intonacja wznosząca jest zwykle sygnałem kłamstwa lub rosnącego pobudzenia emocjonalnego, intonacja opadająca - kończenia wypowiedzi lub dyskusji.
Rola gaworzenia w rozwoju języka.
Pełni ono ważną funkcję rozwojową, jest przygotowaniem do mówienia. Początkowo dziecko jest w stanie wymawiać (i wymawia) dowolne dźwięki występujące we wszystkich językach świata, nawet te, których nie słyszy w swoim otoczeniu. Stopniowo (po przekroczeniu szóstego miesiąca życia) traci tę zdolność i powtarza jedynie dźwięki obecne w mowie, którą słyszy (stąd też przekonanie niektórych psychologów o przygotowawczej roli słyszenia mowy w okresie prenatalnym).
Nie ma jasności co do tego, czy gaworzenie jest koniecznym etapem rozwoju języka. Pewne dane wskazują jednak, że tak jest. Badania nad niesłyszącymi dziećmi niemych rodziców pokazały, że u tych dzieci pojawia się coś w rodzaju „gaworzenia migowego”. Dzieci te używają prostych gestów, które jednak nie mają specyficznego znaczenia, podobnie jak to występuje w dźwiękach gaworzących u dzieci słyszących. Wskazuje to na natywistyczne, wrodzone predyspozycje do uczenia się języka.

</doc>
<doc id="738166" url="https://pl.wikipedia.org/wiki?curid=738166" title="Barbara Rylska">
Barbara Rylska

Barbara Rylska (ur. 20 stycznia 1936 w Warszawie) – polska aktorka teatralna i filmowa, aktorka Teatru Kwadrat w Warszawie.
Życiorys.
W 1959 ukończyła studia na PWST w Warszawie, w tym samym roku zadebiutowała w teatrze.

</doc>
<doc id="738172" url="https://pl.wikipedia.org/wiki?curid=738172" title="Uzdrowiska na świecie">
Uzdrowiska na świecie



</doc>
<doc id="738184" url="https://pl.wikipedia.org/wiki?curid=738184" title="Szczyt Zwycięstwa">
Szczyt Zwycięstwa

Szczyt Zwycięstwa (kirg. Жеңиш чокусу, "Dżengisz czokusu", ros. пик Победы, "pik Pobiedy", chiń. 托木尔峰 "Tuōmù’ěr Fēng", ujg. "Tömür") – najwyższy szczyt Kakszaału i całego Tienszanu, na granicy Kirgistanu (najwyżej położony punkt tego kraju) i Chin.
Zdobycie szczytu jest wymagane dla uzyskania wyróżnienia alpinistycznego – Śnieżna Pantera. Jest to najtrudniejszy z pięciu szczytów wymaganych do zdobycia wyróżnienia. Z tego też względu w rosyjskim środowisku wspinaczkowym znane jest powiedzenie „Nie mów mi, ile razy byłeś na Evereście, powiedz, czy byłeś na Piku Pobiedy”. 
Historia zdobycia.
W roku 1938 zorganizowano radziecką wyprawę do centralnego Tienszanu, która zdobyła w mniemaniu jej uczestników najwyższy szczyt atakowanego masywu. Odczyt wysokości zmierzonej za pomocą starego lotniczego wysokościomierza dał wynik 6900 m n.p.m. Szczyt nazwano Dwudziestolecia Komsomołu. W roku 1943 zorganizowano kolejną wyprawę w tę okolicę, która wyposażona była w lepszy sprzęt pomiarowy. Po wejściu na szczyt, uznany za zdobyty w 1938 roku wierzchołek Dwudziestolecia Komsomołu, odczytano wysokość 7439 m n.p.m. Z okazji wygranej niedawno bitwy stalingradzkiej nadano szczytowi nową nazwę – Szczyt Zwycięstwa. Z powodu braku należytego udokumentowania wyprawy z 1943 roku nie ma obecnie jednak pewności czy rzeczywiście zdobyła ona wspomniany wierzchołek.
W związku z powyższym za pierwsze bezdyskusyjne zdobycie Szczytu Zwycięstwa uznaje się rok 1956, kiedy to osiągnęła go wyprawa kierowana przez Witalija Abałakowa.
Pierwszego zimowego wejścia na szczyt dokonała 2 lutego 1990 roku pięcioosobowa ekipa radzieckich wspinaczy w składzie Walerij Chriszczatyj, Siergiej Bogomołow, Giennadij Bogomołow, Siergiej Owczarienko i Giennadij Michajłow.

</doc>
<doc id="738187" url="https://pl.wikipedia.org/wiki?curid=738187" title="Mirosława Litmanowicz">
Mirosława Litmanowicz

Mirosława Litmanowicz (z domu Kałęcka, ur. 6 września 1928 w Warszawie, zm. 18 sierpnia 2017) – polska szachistka, mistrzyni międzynarodowa od 1967 roku.
Życiorys.
Od połowy lat 50. do początku 70. należała do ścisłej czołówki polskich szachistek. Pierwszy start w finale mistrzostw Polski kobiet zanotowała w roku 1951 w Częstochowie. Do roku 1972 w finałowych turniejach wystąpiła 16 razy, łącznie zdobywając 8 medali: 1 złoty (1968), 5 srebrnych (1957, 1958, 1964, 1969 i 1972) oraz 2 brązowe (1961 i 1967). W latach 1957–1972 pięciokrotnie reprezentowała Polskę na szachowych olimpiadach, łącznie zdobywając 24½ pkt w 45 partiach.
Wystąpiła na wielu międzynarodowych turniejach, najlepsze rezultaty uzyskując w Bled (1957, I miejsce), Portoroż (1958, I-II miejsce), Wiedniu (1960, II miejsce), Imperii (1962, III-IV miejsce), Beverwijk (1965, IV-V miejsce), Piotrkowie Trybunalskim (1966, II miejsce i 1969, I-II miejsce), Ułan Bator (1968, IV miejsce), Halle (1969, II miejsce), Emmen (1970, I-II miejsce) oraz w Moskwie (1971, IV miejsce). Czterokrotnie startowała w turniejach strefowych (eliminacji do mistrzostw świata).
W lutym 1974 r. zakończyła czynną karierę zawodniczą i poświęciła się pracy literackiej. Spośród jej książek najbardziej znane są podręczniki dla gry dla dzieci i młodzieży oraz pozycje poświęcone debiutom. W 1976 roku otrzymała Złoty Krzyż Zasługi za osiągnięcia sportowe.
Została pochowana na Cmentarzu Komunalnym Północnym w Warszawie.
Życie prywatne.
Mężem Mirosławy Litmanowicz był Władysław Litmanowicz (1918–1992), szachista, dziennikarz, działacz i sędzia szachowy, w latach powojennych sędzia w procesach stalinowskich.

</doc>
<doc id="738190" url="https://pl.wikipedia.org/wiki?curid=738190" title="Gatorade">
Gatorade

Gatorade (ang. nazwa handlowa czyt. "gejtorejd") – napój izotoniczny produkowany przez PepsiCo, służy do uzupełniania poziomu płynów w organizmie i dostarczania energii do mięśni. Napój został stworzony w 1965 na Uniwersytecie stanu Floryda z przeznaczeniem dla sportowców oraz osób aktywnych fizycznie.
Smaki napoju: cytrynowy, pomarańczowy, jeżynowy, grapefruitowy, lemon ice.
Skład.
Woda, substancje słodzące: syrop glukozowo-fruktozowy i cukier, kwas cytrynowy, regulator kwasowości: cytrynian sodu, aromat, składniki mineralne: chlorek sodu, fosforan potasu, węglan magnezu, stabilizator: guma arabska, ester glicerolu i żywicy roślinnej oraz barwnik.

</doc>
<doc id="738192" url="https://pl.wikipedia.org/wiki?curid=738192" title="Schizoidalność">
Schizoidalność



</doc>
<doc id="738195" url="https://pl.wikipedia.org/wiki?curid=738195" title="Schizoid">
Schizoid



</doc>
<doc id="738204" url="https://pl.wikipedia.org/wiki?curid=738204" title="Acze Lhamo">
Acze Lhamo

Acze Lhamo, Ache Lhamo, a także Lhamo – tybetańskie misterium, które bierze swe początki w XV wieku. Zapoczątkował je Thangtong Gjalpo. Dramat ten składa się z występów mimicznych, pieśni chóralnych, operowych recytatywów oraz tanecznych interludiów. Opowiada on, często humorystycznie, dawne historie buddyjskich świętych i cudotwórców, poucza w kwestiach wiary. Misterium to grywane było przez liczne trupy teatralne. Raz do roku w Lhasie organizowano występy najlepszych grup (w ten sposób płacili swój podatek), które występowały najpierw przed obliczem Dalajlamy, a później na ulicach miasta. Widzowie składali datki aktorom. Zwyczaj ten przetrwał do naszych czasów.
W 2009 roku "Acze Lhamo" zostało wpisane na listę niematerialnego dziedzictwa UNESCO.

</doc>
<doc id="738205" url="https://pl.wikipedia.org/wiki?curid=738205" title="Pik Pobiedy">
Pik Pobiedy



</doc>
<doc id="738208" url="https://pl.wikipedia.org/wiki?curid=738208" title="Wojna o Złoty Stolec">
Wojna o Złoty Stolec

Wojna o Złoty Stolec, znana też jako Trzecia Ekspedycja Aszanti lub Powstanie Aszanti, była ostatnią wojną w serii konfliktów między imperialnym rządem brytyjskim Złotego Wybrzeża (późniejsza Ghana) i Królestwem Aszanti, potężnym półautonomicznym stanem afrykańskim, który nieposłusznie koegzystował z Brytyjczykami i ich lennymi plemionami nadbrzeżnymi. Wojna zaczęła się w roku 1900 z powodu źle przemyślanej próby zapewnienia sobie władzy nad Aszanti, (których stolica Kumasi była zaanektowana przez Brytyjczyków w roku 1895) przez gubernatora Złotego Wybrzeża, sir Fredericka Mitchella Hodgsona. Konflikt następnie rozrósł się i stał się istotnym konfliktem kolonialnym zachodniej Afryki, spowodował rozbicie armii Aszanti i straty wynoszące kilka tysięcy żołnierzy zabitych po obu stronach.
Sytuacja przedwojenna.
Stosunki między brytyjskimi władzami kolonialnymi a Aszanti stale się pogarszały od momentu zlikwidowania handlu niewolnikami sto lat wcześniej. Zarówno Aszanti jak i brytyjczycy korzystali na tym, a utrata profitów wywołała oburzenie po obu stronach, które ostatecznie starły się w potyczkach w roku 1814 i podczas pierwszej wojny w roku 1824, kiedy liczebniejsza brytyjska armia została wprowadzona do dżungli i zgładzona. Podczas następnych 75 lat relacje nieustannie pogarszały się, osiągając kulminację w drugiej wojnie w roku 1874, w której Kumasi zostało spalone do cna, a Aszanti pobici w polu. W roku 1895 podczas obławy na handlarzy niewolnikami Aszanti i złodziei bydła plemion pod brytyjską protekcją, kojarzonymi z sąsiednią francuską i niemiecką ekspansją kolonialną w Afryce Zachodniej, wyprawa ruszyła na Kumasi i aresztowała króla Aszanti Prempeha I oraz trzydziestu jego starszych doradców, którzy zostali skazani na wygnanie na Seszele. Następnie Kumasi zostało włączone do brytyjskiego terytorium Złotego Wybrzeża, a brytyjczycy ustanowili w mieście swoją administrację.
Pięć lat później niewiele się zmieniło w Kumasi. Aszanti stale sprawowali rządy u siebie z niewielką zależnością od ich rzekomych zwierzchników. Podobnie jak europejscy monarchowie, władcy Aszanti byli czczeni za pomocą drewnianych stołków, na których siadali. Sercem całej religii Aszanti i feudalnej hierarchii był Złoty Stolec, pozłacany taboret bogów Aszanti, który zgodnie z legendą był darowany pierwszemu królowi Aszanti Osei Tutu trzysta lat wcześniej. Ten taboret nie był po prostu symbolem potęgi osoby, która go posiadała, on był bezpośrednim wcieleniem bogów Aszanti i ich świętych przodków. Brytyjskie władze w Akrze dobrze wiedziały jak potężne znaczenie ma posiadanie Złotego Stolca w kontroli wojennej Aszanti i sir Frederick Hodgson postanowił wziąć go dla siebie w imieniu Królowej Wiktorii, by udowodnić jego siłę i zdolności innym narodom zachodniej Afryki, które mogłyby mu się sprzeciwić.
Przemowa "Złotego Stolca".
Hodgson posuwał się naprzód z nieliczną siłą brytyjskich i zwerbowanych żołnierzy, przybywając do Kumasi 25 marca 1900. Jako przedstawiciel potężnego narodu, był witany z tradycyjnymi honorami podczas wejścia do miasta. Po wstąpieniu na podium wygłosił mowę do zgromadzonych liderów Aszanti.
Przemówienie podobno było następujące:
"Wasz król Prempeh jest na wygnaniu i nie wróci do Aszanti. Jego potęga i władza będzie przejęta przez reprezentanta królowej Brytanii. Warunki traktatu pokojowego z Formena z roku 1874 wymagają żebyście pamiętali o zapłaceniu kosztów wojny, które wraz z odsetkami dają sumę 160.000 funtów rocznie. Następną jest kwestia Złotego Stolca Aszanti. Królowa jest uprawniona do niego i musi go otrzymać."
"Gdzie jest Złoty Stolec? Jestem przedstawicielem najwyższej władzy. Dlaczego przekazaliście mi zwykłe krzesło? Dlaczego z okazji mojego przybycia do Kumasi nie przyniesliście Złotego Stolca bym na nim usiadł ? Możecie być absolutnie pewni, że chociaż Rząd nie otrzymał Złotego Stolca do rąk własnych to i tak będzie panować nad wami z taką samą bezstronnością i uczciwością jak gdybyście to robili sami."
Nie wiedząc jakim szacunkiem Aszanti darzą Złoty Stolec, Hodgson wyraźnie nie podejrzewał jaką burzę wywołają jego słowa. Sugestia, że powinien usiąść na ich świętym tronie była obrazą dla słuchającego tłumu i innych władców Aszanti. Yaa Asantewaa, królowa matka dominium Ejisu w królestwie Aszanti zbierała ludzi by zorganizować armię, która mogłaby zaatakować brytyjczyków i uwolnić skazanego na wygnanie króla. Rozwścieczony tłum zebrał wielką liczbę ochotników, i kiedy delegat Hodgsona poszukiwał tronu w pobliskich zaroślach jego wojska zostały otoczone i wciągnięte w zasadzkę. Tylko nagła ulewa pozwoliła ocalałym wycofać się do brytyjskich biur w Kumasi, które wzmocnione były małą palisadą. Znajdowało się tam 18 Europejczyków, kilkunastu kolonialnych administratorów różnych ras i 500 nigeryjskich Hausa, którzy posiadali sześć małych armat polowych i cztery karabiny Maxim. Aszanti świadomi tego, że nie są gotowi do szturmowania fortu, który był przygotowany na długie oblężenie, 29 kwietnia przeprowadzili tylko jeden, zakończony niepowodzeniem atak. Pozostały czas strzelali z ukrycia do obrońców, przecinali druty telegraficzne, blokowali dostawy żywności i atakowali kolumny z odsieczą. W maju zawrócono jedną z nich, składającą się z 250 chorych ludzi, którzy nie mieli żadnej dodatkowej żywności.
Kiedy wyczerpały się zapasy, a choroby zgarnęły żniwo wśród obrońców, w czerwcu przybyła kolejna, 700 osobowa ekipa ratownicza. Rozpoznając, że konieczna jest ucieczka z pułapki i ochrona pozostałej żywności dla rannych i chorych. Kilku bardziej zdrowych ludzi ewakuowano wraz z Hodgsonem, jego żoną i ponad setką Hausa. Wezwano 15.000 żołnierzy Aszanti by zaatakować zbiegłych więźniów, którzy zyskali przewagę na długiej drodze powrotnej do królewskiej Kolonii i uniknęli głównych sił nieprzyjaciela. Kilka dni później uciekinierzy straciwszy po drodze przynajmniej 40 z nich, przybyli do kolonii i wzięli statek do Akry, otrzymując niezbędną pomoc medyczną.
Wybawienie.
Kiedy Hodgson przybył na wybrzeże, oddział składający się z 1000 ludzi zamkniętych w forcie uratowany został przez stacjonujące w Afryce Zachodniej brytyjskie jednostki i oddziały policji pod dowództwem weterana majora Jamesa Willcocksa, które wyruszyły z Akry. Podczas marszu ludzie Willcocksa zostali zatrzymani przez kilka dobrze bronionych fortów należących do sprzymierzonych z Aszanti plemion. Główne starcia miały miejsce w Kokofu, gdzie Willcocks poniósł ciężkie straty w ludziach. Podczas marszu stawiał czoło ciągłym potyczkom z nieprzyjacielem i próbom utrzymania zaopatrzenia pomimo skutecznego oporu partyzantki. Na początku lipca jego wojska przybyły do Beckwai i przygotowywały się do końcowego ataku na Kumasi, które zaczęło się rankiem 14 lipca 1900. Używając służących w wojskach granicznych żołnierzy Joruba z Nigerii, Willcocks najechał cztery mocno chronione palisady, by ostatecznie ulżyć fortowi wieczorem 15 lipca, gdy mieszkańcom zostały tylko dwa dni do poddania się.
We wrześniu, po spędzeniu lata na powrocie do zdrowia i opiece nad chorymi i rannymi w zdobytym Kumasi, Willcocks wysłał lotne brygady do sąsiednich regionów, które poparły powstanie. Jego wojsko pokonało Aszanti w potyczce w Obassa 30 września i odniosły zwycięstwo niszcząc fort i miasto Kokofu, gdzie poprzednio został pokonany. Używając nigeryjskich poborowych polował na zbiegów Aszanti, którzy uciekli do dżungli po oficjalnym przyrzeczeniu posłuszeństwa. Po szturmie na miasto kapitan Charles John Melliss nagrodzony został Krzyżem Wiktorii za dzielność podczas ataku, jedynej takiej nagrodzie za tę kampanię, jakkolwiek pewna ilość innych oficerów otrzymała Distinguished Service Order.
Następstwa.
Po zakończeniu tej akcji czystek Aszanti byli pokonani, a wojna zakończona. Następnego roku trzydziestu wodzów plemiennych, wśród nich przywódczyni Aszanti Yaa Asantewaa zostało zatrzymanych i deportowanych na Seszele. Nie otrzymali oni pozwolenia na powrót przez kolejnych 25 lat, w ciągu których wielu z nich zmarło, w tym Asantewaa. Królestwo Aszanti zostało wcielone do kolonii Złotego Wybrzeża i podporządkowane brytyjskiej administracji, którą wspomagał garnizon brytyjskich rekrutów w Kumasi. Żołnierze demonstrowali swoje kolonialne panowanie codziennym ceremoniałem, oddając salwę armatnią, aż do roku 1935.
Fort został zaadaptowany na miejskie muzeum wojskowe, mając w swych zbiorach wiele zabytków z okresu wojny Brytyjczyków przeciwko Aszanti. W mieście znajduje się też pomnik wojenny i kilka dużych rezydencji kolonialnych, jakkolwiek Kumasi z resztą Złotego Wybrzeża, w roku 1957 stały się częścią Ghany.
Brytyjczycy nigdy nie znaleźli Złotego Stolca ukrytego głęboko w lasach na czas trwania wojny, chociaż nadal podejmowane były wysiłki w celu odnalezienia go. W roku 1920 władze kolonialne zaniechały poszukiwań. Niestety, wkrótce po tym został przypadkowo odkryty przez kilku afrykańskich robotników, którzy ukradli złote ornamenty ozdabiające tron. W przekonaniu ludzi Aszanti tron został pozbawiony swojej mocy. Robotnicy zostali skazani przez sąd plemienny na karę śmierci ale ostatecznie, po interwencji Brytyjczyków zostali skazani na wygnanie.
Wojna kosztowała Brytyjczyków i ich sprzymierzeńców 1007 śmiertelnych ofiar, więcej z nich zmarło wskutek malarii i innych chorób tropikalnych niż w wyniku bitwy. Straty w ludziach Aszanti nigdy nie zostały obliczone, ale musiały wynieść kilka tysięcy ludzi.

</doc>
<doc id="738209" url="https://pl.wikipedia.org/wiki?curid=738209" title="Aczelhamo">
Aczelhamo



</doc>
<doc id="738210" url="https://pl.wikipedia.org/wiki?curid=738210" title="Napęd pneumatyczny">
Napęd pneumatyczny



</doc>
<doc id="738211" url="https://pl.wikipedia.org/wiki?curid=738211" title="Pławno (województwo wielkopolskie)">
Pławno (województwo wielkopolskie)

Pławno – wieś w Polsce położona w województwie wielkopolskim, w powiecie poznańskim, w gminie Murowana Goślina.
W latach 1975–1998 miejscowość administracyjnie należała do województwa poznańskiego.

</doc>
<doc id="738214" url="https://pl.wikipedia.org/wiki?curid=738214" title="Raduszyn">
Raduszyn

Raduszyn – niewielka osada sołecka w Polsce położona w województwie wielkopolskim, w powiecie poznańskim, w gminie Murowana Goślina.
Historia.
Dawniej była to osada olęderska o nazwie "Hamer" powstała w latach 1736. Znajdował się tu zakład hutniczy żelaza, ponadto wyrabiano tam papier i olej oraz mielono zboże. W tej dawniejszej osadzie młyńskiej zachowała się dawna rządówka z końca XIX w. i nietynkowany młyn z początku XIX w. 
W latach 1975–1998 miejscowość administracyjnie należała do województwa poznańskiego.
Atrakcje.
W Raduszynie działa szkółka jeździecka, która oferuje naukę jazdy konnej dla dzieci i młodzieży.

</doc>
<doc id="738216" url="https://pl.wikipedia.org/wiki?curid=738216" title="PepsiCo">
PepsiCo

PepsiCo, Inc. – amerykańskie przedsiębiorstwo będące jednym z największych na świecie producentów i sprzedawców napojów bezalkoholowych oraz produktów spożywczych. Do przedsiębiorstwa należą między innymi marki Pepsi, Lay’s, Cheetos, Star i Doritos.
Historia.
Historia Pepsi rozpoczęła się w amerykańskim barze z wodą sodową w New Bern, w Karolinie Północnej. Recepturę napoju opracował miejscowy farmaceuta Caleb Bradham. Orzeźwiająca mieszanina składała się z wody mineralnej, dwutlenku węgla, cukru, wanilii, aromatów spożywczych w tym esencji z orzeszków kola. W roku 1898 napój został zarejestrowany pod nazwą Pepsi-Cola, a cztery lata później otrzymał pierwszy znak towarowy.
W latach 30. XX wieku Pepsi była znana poza granicami Stanów Zjednoczonych Ameryki, produkt dotarł m.in. do Kanady, Argentyny i Wielkiej Brytanii. W roku 1950 powstała Pepsi Cola International Ltd., która w 61 krajach miała 200 producentów.
W roku 1965 doszło do połączenia Pepsi Cola International oraz Frito-Lay, w wyniku którego powstał koncern PepsiCo. W latach 70. XX wieku w skład koncernu weszły przedsiębiorstwa Pizza Hut oraz Taco Bell, a w 1986 KFC. Następnie w latach 70. XX wieku artyści muzyki pop m.in. Michael Jackson, Tina Turner, David Bowie, MC Hammer, Madonna, Janet Jackson, zaczęli reklamować markę Pepsi.
Wpływ na środowisko.
Lasy deszczowe i olej palmowy.
Roczne użycie oleju palmowego w produktach firmy PepsiCo wynosi ok. 450 000 – 500 000 ton (prawie 485 000 ton w roku 2019). W maju 2014 roku ogłosili oni pierwszą deklarację obiecującą śledzić źródła z jakich pochodzi używany olej, w celu ograniczenia wycinania drzew pod nowe plantacje. Zostało jej jednak zarzucone przez organizacje samorządowe (m.in. Greenpeace, Rainforest Action Network, Union of Concerned Scientists), że podjęte działania są niewystarczające i jako drugi pod względem wielkości producent żywności na świecie firma powinna podjąć silniejsze zobowiązania oraz przedstawić klarowny plan ich egzekwowania. Dopiero aktualizacja zobowiązań w 2020 roku deklaruje, że weryfikowane będą wszystkie działania zewnętrznych dostawców oleju palmowego, nie tylko związane bezpośrednio z produktem dostarczanym do PepsiCo. Łączą się z tym silniejsze obietnice egzekwowania praw człowieka pracowników plantacji.
Składniki modyfikowane genetycznie.
W 2012 roku PepsiCo wpłaciło 1 716 300 dolarów w kampanii przeciwko Poprawce Kalifornijskiej 37, której celem było egzekwowanie prawne oznaczania produktów ze składnikami modyfikowanymi genetycznie. Była to trzecia co do wysokości wpłata na ten cel. Poprawka nie została przyjęta.
Zużycie wody.
Zużycie wody przez PepsiCo było przedmiotem kontrowersji w Indiach w pierwszej dekadzie XXI wieku, ze względu na duży pobór wody w kraju corocznie dotykanym przez jej niedobór. Aby temu zapobiec, w 2003 roku firma podjęła program mający na celu osiągnięcie „pozytywnego bilansu wodnego” do roku 2009. Było to realizowane poprzez budowanie tam, które zatrzymują u lokalnych środowisk ilości wody większe, niż te używane do tworzenia produktów marki PepsiCo. Przyniosło to zauważalne skutki w postaci lepszego nawodnienia tych obszarów, przywróceniu wody w niektórych uprzednio wyschniętych studniach, co zaś miało przełożenie na zwiększone dochody rolników. Według raportu z 2009 roku operacja ta pozwoliła przywrócić niemal 6 miliardów litrów wody na terenie Indii, co w świetle średniego poboru wody do produkcji PepsiCo na tym obszarze na poziomie około 5 miliardów litrów, oznacza wywiązanie się z obietnicy.
Wysokie zużycie wody w produkcji PepsiCo było też problemem w dotykanych suszą rejonach Stanów Zjednoczonych (m.in. w stanie Georgia). Odpowiedzią firmy było opracowanie praktyk oszczędzania wody w zakładach, takich jak sterylizowanie butelek za pomocą strumienia powietrza zamiast gorącej wody, czy smarowanie taśm produkcyjnych olejem silikonowym zamiast wodą.
Wszystkie praktyki ograniczające zużycie wody podjęte przez firmę PepsiCo doprowadziły do obniżenia w 2009 roku światowego zużycia wody o 12 miliardów litrów w porównaniu z rokiem 2006. Krytycy zwracali jednak uwagę, że firma mogłaby zaoszczędzić znacznie więcej wody poprzez zaniechanie sprzedaży produktów pobocznych takich jak Aquafina, czyli butelkowanej kranowej wody poddanej dodatkowej obróbce, która wiąże się ze zwiększonym śladem wodnym. Pomimo tego Aquafina jest w dalszym ciągu produkowana.
Opakowania i recykling.
W 2009 roku tylko 34% butelek, w których sprzedawane były produkty firmy PepsiCo w Stanach Zjednoczonych, podlegało recyklingowi. W 2010 roku podjęta została inicjatywa, mająca na celu podniesienie tej liczby do 50% do roku 2018. Było to realizowane przez instalację automatycznych kiosków recyklingu, tzw. „Dream Machines”, w sklepach i na stacjach benzynowych. Innymi działaniami podjętymi w tym roku było użycie w produkcji plastikowych butelek żywicy polimerowej, co pozwoliło zredukować masę butelki (np. masa butelki Aquafina spadła o 40 procent). W tym samym roku produkt PepsiCo o nazwie Naked Juice zaczęto sprzedawać w butelkach typu PET, wykonanych w 100% z plastiku z recyklingu.
W marcu 2011 roku PepsiCo zaproponowało pierwszą na świecie butelkę PET z materiałów roślinnych, takich jak proso, łuski kukurydzy i kora sosnowa. Jest ona 100% recyklingowalna. Jeśli jednak nie zostanie poddana recyklingowi, staje się takim samym śmieciem jak każda plastikowa butelka, ponieważ jej skład chemiczny jest identyczny. W odpowiedzi na pytania, czy oprócz butelki recyklingowalnej pracuje się też nad projektem butelki biodegradowalnej, firma odpowiada, że nie uważa tego za dobry kierunek, ponieważ kompostowanie takich butelek wymagałoby nowej infrastruktury, ponadto ślad węglowy butelki recyklingowalnej może być niższy. Projekty butelek z materiałów roślinnych nadal są rozwijane. PepsiCo deklaruje 95% udział tych materiałów w swoich butelkach PET do 2022 roku.
Pomimo tych kroków, PepsiCo pozostaje jednym z największych twórców śmieci plastikowych na świecie, zajmując w 2019 roku 3 miejsce w rankingu sporządzonym przez BreakFreeFromPlastic.
PepsiCo w Polsce.
W Polsce napój Pepsi pojawił się na początku lat 70. XX wieku, a na licencji PepsiCo produkowały go od 1973 r. Zakłady Piwowarskie w Gdańsku. Obecnie napoje PepsiCo produkowane są przez Pepsi-Cola General Bottlers Poland Spółka z o.o., która posiada zakłady w Michrowie i Żninie. Przekąski produkowane są przez Frito Lay Poland Spółka z o.o. w zakładach w Grodzisku Mazowieckim i Tomaszowie Mazowieckim. Na początku 2020 r. w Mszczonowie otwarto jeden z największych w Polsce magazynów produktów gotowych oraz biuro Global Business Services w Krakowie, w którym realizowane są globalne zadania firmy w obszarach marketingu, komercjalizacji, sprzedaży i finansów. W latach 2021–2025 trwa budowa zakładu produkcji przekąsek w Środzie Śląskiej.
Sport.
Od 19 lipca 2011 do 31 grudnia 2014 na podstawie umowy pomiędzy PepsiCo Polska, a Legią Warszawa Stadion Wojska Polskiego w Warszawie nosił komercyjną nazwę „Pepsi Arena”. 16 maja 2018 PepsiCo Polska został sponsorem Ruchu Chorzów. Umowa zawarto na 4 lata z opcją przedłużenia, a obejmuje ona dostawę napojów, sfinansowanie remontu popularnego „grzybka” oraz świadczenia finansowe.

</doc>
<doc id="738217" url="https://pl.wikipedia.org/wiki?curid=738217" title="Sarah Wayne Callies">
Sarah Wayne Callies

Sarah Wayne Callies, właśc. Sarah Anne Callies (ur. 1 czerwca 1977 w La Grange) – amerykańska aktorka.
Życiorys.
Kiedy miała rok, jej rodzice przeprowadzili się do Honolulu, na Hawajach. Już w dzieciństwie interesowała się aktorstwem. Jej rodzice byli profesorami na Uniwersytecie Hawajskim, Sarah wybrała inną drogę zawodową – aktorstwo. Po ukończeniu szkoły dostała się do Dartmouth College w Hanoverze. Jednocześnie zaangażowała się w pracę w teatrze. Naukę kontynuowała w Centrum Szkolenia Artystów w Denver, gdzie w 2002 otrzymała tytuł magistra sztuk pięknych (ang. MFA).
Sarah Wayne Callies jest mężatką. W 2002 poślubiła Josha Winterhalta, nauczyciela sztuk walk. Na początku 2007 rzecznik Sarah obwieścił, że para spodziewa się dziecka. W lipcu na świat przyszła dziewczynka, Keala.
Kariera.
W 2003 zagrała Kate O'Malley w serialu "Sędziowie z Queens". Później zagrała jeszcze kilka innych ról, m.in. w serialu o Tarzanie.
W serialu "Skazany na śmierć" wcieliła się w postać więziennej lekarki – dr Sary Tancredi.
Sarah wystąpiła również w filmie przygodowym "Niebiańska przepowiednia" oraz horrorze "Zabójczy szept".

</doc>
<doc id="738219" url="https://pl.wikipedia.org/wiki?curid=738219" title="Bassey William Andem">
Bassey William Andem

Bassey William Andem (ur. 14 czerwca 1968 w Duali) – kameruński piłkarz występujący na pozycji bramkarza; wzrost: 186 cm, waga: 90 kg.
Życiorys.
Swoją karierę rozpoczynał w Unionie Duala. W 1990 roku został mistrzem Kamerunu, w 1991 zajął z tym klubem 4. miejsce. W latach 1992–1993 grał w Olympic Mvolyé. W 1994 roku wyjechał do Ameryki Południowej, by reprezentować barwy brazylijskiego Cruzeiro EC i rywalizował o miejsce w wyjściowej jedenastce z Didą. Rywalizację przegrał zdecydowanie, rozgrywając jedynie 9 meczów w przeciągu trzech sezonów. Zdobył z Cruzeiro Puchar Brazylii w 1996 roku, a dwa lata wcześniej Copa Libertadores. Odszedł do nieco słabszej EC Bahia, w której pograł przez dwa sezony i odszedł do Boavisty. W lidze portugalskiej debiutował 21 sierpnia 1998 roku, podczas wygranego 2:0 meczu z Vitória SC. William zachował czyste konto. Podczas pierwszego sezonu w tym klubie miał pewne miejsce w składzie, rozgrywając 29 meczów. Boavista zajęła drugie miejsce w lidze, premiowane startem w eliminacjach do Ligi Mistrzów. W sezonie 2000/2001 został mistrzem Portugalii. Start w LM, piłkarze Boavisty mogą zaliczyć do udanych. Wyszli z grupy, zajmując drugie miejsce, plasując się wyżej od Dynama Kijów, czy Borussii Dortmund, a niżej od u. Rok później wicemistrzem i jak na razie to koniec ich sukcesów. William przez 9 sezonów występował w Boaviscie. Dopiero w sezonie 2007/2008 zdecydował się na zmianę klubu i przeniósł się do drugoligowego CD Feirense. Po tamtym sezonie zakończył karierę.
W reprezentacji Kamerunu William rozegrał 55 meczów. Ma za sobą występy w Pucharze Narodów Afryki w 1996 roku. Puścił 3 bramki, a „Nieposkromione Lwy” zajęły dopiero 3. miejsce w grupie i odpadły z turnieju. Był w kadrze powołanej przez Claude Le Roya na Mistrzostwa Świata w 1998 roku, jednak nie rozegrał tam żadnego meczu, gdyż pewne miejsce w składzie miał Jacques Songo’o.

</doc>
<doc id="738229" url="https://pl.wikipedia.org/wiki?curid=738229" title="Piramida Carstensz">
Piramida Carstensz



</doc>
<doc id="738230" url="https://pl.wikipedia.org/wiki?curid=738230" title="Działania (wojsko)">
Działania (wojsko)

Działania – walki zbrojne, ruchy wojsk, wszelkie akcje bojowe, prowadzone przez pododdziały, oddziały, związki taktyczne, operacyjne i strategiczne. 
Stosowany podział działań.
Najogólniej rozróżnia się:
Regulamin działań wojsk lądowych z 2008 roku wyróżnia:
Zależnie od szczebla organizacyjnego:
W zależności od stosowanych metod walki:
Działania zbrojne (ang. "hostilities") podczas opracowania protokołów dodatkowych z 1977 określono jako "działania wojenne, które ze względu na swój charakter lub cel uderzają w personel i sprzęt wrogich sił zbrojnych". Część uczestników konferencji uznała, iż termin ten obejmuje również sytuacje przygotowań do walki i powrotu z niej.
Zakazane jest atakowanie przeciwnika wyłączonego z walki (jak jeniec czy ciężko ranny).
Osoby cywilne korzystają z ogólnej ochrony przed niebezpieczeństwami wynikającymi z operacji wojskowych, tracą przysługującą ochronę jeżeli uczestniczą bezpośrednio w działaniach zbrojnych, przez czas trwania takiego uczestnictwa.

</doc>
<doc id="738236" url="https://pl.wikipedia.org/wiki?curid=738236" title="XNA">
XNA

XNA (wym. []) – zbiór narzędzi firmy Microsoft pozwalającym na tworzenie gier przeznaczonych dla systemu Windows, konsoli Xbox 360 jak również telefonów z systemem operacyjnym Windows Phone. Microsoft XNA Studio Express jest bezpłatnym środowiskiem programistycznym bazującym na serii Visual Studio Express. W skład środowiska wchodzi szereg pomocy, szablonów, zestawów startowych i obszerna dokumentacja pozwalająca na szybkie tworzenie gier takich jak gry platformowe, FPS czy strategie czasu rzeczywistego. XNA Framework Content Pipeline jest zestawem narzędzi pozwalającym programistom na o wiele łatwiejsze dołączanie grafiki 3D do swoich aplikacji.
Powstał też Mono.Xna (MonoGame) – open source'owy odpowiednik XNA na wszystkie platformy obsługiwane przez Mono oraz OpenGL.
XNA to akronim rekurencyjny od .
XNA Framework.
XNA Framework bazuje na implementacji .NET Compact Framework 2.0 dla aplikacji pisanych na platformę Xbox 360 i .NET Framework 2.0 dla systemu Windows. Zawiera bogaty zestaw bibliotek klas, które są przeznaczone specjalnie do tworzenia gier komputerowych. Biblioteki te są skonstruowane w taki sposób, aby umożliwić łatwe przeniesienie programu na inną platformę sprzętowo-systemową, bez dokonywania wielu poprawek w kodzie. Tworzone aplikacje mogą działać na systemach Windows XP, Windows Vista, Windows 7, Windows Phone 7 i Xbox 360. Programy mogą być pisane właściwie przy użyciu każdego języka programowania zgodnego z .NET, jednak oficjalnie jest obsługiwany jedynie C# oraz Visual Basic.
Wraz z wydaniem systemu operacyjnego Windows 8 oraz zintegrowanego środowiska programistycznego Visual Studio 2012 Microsoft zrezygnował z rozwoju pakietu XNA.
Framework pozwala programistom zapomnieć o większości niskopoziomowych niuansów, związanych z tworzeniem gier, które mogą różnić się w zależności od platformy sprzętowej.
XNA Framework obsługuje zarówno grafikę dwuwymiarową jak i 3D. Obsługuje także kontrolery Xboxa 360, włącznie z kontrolowaniem ich wibracji.
XNA Math.
XNA Math jest biblioteką programistyczną wspomagającą wykonywanie obliczeń arytmetycznych i algebraicznych na wektorach (2-,3- i 4-wymiarowych) i macierzach (3x3 i 4x4). Wykorzystywana jest szeroko przy tworzeniu gier komputerowych (renderowanie grafiki, animacje). Działania wykonywane są na liczbach zmiennoprzecinkowych pojedynczej precyzji.
XNA Creators Club i App Hub.
XNA Creators Club to społeczność internetowa skupiająca programistów tworzących gry przy wykorzystaniu frameworku XNA i Game Studio. Członkowie CC mają dostęp do materiałów edukacyjnych (artykuły, tutoriale, starter-kity, narzędzia programistyczne), minigier i ofert partnerów klubu. Dodatkowo mogą brać udział w dyskusjach na specjalnym forum dotyczącym wszystkich aspektów tworzenia gier komputerowych. Obecnie został przekształcony w portal App Hub.

</doc>
<doc id="738237" url="https://pl.wikipedia.org/wiki?curid=738237" title="Stutensee">
Stutensee

Stutensee – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży nad Pfinz, ok. 7 km na północ od Karlsruhe, przy autostradzie A5 i linii kolejowej Mannheim – Bazylea.

</doc>
<doc id="738239" url="https://pl.wikipedia.org/wiki?curid=738239" title="Tadeusz Gronowski">
Tadeusz Gronowski

Tadeusz Lucjan Gronowski (ur. 5 października 1894 w Warszawie, zm. 20 lutego 1990, tamże) – polski grafik, malarz, architekt wnętrz, twórca plakatów, ilustrator książek. Sporadycznie wykonywał także ekslibrisy.
Jest uważany za jednego z pionierów nowoczesnego polskiego plakatu.
Życiorys.
Syn Leopolda i Tekli z Kozłowskich. Absolwent Wydziału Architektury Politechniki Warszawskiej, gdzie studiował w latach 1917–1925 oraz paryskiej École nationale supérieure des beaux-arts, gdzie uczył się malarstwa. Od czasu studiów w Warszawie należał do Korporacji Akademickiej Welecja.
Jako grafik współpracował z takimi pismami jak „Pro Arte et Studio”, „Skamander” i „Życie Literackie”. Był projektantem reklam dla przedwojennych firm, m.in. Wedel, Orbis, Fabryki Czekolady Fruzińskiego i sklepów Herse'a. Jest twórcą nadal używanego logo Polskich Linii Lotniczych LOT, którym wygrał konkurs w 1929 urządzony przez te linie lotnicze na wyłonienie ich nowego znaku towarowego. Uczestniczył w tworzeniu polichromii na kamienicach przy warszawskim Rynku Starego Miasta. Jest autorem kryształowych kandelabrów w Sali Kolumnowej oraz żyrandoli w niektórych pomieszczeniach Sejmu. Współpracował również z teatrami warszawskimi jako scenograf. W 1929 ożenił się z Madeleine Planchon.
Był członkiem Stowarzyszenia Artystów Polskich „Rytm”. W 1933 należał do współzałożycieli Koła Artystów Grafików Reklamowych. Działając jednocześnie w Związku Polskich Artystów Grafików, współredagował związkowe pismo „Grafika”. Sporą część okresu międzywojennego spędził w Paryżu, gdzie pracował jako projektant dekoracji dla znanych i ekskluzywnych sklepów, m.in. „Galeries Lafayette”.
W roku 1950 nakładem wydawnictwa „Książka i Wiedza” ukazało się luksusowe wydanie "Pana Tadeusza" Adama Mickiewicza z ilustracjami Gronowskiego.
Spoczywa na cmentarzu Powązkowskim w Warszawie (kwatera 231-4-25).
Nagrody.
Jest laureatem wielu nagród krajowych i zagranicznych, m.in. zdobył Grand Prix na Międzynarodowej Wystawie Sztuki Dekoracyjnej w Paryżu (1925) oraz złoty medal za projekt polskiego pawilonu na Wystawie Światowej w Nowym Jorku (1939).

</doc>
<doc id="738245" url="https://pl.wikipedia.org/wiki?curid=738245" title="Boja ratunkowa">
Boja ratunkowa

Boja ratunkowa – boja umieszczona w specjalnym wgłębieniu pokładu okrętu podwodnego, przymocowana do okrętu liną o długości większej niż maksymalne zanurzenie danego okrętu. Boja ratunkowa jest pomalowana w kontrastujące pasy, jaskrawymi kolorami wyposażona w silne światło błyskowe oraz anteny HF i UKF. W przypadku, gdy okręt nie może się wynurzyć z powodu awarii, boja jest zwalniana, wypływa na powierzchni wody i oznacza pozycję zagrożonego okrętu. Dodatkowo, dzięki zainstalowanym antenom, połączonym z radiem na pokładzie lub z automatycznym nadajnikiem zainstalowanym na boi, umożliwia wezwanie pomocy drogą radiową. Przybyłe siły ratownicze mogą się porozumiewać z załogą okrętu przez zainstalowany telefon.
Większość okrętów podwodnych wyposażona jest w dwie boje ratunkowe.

</doc>
<doc id="738251" url="https://pl.wikipedia.org/wiki?curid=738251" title="Waghäusel">
Waghäusel

Waghäusel – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży nad Saalbach, ok. 30 km na północ od Karlsruhe, przy drodze krajowej B36, i linii kolejowej Mannheim – Bazylea.
Współpraca.
Miejscowości partnerskie:

</doc>
<doc id="738253" url="https://pl.wikipedia.org/wiki?curid=738253" title="Działania opóźniające">
Działania opóźniające

Działania opóźniające – działania bojowe (walki) prowadzone przez wojska (osłonowe) w czasie odejścia na kolejnych pozycjach obronnych (opóźnienia) w celu uzyskania czasu potrzebnego wyższemu dowódcy na zadanie przeciwnikowi maksymalnych strat i stworzenia dla wojsk własnych bardziej korzystnej sytuacji bez angażowania się w decydujące walki. Mogą być prowadzone w sposób zamierzony lub wymuszony. Są jednym z podstawowych rodzajów walki. Stanowią najbardziej aktywną formę odwrotu. Ich istotą jest unikanie przewlekłych walk przez stawiaj nacierającym oporu na kolejnych pozycjach opóźniania, nie dopuszczając do rozstrzygających starć.
Prowadzenie działań opóźniających.
Działania opóźniające są prowadzone w pasach lub na kierunkach. Zasadniczym elementem struktury działań opóźniających jest pozycja opóźnia. Wojskom wyznacza się przednią, pośrednie, i końcową pozycję opóźniania. Przyjmuje się, że stanowią je batalionowe lub wyjątkowo kompanijne rejony opóźniania, rozmieszczone nieregularnie w terenie na prawdopodobnych kierunkach działań przeciwnika.
&lt;br&gt;Działania opóźniające składają się z szeregu działań poszczególnych elementów zgrupowania bojowego, takich jak obrona zajmowanych pozycji, wyjście z walki, odejście na kolejne pozycje. Są typowym sposobem wykonywania zadań przez oddziały wydzielone w pasie przesłaniania lub ariergardy osłaniające odwrót lub wycofanie sił głównych.
Przebieg działań opóźniających w pierwszym okresie nie odbiega od typowych działań obronnych. Podchodzącego przeciwnika zwalcza się na dalekich podejściach, a głównym zadaniem w tym okresie jest powstrzymanie natarcia i niedopuszczenie do pokonania z marszu pozycji przedniej. Opór stawiany na pierwszej pozycji powinien być na tyle silny, żeby zmusić zarówno awangardy jak i siły główne przeciwnika do rozwinięcia. Istotnym elementem siły oporu jest rozbudowa inżynieryjna.
Do kalkulacji przyjmuje się, że wojska prowadzące działania opóźniające mogą skutecznie przeciwstawiać się liczniejszym siłom przeciwnika, niż ma to miejsce w obronie. Stąd też wyznacza się 2-krotnie większą szerokość pasów działań opóźniających niż pasów obrony. Liczba rubieży opóźniania i czas ich utrzymywania zależą od głębokości opóźniania, terenu, posiadanych sił oraz nakazanego terminu utrzymania rubieży końcowej. Rubieże powinno się wyznaczać w takiej odległości od siebie, aby nacierający chcąc atakować kolejną rubież, zmuszony był zmienić stanowiska ogniowe artylerii i od nowa organizować natarcie.
Metody działań opóźniających.
Wyróżnia się trzy główne metody prowadzenia działań opóźniających: opóźnianie ciągłe, opóźnianie przemienne i metodę kombinowaną.
Normy taktyczne.
Normy taktyczne należy traktować jako swego rodzaju wielkości odniesienia. Stanowią one orientacyjne ramy, są wypadkową różnych warunków organizowania i prowadzenia obrony. Wartość norm taktycznych nie należy traktować jako coś niezmiennego. Trzeba do nich podchodzić elastycznie, stosownie do charakteru zadania i zamiaru działań przełożonego, miejsca i roli w ugrupowaniu szczebla nadrzędnego oraz składu i możliwości bojowych oddziału.

</doc>
<doc id="738254" url="https://pl.wikipedia.org/wiki?curid=738254" title="Waghausel">
Waghausel



</doc>
<doc id="738255" url="https://pl.wikipedia.org/wiki?curid=738255" title="Waghaeusel">
Waghaeusel



</doc>
<doc id="738256" url="https://pl.wikipedia.org/wiki?curid=738256" title="La Jornada">
La Jornada

La Jornada – wysokonakładowy dziennik wydawany w Meksyku od 1984, założony przez Carlosa Payána Velvera, o lewicowym charakterze. Uruchomiona w 1995 strona internetowa dziennika jest ogólnodostępna wraz z materiałem archiwalnym.

</doc>
<doc id="738257" url="https://pl.wikipedia.org/wiki?curid=738257" title="Stamp Act">
Stamp Act



</doc>
<doc id="738258" url="https://pl.wikipedia.org/wiki?curid=738258" title="Jacek Dewódzki">
Jacek Dewódzki

Jacek Kazimierz Dewódzki (ur. 4 marca 1964 w Lubaniu) – polski muzyk, gitarzysta, wokalista, kompozytor, autor tekstów dla zespołów Dżem, Big Cyc, Patchwork, Revolucja.
Życiorys.
Ukończył XII Liceum Ogólnokształcące im. Cypriana Kamila Norwida w Krakowie.
Współpracował z zespołami: Gang Olsena, Martyna Jakubowicz, Siódma Trąba, Wawele, Kaja Karaplios, Brathanki, Yeednoo. Od lat 80. współpracuje z zespołem 6 Bdsz Czasza, tworząc jego najlepsze przeboje wyróżniane na licznych festiwalach piosenki wojskowej. W swoim dorobku ma kilkanaście płyt solowych z różnymi zespołami, m.in. "Dżem w operze", "Pamięci Pawła Bergera", "30 urodziny", "Koncert dla Jacka Kaczmarskiego", "Kocham piwo" zespołu Big Cyc. Dewódzki przez kilka lat był wokalistą grupy Dżem, współpracował z nią od nagrania albumu "Kilka zdartych płyt", do płyty "Być albo mieć", która ukazała się w maju 2000 (w sumie 5 albumów). Wydał solowe płyty: "Jacek Dewódzki &amp; Przyjaciele", "Rewolucja", "Revolucja II" oraz "Bida z nędzą". Wystąpił gościnnie na płycie Lidii Jazgar i zespołu Galicja z 2001 roku w piosence "Motyle". Na początku 2001 roku Dżem zrezygnował z dalszej współpracy z Jackiem Dewódzkim, to było 20 stycznia 2001 roku po koncercie w Lublinie (w tamtym roku wystąpił z Dżemem w dwóch koncertach), 15 lutego tego samego roku zastąpił go Maciej Balcar. W 2006 roku, razem z grupą Yeednoo, wziął udział w nagraniu albumu o tej samej nazwie, na którym wystąpił jako wokalista w utworze „Above life and death together” oraz jego polskojęzycznej wersji „Ponad życiem, ponad śmiercią”.
Organizował i prowadził studenckie warsztaty muzyczne PKS w Krakowie i Młode Wilki w Warszawie, festiwal Song of Songs. Brał także udział w wielu innych przedsięwzięciach muzycznych, takich jak: Dzień Kotana, Przystanek Woodstock, WOŚP, Inwazja Mocy, Pomarańczowa Rewolucja, Festiwale: Tyski, w Węgorzewie, Opolu, Sopocie, Rock Autostrada oraz nagrał soundtrack do filmu Jacka Bromskiego "To ja, złodziej". 
Aktualnie jest liderem krakowskiej formacji Revolucja, występuje też w składzie grupy Jacek &amp; Placek. W roku szkolnym 2011/2012 był on nauczycielem przysposobienia obronnego (obecnie edukacja dla bezpieczeństwa) w Zespole Szkół w Niepołomicach im. Jana Pawła II. W 2009 r. na krótko został także wokalistą zespołu Harlem zastępując za mikrofonem Ryśka "Rudego" Wolbacha. W Harlemie grał też na gitarze akustycznej. Po odejściu z zespołu jego miejsce zajął Jakub "Qbek" Weigel. 
W 2011 roku wystąpił w krótkometrażowym filmie w reżyserii Wiktora Kiełczykowskiego pt. "Wataha", w którym gra jedną z głównych ról. Film miał swoją premierę w październiku 2011. 
Jacek Dewódzki prowadzi swoją audycję w „RadioWWW” w każdy wtorek od 20:00 pt. "Nocne kino z mandoliną".
Od 2018 jest jednym z jurorów talent-show telewizji Polsat "Śpiewajmy razem. All Together Now".
W 2019 roku wystąpił gościnnie w jednej z piosenek wykonawców muzyki góralskiej z Podhala.

</doc>
<doc id="738259" url="https://pl.wikipedia.org/wiki?curid=738259" title="Andy La Rocque">
Andy La Rocque



</doc>
<doc id="738264" url="https://pl.wikipedia.org/wiki?curid=738264" title="Isaac Okoronkwo">
Isaac Okoronkwo

Isaac Okoronkwo (ur. 1 maja 1978 w Abie) – nigeryjski piłkarz grający na pozycji środkowego obrońcy. Były reprezentant Nigerii, z którą występował na Mistrzostwach Świata 2002, Pucharze Narodów Afryki 2002 oraz Pucharze Narodów Afryki 2004. Mierzy 182 cm, waży 74 kg.
Kariera klubowa.
Okoronkwo pochodzi z miasta Aba. Jego pierwszym klubem piłkarskim w karierze był Enyimba FC. W barwach Enyimby zadebiutował w lidze w 1994 – miał wówczas 16 lat. Po roku gry w rodzinnym mieście, Isaac wyjechał do Owerri i został graczem tamtejszego zespołu Iwuanyanwu Nationale. Nie był to jednak silny klub i w 1995 z Okoronkwo w składzie zajął 13. miejsce w tabeli. Rok później Isaac ponownie zmienił klub. Trafił do stołecznego klubu Julius Berger FC. W 1997 roku zajął z drużyną z Lagos 4. pozycję. Rok 1997 także zaczął w Julius Berger, ale w drugiej połowie roku podpisał kontrakt z katarskim Ar-Rajjan SC. Jednak pobyt w tym klubie Okoronkwo uważa za katastrofę. Klub nie miał pieniędzy na wypłaty dla zawodników i Isaac odszedł z zespołu, pomimo tego, że trener zespołu chciał go zatrzymać w katarskim klubie. Okoronkwo wrócił do Nigerii do Iwuanyanwu, gdzie grał jako pomocnik, a czasami nawet na pozycji napastnika. Z Nationale zajął 9. pozycję w lidze.
Zimą 1999 podpisał kontrakt z beniaminkiem Divizia Naţională, Sheriffem Tyraspol. Klub właśnie pozyskał nowego sponsora i w związku z tym celował w mistrzostwo kraju. Okoronkwo spotkał tam swoich rodaków Edwarda Anyamkegha i Emmanuela Olukayode. W rundzie wiosennej zagrał w 6 ligowych meczach. Sheriff co prawda nie wywalczył obiecanego mistrzostwa, ale zdobył Puchar Mołdawii (w finale nie grał). W sezonie 1999/2000 Okoronkwo był już pewniakiem na środku obrony zespołu z Tyraspola. Zagrał 35 meczów na 36 możliwych i zdobył 1 gola – w zremisowanym 2:2 meczu z Constructorulem Kiszyniów.
Dobra gra w Mołdawii spowodowała, że latem 2000 Okoronkwo podpisał kontrakt z ukraińskim Szachtarem Donieck. Z donieckim klubem awansował do rozgrywek grupowych Ligi Mistrzów. Tam największym sukcesem była wygrana 3:0 z Arsenalem, ale pomimo tego Szachtar zajął 3. miejsce za Arsenalem i S.S. Lazio. Start w Pucharze UEFA Okoronkwo ze swoim klubem zakończyli na 3. rundzie, z której odpadli po dwumeczu z Celtą Vigo. W lidze Isaac rozegrał 18 meczów i wywalczył wicemistrzostwo Ukrainy (2 punkty straty do Dynama Kijów). W sezonie 2001/2002 Szachtar nie przegrywając żadnego meczu po raz pierwszy w historii wywalczył mistrzostwo Ukrainy – udział Okoronkwo w tym sukcesie to 16 meczów, 0 goli. Isaac nie grał natomiast w finale Pucharu Ukrainy, w którym klub z Doniecka wygrał z Dinamem 3:2 zdobywając tym samym dublet. Gorzej było w europejskich pucharach. Klub nie zdołał awansować do Ligi Mistrzów, przegrywając w kwalifikacjach z Borussią Dortmund. Podobnie było w sezonie 2002/2003, gdy Szachtar z Okoronkwo odpadł w kwalifikacjach po przegraniu dwumeczu z Club Brugge. W obu meczach padł wynik 1:1 i o awansie zadecydowały rzuty karne, które lepiej egzekwowali Belgowie. W kraju nie udało się obronić mistrzostwa i piłkarze z Doniecka musieli się zadowolić wicemistrzostwem.
Latem 2003 Isaacowi skończył się kontrakt z ukraińską drużyną i na zasadzie wolnego transferu przeszedł do beniaminka Premier League, Wolverhampton Wanderers. Szybko odniósł jednak ciężką kontuzję i stracił niemal cały sezon. W lidze zadebiutował dopiero w 32. kolejce, 10 kwietnia 2004 w zremisowanym 3:3 wyjazdowym meczu z Manchesterem City. Do końca sezonu był już podstawowym zawodnikiem "Wilków", ale nie zdołał pomóc w uniknięciu degradacji (jego klub zajął ostatnie miejsce w lidze).
Latem 2004 przebywał na testach w rosyjskim Tereku Grozny. Jednak nie podpisał z tym zespołem kontraktu z powodu zaległości treningowych. Do końca roku pozostawał bez klubu, aż zimą 2005 przed rozpoczęciem sezonu w Rosji podpisał kontrakt z Ałaniją Władykaukaz, gdzie spotkał rodaka Justice Christophera. Rozegrał w niej 20 meczów ligowych, ale po raz kolejny przeżył gorycz degradacji do drugiej ligi. Nie przeszkodziło to w 2006 roku przejść do zespołu pierwszoligowego, jakim był zespół FK Moskwa. Był podstawowym ogniwem środka obrony moskiewskiego zespołu, w którym zagrał 20 meczów zdobył 2 bramki i z zespołem FK zajął wysokie 6. miejsce. Po tym jak FK Moskwa ogłosiła o upadłość, w marcu 2010 został piłkarzem FK Rostów.
Kariera reprezentacyjna.
Karierę reprezentacyjną Okoronkwo rozpoczął od występów w młodzieżowej reprezentacji Nigerii. Z reprezentacją olimpijską wystąpił na Igrzyskach Olimpijskich w Sydney. Tam z Nigerią zaszedł do ćwierćfinału, w którym odpadł z rodakami po porażce 1:4 z Chile. W pierwszej reprezentacji Okoronkwo zadebiutował 13 stycznia 2001 w wygranym 1:0 meczu z Zambią rozegranym w ramach kwalifikacji do Pucharu Narodów Afryki 2002. Wystąpił też w jednym meczu udanych dla Nigerii eliminacji do MŚ 2002, z Sudanu.
Na początku 2002 roku uczestniczył w PNA w Mali. Rozegrał tam wszystkie mecze w pełnym wymiarze czasowym z wyjątkiem meczu o 3. miejsce z reprezentacją Mali, wygranym 1:0, gdyż trener dał wówczas pograć Ericowi Ejioforowi. Został też powołany przez Festusa Onigbinde na finały MŚ w Korei i Japonii. Tam był jednym z nielicznych nigeryjskich piłkarzy, którzy zagrali we wszystkich trzech meczach po 90 minut– z Argentyną (0:1), ze Szwecją (1:2) oraz Anglią (0:0). Nigeria jednak zajęła ostatnie miejsce w grupie.

</doc>
<doc id="738266" url="https://pl.wikipedia.org/wiki?curid=738266" title="Rudolf Dassler">
Rudolf Dassler

Rudolf Dassler (ur. 26 marca 1898 w Herzogenaurach w Bawarii w Niemczech, zm. 27 października 1974 w Herzogenaurach) – niemiecki przedsiębiorca, założyciel firmy Puma produkującej odzież i obuwie sportowe, brat założyciela firmy Adidas – Adolfa Dasslera.
Początkowo jego firma nosiła nazwę „Ruda” (Rudolf Dassler) którą zmienił później na "Puma".
Rudolf Dassler zmarł 27 października 1974 r. na raka płuc.

</doc>
<doc id="738268" url="https://pl.wikipedia.org/wiki?curid=738268" title="Kodeks Laud">
Kodeks Laud

Kodeks Laud – aztecki dokument należący do grupy Kodeksów Borgia zawierający informacje na temat religii i kalendarza Azteków.
Historia.
Kodeks Laud – w obecnej formie – został napisany w języku náhuatl, pochodzi z okolic Choluli i wywodzi się z kręgu kultury Puebla – Tlaxcala. Nazwa wywodzi się od ostatniego właściciela, arcybiskupa Canterbury i kanclerza Uniwersytetu Oksfordzkiego Williama Lauda. Manuskrypt przybył do Anglii prawdopodobnie z Europy dzięki księciu Walii Karolowi lub George Villiers Duke z Buckingham, który w roku 1623 przebywał z misją uzyskania ręki księżniczki hiszpańskiej dla króla Anglii. Zanim manuskrypt dostał się w ręce Laudy, przez krótki czas znajdował się u okultysty Johna Dee. Jego wcześniejsze losy nie są znane.
Publikacja.
Oryginał został zaprezentowany po raz pierwszy w roku 1636 przez Laude, w Bibliotece Bodley, w głównej siedzibie Uniwersytetu Oksfordzkiego. Najpopularniejsza wydana wersja posiada komentarze Cottie Burlanda, który w drobiazgowy sposób opisuje każdą ze stron. Dodatkowo umieścił on wykresy i tabele miesięcy kalendarza, by lepiej zobrazować strukturę wierzeń azteckich.
Obecnie kodeks znajduje się w Bibliotece Bodleian w Oksfordzie w Anglii.
Opis.
Powszechnie uważa się, iż Kodeks Lauda jest kluczem do zrozumienia religii i kalendarza Azteków. Jego prekolumbijski rodowód jest bezsprzeczny. Przedstawia większość bogów panteonu aztecko-tolteckiego. Nazwy dni malowane są w tradycyjnym azteckim stylu. Numerologia dni jest przedstawiona serią kropek reprezentujących Słońce, ale gdy są oddzielone, występują w pasie kropek oznaczających system kalendarza. Niektóre szczegóły budzą jednak podejrzenie, iż obecny Kodeks jest wzorowany na jeszcze wcześniejszych dokumentach pochodzących z czasów olmeckich. Świadczyć może o tym przedstawienie boga Tlaloka w charakterystyczny sposób dla kultury miasta El Tajín i państwa Totonaków. Układ i styl linii i kropek zdradza natomiast wpływ kultury olmeckiej.
Kodeks Lauda jest bardzo podobny w formacie, rozmiarze strony, stylu, doborze koloru i innych znaków do dwóch innych kodeksów: Kodeksu Fejérváry i Kodeksu Cospi.

</doc>
<doc id="738279" url="https://pl.wikipedia.org/wiki?curid=738279" title="Działania specjalne">
Działania specjalne

Działania specjalne to pojęcie stosowane w przypadku przedsięwzięć o charakterze wojskowym. Operacja specjalna to odpowiednik stosowany w przypadku przedsięwzięć cywilnych służb specjalnych.
Angielskie tłumaczenie to "clandestine operation".
Działania specjalne.
Działania specjalne - działania zmierzające do zniszczenia lub osłabienia potencjału władzy, gospodarki oraz potencjału związanego z obroną przeciwnika. Działania specjalne, zależnie od sił i środków oraz sposobów realizacji, dzielą się na partyzanckie, dywersyjne, sabotażowe, przeciwpartyzanckie i psychologiczne. Mogą być prowadzone na terytorium przeciwnika, terenach przez niego okupowanych lub administrowanych. Prowadzone są przez żołnierzy pododdziałów specjalnych, pododdziały wojny psychologicznej i partyzanckie (w Polsce; Wojska Specjalne realizują, bądź realizowały je w ramach Polskich Kontyngentów Wojskowych podczas "MOOTW"). Podczas działań specjalnych komandosi współpracują z żołnierzami wywiadu wojskowego, którzy wspierają ich zdobytymi informacjami i specjalistycznymi, specyficznymi umiejętnościami i wiedzą ekspercką.
Celem działań specjalnych może być: wsparcie obrony prowadzonej przez "wojska konwencjonalne" (głównie: lądowe, powietrzne, morskie), udzielanie pomocy wojskom walczącym na froncie zewnętrznym w wykonywaniu określonych działań operacyjno-strategicznych bądź stworzenie sprzyjających warunków polityczno-wojskowych w interesie polityczno-wojennym państwa, którego wojska prowadzą działania wojenne, uzyskanie efektu ważnego dla polityki państwa. Prowadzenie działań specjalnych wymaga: skrytości, umiejętności nieszablonowego działania i jego elastyczności, gwałtowności, zaskoczenia i mylenia przeciwnika.
Działania specjalne mogą polegać na:
Operacja specjalna.
Operacje specjalne są prowadzone przez służby specjalne i przez policje.
Policja od 1994 roku prowadzi metodycznie działania pod przykryciem, funkcjonariusze je wykonujący są obecnie częścią Centralnego Biura Śledczego Policji. Szczegółowo; pełnią służbę w Zarządzie Operacji Specjalnych tego biura.
Działania przydatne przy przeprowadzaniu operacji specjalnych.
Typologia form czynności operacyjno-rozpoznawczych, które są podstawą przeprowadzania operacji specjalnych została zaproponowana przez J. Widackiego:
Wyróżnia się także kombinację operacyjną, która łączy w sobie czynności operacyjno-rozpoznawcze. Kombinacja operacyjna jest szczegółowo opracowanym przedsięwzięciem realizowanym przy użyciu pozostałych metod pracy operacyjnej. Taka praca operacyjna jest prowadzona by osiągnąć cel/cele związane z funkcją wykrywczą, dowodową, prowadzącą do likwidacji działalności przestępczej. To działanie wykorzystuje błędne przeświadczenie osób, przeciwko którym jest skierowane, co do rzeczywistego celu aranżowanych zdarzeń oraz osób w nich występujących..
Cele operacji specjalnej.
Ogólne cele operacji specjalnej mieszczą się w celach czynności operacyjno-rozpoznawczych. Te ostatnie zostały wyróżnione przez J. Gołębiewskiego następująco: ustalanie źródeł dowodowych w postępowaniu karnym, ustalanie składów osobowych grup przestępczych, ujawnianie przestępstw, umożliwienie zatrzymywania sprawców, ustalanie miejsc ukrywania się osób poszukiwanych przez organy ścigania, miejsc pobytu osób zaginionych oraz miejsc przetrzymywania osób uprowadzonych.
Typy operacji specjalnych.
Zaproponowana przez W. Jasińskiego typologia przedstawia się w następujący sposób:
W powyższej typologii należy zwrócić uwagę na punkt drugi oraz punkt trzeci, które zasadniczo dotyczą tej samej czynności, ale powinny być odróżnione od siebie na podstawie regulacji ustawowych.

</doc>
<doc id="738281" url="https://pl.wikipedia.org/wiki?curid=738281" title="Działania wojenne">
Działania wojenne

Działania wojenne – działania sił zbrojnych w czasie wojny mające na celu rozbicie sił zbrojnych, potencjału obronnego przeciwnika na lądzie, w przestrzeni powietrznej, w przestrzeni kosmicznej, na akwenach, oraz w strefie telekomunikacji i infrastruktury informatycznej.
To wszelkie działania podejmowane w toku wojny dla osiągnięcia jej celów, c. strategicznego bądź c. operacji. Rozróżnia się działania zbrojne i niezbrojne.

</doc>
<doc id="738282" url="https://pl.wikipedia.org/wiki?curid=738282" title="Bolszoj Kamień">
Bolszoj Kamień

Bolszoj Kamień (ros. Большой Камень) – miasto w Rosji (Kraj Nadmorski), 40 km od Władywostoku.
Miasto położone nad Morzem Japońskim. Założone w 1947 roku, prawa miejskie od 22 września 1989. Od 19 lipca 1996 do 1 stycznia 2015 roku Bolszoj Kamień był miastem zamkniętym. Znajduje się tu "DWZ Zwiezda" (ДВЗ «Звезда») – stocznia remontowo-budowlana m.in. atomowych okrętów podwodnych.

</doc>
<doc id="738284" url="https://pl.wikipedia.org/wiki?curid=738284" title="Działoczyny">
Działoczyny

Działoczyny - zespół czynności wykonywanych przez obsługę działa, które obejmują:
Podczas działoczynów każdy członek obsługi wykonuje z góry ustalone, przydzielone mu czynności do których został specjalistycznie przeszkolony.

</doc>
<doc id="738285" url="https://pl.wikipedia.org/wiki?curid=738285" title="Działo nawiązania ogniowego">
Działo nawiązania ogniowego

Działo nawiązania ogniowego - działo, które strzela do celu pomocniczego dla uzyskania poprawek ze względu na meteorologiczne czynniki strzelania; poprawki wykorzystują inne działa (pododdziału, zgrupowania artylerii) tego samego kalibru i wzoru.

</doc>
<doc id="738286" url="https://pl.wikipedia.org/wiki?curid=738286" title="Michael Denner">
Michael Denner

Michael Denner (ur. 5 listopada 1958) – duński gitarzysta, grający między innymi w takich zepołach, jak: King Diamond, Mercyful Fate, Brats, Zoser Mez, Danger Zone i Force of Evil. Gościnnie wystąpił na płytach Furious Trauma, Jacka Crackera i Notre Dame. 
Jego muzyczną wizytówką jest Gibson Flying V.
W 2004 roku muzyk wraz z Hankiem Shermannem został sklasyfikowany na 57. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="738288" url="https://pl.wikipedia.org/wiki?curid=738288" title="61. Pułk Piechoty">
61. Pułk Piechoty



</doc>
<doc id="738289" url="https://pl.wikipedia.org/wiki?curid=738289" title="Dziennik nawigacyjny">
Dziennik nawigacyjny

Dziennik nawigacyjny - dokument prowadzony przez oficera wachtowego lub nawigacyjnego na każdym okręcie wojennym będącym w ruchu; wpisywane się do niego wszystkie dane o podróży okrętu, jak kursy i prędkości, ich zmiany, określenie pozycji, pomiary głębokości, stan pogody itp.

</doc>
<doc id="738291" url="https://pl.wikipedia.org/wiki?curid=738291" title="George Reid">
George Reid

Sir George Reid (ur. 25 lutego 1845 w Johnstone, zm. 12 września 1918 w Londynie) – australijski prawnik i polityk, od sierpnia 1904 do lipca 1905 premier Australii.
Życiorys.
Kariera w Nowej Południowej Walii.
Choć urodził się i spędził pierwsze lata życia w Szkocji, jego rodzice przenieśli się do Nowej Południowej Walii, gdy był jeszcze nastolatkiem. Po ukończeniu prawa w Melbourne, wrócił do Sydney i podjął pracę jako urzędnik kolonialnego wymiaru sprawiedliwości. W 1879 podjął praktykę adwokacką, a rok później został wybrany do legislatury kolonii, w której zasiadał nieprzerwanie przez 21 kolejnych lat. W 1894 stanął na czele Partii Wolnego Handlu, zostając jednocześnie premierem Nowej Południowej Walii. Funkcję tę pełnił do 1899.
Kariera na szczeblu federalnym.
Po powstaniu zjednoczonej Australii w 1901 został wybrany do parlamentu federalnego jako reprezentant okręgu Sydney Wschodnie. Tuż po ukonstytuowaniu się nowego parlamentu Reid został wybrany pierwszym w historii Australii liderem opozycji. Utrzymał to stanowisko po wyborach w 1903, a rok później, gdy upadł laburzystowski rząd Chrisa Watsona, został premierem Australii. Jego rząd miał charakter mniejszościowy, więc Reid od początku zdawał sobie sprawę, że będzie rządził tylko do chwili, gdy skłócona opozycja zewrze szeregi i obali go. Dlatego też jego gabinet, świadom swej tymczasowości, raczej administrował niż rządził i przetrwał niespełna rok.
W 1910 Reid postanowił wycofać się z czynnej polityki i zrezygnował z kandydowania w kolejnych wyborach. Objął stanowisko wysokiego komisarza Australii w Londynie, które przyniosło mu dużą popularność wśród brytyjskiej opinii publicznej. W 1916 zakończył swą misję dyplomatyczną i zapragnął wrócić do parlamentu, ale tym razem brytyjskiego (instytucja obywatelstwa Australii wówczas nie istniała – wszyscy mieszkańcy tego kraju byli obywatelami brytyjskimi, ze wszystkimi wynikającymi z tego konsekwencjami). Wygrał wybory do Izby Gmin w jednym z okręgów na terenie stolicy. Okres jego kadencji parlamentarnej przypadł na lata I wojny światowej, wobec czego Reid starał się być głosem biorących udział w wojnie dominiów. Zmarł nagle w 1918.

</doc>
<doc id="738297" url="https://pl.wikipedia.org/wiki?curid=738297" title="Dziennik obserwacji">
Dziennik obserwacji

Dziennik obserwacji – dokument bojowy wyników obserwacji pola walki. Dziennik obserwacji prowadzi się zwykle na punktach (posterunkach) obserwacyjnych. Zapisuje się w nim: datę, godzinę, miejsce i wyniki obserwacji oraz komu, kiedy i w jaki sposób zameldowano o wynikach obserwacji.

</doc>
<doc id="738298" url="https://pl.wikipedia.org/wiki?curid=738298" title="Droga wojewódzka nr 742">
Droga wojewódzka nr 742

Droga wojewódzka nr 742 (DW742) – droga wojewódzka w województwach łódzkim i świętokrzyskim o długości 89 km, łącząca DK12 w Przygłowie z DK78 w Nagłowicach. Droga przebiega przez powiaty: piotrkowski, radomszczański i włoszczowski.&lt;br&gt; W miejscowości Przedbórz występuje zanik ciągłości przebiegu trasy (na rzecz DK42).

</doc>
<doc id="738299" url="https://pl.wikipedia.org/wiki?curid=738299" title="31 Pułk Strzelców Kaniowskich">
31 Pułk Strzelców Kaniowskich

31 Pułk Strzelców Kaniowskich (31 pp) – oddział piechoty Wojska Polskiego II RP.
Pułk stacjonował w garnizonie Sieradz (II i III batalion piechoty) i Łódź.
Święto pułkowe obchodzono 14 lipca.
Formowanie i zmiany organizacyjne.
Powstał w 26 sierpnia 1919 z połączenia "31 Włocławskiego pułku piechoty" i "15 pułku strzelców" 4 Dywizji Strzelców Polskich gen. Lucjana Żeligowskiego.
31 Włocławski pułk piechoty rozpoczął formowanie we Włocławku pod koniec 1918. 15 pułk strzelców 4 Dywizji gen. Lucjana Żeligowskiego, powstał początkowo na Kubaniu, a później w Odessie z żołnierzy II Brygady Legionów, II i III Korpusu Polskiego oraz ochotników z Ukrainy. Z chwilą połączenia oddział otrzymał nazwę – 31 pułk strzelców Kaniowskich – nawiązującą do tradycji Legionów Polskich i korpusów polskich w Rosji.
W grudniu 1919 batalion zapasowy pułku stacjonował w Łodzi.
Walki pułku o granice.
31 Włocławski pułk piechoty w dniu 5 stycznia 1919 roku zdobył razem z oddziałami powstańców wielkopolskich broniony przez Niemców Inowrocław.
Następnie walczył batalionami na różnych frontach. Od lutego do czerwca 1919 roku I batalion brał udział w wyprawach na Wołyń. Pod Baranowiczami walczył III batalion, a w czerwcu w Małopolsce Wschodniej. II batalion bronił granicy przed Niemcami walcząc 2 czerwca 1919 roku pod Służewem, a później z Ukraińcami w Małopolsce Wschodniej. W połowie lipca 1919 roku pod Złoczowem połączył się z "15 pułkiem strzelców".
We wrześniu już jako 31 pułk Strzelców Kaniowskich skierowany został na front pod Wilno, następnie na linię demarkacyjną z Litwą.
W końcu czerwca 1920 jednostka przerzucona została do Mińska Mazowieckiego. 18 sierpnia tego roku podjęła pościg za cofającymi się bolszewikami i wyzwoliła Wyszków, pokonując nieprzyjacielski 57 pułk strzelców. Przerzucona do Zamościa, oblężonego przez oddziały I Armii Konnej Siemiona Budionnego, broniła się w nim wraz z sojuszniczymi oddziałami ukraińskimi od 29 do 31 sierpnia. Walki zakończyła 11–13 września bojem pod Sokalem.
Pułk w okresie pokoju.
W okresie międzywojennym 31 pułk piechoty stacjonował na terenie Okręgu Korpusu Nr IV w Łodzi. Wchodził w skład 10 Dywizji Piechoty. Część pododdziałów stacjonowała w Sieradzu.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 31 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Podczas "zamachu majowego" J. Piłsudskiego w 1926 r. pułk wystąpił przeciw legalnym władzom, umożliwiając opanowanie rebeliantom Łodzi. Natomiast jego ówczesny dowódca - ppłk Alfred Vogel zachował się przeciwnie i został w dniu 13 maja internowany. Po nim dowództwo pułku przejął ppłk Leon Gotkiewicz. W dniu następnym, 14 maja, Pułk wysłał do Warszawy pułk kombinowany. 
Walki w kampanii wrześniowej.
W kampanii wrześniowej pułk wziął udział w składzie 10 Dywizji Piechoty w Armii „Łódź”.
1 września pułk zajmował pozycję obronną na odcinku Wróblew – Dąbrowa Wielka. 3 września bronił przedmościa Sieradza. 4 września, broniąc linii rzeki Warty na odcinku Grądy – Woźniki, brał udział w likwidacji niemieckiego przyczółka w Mnichowie. 5 września w czasie walk w rejonie Mnichowa poniósł ciężkie straty, przegrupował się i 7 września zajął pozycje obronne w rejonie Zgierza, po czym wycofał się w rejon Puszczy Mariańskiej. 11 września wziął udział w natarciu na Mszczonów, opanowując go. W odwrocie kierował się na południe, 14 września przeprawiając się przez Pilicę i maszerując w kierunku Wisły. W tym dniu stoczył walkę w lesie koło Ryczywołu, a następnego dnia dotarł do Puszczy Kozienickiej. 17 września został otoczony, lecz po ciężkiej walce przerwał pierścień okrążenia. Następnego dnia został powtórnie otoczony w rejonie Augustowa i rozbity. Tylko nieliczne grupki żołnierzy dotarły do Wisły. Pułk przestał istnieć.
Za kampanię wrześniową 1939 pułk został odznaczony orderem Virtuti Militari.
Symbole pułkowe.
Chorągiew/sztandar.
W niedzielę 27 lutego 1927 roku, w Zgierzu, generał broni Lucjan Żeligowski wręczył dowódcy pułku, pułkownikowi Alfredowi Vogel chorągiew ufundowaną przez społeczeństwo powiatu łódzkiego. Ceremonię poświęcenia i wręczenia chorągwi poprzedziła msza święta odprawiona przez biskupa łódzkiego księdza Wincentego Tymienieckiego. Po zakończeniu ceremonii odsłonięto tablicę pamiątkową w Ratuszu. Następnie odbyła się defilada, a po niej uroczyste śniadanie w szkole miejskiej. Wieczorem w salonach Grand Hotelu w Łodzi odbył się bal wydany przez 31 Pułk Strzelców Kaniowskich. Obecnie sztandar przechowywany jest w Muzeum Wojska Polskiego w Warszawie.
Odznaka pamiątkowa.
25 lipca 1925 roku generał dywizji Stefan Majewski, w zastępstwie Ministra Spraw Wojskowych, zatwierdził odznakę pamiątkową 31 pułku Strzelców Kaniowskich. Odznaka o wymiarach 41x41 mm ma kształt równoramiennego krzyża pokrytego niebieską emalią z żółtym obramowaniem. W środku krzyża jest nałożona tarcza z inicjałami pułku „PSK” (Pułk Strzelców Kaniowskich). Na górnym ramieniu krzyża znajduje się numer pułku „31”, a na dolnym rok utworzenia oddziału „1918”. Na lewe ramię krzyża nałożony został srebrny herb ziemi kujawskiej, a na ramię prawe - miniatura odznaki II Korpusu Polskiego w Rosji. Między ramionami cztery srebrne orły nawiązujące do orłów jagiellońskich. Odznaka oficerska, trzyczęściowa, wykonana w srebrze, emaliowana, herby łączone nitami. Wykonawcą odznaki był Wincenty Wabia-Wabiński z Warszawy. Odznaki oficerskie wykonane w Zakładach Przemysłowych Bronisława Grabskiego przy ulicy Kapitana Pogonowskiego 61 w Łodzi miały wymiary 44x44 mm.
Strzelcy kaniowscy.
Żołnierze 31 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="738300" url="https://pl.wikipedia.org/wiki?curid=738300" title="9. Pułk Lotnictwa Myśliwskiego">
9. Pułk Lotnictwa Myśliwskiego



</doc>
<doc id="738306" url="https://pl.wikipedia.org/wiki?curid=738306" title="8. Pułk Przeciwlotniczy">
8. Pułk Przeciwlotniczy



</doc>
<doc id="738309" url="https://pl.wikipedia.org/wiki?curid=738309" title="Kościół rzymskokatolicki na Białorusi">
Kościół rzymskokatolicki na Białorusi

Kościół rzymskokatolicki na Białorusi – najliczebniejsza katolicka wspólnota wyznaniowa na Białorusi, będąca obecnie pod zwierzchnictwem biskupów należących do Konferencji Episkopatu Białorusi.
Historia.
BSRR.
Do 1945 roku na terenie Białorusi przetrwało 325 kościołów, 90 świątyń zostało zniszczonych podczas wojny.
1 stycznia 1960 roku na Białorusi istniało 191 wspólnot katolickich, którymi opiekowało się 102 duszpasterzy. W 1985 roku było 96 wspólnot i 52 duchownych. Biskupów nie wyznaczano. Bezpośrednia łączność białoruskiego Kościoła z Watykanem została przerwana, utrzymywano ją nielegalnie za pośrednictwem polskich biskupów. Od 1975 roku kadry duchowne kształcono w seminarium w Rydze.
Współczesność.
Obecnie katolicy wyznania rzymskokatolickiego liczą 1 402 605 wiernych (według diecezji: archidiecezja mińsko-mohylewska – 610 490, diecezja pińska – 50 115, diecezja grodzieńska – 591 000, diecezja witebska – 151 000), co daje ok. 14,5% społeczeństwa Białorusi. W 619 parafiach pracuje w sumie 407 księży, z których 168 to cudzoziemcy (w tym 161 z Polski). Wspólnoty Kościoła rzymskokatolickiego posiadają 451 obiekty sakralne, kolejne 35 znajduje się w budowie. W 2008 roku ukończono budowę 2 nowych świątyń. W 2016 r. liczba parafii została zredukowana do 488.
Konferencja Biskupów Katolickich na Białorusi.
Konferencja Biskupów Katolickich na Białorusi została utworzona w 1999 roku. Zgromadzenie Konstytutywne Konferencji odbyło się 11 lutego 1999 r. Pierwszym przewodniczącym Konferencji został wybrany kardynał Kazimierz Świątek.
W skład Episkopatu Białorusi wchodzą:
Struktura.
W roku 2007 na terytorium Białorusi znajdowała się jedna metropolia (mińsko-mohylewska), w skład której wchodzą cztery diecezje:

</doc>
<doc id="738310" url="https://pl.wikipedia.org/wiki?curid=738310" title="Dziennik pokładowy">
Dziennik pokładowy

Dziennik pokładowy – podstawowy dokument załogi statku powietrznego odtwarzający przebieg lotu. Zapisuje się w nim dane o przebiegu i zakończeniu lotu, obliczenia wstępne i rzeczywiste oraz inne dane.

</doc>
<doc id="738315" url="https://pl.wikipedia.org/wiki?curid=738315" title="31 Pułk Artylerii Lekkiej">
31 Pułk Artylerii Lekkiej

31 Pułk Artylerii Lekkiej (31 pal) – oddział artylerii lekkiej Wojska Polskiego II RP stacjonujący w Toruniu-Podgórzu.
Okres pokojowy.
Geneza pułku związana jest z dywizjonem ćwiczebnym, który był usytuowany przy Obozie Szkół Artylerii. Składały się na niego baterie pułków odsyłane do Obozu na szkolenie. Z czasem dywizjon przemianowano na Grupę Manewrową, w składzie dwóch dywizjonów po 2 baterie.
Pułk został powołany do życia rozkazem II wiceministra spraw wojskowych gen. Kazimierza Fabrycego z 16 grudnia 1927. Stanowił on część nowo utworzonego Centrum Wyszkolenia Artylerii i sprawował funkcje pomocnicze w prowadzeniu nauki przez Centrum. Stąd też wynikała jego pierwsza nazwa Pułk Manewrowy Artylerii. Pod względem personalnym oraz w zakresie organizacji i wyszkolenia pułk podlegał komendantowi CWA, natomiast w zakresie uzupełnienia i zaopatrzenia oraz bezpieczeństwa i dyscypliny podlegał dowódcy Okręgu Korpusu Nr VIII w Toruniu za pośrednictwem szefa artylerii i uzbrojenia. 
Pułk został zorganizowany w styczniu 1928 roku. 20 stycznia ogłoszono przeniesienie oficerów do nowej jednostki. 
Tak ustalona organizacja szybko uległa zmianie. 2 dywizjon przemianowano na 1 i pozostawiono do dyspozycji Szkoły Podoficerów Zawodowych Artylerii. Organizacja pułku została uwieńczona 25 lipca 1928 przesunięciem pułku z grupy jednostek szkolnych do formacji liniowych. 
16 października 1929 roku minister spraw wojskowych zatwierdził dzień 25 lipca jako datę święta pułkowego. Pułk obchodził swoje święto w rocznicę przekształcenia go z jednostki szkolnej w formację liniową.
31 grudnia 1931 roku na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego pułk manewrowy artylerii przy CWArt. został przemianowany na 31 pułk artylerii lekkiej.
Od 15 grudnia 1935 pułk dysponował baterią szkolną. Została ona utworzona z jednej z baterii 22 pal. Kolejne duże zmiany organizacyjne nastąpiły w pułku 30 kwietnia 1937, od kiedy to pułk składał się z:
Pułk zajmował koszary w Forcie Kniaziewicza w Podgórzu i Koszary im. Bema na Mokrem.
W pułku czynna była biblioteka oficerska i biblioteka żołnierska. Ponadto działała orkiestra i chór, a kadra udzielała się w Wojskowym Klubie Sportowym „Gryf” i brała udział w wojskowych zawodach sportowych. Od lutego 1928 pułk organizował własną komunikację między Toruniem a Podgórzem – początkowo konną, a od 1930 samochodową.
Mobilizacja alarmowa w sierpniu 1939.
31 pal był jednostką mobilizującą. W dniach 24–26 sierpnia 1939, w mobilizacji alarmowej, w grupie jednostek oznaczonych kolorem niebieskim sformował:
Po zakończeniu mobilizacji alarmowej zorganizowany został Oddział Zbierania Nadwyżek pod dowództwem mjr Józefa Paszkiewicza. Na bazie tego pododdziału 31 sierpnia 1939, w I rzucie mobilizacji powszechnej, rozpoczęto formowanie dwóch baterii marszowych dla 15 i 16 pal. Ponadto, w II rzucie mobilizacji powszechnej, w Skierniewicach powstać miał Ośrodek Zapasowy Artylerii Lekkiej Nr 8.
Oba dywizjony weszły w skład Armii „Pomorze”. 48 dal przydzielony został do Oddziału Wydzielonego „Wisła”, a 68 dal do Oddziału Wydzielonego „Toruń”.
Według planów mobilizacyjnych na 1940 rok 31 pal przewidziany był do składu 48 Dywizji Piechoty (Rezerwowej).
Działania wojenne.
Po ukończeniu mobilizacji alarmowej dywizjonów i ich wymarszu, w I rzucie mobilizacji powszechnej sformowano dwie baterie marszowe artylerii dla 15 i 16 pal. Z nadwyżek żołnierzy i sprzętu oraz broni pozostałej w garnizonie utworzono OZN 31 pal, który zgodnie z planami miał wraz z nadwyżkami innych pułków artylerii lekkiej z OK VIII utworzyć w Skierniewicach Ośrodek Zapasowy Artylerii Lekkiej nr 8. OZN 31 pal miał formować w II rzucie mobilizacji powszechnej właśnie OZAL nr 8. Dowódcą nadwyżek 31 pal był mjr Józef Paszkiewicz. 4 września 1939 roku, wobec zbliżania się do Torunia oddziałów niemieckich, oddział nadwyżek na podwodach i zarekwirowanych rowerach ze sklepów toruńskich podjął marsz do okolic Piotrkowa Kujawskiego. Z Piotrkowa Kuj. miał zostać przewieziony transportem kolejowym do Skierniewic. W trakcie marszu do Piotrkowa przez Gniewkowo, Inowrocław i Kruszwicę był atakowany przez niemieckich dywersantów. 6 września oddział osiągnął Piotrków Kuj. Jednocześnie do Skierniewic mjr Paszkiewicz wysłał samochodem kpt. Edwarda Kwitowskiego celem przejęcia koszar. Z uwagi na zbombardowanie miasta Skierniewice i znajdujących się tam koszar uzyskano wiedzę, że tworzenie OZAL nr 8 w Skierniewicach jest niemożliwe, ponadto Skierniewice są lub wkrótce będą w strefie frontowej. W trakcie odprawy mjr Paszkiewicz podjął decyzję przeniesienia oddziału do Chełma Lubelskiego.
Oddział Zbierania Nadwyżek podzielono na dwa mniejsze pododdziały, tj. grupę pieszą na podwodach i rowerach pod dowództwem kpt. Mieczysława Skarżyńskiego i grupę pieszą, która miała być eszelonami kolejowymi dowieziona do Chełma pod dowództwem por. rez. Saturnina Majorkiewicza. Major Paszkiewicz pojechał do Chełma Lub. organizować jako nominalny dowódca OZAL nr 8. Grupa kpt. Skarżyńskiego po forsownych marszach dotarła nocą 10/11 września do Warszawy. Skąd podjęto dalszy marsz do Lubartowa, który osiągnięto 14 września i ostatecznie do Chełma 16 września. 17 września wraz z mjr. Paszkiewiczem grupa pomaszerowała do Łucka, gdzie przybyła 19 września. Po ustaleniu, że od wschodu nadciągają wojska sowieckie, podjęto naradę, po której wkrótce grupa została otoczona przez kompanię czołgów sowieckich i dostała się do niewoli. Grupa por. rez. Majorkiewicza w dniu 6 września została załadowana do transportu kolejowego w Piotrkowie Kujawskim. Po przejechaniu kilku kilometrów okazało się, że zniszczenia torów kolejowych są tak znaczne, iż dalsza jazda jest niemożliwa. Po wyładowaniu się podjęto marsz pieszy przez Przedacz, Kowal, Łąck, Brochów, Puszczę Kampinoską, Nowy Dwór, Jabłonnę i 13 września grupa dotarła do Warszawy. Po dotarciu grupę rozwiązano, a żołnierzy wcielono do walczących jednostek. Por. rez. Saturnin Majorkiewicz został dowódcą 1 baterii w dywizjonie artylerii mjr. dypl. Wacława Zielonki.
Żołnierze.
Żołnierze 31 pułku artylerii lekkiej - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1937 roku, nr 18, poz. 239. Sztandar wręczył pułkowi marszałek Edward Śmigły-Rydz w Toruniu 19 czerwca 1938 roku, podczas uroczystości wręczenia dwunastu oddziałom OK VIII (Toruń) sztandarów ufundowanych przez społeczeństwo pomorskie. O wrześniowych i wojennych losach sztandaru brak informacji.
&lt;br&gt;Na lewej stronie płata sztandarowego, pośrodku krzyża kawaleryjskiego, znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach, umieszczone były na tarczach:
Na dolnym ramieniu krzyża kawalerskiego znajdował się wyhaftowany napis:„Podgórz k. Torunia 25.VII.1928”.
Odznaka pamiątkowa.
8 sierpnia 1933 gen. dyw. Kazimierz Fabrycy, w zastępstwie ministra spraw wojskowych, rozkazem G.M. 3013.I zatwierdził wzór i regulamin odznaki pamiątkowej 31 pal. Stanowi ją orzeł państwowy wz. 1927 z proporcem emaliowanym w kolorze zielono czarnym. Na proporcu skrzyżowane dwie lufy armatnie oraz numer 31. Głowa orła umieszczona została na tle płomieni, a jego sylwetkę otacza wieniec laurowy. Odznaka oficerska wykonana jest w srebrze i emaliowana, a elementy łączone sześcioma nitami. Wytwarzano też wersje z posrebrzanego tombaku i wersje bez emalii. Wymiary: 44x35 mm; Wykonanie: R. Dałkowski z Torunia.

</doc>
<doc id="738328" url="https://pl.wikipedia.org/wiki?curid=738328" title="Andrew John Wiles">
Andrew John Wiles



</doc>
<doc id="738331" url="https://pl.wikipedia.org/wiki?curid=738331" title="Dziennik Rozkazów MON">
Dziennik Rozkazów MON

Dziennik Rozkazów MON – dziennik urzędowy Ministerstwa Obrony Narodowej, w którym ogłaszane są akty normatywne obowiązujące w siłach zbrojnych. Akty normatywne (rozkazy, zarządzenia) wchodzące w życie pod warunkiem ich ogłoszenia (podania do wiadomości w całych siłach zbrojnych) uzyskują moc obowiązującą od dnia opublikowania w dzienniku rozkazów MON.

</doc>
<doc id="738332" url="https://pl.wikipedia.org/wiki?curid=738332" title="Wysoki komisarz">
Wysoki komisarz

Wysoki komisarz – tytuł i zarazem nazwa funkcji występującej w międzynarodowych stosunkach dyplomatycznych. Obecnie stosowany w dwóch głównych kontekstach:
1. Państwa członkowskie Wspólnoty Narodów tradycyjnie nazywają wysokimi komisarzami (ang. "High Commissioner") szefów swoich misji dyplomatycznych w innych państwach tej organizacji. Jest to spowodowane faktem, że ambasador reprezentuje głowę państwa wysyłającego wobec głowy państwa przyjmującego, a wiele krajów powstałych po rozpadzie imperium brytyjskiego zachowało brytyjskiego monarchę jako głowę państwa. Oficjalnie wysoki komisarz reprezentuje rząd państwa wysyłającego wobec rządu państwa przyjmującego, a list polecający jest wystawiany przez szefa rządu wysyłającego (zwykle premiera) i przedstawiany szefowi rządu przyjmującego. Faktycznie rola i ranga wysokiego komisarza jest identyczna z rolą i rangą ambasadora, on sam, jego biuro (wysoka komisja, ang. "High Commission", odpowiednik ambasady) i korespondencja służbowa z jego rządem i głową państwa są objęte immunitetem dyplomatycznym, zajmuje też miejsce w precedencji korpusu dyplomatycznego na normalnych zasadach. Inne kraje członkowskie Wspólnoty Narodów, mimo że nie mają wspólnej głowy państwa z pozostałymi członkami, również nazywają swoich ambasadorów wysokimi komisarzami, co ma podkreślać szczególny charakter stosunków panujących wewnątrz Wspólnoty.
2. Wysokimi komisarzami nazywani są również niektórzy funkcjonariusze międzynarodowi bardzo wysokiego szczebla. Do najbardziej znanych funkcji tego rodzaju należą Wysoki Komisarz ONZ ds. Uchodźców czy Wysoki Komisarz ONZ ds. Praw Człowieka.

</doc>
<doc id="738334" url="https://pl.wikipedia.org/wiki?curid=738334" title="Logi">
Logi



</doc>
<doc id="738335" url="https://pl.wikipedia.org/wiki?curid=738335" title="Dylatometr">
Dylatometr

Dylatometr – przyrząd służący do pomiaru liniowej rozszerzalności cieplnej ciał stałych.

</doc>
<doc id="738336" url="https://pl.wikipedia.org/wiki?curid=738336" title="Droga wojewódzka nr 746">
Droga wojewódzka nr 746

Droga wojewódzka nr 746 (DW746) – droga wojewódzka w województwach: łódzkim i świętokrzyskim o długości 18 km, łącząca DK74 w Żarnowie z DW728 w Końskich. Droga przebiega przez 2 powiaty: opoczyński i konecki.

</doc>
<doc id="738337" url="https://pl.wikipedia.org/wiki?curid=738337" title="Aleksander Kaszkiewicz">
Aleksander Kaszkiewicz

Aleksander Kaszkiewicz (ur. 23 września 1949 we wsi Podgajdzi koło Ejszyszek) – białoruski duchowny rzymskokatolicki polskiego pochodzenia, biskup diecezjalny grodzieński od 1991, przewodniczący Konferencji Episkopatu Białorusi w latach 2006–2015.
Życiorys.
Ukończył Wyższe Seminarium Duchowne w Kownie i 30 maja 1976 otrzymał święcenia kapłańskie.
W latach 1976–1981 pracował w Poniewieżu jako wikariusz. W 1981 został proboszczem parafii pw. Ducha Świętego w Wilnie. 13 kwietnia 1991 papież Jan Paweł II mianował go biskupem nowo utworzonej diecezji grodzieńskiej. Sakrę biskupią otrzymał 23 maja 1991 z rąk Tadeusza Kondrusiewicza – arcybiskupa metropolity mińsko-mohylewskiego.
W ramach Konferencji Episkopatu Białorusi w latach 2006–2015 był przewodniczącym Konferencji Episkopatu. 14 kwietnia 2021 został wybrany zastępcą przewodniczącego Konferencji Episkopatu. Obecnie stoi również na czele Rady do spraw Młodzieży i Rady do spraw Wychowania Katolickiego.

</doc>
<doc id="738339" url="https://pl.wikipedia.org/wiki?curid=738339" title="Yokozuna">
Yokozuna

 – wielki mistrz, najwyższa ranga w sumo zawodowym. Rangę tę może uzyskać zawodnik, który w randze ōzeki (mistrz) osiągnie wybitne wyniki w 2-3 kolejnych turniejach. Przyjmuje się, że jest to wygranie dwóch z rzędu turniejów (honbasho) lub wygranie przynajmniej 38 z 45 walk w trzech kolejnych turniejach. Wyniki te to warunek konieczny, ale nie wystarczający do promocji - yokozuna, poza osiąganiem wybitnych wyników w kolejnych turniejach, musi charakteryzować się odpowiednią godnością i poziomem.
Z rangi tej nie można zostać zdegradowanym do rangi niższej. Zawodnik, który jako yokozuna osiąga zbyt słabe wyniki (zazwyczaj uznaje się, że yokozuna powinien wygrywać co najmniej 10 walk na 15 w turnieju), jest zmuszany do wycofania się ze współzawodnictwa w ogóle.
Nie ma ograniczenia w liczbie zawodników, którzy jednocześnie mają rangę yokozuna. W przeszłości zdarzały się okresy bez zawodników w tej randze oraz okresy, w których było nawet czterech wielkich mistrzów. Od stycznia 2019 jest dwóch zawodników w tej randze: Hakuhō Shō (Мөнхбатын Даваажаргал), promowany 30 maja 2007 r. i Kakuryū Rikisaburō (Мангалжалавын Ананд), promowany 26 marca 2014 r.
Zobacz też.
Dywizje sumo zawodowego

</doc>
<doc id="738341" url="https://pl.wikipedia.org/wiki?curid=738341" title="Tepui">
Tepui



</doc>
<doc id="738342" url="https://pl.wikipedia.org/wiki?curid=738342" title="Stefan Potocki">
Stefan Potocki



</doc>
<doc id="738346" url="https://pl.wikipedia.org/wiki?curid=738346" title="Partia Wolnego Handlu">
Partia Wolnego Handlu

Partia Wolnego Handlu (ang. "Free Trade Party") – australijskie ugrupowanie polityczne istniejące od lat. 80 XIX wieku do roku 1909. Jak wskazywała już sama nazwa, jej nadrzędnym postulatem programowym był liberalizm w polityce celnej i stanowczy sprzeciw wobec protekcjonizmu.
Najważniejszym obszarem działalności partii była Nowa Południowa Walia, na której scenie politycznej partia odgrywała dominującą rolę w ciągu ostatnich dwóch dekad XIX wieku, zaś jej kolejni liderzy – Henry Parkes i George Reid – pełnili funkcję premiera tej kolonii. Po powstaniu zjednoczonej Australii w 1901, partia w pierwszych wyborach parlamentarnych uplasowała się na drugim miejscu i została najważniejszą partią opozycyjną. W latach 1904–1905 tworzyła mniejszościowy rząd pod wodzą Reida.
Gdy kwestia polityki handlowej przestała budzić większe emocje wśród australijskich wyborców, partia rozpoczęła poszukiwania nowej tożsamości. Zdecydowała się na bardzo radykalną krytykę lewicy i przemianowała na Partię Antysocjalistyczną ("Anti-Socialist Party"). Ostatecznie w 1909 połączyła się ze swoją niedawną główną konkurentką – Partią Protekcjonistyczną – tworząc Związkową Partię Liberalną.

</doc>
<doc id="738347" url="https://pl.wikipedia.org/wiki?curid=738347" title="Droga wojewódzka nr 749">
Droga wojewódzka nr 749

Droga wojewódzka nr 749 (DW749) – droga wojewódzka w województwach: świętokrzyskim i mazowieckim o długości 25 km łącząca DW728 w Końskich z DW727 w Przysusze. Droga przebiega przez 2 powiaty; konecki i przysuski.

</doc>
<doc id="738348" url="https://pl.wikipedia.org/wiki?curid=738348" title="Grabek (województwo wielkopolskie)">
Grabek (województwo wielkopolskie)

Grabek – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość należała administracyjnie do województwa kaliskiego.

</doc>
<doc id="738350" url="https://pl.wikipedia.org/wiki?curid=738350" title="Grabek">
Grabek



</doc>
<doc id="738351" url="https://pl.wikipedia.org/wiki?curid=738351" title="Kaspian X">
Kaspian X



</doc>
<doc id="738352" url="https://pl.wikipedia.org/wiki?curid=738352" title="Kantubek">
Kantubek

Kantubek (ros. Кантубек także Kahtubek) – opuszczona osada na Wyspie Odrodzenia na Jeziorze Aralskim w Uzbekistanie.
W czasach, gdy na wyspie funkcjonował tajny radziecki ośrodek badania i testowania broni biologicznej (założony w 1948, zlikwidowany w 1991), w Kantubeku mieściło się laboratorium (na amerykańskich fotografiach szpiegowskich Kantubek określano jako "laboratory"), a w odległości około 2,5 kilometra na północny wschód od Kantubeku położony był ośrodek, noszący rosyjską oficjalną nazwę Wozrożdienije ("Возрождениe" – „Odrodzenie”), oznaczany przez amerykańskie służby wywiadowcze jako "Northern Support Facility" – „północne urządzenia pomocnicze”). W tym okresie mieszkało w osadzie około 1500 ludzi. Niespełna 3 kilometry na północny zachód od Kantubeku i tyle samo na zachód od ośrodka Wozrożdienije, znajdowało się duże lotnisko z trzema pasami startowymi (najdłuższy miał blisko 3 kilometry długości). Mniejsze lądowisko, z jednym, krótszym pasem startowym znajdowało się około 9 kilometrów na południowy zachód od Kantubeku.
W tajnym ośrodku hodowano, testowano i przechowywano odmiany m.in. wąglika i licznych innych bakterii, mogących służyć do wywoływania epidemii na terytorium przeciwnika. Po upadku ZSRR ośrodek ten został opuszczony, przy czym wiele spośród znajdujących się tam pojemników ze śmiercionośną zawartością (m.in. z przetrwalnikami wąglika) nie zostało zniszczonych ani prawidłowo zabezpieczonych przed uszkodzeniem (m.in. przed korozją). Skala zagrożenia, jakiego można obawiać się po tym laboratorium, znana jest między innymi dzięki uciekinierowi z ZSRR, Kantajanowi Alibekowowi, który kierował radzieckim programem wąglika w broni biologicznej w innym, kazachskim centrum broni biologicznej, w Stepnogorsku. Porzucone i rdzewiejące pojemniki z bakteriami wyhodowanymi na Wyspie Odrodzenia mogą się rozszczelnić i wówczas za pośrednictwem ptaków, a od 2001 roku, kiedy wyspa stała się półwyspem i ma już połączenie lądowe z resztą kontynentu, również za pośrednictwem zwierząt lądowych, np. gadów takich jak węże, zarazki mogą być rozwleczone wokoło i w rezultacie zagrozić ludziom.
Wiosną i latem 2002 Brian Hayes, amerykański biochemik, poprowadził 113-osobową ekspedycję, która na mocy porozumienia między rządami Uzbekistanu i USA zneutralizowała od 100 do 200 ton wąglika. Koszt tej trzymiesięcznej operacji wyniósł około 5 milionów dolarów.
Zarówno Kantubek, jak i ośrodek Wozrożdienije popadają w ruinę i mimo że nazwy ich występują wciąż na mapach – nie są zamieszkane przez ludzi.

</doc>
<doc id="738353" url="https://pl.wikipedia.org/wiki?curid=738353" title="Kazala Stara">
Kazala Stara

Kazala Stara – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość należała administracyjnie do województwa kaliskiego.

</doc>
<doc id="738354" url="https://pl.wikipedia.org/wiki?curid=738354" title="Kazala Nowa">
Kazala Nowa

Kazala Nowa – osada w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość należała administracyjnie do województwa kaliskiego.

</doc>
<doc id="738355" url="https://pl.wikipedia.org/wiki?curid=738355" title="Kukułka (powiat kaliski)">
Kukułka (powiat kaliski)

Kukułka – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość należała administracyjnie do województwa kaliskiego.

</doc>
<doc id="738357" url="https://pl.wikipedia.org/wiki?curid=738357" title="Pomnik grunwaldzki">
Pomnik grunwaldzki



</doc>
<doc id="738358" url="https://pl.wikipedia.org/wiki?curid=738358" title="Antoni Dziemianko">
Antoni Dziemianko

Antoni Dziemianko (, "Antonij Dziamjanka"; , "Antonij Diemjanko"; ur. 1 stycznia 1960 w Zabrodziu) – białoruski duchowny rzymskokatolicki, biskup pomocniczy grodzieński w latach 1998–2004, biskup pomocniczy mińsko-mohylewski w latach 2004–2012, sekretarz generalny Konferencji Episkopatu Białorusi w latach 2006–2015, administrator apostolski mińsko-mohylewski w latach 2006–2007, biskup diecezjalny piński od 2012.
Życiorys.
Urodzony w polskiej rodzinie w Zabrodziu koło Stołpców w 1960 r. jako syn Bernarda i Jadwigi, był drugim dzieckiem z pięciorga w rodzinie.
28 października 1980 otrzymał święcenia kapłańskie z rąk Vincentasa Sladkieviciusa. 4 lipca 1998 papież Jan Paweł II mianował go biskupem pomocniczym diecezji grodzieńskiej. Sakra biskupia odbyła się dnia 29 września 1998, której przewodniczył kardynał Kazimierz Świątek. 14 grudnia 2004 Jan Paweł II mianował go biskupem pomocniczym archidiecezji mińsko-mohylewskiej. 14 czerwca 2006 papież Benedykt XVI mianował go administratorem apostolskim "sede vacante i ad nutum Sanctae Sedis" archidiecezji mińsko-mohylewskiej, którą pełnił do czasu mianowania metropolitą abpa Tadeusza Kondrusiewicza.
3 maja 2012 został mianowany ordynariuszem diecezji pińskiej. Ingres do bazyliki katedralnej Wniebowzięcia Najświętszej Maryi Panny w Pińsku odbył 16 czerwca 2012. 
W ramach Konferencji Episkopatu Białorusi w latach 2006–2015 był sekretarzem generalnym Konferencji Episkopatu.

</doc>
<doc id="738359" url="https://pl.wikipedia.org/wiki?curid=738359" title="Myto (Zwardoń)">
Myto (Zwardoń)

Myto – część wsi Zwardoń w Polsce, położona w województwie śląskim, w powiecie żywieckim, w gminie Rajcza.
W latach 1975–1998 Myto administracyjnie należało do województwa bielskiego
W Myto zlokalizowane było do roku 2007 całodobowe drogowe przejście graniczne Zwardoń-Myto-Skalité oraz w niedalekiej odległości w ciągu drogi ekspresowej S1 przejście graniczne Zwardoń-Skalité.

</doc>
<doc id="738361" url="https://pl.wikipedia.org/wiki?curid=738361" title="Droga wojewódzka nr 754">
Droga wojewódzka nr 754

Droga wojewódzka nr 754 (DW754) – droga wojewódzka w województwach: świętokrzyskim i mazowieckim o długości 58 km łącząca DK9 w Ostrowcu Świętokrzyskim z DK79 w Gołębiowie. Droga przebiega przez 3 powiaty: ostrowiecki, opatowski i lipski.

</doc>
<doc id="738362" url="https://pl.wikipedia.org/wiki?curid=738362" title="II bitwa pod Guadalcanal">
II bitwa pod Guadalcanal



</doc>
<doc id="738364" url="https://pl.wikipedia.org/wiki?curid=738364" title="I bitwa pod Guadalcanal">
I bitwa pod Guadalcanal



</doc>
<doc id="738366" url="https://pl.wikipedia.org/wiki?curid=738366" title="Ryszard Szafirski">
Ryszard Szafirski

Ryszard Szafirski (ur. 1 października 1937 w Sosnowcu, zm. 18 listopada 2016) – polski wspinacz, alpinista i ratownik górski.
Życiorys.
Konsultant górski przy kręceniu filmów: "Zakręt" (1977) i "Spirala" (reż. Krzysztof Zanussi, 1978). W latach 1977–78 naczelnik Grupy Tatrzańskiej GOPR (kontynuatora dawnego i poprzednika obecnego TOPR-u). Jeden ze współautorów tzw. raportu taterników zawierającego informacje o pacyfikacji Kopalni Wujek uzyskane od funkcjonariuszy ZOMO w czasie szkolenia w Tatrach w 1982. Ostatnio mieszkał na stałe w Kanadzie.
Pochowany na Nowym Cmentarzu w Zakopanem w kolumbarium (kwatera U3-1-7).

</doc>
<doc id="738367" url="https://pl.wikipedia.org/wiki?curid=738367" title="Macocha (przepaść)">
Macocha (przepaść)

Macocha – najgłębszy lej krasowy w Czechach, położony na obszarze Krasu Morawskiego w granicach gminy Vilémovice u Macochy. Głębokość przepaści wynosi 138,5 metra. Na dole przepaści znajduje się małe jeziorko – pod jego taflą przepaść sięga kolejnych 50 metrów. Na szczycie południowej ściany w 1882 roku umieszczono czynną do dziś platformę obserwacyjną. Dnem przepaści przepływa rzeka – niewielki dopływ podziemnej rzeki Punkvy. Ze szczytu przepaści można zejść lub zjechać kolejką linową na dół, do wejścia do jaskini Punkevní i przejść jaskiniami do jej dna, skąd można podziwiać ją z zupełnie innej perspektywy.
Legenda.
Według legendy nazwa przepaści pochodzi od macochy, która próbowała zrzucić w tym miejscu ze skały swojego pasierba, tak aby cały majątek przypadł w udziale jej własnemu synowi. Chłopiec jednak zdołał uczepić się gałęzi wystającej ze zbocza i uniknął śmierci. Kiedy we wsi rozeszła się wiadomość o niecnym czynie macochy, ta skoczyła w przepaść.

</doc>
<doc id="738375" url="https://pl.wikipedia.org/wiki?curid=738375" title="Wąwóz Macocha">
Wąwóz Macocha



</doc>
<doc id="738376" url="https://pl.wikipedia.org/wiki?curid=738376" title="Przepaść Macocha">
Przepaść Macocha



</doc>
<doc id="738377" url="https://pl.wikipedia.org/wiki?curid=738377" title="Droga wojewódzka nr 758">
Droga wojewódzka nr 758

Droga wojewódzka nr 758 (DW758) – droga wojewódzka w województwach: świętokrzyskim i podkarpackim o długości 35 km; łącząca DW757 w Iwaniskach z Tarnobrzegiem. Droga przebiega przez 2 powiaty: opatowski, sandomierski i miasto Tarnobrzeg. Na końcowym odcinku realizowana jest przeprawa promowa przez Wisłę. W Klimontowie ma miejsce niewielka nieciągłość drogi na rzecz DK9.

</doc>
<doc id="738380" url="https://pl.wikipedia.org/wiki?curid=738380" title="Kabaret Czesuaf">
Kabaret Czesuaf

Kabaret Czesuaf – polski kabaret powstały w Poznaniu w 2002 roku.

</doc>
<doc id="738385" url="https://pl.wikipedia.org/wiki?curid=738385" title="Yuan Shikai">
Yuan Shikai

Yuan Shikai (ur. 16 września 1859, zm. 6 czerwca 1916) – chiński generał i polityk. Odegrał ważną rolę zarówno w obaleniu dynastii Qing, jak i będąc prezydentem w pierwszych latach istnienia Republiki Chińskiej.
Uważany za postać kontrowersyjną, przede wszystkim z powodu dążenia do dyktatury i próby przywrócenia monarchii w 1916.
Dzieciństwo.
Urodził się 16 września 1859 w rodzinie rolniczej we wsi Zhangyingcun (張營村), w północnej części prowincji Henan. W 1866 został adoptowany przez urzędnika związanego z Li Hongzhangiem. Kilka lat później rodzina Yuanów przeniosła się w bardziej górzysty teren, gdzie wzniosła ufortyfikowaną osadę Yuanzhaicun (袁寨村).
Yuan Shikai próbował podjąć pracę w administracji, jednak dwukrotnie nie zdał egzaminów urzędniczych. Wykorzystując pozycję ojca, w 1880 przekupił odpowiednie władze, uzyskując stopień oficerski, po czym wstąpił do armii cesarskiej w Tengzhou w prowincji Shandong.
W 1876 ożenił się po raz pierwszy. Z małżeństwa tego w 1878 narodził się syn Keding (克定). Do końca życia Yuan był żonaty dziesięciokrotnie.
Korea.
W 1882 wziął udział w ekspedycji wysłanej do Korei celem stłumienia antychińskiego powstania. W 1884 został mianowany szefem sztabu chińskiego garnizonu w Seulu, a w 1885 otrzymał stanowisko namiestnika Korei. Piastując to stanowisko prowadził brutalną politykę, zmierzającą do jak największego ograniczenia autonomii tego kraju.
Po wybuchu wojny chińsko-japońskiej w 1894 Yuan stanął na czele liczącego 7000 żołnierzy chińskiego korpusu, zorganizowanego na wzór armii niemieckiej.
Służba na dworze cesarskim.
Po powrocie z Korei Yuan otrzymał dowództwo tworzonej w Pekinie nowoczesnej, zorganizowanej na wzór zachodni Nowej Armii.
W okresie stu dni reform związał się z reformatorskim stronnictwem Kang Youweia, po czym zdradził ich plany Rong Lu, jednemu z najbliższych współpracowników cesarzowej Cixi. Po przewrocie pałacowym stał się faworytem cesarzowej i w następnych latach piastował wysokie stanowiska na dworze.
Jako gubernator prowincji Shandong (od grudnia 1899) podczas powstania bokserów odmówił podporządkowania się cesarskiemu rozkazowi nakazującemu poprzeć powstańców i na podległym sobie obszarze krwawo tłumił buntowników. Po jego stłumieniu został w 1901 mianowany gubernatorem Zhili; stał się jednym z głównych inicjatorów reform dotyczących przede wszystkim modernizacji armii i szkolnictwa na wzór zachodni. Stopniowo skupiał w swoich rękach coraz większą władzę, obejmując stanowiska naczelnego zarządcy kolei (1902), doradcy Komitetu Rządowego, naczelnego dyrektora ds. handlu, prezesa Towarzystwa Żeglugi, naczelnego dyrektora poczt i telegrafów (1903) oraz członka i pierwszego doradcy Komitetu Reorganizacji Armii. W 1904 stanął także na czele utworzonej według wzorców japońskich Nowej Armii, utrzymywał dobre stosunki z cudzoziemcami, a w 1907 zainicjował utworzenie w Tiencinie pierwszego zgromadzenia powiatowego.
W 1907 został odwołany ze stanowiska gubernatora Zhili, mianowany natomiast honorowym członkiem Rady Wojennej został przeniesiony do Ministerstwa Spraw Zagranicznych.
Po śmierci cesarzowej Cixi został w styczniu 1909 usunięty z zajmowanych stanowisk przez księcia Zaifenga i zamieszkał pod kuratelą w swoim domu we wsi Huanshang, gdzie zajmował się pisaniem poezji. Jego dymisja wywołała ostry protest przedstawicieli mocarstw kolonialnych w Chinach. Otrzymał gwarancje bezpieczeństwa ze strony posła Wielkiej Brytanii.
Rewolucja Xinhai i abdykacja cesarza.
Po wybuchu rewolucji Xinhai i klęskach armii cesarskiej Yuan 14 października 1911 został mianowany gubernatorem prowincji Hubei. Otrzymał zadanie stłumienia wystąpień rewolucyjnych na tym obszarze. Odmówił, motywując swoją decyzję chorobą nóg. 27 października mianowano go również głównodowodzącym wojsk cesarskich w dorzeczu Jangcy. Yuan zwlekał, czekając na spełnienie jego wszystkich żądań. Ostatecznie przyjął proponowane stanowiska, uprzednio wymusiwszy na rządzie cesarskim przyznanie mu nadzwyczajnych prerogatyw (między innymi oddano do jego wyłącznej dyspozycji kadry dowódcze wojska oraz przyznano prawo do nieograniczonych wydatków na cele służbowe). 2 listopada otrzymał stanowisko dowódcy rojalistycznej armii polowej, a 16 listopada stanął na czele rządu.
Armia pod dowództwem Yuana rozgromiła siły rewolucjonistów pod Hankou i Hanyang. Yuan nie poprowadził jednak decydującego uderzenia na ognisko rewolucji w Wuhanie, lecz w porozumieniu z konsulem brytyjskim Johnem Jordanem zaczął prowadzić własną politykę, doprowadzając w grudniu do zawieszenia walk i rozpoczęcia negocjacji z rewolucjonistami. Początkowo próbował przekonać stronę republikańską do akceptacji monarchii konstytucyjnej, jednak po proklamowaniu 1 stycznia 1912 Republiki Chińskiej z prezydentem Sun Jat-senem, chcąc utrzymać wpływ na republikanów, zdecydował się na jak najszybsze przekonanie dworu do abdykacji.
16 stycznia 1912 złożył na dworze cesarskim petycję zawierającą wezwanie do abdykacji dynastii mandżurskiej. 17 i 19 stycznia nad wnioskiem debatowali najważniejsi członkowie domu panującego. Arystokracja mandżurska nadal pokładała w nim wielkie nadzieje. Dowodem tego było nadanie mu tytułu markiza pierwszej klasy. Utrzymując doskonałe relacje z monarchistami, nie zaniedbywał rokowań z politykami republikańskimi. Pod koniec stycznia 1912 w tajnym porozumieniu Sun Jat-sen zaproponował zrzeczenie się prezydentury na rzecz Yuana, jeżeli ten doprowadzi do abdykacji Qingów.
27 stycznia, na polecenie Yuana, grupa 47 generałów Armii Beiyang w oficjalnej depeszy zażądała abdykacji cesarza.
Yuan przekonał następnie cesarzową Longyu, że monarchii nie da się już uratować i wynegocjował warunki abdykacji, do której doszło 12 lutego 1912. 10 marca 1912 Yuan został drugim prezydentem Republiki Chińskiej, a po ustąpieniu Sun Jat-sena 1 kwietnia jedynym prezydentem.
Dyktatura.
W lutym 1913 odbyły się wybory, w których zwycięstwo odniósł Kuomintang. Jego przywódca, Song Jiaoren, wskazywany był jako kandydat na premiera. 20 marca 1913 w Szanghaju został śmiertelnie postrzelony przez wynajętego przestępcę. Za zabójstwem stał Yuan Shikai, który już wcześniej próbował przekupić Songa.
Po morderstwie Songa, Yuan przystąpił do rozprawy ze zwycięskim Kuomintangiem. Najpierw 27 kwietnia 1913, wbrew konstytucyjnym procedurom, z pominięciem zgody parlamentu, zaciągnął od mocarstw rozłożoną na 47 lat pożyczkę w wysokości 25 milionów funtów, a następnie przystąpił do dymisjonowania kuomintangowskich gubernatorów prowincji. Sześć południowych prowincji wystąpiło przeciwko Yuanowi, rozpoczynając zbrojny opór nazywany „drugą rewolucją”. Siły Kuomintangu były jednak nieliczne i słabo uzbrojone, nie spotkały się także z poparciem społecznym i niezdolne do rzeczywistego oporu, ostatecznie poniosły klęskę wraz z upadkiem Nankinu 2 września 1913. Sun Jat-sen uciekł do Japonii.
6 października 1913 Yuan zmusił zastraszony parlament do ponownego wyboru prezydenta. Na jego polecenie deputowanych zamknięto w sali posiedzeń, pozbawiając również posiłków. Mimo podjętych przezeń środków nacisku jego kandydatura uzyskała wymaganą większość 75% dopiero w trzecim głosowaniu. 4 listopada ostatecznie zdelegalizował Kuomintang i usunął jego posłów z parlamentu. 10 stycznia 1914 rozwiązał, pozbawiony już realnej władzy, parlament oraz zgromadzenia prowincjonalne. Miejsce parlamentu zajęła Rada Ustawodawcza, która 1 maja 1914 uchwaliła nową konstytucję, dającą prezydentowi nadzwyczajne uprawnienia i nieograniczoną możliwość reelekcji.
Po rozwiązaniu zgromadzeń prowincjonalnych, Yuan zlikwidował samorządność prowincji, wprowadzając do nich wojsko i ustanawiając wojskowych gubernatorów. Jednocześnie nie interesował się zupełnie faktem, że Tybet i Mongolia Zewnętrzna, korzystając z zamętu w Chinach, ogłosiły niepodległość. Olbrzymie dochody z podporządkowanych bezpośrednio rządowi prowincji i zagranicznej pożyczki wykorzystał na demobilizację połowy armii (blisko 100 tys. do 44 tys.) oraz rozbudowę systemu edukacji. Dwuznaczne posunięcia Yuana (z jednej strony dbał o rozwój handlu, z drugiej strony zniósł wolność słowa i wprowadził ścisłą cenzurę) sprawiły, że społeczeństwo nie występowało wprost przeciwko dyktaturze.
Restauracja cesarstwa i śmierć.
Kres niezakłóconemu wcześniej funkcjonowaniu dyktatury Yuana przyniosła I wojna światowa. Po jej wybuchu Chiny ogłosiły neutralność, a znajdujące się na chińskim wybrzeżu kolonie niemieckie (Jiaozhou i Qingdao) zostały zajęte przez Japończyków. 18 stycznia 1915 poseł japoński przekazał Yuanowi tzw. "Dwadzieścia jeden żądań", które zawierały postulaty scedowania na Japonię niemieckich koncesji oraz nadanie temu krajowi przywilejów handlowych w Chinach i zawarcie sojuszu wojskowego. Po protestach amerykańskich Japończycy usunęli żądanie sojuszu wojskowego i Yuan, przy sprzeciwie chińskiego społeczeństwa, 25 maja 1915 przyjął japońskie żądania.
Przyjęcie przez Yuana japońskich żądań spowodowało wybuch niezadowolenia społecznego i niszczenie japońskich towarów. Sam zaś Yuan, uznający ich akceptację za swój wielki sukces, postanowił sięgnąć po pełnię władzy, a następnie przystąpić do wojny światowej. W kontrolowanej przez władzę prasie zaczęły pojawiać się postulaty przywrócenia monarchii. W listopadzie przeprowadzono sterowane „referendum” – we wszystkich prowincjach zwołano zgromadzenia ludowe, które ogłosiły petycje z żądaniem przyjęcia przez Yuana tytułu cesarskiego.
11 grudnia 1915 wyniki „referendum” zostały oficjalnie zatwierdzone. Następnego dnia odbyła się uroczysta intronizacja Yuana, który rozpoczął rządy jako cesarz Hongxian (洪憲).
Restauracja monarchii spowodowała powszechny sprzeciw. Większość dowódców wojskowych potępiła ten krok, a już pod koniec grudnia gubernator Junnanu Cai E ogłosił niezależność od Pekinu. Wkrótce potem posłuszeństwo nowej władzy wypowiedzieli gubernatorzy prowincji Kuangsi, Kuejczou i Guangdong. Kraj zaczął pogrążać się w chaosie, poszczególni dowódcy wojskowi kolejno buntowali się, na skutek czego Yuan stracił całkowicie kontrolę nad armią.
W obliczu powszechnego buntu 22 marca 1916 Yuan oficjalnie uznał restaurację monarchii za niebyłą i przywrócił ustrój republikański. Nie zrezygnował jednak z władzy, co doprowadziło do secesji kolejnych prowincji: Syczuanu, Henanu i Zhejiangu. Próbując ustabilizować sytuację, powołał na nowego premiera Duan Qiruia. Jednak w dniu 6 czerwca 1916 Yuan Shikai zmarł na mocznicę.
Ocena.
Yuan jest jedną z najbardziej kontrowersyjnych postaci w chińskiej historii. Przedstawiany jako podwójny zdrajca – zarówno cesarza, jak i republiki.
Podkreśla się jego reformatorskie poglądy i wielkie zasługi w reformowaniu armii. Z drugiej strony jego dążenie do władzy i późniejsza próba obwołania się cesarzem doprowadziły do chaosu, uniezależnienia się lokalnych watażków wojskowych i wojen domowych, trwających aż do zwycięstwa komunistów w 1949.

</doc>
<doc id="738390" url="https://pl.wikipedia.org/wiki?curid=738390" title="Miami (Indianie)">
Miami (Indianie)

Miami – plemię Indian Ameryki Północnej z algonkiańskiej rodziny językowej, które w przeszłości zamieszkiwało centralne obszary dzisiejszych Stanów Zjednoczonych. Sami siebie nazywali "Twightwee", co oznacza krzyk żurawia.
W roku 1763 wzięli udział – u boku wielkiego wodza Ottawów Pontiaka – w nieudanym oblężeniu Detroit i Pittsburgha. Brali udział we wszystkich wojnach po 1812 i należeli do tych plemion, które stawiały trwały opór białym w ich ekspansji na zachód. Najbardziej znanym ich wodzem był Mały Żółw.
Majamowie czcili Słońce i Błyskawicę, mieszkali w chatach krytych matami plecionymi z sitowia, a ich zachowanie charakteryzował umiar i spokój. Mówili cicho i wolno. Kobietom zdradzającym swych mężów obcinali nosy.
W roku 1827 Majamowie oddali białym swe terytoria w Indianie i Ohio i wyemigrowali do Kansas. Polując na bizony podpalali prerię, tak by stado uciekało w wybranym przez nich kierunku i dopiero tam zabijali zwierzęta w potrzebnej plemieniu liczbie. Później zostali zmuszeni do przeniesienia się do rezerwatów w Oklahomie.
Ich nazwę otrzymały trzy rzeki w Ohio – Great Miami, Little Miami i Maumee, hrabstwa w Indianie, Kansas i Ohio, rzeka w Missouri i liczne wioski w wielu stanach. Miejscowości Miami, Miami Beach i Miami Springs na Florydzie posiadają odmienny źródłosłów.

</doc>
<doc id="738399" url="https://pl.wikipedia.org/wiki?curid=738399" title="Gondelsheim">
Gondelsheim

Gondelsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Bretten. Leży w Kraichgau, nad rzeką Saalbach, ok. 20 km na północny wschód od Karlsruhe, przy drodze krajowej B35 i linii kolejowej Bruchsal – Mühlacker.

</doc>
<doc id="738403" url="https://pl.wikipedia.org/wiki?curid=738403" title="Bad Schönborn">
Bad Schönborn

Bad Schönborn – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Bad Schönborn. Leży w Kraichgau, nad Katzenbach, ok. 27 km na północny wschód od Karlsruhe, przy drogach krajowych B3, B292 i przy linii kolejowej Karlsruhe – Mannheim.

</doc>
<doc id="738404" url="https://pl.wikipedia.org/wiki?curid=738404" title="Silnik wysokoprężny z wtryskiem pośrednim">
Silnik wysokoprężny z wtryskiem pośrednim

Silnik wysokoprężny z wtryskiem pośrednim – tłokowy silnik spalinowy, konstrukcyjna odmiana silnika wysokoprężnego, w którym paliwo jest podawane do komory wstępnej (lub komory wirowej) będącej integralną częścią głowicy silnika. 
Inna równoznaczna nazwa (rzadko już spotykana) to silnik z dzieloną komorą spalania.
Geneza.
Koncepcję i konstrukcję takiego silnika stworzył inż. Prosper L'Orange, niemiecki konstruktor i wynalazca. Tematem wiodącym była niska szybkobieżność ówczesnych silników wysokoprężnych a spowodowana niewystarczającym rozpyleniem podanej dawki paliwa. To, łącznie ze zwłoką zapłonu sprawiało, że zastosowanie ówczesnych silników wysokoprężnych było jedynie stacjonarne. W 1909 roku Inż. Prosper L'Orange rozdzielił fazę podania dawki paliwa z jej właściwym zapłonem (patent), dzięki czemu wykorzystano samorozpylenie paliwa i przez to znacząco wzrosła szybkobieżność silnika, a jego miękka praca spowodowała możliwość zmniejszenia jego masy – dzięki czemu silnik wysokoprężny mógł być zastosowany w transporcie drogowym do napędu samochodów. 
Idea.
W komorze wstępnej dochodzi do odparowania wtryśniętej dawki paliwa, wymieszania z powietrzem i zapłonu. Wobec małej objętości komory dochodzi jedynie do częściowego spalenia paliwa. W wyniku wzrostu ciśnienia w komorze wstępnej następuje przepływ częściowo niespalonych gazów (opary paliwa i produkty częściowego spalenia paliwa) strugą z dużą prędkością (w silnym i pożądanym zawirowaniu) pod własnym ciśnieniem do cylindra nad tłok. Gazy dopalając się całkowicie oddają swoją energię poprzez suw pracy, dając pracę użyteczną. Zawirowanie strugi częściowo niespalonych gazów spalinowych z komory wstępnej stwarza doskonałe warunki do wymieszania się cząstek par paliwa z cząstkami sprężonego nad tłokiem powietrza i jest koncepcyjną ideą silnika wysokoprężnego z wtryskiem pośrednim. Idea jest zbliżona do pneumatycznego systemu wtrysku paliwa opracowanego przez Rudolfa Diesla. 
Rozwiązania.
Komora spalania w silniku z wtryskiem pośrednim może być zrealizowana w formie:
W pierwszym wariancie objętość powietrza w zasobniku powoduje spłaszczenie fali ciśnienia nad tłokiem po samozapłonie paliwa.
W drugim wariancie opary paliwa i gazów spalinowych z powietrzem po samozapłonie w komorze wstępnej pod własnym ciśnieniem ulegają samorozpyleniu w komorze nad tłokiem, co również łagodzi tempo przyrostu ciśnienia ze spalonego paliwa.
W trzecim wariancie silne zawirowanie powietrza skraca pierwszy okres procesu spalania paliwa (przyśpiesza wystąpienie samozapłonu), co redukuje masę paliwa ulegającemu jednoczesnemu samozapłonowi – co łącznie z objętością komory zmniejsza maksymalne ciśnienie w obiegu.
Zalety.
Silniki wysokoprężne z wtryskiem pośrednim cechują się zaletami takimi jak:
Wady.
Silniki te posiadają też i wady takie jak:
Zastosowania.
Silniki te jako pierwsze silniki wysokoprężne osiągnęły obroty 4000 obr/min, wiele z nich może osiągnąć 5000 obr/min – co w połączeniu z miękką pracą oraz lekką konstrukcją sprawiło, że z powodzeniem sprawdziły się jako napęd samochodów osobowych, dostawczych i ciężarowych. Szeroki zakres obrotów użytkowych pozwala bez problemu na wygodne stosowanie 5 a nawet 4 biegów do jazdy wprzód. Przykładem może być silnik 4C90 konstrukcji W.S.W. "Andoria" w Andrychowie, stosowany np. w samochodach Żuk i Lublin, oraz silnik S-530 (Star 28), silniki Panhard 4HL do autobusów Chausson i inne. Były stosowane nawet do napędu lokomotyw SM41, czy niektórych egzemplarzy lokomotywy Lxd2. W ZSRR silniki z komorą wirową były stosowane też do ciągników gąsienicowych DT-54 (lata 50. XX wieku). 
Silniki te mogą pracować zarówno jako silniki wolnossące (spotykane np. w wybranych samochodach Citroen C15D, niektóre wersje FSO Polonez), jak i z turbodoładowaniem (niektóre wersje Lublina) i z intercoolerem (niektóre wersjie GAZ Gazela i Honkera).
Zmierzch.
Opanowanie nowych technologii silnika z wtryskiem bezpośrednim (pompowtryskiwacze, system common rail o b. wysokim ciśnieniu wtrysku (dobre rozpylenie paliwa) – zwłaszcza z podawaniem dawki paliwa w kilku porcjach na jeden cykl – co sprzyja redukcji twardości biegu silnika) z niskim jednostkowym zużyciem paliwa, oraz kwestie ekologiczne (czystość spalin) sprawiło, iż silniki z wtryskiem pośrednim odgrywają mniejszą rolę jako silniki trakcyjne do napędu pojazdów niż kiedyś i powoli zaczynają wychodzić z produkcji.

</doc>
<doc id="738405" url="https://pl.wikipedia.org/wiki?curid=738405" title="Kronau (Badenia-Wirtembergia)">
Kronau (Badenia-Wirtembergia)

Kronau – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Bad Schönborn. Leży ok. 27 km na północny wschód od Karlsruhe, przy autostradzie A5, drodze krajowej B3 i linii kolejowej Karlsruhe – Mannheim).

</doc>
<doc id="738408" url="https://pl.wikipedia.org/wiki?curid=738408" title="Sulzfeld (Badenia-Wirtembergia)">
Sulzfeld (Badenia-Wirtembergia)

Sulzfeld – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Sulzfeld. Leży w Kraichgau, ok. 35 km na północny wschód od Karlsruhe, przy drodze krajowej B293, i linii kolejowej Heilbronn – Karlsruhe.
W 1801 r. grupa osadników z Sulzfeld założyła na wschód od Łodzi wieś Neu-Sulzfeld (obecnie "Nowosolna") .

</doc>
<doc id="738411" url="https://pl.wikipedia.org/wiki?curid=738411" title="Zaisenhausen">
Zaisenhausen

Zaisenhausen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Sulzfeld. Leży w Kraichgau, ok. 35 km na północny wschód od Karlsruhe, przy drodze krajowej B293 i linii kolejowej Karlsruhe – Heilbronn.

</doc>
<doc id="738413" url="https://pl.wikipedia.org/wiki?curid=738413" title="Bronisław Radziszewski">
Bronisław Radziszewski

Bronisław Leonard Radziszewski (ur. 6 listopada 1838 w Warszawie, zm. 11 marca 1914 we Lwowie) – polski chemik, profesor i rektor Uniwersytetu Lwowskiego.
Jest autorem ponad 200 prac z dziedziny chemii organicznej, zwłaszcza związków aromatycznych. Stworzył we Lwowie pierwszą nowoczesną pracownię chemiczną, która stała się zarazem warsztatem w kraju do samodzielnych badań naukowych .
Życiorys.
Edukacja.
W 1855 ukończył gimnazjum w Warszawie, po czym podjął studia przyrodnicze na uniwersytecie w Moskwie (1855-1861). Od października 1862 do czerwca 1863 był nauczycielem przyrody w III Gimnazjum w Warszawie.
Po upadku powstania wyjechał do Belgii, gdzie w latach 1864-1867 studiował chemię w Gandawie. Doktoryzował się w 1867, po czym przez trzy lata był asystentem chemii na uniwersytecie w Louvain.
Udział w Powstaniu Styczniowym.
Brał aktywny udział w powstaniu styczniowym - jako:
Kariera naukowa.
W 1870 zamieszkał w Krakowie, gdzie był zastępcą profesora chemii w Instytucie Technicznym i nauczycielem w Szkole Realnej.
W czerwcu 1872 uzyskał nominację na profesora chemii ogólnej i farmaceutycznej Uniwersytetu Lwowskiego. Był pierwszym profesorem chemii ULw, który wykładał ten przedmiot po polsku. Był także kierownikiem Katedry i Studium Farmaceutycznego oraz dyrektorem Instytutu Chemicznego. W 1874 został profesorem zwyczajnym, w roku akademickim 1879-1880 pełnił funkcję dziekana Wydziału Filozoficznego, a w 1882-1883 rektora ULw. W 1910 ustąpił ze stanowiska profesora.
Aktywność społeczna.
Był bardzo aktywny w życiu społecznym. W latach 1874-1903 był radnym miasta Lwowa. Jako rektor zasiadał w Sejmie Krajowym. W 1873 wraz z Feliksem Kreutzem i Julianem Niedźwiedzkim założył Polskie Towarzystwo Przyrodników im. Kopernika, którego był członkiem zarządu, a w latach 1877-1878 i 1890-1891 przewodniczącym. W założonym przez siebie czasopiśmie "Kosmos" opublikował w latach 1876-1913 135 artykułów. Był członkiem Akademii Umiejętności (od 1874 członkiem korespondentem, od 1881 członkiem czynnym), członkiem Akademii Nauk w Pradze, członkiem Galicyjskiego Towarzystwa Aptekarskiego, Towarzystwa Chemików Czeskich w Pradze, Krajowej Rady Górniczej, komisji egzaminacyjnej dla nauczycieli szkół średnich. 10 czerwca 1897 otrzymał honorowe obywatelstwo miasta Lwowa oraz Medal miasta Lwowa.
Dla uczczenia zasług pochowany na koszt miasta na Cmentarzu Łyczakowskim we Lwowie.

</doc>
<doc id="738414" url="https://pl.wikipedia.org/wiki?curid=738414" title="Linkenheim-Hochstetten">
Linkenheim-Hochstetten

Linkenheim-Hochstetten – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży ok. 13 km na północ od Karlsruhe, przy drodze krajowej B36.
Współpraca.
Miejscowości partnerskie:

</doc>
<doc id="738415" url="https://pl.wikipedia.org/wiki?curid=738415" title="Linkenheim">
Linkenheim



</doc>
<doc id="738417" url="https://pl.wikipedia.org/wiki?curid=738417" title="Hochstetten">
Hochstetten

Niemcy:
Zobacz też:

</doc>
<doc id="738420" url="https://pl.wikipedia.org/wiki?curid=738420" title="Zygmunt Chruściński">
Zygmunt Chruściński

Zygmunt Chruściński (ur. 17 lutego 1899 w Krakowie, zm. 29 czerwca 1952 tamże) – polski piłkarz występujący na pozycji pomocnika lub napastnika, reprezentant Polski w latach 1924–1932, trener piłkarski, dziennikarz sportowy.
Kariera klubowa.
W Cracovii trenował od 1912 roku, ale do pierwszej drużyny przebił się w roku 1919. Występował w niej do końca swojej kariery. Początkowo grał w ataku, później cofnięto go do pomocy. Jest jednym z dwóch obok Stanisława Malczyka zawodników, który ma w dorobku trzy tytuły mistrzowskie w piłce nożnej i wicemistrzowski w 1934 roku. W Cracovii (w latach 1919–1935) rozegrał 422 mecze, co było do roku 1957 klubowym rekordem.
Kariera reprezentacyjna.
Dziewięciokrotnie (w latach 1924–1932) reprezentował barwy narodowe, strzelając jednego gola. Dwukrotnie był kapitanem reprezentacji.
Kariera trenerska.
Po zakończeniu kariery piłkarskiej był trenerem, prowadził Garbarnię Kraków, RKS Czechowice, TS Mościce, KS Chełmek oraz Cracovię.
Kariera dziennikarska.
Był dziennikarzem sportowym w Echu Krakowa i jednym z założycieli czasopisma "Piłkarz".
Życie prywatne.
Zmarł nagle, w wieku 53 lat, 29 czerwca 1952 w Krakowie, gdzie został pochowany na Cmentarzu Rakowickim. Jego syn Leszek grał również w Cracovii, a wnuk – krakowski muzyk Jacek Chruściński – napisał popularną piosenkę kibiców Cracovii pt. „Pasiaste serce”.

</doc>
<doc id="738421" url="https://pl.wikipedia.org/wiki?curid=738421" title="Jerzy Makarczyk">
Jerzy Makarczyk

Jerzy Makarczyk (ur. 24 lipca 1938 w Warszawie) – polski prawnik, profesor nauk prawnych, specjalista w zakresie prawa międzynarodowego publicznego, wiceminister spraw zagranicznych. Pierwszy polski sędzia w Europejskim Trybunale Praw Człowieka (1992–2002) i Trybunale Sprawiedliwości Unii Europejskiej (2004–2009).
Życiorys.
Ukończył studia prawnicze, uzyskiwał następnie stopnie naukowe doktora i doktora habilitowanego. W 1989 otrzymał tytuł profesora nauk prawnych. Zawodowo związany z uczelniami polskimi i zagranicznymi. Był wykładowcą na University of Oxford (1985), a w 1988 profesorem na . W Polsce pracował w Instytucie Nauk Prawnych PAN oraz w Katedrze Administracji i Nauk Prawnych Wyższej Szkoły Przedsiębiorczości i Zarządzania im. Leona Koźmińskiego.
Został członkiem różnych krajowych i międzynarodowych towarzystw naukowych, zajmujących się prawem międzynarodowym, europejskim i prawami człowieka. Od 1989 do 1992 zajmował stanowisko podsekretarza stanu i następnie sekretarza stanu w Ministerstwie Spraw Zagranicznych. Zajmował się w tym okresie weryfikacją kadr, pełnił funkcję negocjatora ze strony polskiego rządu w sprawie wycofania wojsk radzieckich z terytorium RP. Był też przewodniczącym krajowej delegacji w ramach Zgromadzenia Ogólnego ONZ. Orzekał jako sędzia Europejskiego Trybunału Praw Człowieka (1992–2002). Następnie doradzał prezydentowi Aleksandrowi Kwaśniewskiemu w zakresie polityki zagranicznej i praw człowieka.
11 maja 2004 został pierwszym polskim sędzią w Trybunale Sprawiedliwości Unii Europejskiej. Kadencję zakończył 6 października 2009, kiedy zastąpił go profesor Marek Safjan.
W 2011 odznaczony Krzyżem Oficerskim Orderu Odrodzenia Polski.

</doc>
<doc id="738424" url="https://pl.wikipedia.org/wiki?curid=738424" title="Roman Negrusz">
Roman Negrusz

Roman Stanisław Negrusz (ur. 17 kwietnia 1874 w Samborze, zm. 10 listopada 1926 we Lwowie) – polski naukowiec, specjalizujący się w chemii organicznej, fizycznej i elektrochemii oraz fizyce doświadczalnej.
Życiorys.
Był synem Karola, inżyniera budownictwa lądowo-wodnego. W 1892 ukończył VIII klasę ze stopniem celującym i zdał egzamin dojrzałości z odznaczeniem w C. K. Gimnazjum Arcyksiężniczki Elżbiety w Samborze (w jego klasie był m.in. Kamil Stefko). W latach 1892–1896 studiował na Uniwersytecie Lwowskim nauki ścisłe. W 1901 obronił pracę doktorską wykonaną pod kierunkiem prof. Bronisława Radziszewskiego. 12 października 1901 odbyła się jego promocja „sub summis auspiciis imperatoris”, pierwsza tego typu na uniwersytecie we Lwowie. W swojej pracy doktorskiej pt. "O trzech izomerycznych benzylotoluolach" podał metodę otrzymywania czystych izomerów benzylotoluenu. Następnie studiował fizykę na Politechnice w Charlottenburgu (1901–1902) i Paryżu (1902–1903). Po powrocie do Lwowa został asystentem przy katedrze fizyki. W 1907 habilitował się z chemii fizycznej i elektrochemii ("Badania nad polaryzacją galwaniczną") na ULw. W 1917 został mianowany profesorem nadzwyczajnym, a w 1920 profesorem zwyczajnym Uniwersytetu Jana Kazimierza we Lwowie. Po profesorze Ignacym Zakrzewskim w 1920 objął Katedrę Fizyki Eksperymentalnej na Wydziale Matematyczno-Przyrodniczym Uniwersytetu Jana Kazimierza we Lwowie (po nim Katedrę objął prof. Stanisław Loria).
W 7 stycznia 1921 ożenił się z Eleonorą Reichert, chemiczką i miał z nią dwóch synów: Adama (1921–1994) – profesora Politechniki Wrocławskiej, oraz Andrzeja (1923–1989), lekarza medycyny. Zmarł na raka. Został pochowany na Cmentarzu Łyczakowskim we Lwowie

</doc>
<doc id="738426" url="https://pl.wikipedia.org/wiki?curid=738426" title="Alfa Romeo 75">
Alfa Romeo 75

Alfa Romeo 75 – samochód osobowy klasy średniej produkowany przez włoską markę Alfa Romeo w latach 1985 – 1992.
Historia i opis modelu.
W maju 1985 roku Alfa Romeo wypuściła na rynek nowy model – Alfa Romeo 75, który zastąpił modele Giulietta i Alfetta. Nazwa 75 wzięła się od 75. rocznicy istnienia producenta. Karoseria została zaprojektowana przez Ermanno Cresoniego i była podobna do jego innego dzieła, Alfy 33. By ulepszyć właściwości jezdne Alfy jako zawieszenie zastosowano z przodu po dwa wahacze poprzeczne resorowane na drążkach skrętnych, a z tyłu oś De Diona. Z początku Alfa 75 dostępna była z silnikami benzynowymi o pojemnościach 1.6 (110 KM), 1.8 (120 KM), 2.0 (128 KM) i 2.5 L(156 KM) oraz turbodieslem o pojemności dwóch litrów i mocy 95 KM po liftingu w 1987r dołączył turbodiesel 2,4 litra i mocy 112KM. Silniki Diesla produkowane były przez firmę VM i posiadały oddzielne głowice dla każdego z cylindrów. Przez cały okres produkcji dostępny był jako czterodrzwiowy, pięciomiejscowy sedan. Optymalny rozkład masy oraz odpowiedni docisk osi napędzającej, samochód ten zawdzięczał umieszczeniu 5-stopniowej manualnej, lub 3-stopniowej automatycznej skrzyni biegów z tyłu. Wadą tego rozwiązania było nadmierne zużywanie się sprzęgła.
Alfa Romeo 75 standardowo wyposażona była m.in. w elektrycznie sterowane szyby, centralny zamek, kierownicę regulowaną w dwóch płaszczyznach, wspomaganie układu kierowniczego, alufelgi. 
Od 1986 roku samochód poza Europą był sprzedawany także w USA pod nazwą Alfa Romeo Milano z silnikiem 3.0 V6 o mocy 188 KM. Milano z Europy sprowadzany był w wersjach "Quadrifoglio Argento", "Quadrifoglio Oro", "Quadrifoglio Platino" i "Quadrifoglio Verde" z silnikiem o pojemności trzech litrów. W tym samym czasie dwulitrowy, gaźnikowy silnik został zastąpiony jego odpowiednikiem z dwiema świecami na każdy cylinder ("Twin Spark")), który charakteryzował się mocą 148 KM.
W 1988 samochody wyposażono w katalizatory, silnik o pojemności 1.8 litra zastąpił nowy, 122 konny odpowiednik. Na rynek wprowadzono turbodiesla o pojemności 2.4 L i mocy 112 KM oraz wersję 3.0 V6 AMERICA, która osiągała 188 KM.
W 1990 roku wprowadzono doładowany silnik, o pojemności 1.8 L i mocy 165 KM, dwulitrowy Twin Spark o mocy 148 KM i 3.0 V6 POTENZIATA, który zastąpił model AMERICA.
W 1991 roku na rynek weszła limitowana wersja '"Alfa 75 Twin Spark Limited Edition".
W 1992 roku po wyprodukowaniu 187 000 egzemplarzy, Alfa 75 została zastąpiona przez model 155.
Motosport.
W zawodach ITC Alfa Romeo odnosiła znaczące sukcesy dzięki zbudowanemu przez siebie bolidowi Alfa Romeo 75 Turbo Evo
Lista pojedynczych zwycięstw w klasie ITC.
Alfa Romeo 75 startowała także w zawodach DTM, Alfa Romeo Challenge, IMSA,

</doc>
<doc id="738432" url="https://pl.wikipedia.org/wiki?curid=738432" title="Kunyang Chhish">
Kunyang Chhish

Kunyang Chhish (alternatywne pisownie nazwy: "Khunyang Chhish", "Kunyang Chhish", "Kunyang Kish", "Khiangyang Kish") – szczyt w Karakorum w Pakistanie, dwudziesty czwarty szczyt Ziemi pod względem wysokości nad poziomem morza i dwudziesty szósty pod względem wybitności.
Jeśli chodzi o wysokość względną, warta uwagi jest ściana południowo-zachodnia, o wysokości 2700 metrów.
Polska wyprawa 1971.
Po raz pierwszy zdobyty 26 sierpnia 1971 roku przez pierwszą powojenną polską wyprawę w Karakorum pod kierownictwem Andrzeja Zawady.
Przed Polakami Kunyang Chhish atakowały dwie wyprawy, brytyjsko-pakistańska w 1962 roku i japońska w trzy lata później. Obie zakończyły się tragicznie. Polacy wybrali najkrótszy wariant przedostania się na południową grań szczytu, która prowadziła przez południowo-wschodnią i lodową ścianę Ice Cake (Lodowe Ciastko). Droga była uciążliwa i niebezpieczna, jednak na wierzchołku Ciastka założono obóz II. 27 lipca Jan Franczuk z Eugeniuszem Chrobakiem i Janem Stryczyńskim (lekarzem wyprawy) po przejściu tzw. Rock Peak ustawili namiot obozu III (6450 m) na przełączce za najtrudniejszym odcinkiem grani. Rano 28 lipca, Franczuk odszedł na chwilę i wtedy, 10 m od namiotu i na chwilę przed przypięciem, załamał się pod nim śnieżny most, po którym moment wcześniej szedł Stryczyński. Wpadł w szczelinę lodową i został zmiażdżony. Wyciągnięto go po półgodzinie, reanimacja nie powiodła się.
6 sierpnia w obozie III odbył się symboliczny pogrzeb Jana Franczuka. Wyprawa była bliska przerwania, jednak podjęto decyzję o jej kontynuowaniu. Zdobyciem trudnego olbrzyma nad lodowcem Hispar polski alpinizm rozpoczął międzynarodową karierę w Karakorum i w Himalajach. Pokonanie góry uznane zostało za moment powojennego odrodzenia się polskiego himalaizmu i punkt zwrotny na drodze do późniejszych sukcesów. Pokolenie Kunyang Chhish, przede wszystkim Zygmunt Andrzej Heinrich, Eugeniusz Chrobak, Janusz Kurczab i Ryszard Szafirski, stało się żywą legendą polskiego alpinizmu. Szczyt ten zdobyto dotąd (2021) tylko dwukrotnie, a od wejścia Brytyjczyków 11 lipca 1988 roku pozostaje niezdobyty. 18 lipca 2013 roku wschodni wierzchołek Kunyang Chhish East (7400 m) osiągnęła grupa szwajcarsko-austriacka.
Dzieje polskiej wyprawy opisuje książka "Ostatni atak na Kunyang Chhish" (Józef Nyka, Andrzej Paczkowski, Andrzej Zawada, "Sport i Turystyka", 1973).

</doc>
<doc id="738434" url="https://pl.wikipedia.org/wiki?curid=738434" title="Khunyang Chhish">
Khunyang Chhish



</doc>
<doc id="738435" url="https://pl.wikipedia.org/wiki?curid=738435" title="Powiat Ŭmsŏng">
Powiat Ŭmsŏng



</doc>
<doc id="738436" url="https://pl.wikipedia.org/wiki?curid=738436" title="Kunyang Kish">
Kunyang Kish



</doc>
<doc id="738438" url="https://pl.wikipedia.org/wiki?curid=738438" title="Khiangyang Kish">
Khiangyang Kish



</doc>
<doc id="738450" url="https://pl.wikipedia.org/wiki?curid=738450" title="Wyważarka">
Wyważarka

Wyważarka – urządzenie do wyważania obracających się elementów maszyn takich jak wirniki, wały, koła samochodowe i motocyklowe.
W wyważarce do kół samochodowych i motocyklowych równoważenie rozkładu masy koła względem jego osi obrotu uzyskuje się za pomocą ciężarków wyważających. Ciężarki umieszcza się na obwodzie obręczy, w punktach wskazanych przez maszynę jako miejsca, które należy dociążyć, by uzyskać poprawny rozkład masy w kole. Niewyważone lub źle wyważone koła powodują powstawanie wibracji podczas jazdy, które przekładają się na nieprzyjemne drganie kierownicy i obciążanie elementów zawieszenia.
Obecnie stosowane wyważarki mają dokładność wyważania do 1 grama, a różnice w poszczególnych urządzeniach sprowadzają się do stopnia automatyzacji wykonywanych czynności oraz precyzji wskazywania miejsca, w którym ma zostać umocowany ciężarek.
Stosuje się również wyważarki do wyważania wałów napędowych.
Z wyważaniem wirujących części maszyn związane są zagadnienia:
Linki zewnętrzne.
Proces wyważania koła (film)

</doc>
<doc id="738452" url="https://pl.wikipedia.org/wiki?curid=738452" title="Franciszek Józef II">
Franciszek Józef II

Franciszek Józef II Liechtenstein, właśc. Franz Joseph II Maria Aloys Alfred Karl Johannes Heinrich Michael Georg Ignaz Benediktus Gerhardus Majella von und zu Liechtenstein (ur. 16 sierpnia 1906 w Frauental, zm. 13 listopada 1989 w Grabs) – książę Liechtensteinu w latach 1938–1989, tytularny książę karniowski i opawski, hrabia Rietbergu. 
Życiorys.
Franciszek Józef przyszedł na świat na zamku Frauenthal w Styrii 16 sierpnia 1906 roku jako syn księcia Alojzego Liechtensteina i jego żony Elżbiety Amalii Habsburg, bratanicy cesarza austriackiego Franciszka Józefa I, który został jego ojcem chrzestnym. Dzieciństwo spędził we Frauenthal i Gross-Ullersdorf (obecnie Velké Losiny), a następnie uczęszczał do prywatnego gimnazjum "Schottengymnasium" w Wiedniu. Rozpoczął studia z nauk leśnych na Uniwersytecie Zasobów Naturalnych i Przyrodniczych w Wiedniu w 1925 i zakończył je zdobywając tytuł inżyniera w 1929. 
Pradziadkiem młodego księcia był Franciszek de Paula, drugi syn Jana I i młodszy brat Alojzego II. Kiedy obaj synowie Alojzego II nie mieli męskich potomków, prawa do sukcesji przechodziły na najbliższych im męskich krewnych czyli na stryja Franciszka Józefa – Franciszka de Paulę Marię, a w dalszej kolejności na jego ojca Alojzego. Ponieważ oboje zrzekli się praw do tronu w 1923 roku a Franciszek de Paula Maria nie miał męskiego potomka to następcą tronu został właśnie młody Franciszek Józef. Jako następca tronu odwiedził Liechtenstein kilkukrotnie, m.in. w 1927 kiedy oceniał skutki powodzi Renu. Przed objęciem władzy podróżował po Europie i Stanach Zjednoczonych. W 1929 roku przejął zarządzanie nad majątkiem rodu Liechtensteinów, a w 1930 wykupił dla Domu Książęcego większość udział w LGT Bank.
W 1938 roku kraj stanął w obliczu poważnego kryzysu związanego z anschlussem Austrii i wzrostem aktywności ruchów nazistowskich w Liechtensteinie, podupadający na zdrowiu Franciszek I oddał większość władzy książęcej swojemu następcy mianując go 30 marca 1938 roku koregentem. Pełnię władzy Franciszek Józef II objął 25 lipca 1938 po śmierci Franciszka I. Jako pierwszy książę w historii osiadł na stałe w Vaduz.
Pod wpływem Franciszka Józefa udało się porozumieć dwóm najważniejszym partiom kraju – Unii Patriotycznej i Postępowej Partii Obywatelskiej. W wyborach do Landtagu w 1938 roku wystawiona został wspólna lista, dzięki czemu naziści nie dostali się do parlamentu, a władzę sprawował rząd koalicyjny. Na początku panowania wizytował w Radzie Federalnej Szwajcarii w Bernie oraz w Berlinie, gdzie spotkał się z Adolfem Hitlerem. Po wybuchu II wojny światowej książę ograniczył swoją działalność dyplomatyczną, a skupiał się na budowaniu jedności wśród Liechtensteińczyków, aby zapewnić krajowi niezależność. Wygłaszał liczne przemówienia pokrzepiające, ale także pod jego wpływem Landtag ustanowił dzień 15 sierpnia Świętem Narodowym Liechtensteinu. Ponadto książę przedłużył kadencję parlamentu na czas nieokreślony, aby zapobiec dotarciu do władzy nazistów.
7 marca 1943 roku poślubił Georginę von Wilczek i był to pierwszy ślub monarchy, który odbył się w Liechtensteinie i stanowił ważne wydarzenie pokrzepiające Liechtensteińczyków. Miał wraz z nią pięcioro dzieci:
Pod koniec II wojny światowej Franciszkowi udało się sprowadzić zbiory książęce z posiadłości w Austrii i Czechosłowacji, chroniąc je przed zniszczeniem i obrabowaniem. Również pod koniec konfliktu książę i rząd Liechtensteinu stanęli w obliczu trudnego problemu, kiedy około pięciuset dezerterów z Rosyjskiej Armii Wyzwoleńczej przekroczyło granicę i chicało ubiegać się o azyl, którego mimo nacisków sowieckich ostatecznie im udzielono. W 1945 roku po zakończeniu II wojny światowej rodzina Liechtensteinów utraciła około 66 000 ha ziemi w Czechosłowacji, a zatem zdecydowaną większość swojego majątku, nie otrzymując przy tym żadnego odszkodowania. Zmusiło to księcia do wyprzedania części książęcych zbiorów sztuki. 
Książę Franciszek Józef II odegrał ważną rolę w transformacji Liechtensteinu z kraju rolniczego do przemysłowo-usługowego popierając w przemówieniach i zatwierdzając szereg reform gospodarczych i społecznych. Wielokrotnie spotykał się z ludnością i był przez nią bardzo ceniony. 
24 marca 1984 mianował swojego syna Jana Adama koregentem, oddając mu przy tym rzeczywistą władzę, ale formalnie pozostając głową państwa. Zmarł 13 listopada 1989 roku w wieku 83 lat w szpitalu w Grabs w Szwajcarii.

</doc>
<doc id="738453" url="https://pl.wikipedia.org/wiki?curid=738453" title="Mariko">
Mariko

 – żeńskie imię japońskie.
Możliwa pisownia.
Mariko można zapisać, używając wielu różnych znaków kanji i może znaczyć m.in.:

</doc>
<doc id="738456" url="https://pl.wikipedia.org/wiki?curid=738456" title="Montażownica">
Montażownica

Montażownica jest to jedno z urządzeń wchodzących w skład wyposażenia warsztatów samochodowych oraz wulkanizacji. Służy do ściągania i nakładania (montowania) opon samochodowych na felgi. Wyróżniamy montażownice półautomatyczne i automatyczne.
Montażownice mogą być wyposażone w szereg dodatkowych elementów, na przykład:

</doc>
<doc id="738459" url="https://pl.wikipedia.org/wiki?curid=738459" title="Alfa Romeo 155">
Alfa Romeo 155

Alfa Romeo 155 − samochód osobowy klasy średniej produkowany przez włoską markę Alfa Romeo w latach 1992−1998.
Historia i opis modelu.
Alfa Romeo 155 powstała jako projekt unifikacji rozwiązań technicznych Alfy Romeo i koncernu FIATa. Model 155 bowiem przejął wiele części z Fiata Tempry, Lancii Delty i Lancii Dedry. Jednym z silników zarezerwowanych tylko dla 155 była sześciocylindrowa jednostka o pojemności 2,5 l i mocy 166 KM. Silniki Twin Spark występowały w Alfie 155 w wersjach 1.6, 1.7, 1.8, 2.0. Paletę silnikową stanowiły również diesle o pojemnościach 2,0 i 2,5 litra.
Do seryjnego wyposażenia Alfy 155 należały m.in. wspomaganie kierownicy, regulację kolumny kierownicy i centralny zamek, zaś za opłatą można było nabyć skórzaną tapicerkę, ABS, czy klimatyzację, które w ostatnich latach produkcji tego modelu należały już do wyposażenia seryjnego. W 1994 roku na rynek brytyjski wprowadzono "Alfę 155 Silverstone "która charakteryzowała się silnikiem o pojemności 1773 cm³ o mocy 125km. Kolejnym charakterystycznym elementem jest spojler na tylnej klapie, oraz fotele w kratke
W 1995 roku Alfa 155 została poddana umiarkowanym modyfikacjom, zmieniono m.in. wnętrze, kształt błotników, osłonę chłodnicy, zaś do palety modeli wprowadzono (żeliwne) silniki wykonane w technice 16 zaworowej, które wyparły starsze, drogie w produkcji (wykonane z aluminium) 8 zaworowe jednostki. Nowością także był silnik Twin Spark o pojemności 1,6 l. 
W 1998 roku Alfa 155 została zastąpiona modelem 156.
Alfa Romeo 155 Q4.
Alfa Romeo 155 Q4 to nic innego jak Alfa 155 z silnikiem zapożyczonym od Lancii Delty napędzającym obie osie. Zewnętrznie wersja Q4 odróżniała się od modelu podstawowego typowymi tylko dla Q4 alufelgami i lusterkami i zderzako-spojlerami malowanymi na kolor nadwozia. Niestety napęd na cztery koła wymusił zmniejszenie przestrzeni bagażowej do 410 dm³. We wnętrzu zastosowano wygodne, sportowe fotele oraz bogate wyposażenie seryjne obejmujące elektryczną regulację szyb i lusterek, centralny zamek, automatyczne ogrzewanie czy spryskiwacze reflektorów. Jako opcję nabyć można było elektryczną regulację świateł, ogrzewane lusterka, pilot do centralnego zamka, elektryczną regulację tylnych szyb, automatyczną klimatyzację, elektryczny szyberdach, ogrzewane fotele czy skórzaną tapicerkę. Mimo przejęcia silnika i układu napędowego z Lancii Delty, nie omieszkano wprowadzić zmian w tejże konstrukcji. Wprowadzono zaawansowany system oczyszczania spalin, sondę lambda, zaś skrzynia biegów pochodziła ze sportowej wersji Delty - Integrale. Właściciel Alfy Q4 może elektrycznie regulować pracę zawieszenie poprzez wybranie opcji AUTO oraz bardziej sportowej - SPORTIVA. 
Alfa Romeo 155 Q4 konkurowała z takimi samochodami jak: Ford Sierra Cosworth 4x4, Peugeot 405 T16 4x4, Subaru Legacy 2.0 Turbo, Volkswagen Passat G60 Syncro GT, Opel Vectra 2.0 Turbo 4x4.
Alfa 155 na torze.
Alfa Romeo 155 była jednym z najznakomitszych samochodów wyścigowych ze stajni tegoż producenta. 
Alfa Romeo 155 wygrała:

</doc>
<doc id="738460" url="https://pl.wikipedia.org/wiki?curid=738460" title="Powiat Sobrance">
Powiat Sobrance

Powiat Sobrance (słow. "okres Sobrance") – słowacka jednostka administracyjna znajdująca się w kraju koszyckim na terenie historycznych regionów Zemplín i Ung. Powiat Sobrance zajmuje obszar 538 km², jest zamieszkiwany przez 23 776 obywateli, średnia gęstość zaludnienia wynosi 44,19 osób na km².

</doc>
<doc id="738461" url="https://pl.wikipedia.org/wiki?curid=738461" title="Paryż-Roubaix 2006">
Paryż-Roubaix 2006

Paryż-Roubaix 2006 – 104. edycja "Piekła Północy", czyli kolarskiego wyścigu Paryż-Roubaix. Odbyła się 9 kwietnia 2006 roku. Kolarze mieli do przejechania 259 km. Start wyścigu odbył się w Compiègne pod Paryżem.
Jedyny Polak startujący w wyścigu, Piotr Mazur, nie dojechał do mety w Roubaix.
Wyniki.
Dyskwalifikacje.
Leif Hoste, Peter van Petegem oraz Władimir Gusiew zostali z początku sklasyfikowani na miejscach od 2 do 4 (z czasem 1'23" straty do zwycięzcy), jednak później zostali zdyskwalifikowani za nieprzepisowe przejechanie zamkniętego przejazdu kolejowo-drogowego. W wyniku tego zdarzenia Tom Boonen, ówczesny mistrz świata i faworyt wyścigu, zajął ostatecznie 2. miejsce.

</doc>
<doc id="738465" url="https://pl.wikipedia.org/wiki?curid=738465" title="Ælgifu">
Ælgifu

Aelgifu z Northampton, inne transkrypcje: Ælgifu, Aelfigja, Elgifu, Alfgifu (ur. ok. 995, zm. ok. 1040) – anglosaska konkubina króla Danii Kanuta Wielkiego, córka Elfhelma, earldormana Yorku, matka króla Anglii Harolda Zajęczej Stopy i władcy Norwegii Swena Knutssona (Swena Alfivasona). Regentka Norwegii w imieniu swojego syna, w latach 1030-1035.
Gdy starszy syn Swen objął królestwo Norwegii, Kanut wysłał ją z nim, by sprawowała rządy w imieniu niepełnoletniego. Postępowała jednak tak okrutnie i bezwzględnie, że Norwegowie zbuntowali się przeciw władczyni i wygnali ją z kraju.
Po śmierci Kanuta Wielkiego podjęła wszelkie starania, by kolejnym królem Anglii został jej drugi syn, Harold. W tym celu wymusiła na szlachcie uznanie Harolda za tymczasowego króla i popierała spiski na życie jego najgroźniejszych rywali. Dopięła swego, ponieważ inni konkurenci do tronu przebywali za granicą.

</doc>
<doc id="738467" url="https://pl.wikipedia.org/wiki?curid=738467" title="Dolina Środkowej Noteci">
Dolina Środkowej Noteci

Dolina Środkowej Noteci (315.33) – jednostka geomorfologiczna w północno-zachodniej Polsce nad środkowym biegiem Noteci będąca fragmentem Pradoliny Toruńsko-Eberswaldzkiej. Położona między okolicami Nakła nad Notecią a Trzcianką i Czarnkowem.

</doc>
<doc id="738468" url="https://pl.wikipedia.org/wiki?curid=738468" title="Kotlina Freienwaldzka">
Kotlina Freienwaldzka

Kotlina Freienwaldzka (315.31, niem. "Oderbruch") – jednostka geomorfologiczna w zachodniej Polsce (gmina Boleszkowice, gmina Cedynia, gmina Mieszkowice) i we wschodnich Niemczech (Bad Freienwalde (Oder)) będąca fragmentem Pradoliny Toruńsko-Eberswaldzkiej. Część kotliny między Czelinem a Siekierkami jest porośnięta Lasami Mieszkowickimi. 

</doc>
<doc id="738474" url="https://pl.wikipedia.org/wiki?curid=738474" title="Medugorje">
Medugorje



</doc>
<doc id="738475" url="https://pl.wikipedia.org/wiki?curid=738475" title="Hi-C">
Hi-C

Hi-C, właściwie Crawford Wilkerson – amerykański raper tworzący część duetu 615 razem z Lil Murda.
Jest znany z przeraźliwego głosu. Współpracuje razem z DJ Quik, 2nd II None i AMG. Hi-C pracował nad ścieżką dźwiękową do filmu "CB4".

</doc>
<doc id="738476" url="https://pl.wikipedia.org/wiki?curid=738476" title="Powiat Nowa Wieś Spiska">
Powiat Nowa Wieś Spiska

Powiat Nowa Wieś Spiska (słow. "okres Spišská Nová Ves") – słowacka jednostka administracyjna znajdująca się w kraju koszyckim na terenie historycznych regionów Spisz i Gemer. Powiat Nowa Wieś Spiska zajmuje obszar 587 km², jest zamieszkiwany przez 93 516 obywateli, średnia gęstość zaludnienia wynosi 159,31 osób na km². Miasta: Spiskie Włochy, Krompachy i powiatowa Nowa Wieś Spiska.

</doc>
<doc id="738477" url="https://pl.wikipedia.org/wiki?curid=738477" title="Medziugorje">
Medziugorje



</doc>
<doc id="738480" url="https://pl.wikipedia.org/wiki?curid=738480" title="Dymorfizm wiekowy">
Dymorfizm wiekowy

Dymorfizm wiekowy (ang. "age dimorphism", niem. "Alter-dimorphismus", fr. "dimorphisme lié à l'âge") – zjawisko ma miejsce, kiedy występują różnice w wyglądzie między młodym a starym osobnikiem danego gatunku.
Występuje wyłącznie na poziomie fenotypu (a nie genotypu), i jest szczególnie widoczny w przypadku gatunków przechodzących stadium rozwoju larwy. 

</doc>
<doc id="738481" url="https://pl.wikipedia.org/wiki?curid=738481" title="Kotlina Freienwalde">
Kotlina Freienwalde



</doc>
<doc id="738483" url="https://pl.wikipedia.org/wiki?curid=738483" title="Minotaur 1 (rakieta)">
Minotaur 1 (rakieta)



</doc>
<doc id="738484" url="https://pl.wikipedia.org/wiki?curid=738484" title="Arsieniew">
Arsieniew



</doc>
<doc id="738487" url="https://pl.wikipedia.org/wiki?curid=738487" title="Mapa geologiczna">
Mapa geologiczna

Mapa geologiczna jest przykładem mapy tematycznej. Na mniej lub bardziej uproszczonym podkładzie topograficznym za pomocą kolorów przedstawiona jest treść geologiczna.
Na mapie geologicznej pewna cecha skał budujących skorupę ziemską jest oznaczana odpowiednim kolorem. Najczęściej jest to wiek skał:
Rzadziej kolor obrazuje rodzaj skał, lub obie cechy są ukazane na mapie razem.
Ponadto stosuje się kolor intensywnie czerwony do zobrazowania wystąpień skał magmowych, przeważnie bez względu na ich wiek. Piętra danego okresu są przedstawione w tym samym kolorze, np. zielonym, lecz z różną intensywnością od najciemniejszych dla pięter starszych do jasnozielonych dla pięter najmłodszych.
Podział map.
Ze względu na treść mapy geologiczne dzielimy na:
Ze względu na skalę mapy geologiczne dzielimy na:

</doc>
<doc id="738489" url="https://pl.wikipedia.org/wiki?curid=738489" title="Fiodor Czerienkow">
Fiodor Czerienkow

Fiodor Fiodorowicz Czerienkow (ros. Фёдор Фёдорович Черенков, ur. 25 lipca 1959 w Moskwie, zm. 4 października 2014 tamże) – rosyjski piłkarz, grający na pozycji rozgrywającego, reprezentant Związku Radzieckiego, trener piłkarski.
Pierwsze kroki w futbolu stawiał w klubie Kuncewo Moskwa i szkółce piłkarskiej Spartaka Moskwa, skąd w 1977 trafił do pierwszego zespołu jako jeden z najbardziej utalentowanych juniorów. Wkrótce został podstawowym zawodnikiem drużyny i przez kilka kolejnych sezonów kierował grą Spartaka, przyczyniając się do zdobycia przez niego tytułów Mistrza ZSRR w latach 1979, 1987 i 1989.
Na przełomie lat 80. i 90. na krótko wyjechał do Francji, gdzie bronił barw Red Star 93. W 1991 powrócił jednak do Spartaka, z którym na koniec kariery zdobył swe ostatnie trofea: Mistrzostwo Rosji w 1993 i Puchar Rosji w 1994.
Uważany za jednego z najlepszych piłkarzy radzieckich lat 80., cieszył się dużą popularnością wśród kibiców. Zaliczany jest do grona najwybitniejszych zawodników w historii moskiewskiego Spartaka. W 1983 i 1989 otrzymał nagrodę dla najlepszego piłkarza ZSRR przyznane w ramach plebiscytu tygodnika "Futboł".
Dzięki udanym występom w klubie szybko trafił do reprezentacji ZSRR. W 1980 zdobył brązowy medal Igrzysk Olimpijskich w Moskwie. W latach 1979-1990 rozegrał 34 mecze w drużynie Związku Radzieckiego, strzelając 12 bramek. Poza Igrzyskami Olimpijskimi nie wystąpił na żadnym międzynarodowym turnieju. Jedną z przyczyn jego absencji na Mundialu 1986 i Euro 1988 był brak porozumienia z selekcjonerem Walerym Łobanowskim, który faworyzował zawodników Dynama Kijów, kosztem graczy innych klubów radzieckich.
Po zakończeniu kariery piłkarskiej pozostał w Spartaku, gdzie pracował jako trener rezerw i młodzieży.

</doc>
<doc id="738492" url="https://pl.wikipedia.org/wiki?curid=738492" title="Kochankowie Marii">
Kochankowie Marii

Kochankowie Marii ("Maria's Lovers") – amerykański dramat z 1984. Reżyser Andriej Konczałowski nakreślił w filmie ciekawe rysy psychologiczne bohaterów.
Fabuła.
Film opowiada historię młodej dziewczyny Marii (Nastassja Kinski) i jej ukochanego Ivana, który po powrocie z wojny nie za bardzo umie odnaleźć się w rzeczywistości. Żeni się z Marią, ale nie może odnaleźć spokoju. Obydwoje bohaterów zaczyna się między sobą miotać i cierpieć. Ivan ucieka od Marii, bo jak twierdzi "za bardzo ją kocha". Młoda kobieta zrozpaczona obrotem spraw ulega pokusom wędrownego grajka Clarence'a, który wykorzystuje cierpienie dziewczyny i uwodzi ją.

</doc>
<doc id="738494" url="https://pl.wikipedia.org/wiki?curid=738494" title="Poczta pneumatyczna">
Poczta pneumatyczna

Poczta pneumatyczna – system przesyłania listów, dokumentów i różnych przedmiotów za pomocą rur poprzez wykorzystanie sprężonego powietrza.
Przedmioty umieszczane są w specjalnej kapsule. Przesyłanie może następować w obrębie jednego lub kilku budynków, a także w granicach miasta (tak było np. w Paryżu).
Poczta pneumatyczna została praktycznie zastosowana w XIX wieku. Jednak pod koniec XX wieku rozwiązanie to, jako system do rozsyłania poczty, zostało zarzucone na rzecz faksów i komputerów.
System ten funkcjonował w Paryżu do roku 1984.
System ten również nadal istnieje w Pradze jako praska poczta pneumatyczna, ale podczas powodzi w 2002 roku został uszkodzony i jego funkcjonowanie zawieszono na czas nieokreślony.
Zazwyczaj rozwiązanie to jest stosowane w bankach i szpitalach. Pojedyncza skrzynka przesyłana jest z prędkością 10–15 m/s.
W Polsce pocztę pneumatyczną najczęściej można spotkać w hipermarketach do przesyłania banknotów z kas do skarbca. Od 1997 roku w Instytucie Centrum Zdrowia Matki Polki w Łodzi działa pierwszy w Polsce szpitalny system poczty pneumatycznej, który zrealizował kilka milionów przesyłek transportowych z całego szpitala do laboratorium. W dniu 1 lipca 2003 r. odbyło się oficjalne otwarcie Szpitalnego Oddziału Ratunkowego (SOR) w Szpitalu Bielańskim w Warszawie, wyposażonego w instalację szpitalnej poczty pneumatycznej. Od 31 grudnia 2010 r. działa także w Szpitalu św. Barbary w Sosnowcu m.in. do przesyłania próbek krwi. Podobne systemy wykorzystywane są w innych szpitalach.

</doc>
<doc id="738497" url="https://pl.wikipedia.org/wiki?curid=738497" title="Le Polonais">
Le Polonais

Le Polonais – czasopismo wydawane w latach 1833-1836 przez Adama Jerzego Czartoryskiego. Siedziba czasopisma znajdowała się w Hôtelu Lambert.
Tytuł ukazywał się od lipca 1833 do czerwca 1836. Pismo wydawano w języku francuskim. Jego redaktorem był Władysław Plater. Miesięcznik cieszył się zainteresowaniem także wśród Francuzów. Współpracowali z nim Cezary Plater, Józef Straszewicz i Karol Boromeusz Hoffman, a także: Stefan Witwicki, Józef Bem, Henryk Dembiński, Karol Montalembert, Karol Saint-Beuve, Mamiani Della Rovere, hiszpański margrabia Miraflores (potem prezes parlamentu) oraz portugalski pisarz Pinheiro Ferrera.

</doc>
<doc id="738499" url="https://pl.wikipedia.org/wiki?curid=738499" title="Bergman">
Bergman

Miejscowości w USA:
Osoby:

</doc>
<doc id="738503" url="https://pl.wikipedia.org/wiki?curid=738503" title="Okres Trebišov">
Okres Trebišov



</doc>
<doc id="738505" url="https://pl.wikipedia.org/wiki?curid=738505" title="Powiat Trebisov">
Powiat Trebisov



</doc>
<doc id="738506" url="https://pl.wikipedia.org/wiki?curid=738506" title="Okres Trebisov">
Okres Trebisov



</doc>
<doc id="738507" url="https://pl.wikipedia.org/wiki?curid=738507" title="Okres Gelnica">
Okres Gelnica



</doc>
<doc id="738510" url="https://pl.wikipedia.org/wiki?curid=738510" title="Dolna Galilea">
Dolna Galilea

Dolna Galilea (hebr. הגליל התחתון, "HaGalil Hatachton") – wyżynna kraina położona w południowej części Galilei, w północnym Izraelu.
Stolicą regionu jest Nazaret.
Geografia.
Dolna Galilea rozpoczyna się w Dolinie Beit HaKerem na północy, gdzie graniczy z Górną Galileą. Południową granicę wyznacza Dolina Jezreel oraz pasma wzgórz Karmel i Gilboa. Wschodnią granicą jest rzeka Jordan i Jezioro Tyberiadzkie, natomiast zachodnią granicą jest Dolina Zvulun i miasto Akko.
Tutejsze wzgórza wznoszą się na wysokość 500 m n.p.m., z najwyższym szczytem Kamun (598 m n.p.m.) w północnej części i górą Tabor na południu (588 m n.p.m.).
Kamieniste wzgórza są poprzecinane od wschodu na zachód dolinami, z których warto wymienić: Dolinę Beit Netufah i Dolinę Beit Karem. W zachodniej części wzgórza dochodzą do wysokości 300 m n.p.m., by w części centralnej dojść do wysokości 500 m n.p.m. Tutejsze lasy słyną z pięknych dębów. W części wschodniej wzgórza obniżają się do wysokości 300 m n.p.m. i stromo spadają do Jeziora Tyberiadzkiego. Duże obszary leśne i kolorowe kwiaty czynią z Galilei popularną atrakcję turystyczną Izraela.

</doc>
<doc id="738512" url="https://pl.wikipedia.org/wiki?curid=738512" title="Ministrowie floty (Francja)">
Ministrowie floty (Francja)



</doc>
<doc id="738515" url="https://pl.wikipedia.org/wiki?curid=738515" title="Ludzie-koty (film 1982)">
Ludzie-koty (film 1982)

Ludzie-koty (tytuł oryginalny "Cat People") – amerykański film fabularny (horror) z 1982 roku z Nastasją Kinski, Malcolmem McDowellem i Johnem Heardem w rolach głównych.
Jest to remake klasycznego horroru z roku 1942 pod tym samym tytułem.
Film "Ludzie-koty" zaczyna się od motta:
"Dawno temu, nasi przodkowie ofiarowali swoje dzieci lampartowi.Dusze dzieci dorastały wewnątrz lampartóważ lamparty stały się ludźmi.Byliśmy więc bogami.Jesteśmy rasą kazirodczą.Możemy kochać się tylko ze sobą, inaczej się przekształcimy.A zanim znowu staniemy się ludźmi, musimy zabijać..."
Obsada.
i inni.

</doc>
<doc id="738516" url="https://pl.wikipedia.org/wiki?curid=738516" title="Sainteny">
Sainteny

Sainteny – miejscowość i dawna gmina we Francji, w regionie Normandia, w departamencie Manche. W 2013 roku jej populacja wynosiła 859 mieszkańców. 
W dniu 1 stycznia 2016 roku z połączenia dwóch ówczesnych gmin – Sainteny oraz Saint-Georges-de-Bohon – utworzono nową gminę Terre-et-Marais. Siedzibą gminy została miejscowość Sainteny.

</doc>
<doc id="738524" url="https://pl.wikipedia.org/wiki?curid=738524" title="Silnik wysokoprężny z wtryskiem bezpośrednim">
Silnik wysokoprężny z wtryskiem bezpośrednim

Silnik wysokoprężny z wtryskiem bezpośrednim to tłokowy silnik spalinowy, konstrukcyjna odmiana silnika wysokoprężnego w którym paliwo jest podawane bezpośrednio do cylindra. &lt;br&gt;
Inna równoznaczna nazwa (rzadko już spotykana) to silnik z niedzieloną komorą spalania.
Opis.
W silnikach tych kształt denka tłoka jest dobrany dla uzyskania takiego zawirowania sprężonego powietrza, aby w możliwie krótkim czasie doszło do odparowania i samozapłonu wtryskiwanej dawki paliwa. Powstające gazy spalinowe działając na tłok oddają mu swoją energię (suw pracy) dając w efekcie pracę użyteczną. Dla poprawy zawirowania większość silników ma strugę paliwa wtryskiwaną do dokładnie dobranego zagłębienia w denku tłoka. Silnik taki może pracować zarówno w obiegu (cyklu) dwusuwowym (niemal wyłącznie silniki o dużej pojemności z cylindra i niskich obrotach pracy - zob. silnik wodzikowy, niektóre silniki do spalinowozów np. ST44, powszechnie w dużych silnikach okrętowych), jak i czterosuwowym.
Silniki z wtryskiem bezpośrednim cechują się zaletami takimi jak:
Posiadają też i wady takie jak:
Wady te można (w większości) usunąć poprzez zastosowanie nowych technologii zasilania, opartych na pompowtryskiwaczach i systemie common rail. Ponieważ Pe rośnie szybciej niż ciśnienie maksymalne obiegu w czasie doładowania - szeroko w tych silnikach wykorzystuje się układy doładowania, co wydatnie przyczynia się do zmniejszenia masy jednostkowej silnika. Niskie jednostkowe zużycie paliwa sprawia, iż silnik wysokoprężny z wtryskiem bezpośrednim odgrywa coraz większą rolę jako silnik trakcyjny do napędu pojazdów. O ile kiedyś był stosowany (z założenia) w ciężkim transporcie drogowym i kolejnictwie, tak obecnie jest powszechnie stosowany też w samochodach dostawczych i osobowych. 

</doc>
<doc id="738525" url="https://pl.wikipedia.org/wiki?curid=738525" title="Sekretarze stanu ds. protestantów">
Sekretarze stanu ds. protestantów

Sekretarze stanu ds. protestantów - (francuski: "Secrétaire d'État de la Religion Prétendue Réformée", lub w skrócie: R.P.R., byli wysokimi urzędnikami "Ancien régime'u". W 1598 Henryk IV uchwalił tolerancję dla protestantów francuskich edykt nantejski, jednak już w czasie prac nad tym dokumentem utworzono w 1588 ministerstwo mające nadzorować poczynania protestantów. Pierwszy minister Forget de Fresne był również najważniejszym autorem edyktu nantejskiego. Od roku 1610 do 1749 stanowisko to znajdowało się w rękach rodu Phélypeaux. 
Lista sekretarzy stanu ds. protestantów.
Po 1749 roku stanowisko to połączono z Sekretarzem Stanu Domu Królewskiego:

</doc>
<doc id="738527" url="https://pl.wikipedia.org/wiki?curid=738527" title="Okres Piešťany">
Okres Piešťany



</doc>
<doc id="738528" url="https://pl.wikipedia.org/wiki?curid=738528" title="Powiat Piešťany">
Powiat Piešťany



</doc>
<doc id="738529" url="https://pl.wikipedia.org/wiki?curid=738529" title="Okres Pieszczany">
Okres Pieszczany



</doc>
<doc id="738530" url="https://pl.wikipedia.org/wiki?curid=738530" title="Okres Bánovce nad Bebravou">
Okres Bánovce nad Bebravou



</doc>
<doc id="738531" url="https://pl.wikipedia.org/wiki?curid=738531" title="Powiat Banovce nad Bebravou">
Powiat Banovce nad Bebravou



</doc>
<doc id="738532" url="https://pl.wikipedia.org/wiki?curid=738532" title="Francuscy ministrowie sprawiedliwości">
Francuscy ministrowie sprawiedliwości



</doc>
<doc id="738533" url="https://pl.wikipedia.org/wiki?curid=738533" title="Okres Banovce nad Bebravou">
Okres Banovce nad Bebravou



</doc>
<doc id="738536" url="https://pl.wikipedia.org/wiki?curid=738536" title="Artur Dziurman">
Artur Dziurman

Artur Karol Dziurman (ur. 31 maja 1964 w Krakowie) – polski aktor teatralny, filmowy, telewizyjny i głosowy, także reżyser.
Życiorys.
Ukończył VI Liceum Ogólnokształcące w Krakowie. Absolwent PWST w Krakowie (1987).
W latach 1987–1989 aktor krakowskiego Teatru Bagatela, a od września 1989 Starego Teatru im. Heleny Modrzejewskiej.
Jest prezesem Zarządu Fundacji ITAN Integracyjny Teatr Aktora Niewidomego w Krakowie.
Od 5–19 września 2014 brał udział w drugiej emitowanej przez telewizję Polsat edycji programu "Dancing with the Stars. Taniec z gwiazdami". Jego partnerką taneczną była Walerija Żurawlewa. Z programu odpadli w trzecim odcinku, zajmując 10. miejsce.
Radio.
W RMF FM czytał powieść „Towarzysze ONI”, „Kot Aleksandra”, „Klara Weritas”

</doc>
<doc id="738537" url="https://pl.wikipedia.org/wiki?curid=738537" title="Wywołańcy">
Wywołańcy

Wywołańcy – powieść Karola Bunscha z 1958 roku, II część trylogii o czasach Władysława Łokietka (cz. I to " Wawelskie wzgórze ", cz. III to "Przełom"). 
Tłem powieści jest walka Łokietka o zjednoczenie ziem polskich, w tym walki o Wielkopolskę z obszernym opisem zdobycia Poznania, zaogniający się spór z Krzyżakami o Pomorze Gdańskie oraz fala głodu, zarazy i herezji, jaka nawiedziła ówczesną Europę. Dla bohaterów, znanych z I części, przychodzi trudniejszy okres. Jak zdradza tytuł – stają się wyjętymi spod prawa, co jeszcze bardziej komplikuje ich losy w trudnych czasach.
Radocha, kompan Krzycha z czasów walk z Krzyżakami, za zasługi otrzymuje od księcia ziemię na pomorskim pograniczu. Przekonuje się, że nie każdy respektuje Łokietkowe nadania i przychodzi mu dochodzić swoich praw siłą. Wywołańcy - Braciszek i Ostróżka uciekają do Wrocławia. Tam stają się świadkami surowej rozprawy biskupa Henryka z Wierzbna z heretykami. Krzych zaczyna domyślać się swojego pochodzenia, przez co popada w obłęd, który doprowadza do kolejnego konfliktu z prawem – tym razem nie może liczyć już na łaskę księcia. Od zagłady ratuje go myśl o wiernej żonie i córeczce, której nie dane mu było zobaczyć.

</doc>
<doc id="738541" url="https://pl.wikipedia.org/wiki?curid=738541" title="Secretary at War">
Secretary at War



</doc>
<doc id="738542" url="https://pl.wikipedia.org/wiki?curid=738542" title="Graben-Neudorf">
Graben-Neudorf

Graben-Neudorf – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Graben-Neudorf. Leży nad rzeką Pfinz, ok. 15 km na północ od Karlsruhe, przy drogach krajowych B36, B35 i linii kolejowej Bazylea – Mannheim) ze stacją Graben-Neudorf.
Współpraca.
Miejscowości partnerskie:

</doc>
<doc id="738545" url="https://pl.wikipedia.org/wiki?curid=738545" title="Dolina Jezreel">
Dolina Jezreel

Dolina Jezreel, Dolina Jizreel, Ezdrelon (, "Emek Jizre'el", "‘Emeq Yizre‘el"; , "Sahel Zir'in", także: مرج بن عامر, "Mardż Ibn Amir", "Marj Ibn ‘Āmir") – rozległa równinna dolina położona w północnym Izraelu.
Geografia.
Dolina Jezreel jest położona w południowej części Dolnej Galilei. Biegnie z południowego wschodu na północny zachód. Jest otwarta w kierunku północno-zachodnim, gdzie znajduje się Dolina Zewulun i Zatoka Hajfy. Od strony północnej jest zamknięta przez góry Hare Nacerat (wysokość dochodząca do 400 metrów n.p.m.). Na wschodzie znajdują się Góra Tabor (575 m n.p.m.) i Góra More (515 m n.p.m.), oraz płaskowyże Ramot Jissachar i Wyżyny Sirin. W kierunku południowo-wschodnim dolina przechodzi w Dolinę Charod i Dolinę Bet Sze’an w depresji Rowu Jordanu. Na południu znajduje się masyw Wzgórz Gilboa (536 m n.p.m.), za którym znajduje się wyżyna Samarii. Na południowym zachodzie znajduje się masyw Góry Karmel, płaskowyż Wyżyny Manassesa (400 m n.p.m.) i Wadi Ara.
W dolinie znajduje się miasto Afula, a także miejscowości Ramat Jiszaj, Iksal, Dabburijja, kibuce Ramat Dawid, Gewat, Jifat, Sarid, Ginnegar, Mizra, Dawerat, En Dor i Merchawja, moszawy Sede Ja’akow, Kefar Jehoszua, Bet Sze’arim, Nahalal, Kefar Baruch, Kefar Gidon, Tel Adaszim, Balfurja, Ha-Jogew i Merchawja, wioska komunalna Achuzzat Barak, oraz arabska wioska Manszija Zabda (należące do Samorządu Regionu Emek Jizre’el), kibuc Jizre’el, moszawy Magen Sza’ul, Perazon, Metaw, Awital, Ram-On, Barak, Addirim, Dewora, Gadisz i Mele’a, wioski komunalne Gan Ner, Merkaz Ja’el, Merkaz Chewer, Merkaz Omen i Nir Jafe, oraz arabskie wioski Sandala i Mukajbila (należące do Samorządu Regionu Ha-Gilboa), kibuc Ha-Zore’a (należący do Samorządu Regionu Megiddo), oraz arabska wioska Sulam (należąca do Samorządu Regionu Bustan al-Mardż). Administracyjne dolina jest położona w Poddystrykcie Jezreel, w Dystrykcie Północnym Izraela.
W południowej części doliny przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej znajduje się miasto Dżanin, oraz wioski Zububa, Dżalama, Arrana i Dahijat Sabah al-Chajr.
Środowisko naturalne.
Dolina stanowiła pierwotnie kanał łączący Morze Martwe, znajdujące się na południowy wschód od niej, z Morzem Śródziemnym. Dwa miliony lat temu, gdy wypiętrzał się ląd pomiędzy Morzem Śródziemnym a Rowem Jordanu, połączenie z Morzem Martwym stawało się coraz mniej ewidentne. Wody z Morza Martwego nie miały jak uchodzić do Morza Śródziemnego. Wpłynęło to na dzisiejsze zasolenie tego morza.
Dolina zajmuje powierzchnię 250 km². Cały jej obszar jest równinny, i z tego powodu jest ona czasami nazywana "Równiną Ezdrelon". Dno doliny jest w przeważającej większości płaskie, z delikatną tendencją spadkową ku wschodowi. Krajobraz urozmaica kilkadziesiąt niewielkich pagórków. W zachodniej części doliny płynie rzeka Kiszon, a we wschodniej rzeka Charod.
Historia.
Historia rozwoju doliny była związana z historią starożytnych miast Jizreel, Megiddo i Jokne’am, obok których rozwijały się mniejsze ośrodki Bet Sze’an i Szimron. Poza nimi w dolinie znajdowało się w czasach historycznych wiele innych znanych z opisów biblijnych oraz pozabiblijnych osad i miast. Najbardziej znaną w czasach dzisiejszych jest miejscowość Afula (hebr. עפולה, arab. عفولة), często nazywana „Stolicą Doliny” (hebr. בירת העמק). Według archeologów osadnictwo w Afuli sięga kultur chalkolitu (kultura gaszulska, ok. 4500-3300 p.n.e.). Ostatnia faza osadnictwa w Afuli zbadana przez archeologów i historyków to czasy sunnickiej dynastii Ajjubidów (XI-XIII wiek). Miejsce to jest utożsamiane z biblijnym miastem Ofel, w którym mieszkał Gechazi, sługa proroka Elizeusza. Niektórzy bibliści identyfikują Afulę ze starotestamentalną Ofrą, z której miał pochodzić Gedeon. Przez Dolinę Jizreel przechodził dogodny szlak handlowy, który wiódł z Egiptu poprzez kraje Lewantu na wschód do Bagdadu. Wymiana towarów sprzyjała rozwojowi tutejszych miast, jednak bogactwo było powodem wojen toczonych o sprawowanie kontroli nad tym obszarem. Ukształtowanie terenu powodowało, że egipskie rydwany mogły poruszać się z Egiptu do Doliny Jezreel, a następnie drogą do Doliny Hula na północy. Okoliczne góry uniemożliwiały rydwanom ich przekroczenie. To dlatego Dolina Jezreel była świadkiem przemarszu licznych wojsk i miejscem wielu historycznych bitew. Rozegrano tutaj pierwszą zrelacjonowaną bitwę w historii świata - bitwę pod Megiddo w 1469 roku p.n.e. oraz inną bitwę w 609 roku p.n.e. Według przekazu biblijnego dolina była miejscem spektakularnego zwycięstwa Izraelitów, dowodzonych przez Gedeona, nad Midianitami i Amalekitami, którzy wcześniej prześladowali Żydów. Kilka wieków później koło Afuli Filistyni pokonali wojska izraelskie dowodzone przez króla Saula. W bitwie na wzgórzu Gilboa Filistyni zabili króla Saula i jego trzech synów. W następnych latach, w Jizreel doszło do konfrontacji Jehu z królem izraelskim Joramem. Zginęła wówczas Izebela. W tradycji chrześcijańskiej dolina ma stać się miejscem wielkiej bitwy, w której siły dobra pokonają ostatecznie siły zła. Batalia ta nazywana jest Armagedonem. Armagedon jest zniekształceniem nazwy miasta Megiddo.
Po zniszczeniu Królestwa Izraela nadal istniały w tej okolicy osady ludzkie. Wykopaliska ujawniły kilka takich miejsc pochodzących z okresu asyryjskiego i rzymskiego. W średniowieczu Krzyżowcy wykorzystali tutejsze starożytne sarkofagi do budowy zamku obronnego "Le Feve". Na jego miejscu w XII wieku sułtan Saladyn założył arabską wioskę al-Fulah. W 1226 roku syryjski geograf Jakut al-Hamawi opisał ją jako „palestyńskie miasto”. Gdy w 1517 roku Palestyna znalazła się pod panowaniem Imperium osmańskiego nastąpił całkowity zastój tutejszej gospodarki. Podczas wyprawy Napoleona do Egiptu w pobliżu miejscowości al-Fulah w dniu 16 kwietnia 1799 roku doszło do bitwy pod Górą Tabor w której nieliczni Francuzi pokonali przeważające wojska tureckie. W 1852 roku amerykański pisarz Bayard Taylor podróżował Doliną Ezdrelon. Opisał ją później w swej wydanej w (1854 roku) książce "The Lands of the Saracen; or, Pictures of Palestine, Asia Minor, Sicily and Spain". Dolina była dla niego „jednym z najbogatszych regionów na świecie”. W 1887 roku inny podróżnik Laurence Oliphant zanotował, iż: „Dolina Ezdrelon to ogromne zielone jezioro szumiącej pszenicy z wystającymi ponad nim jak wyspy zwieńczeniami z górujących na kopcach miasteczek; zdaje się być jednym z najbardziej zaskakujących pejzaży wszechobecnej płodności natury, jaki sobie tylko można wyobrazić”.
W latach 1903–1905 nastąpiło pewne ożywienie gospodarcze związane z budową w Dolinie Jezreel odnogi linii kolejowej "Hejaz", która łączyła Damaszek z Medyną. Tutejsza odnoga łączyła główną linię kolejową z nadmorskim miastem Hajfa. W latach 1912–1925 libańska rodzina Sursuk odsprzedała 60000 akrów ziemi w dolinie amerykańskim organizacjom syjonistycznym, dzięki którym rozpoczęło się osadnictwo żydowskie. W latach 1912–1915 Turcy wybudowali linię kolejową łączącą stację kolejową al-Fulah z miastem Nablus w Samarii. Pod koniec I wojny światowej Palestyna stała się terenem walk brytyjsko-tureckich. We wrześniu 1918 roku w rejonie al-Fulah stacjonowały wojska tureckie podczas bitwy pod Megiddo. W rezultacie tej wojny cała Palestyna przeszła pod brytyjską kontrolę, a w 1922 roku formalnie utworzono Brytyjski Mandat Palestyny. Nowa sytuacja geopolityczna stwarzała nadzieję na realizację obietnicy deklaracji Balfoura o utworzeniu w Palestynie „"żydowskiej siedziby narodowej"”. Program organizacji syjonistycznych zakładał wykupienie 4 mln akrów ziemi i osiedlenie w Ziemi Izraela w ciągu dziesięciu lat około miliona Żydów. W tym celu miało powstać wiele osad rolniczych i dziesięć większych skupisk miejskich – niektóre poprzez rozbudowę istniejących już miejscowości (Jerozolima, Jafa, Hajfa, Tyberiada i Safed), a niektóre poprzez założenie zupełnie nowych. Pod budowę jednego z nowych miast wybrano żyzną Dolinę Jezreel. Amerykańska organizacja syjonistyczna "American Zion Commonwealth" wykupiła brakujące grunty w dolinie od libańskiej rodziny Sursuk. Organizacja ta zatrudniła znanego niemieckiego architekta Richarda Kaufmana, który sporządził ogólny plan nowej osady nazwanej Afula. Plan zagospodarowania przestrzennego zakładał utworzenie obszarów mieszkalnych z obiektami handlowymi, usługowymi, kulturalnymi i religijnymi. Po nabyciu działek mieszkalnych pierwsi żydowscy imigranci z Polski i Stanów Zjednoczonych przyjechali do Afuli w dniu 31 marca 1925 roku. Datę tę uznaje się za założenie miasta. W kolejnych latach w okolicy powstały nowe żydowskie osady rolnicze. Jednakże w dolinie nadal pozostawała część ludności arabskiej, która zamieszkiwała w 21 wioskach. Podczas arabskiego powstania w Palestynie (1936–1939) działające stąd arabskie milicje paraliżowały żydowską komunikację. Sytuacja ta jeszcze bardziej pogorszyła się podczas wojny domowej w Mandacie Palestyny. W wyniku I wojny izraelsko-arabskiej w 1948 roku większość tych wiosek została wysiedlona i zniszczona. Od tej pory Żydzi stanowią większość populacji doliny.
Nazwa.
Dolina Jezreel bierze swą nazwę od starożytnego miasta Jezreel, które znajdowało się na wzniesieniu w południowej jej części. Niektórzy historycy przyjmują, iż miasto wzięło swą nazwę od nazwiska plemienia, które go założyło. Plemię to zostało wymienione na tzw. steli Merenptaha. Hebrajskie "Jezreel" oznacza "El sieje" - czyli "Bóg sieje". Wyrażenie „"Dolina Ezdrelon"” czasami używane jest do określenia centralnej części równiny, podczas gdy jej południowo-zachodnią część nazywano Doliną Megiddo, odwołując się do nazwy starożytnego miasta Megiddo, które się tam znajdowało.
Z biegiem wieków różne cywilizacje różnie nazywały dolinę. Tereny te były również nazywane Równiną Ezdrelonu. Greckie "Ezdrelon" było odpowiednikiem semickiego "Jezreel". Spotyka się także inne określenia takie jak np. arabskie Dolina Zir'in (arab. "Sahel Zir'in" سهل زرعين) czy "Połonina Synów Amra" (arab. مرج بن عامر, "Marj Ibn Amer").
Gospodarka.
Cała dolina jest intensywnie wykorzystywana rolniczo. Oprócz produkcji roślinnej, tutejsze osady posiadają liczne zakłady produkcyjne, jednak głównym ośrodkiem przemysłowo usługowym doliny jest miasto Afula.
Transport.
Przez dolinę przechodzi kilka ważnych arterii komunikacyjnych. Dolinę łączą z nadmorską równiną droga ekspresowa nr 65 i droga ekspresowa nr 70. Droga nr 65 prowadzi dalej na północny wschód w kierunku Doliny Hula, natomiast droga nr 70 prowadzi na północny zachód przez Dolinę Zabulona, a następnie na północ wzdłuż niziny nadmorskiej w kierunku granicy z Libanem. Wzdłuż zachodniej krawędzi doliny przebiega droga nr 66, która łączy drogi nr 65 i 70, oraz prowadzi na terytorium palestyńskie do miasta Dżanin. Wzdłuż północno-zachodniej krawędzi doliny przebiega droga ekspresowa nr 75, która prowadzi do miasta Nazaret. W kierunku północno-wschodnim odchodzi od niej droga ekspresowa nr 77, która przez Dolinę Bejt Netofa prowadzi do miasta Tyberiada nad Jeziorem Tyberiadzkim. Przez środek doliny przebiega droga nr 60, łącząca palestyńskie miasto Dżanin z Afulą i Nazaretem. Wzdłuż północnej krawędzi doliny przebiega droga nr 73, łącząca drogę nr 60 z drogą nr 75. W kierunku południowo-wschodnim odchodzi droga nr 71, która przez Dolinę Charod prowadzi do miasta Bet Sze’an w Dolinie Bet Sze’an.

</doc>
<doc id="738548" url="https://pl.wikipedia.org/wiki?curid=738548" title="Dettenheim (Badenia-Wirtembergia)">
Dettenheim (Badenia-Wirtembergia)

Dettenheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Graben-Neudorf. Leży nad Renem, ok. 18 km na północ od Karlsruhe.

</doc>
<doc id="738549" url="https://pl.wikipedia.org/wiki?curid=738549" title="Doktorzy honoris causa Uniwersytetu Warmińsko-Mazurskiego">
Doktorzy honoris causa Uniwersytetu Warmińsko-Mazurskiego

Lista osób, które otrzymały tytuł doktora honoris causa Uniwersytetu Warmińsko-Mazurskiego w Olsztynie:

</doc>
<doc id="738555" url="https://pl.wikipedia.org/wiki?curid=738555" title="Józef Maksymilian Lubomirski">
Józef Maksymilian Lubomirski

Józef Maksymilian Lubomirski herbu Szreniawa bez Krzyża, książę (ur. 25 sierpnia 1839 w Niewirkowie, zm. 16 kwietnia 1911 w Nicei we Francji) – powieściopisarz francuski. 
Syn Marcelego i Jadwigi Jabłonowskiej (1819–1894). W latach 1850 – 1858 został oddany przez matkę do prestiżowego Korpusu Paziów. W latach 1858–1860 służył w Pułku Huzarów Narwińskich w tym czasie popadł w długi.
Był właścicielem Dubna, które zadłużył i później sprzedał wyjeżdżając do Francji w 1866. Odziedziczony w 1894 po matce majątek Dermań również sprzedał. Zadebiutował jako pisarz na łamach paryskiej gazety „Correspondant” w 1868 roku. Jego pierwszą serią artykułów były „Wspomnienia pazia cara Mikołaja”. Kolejne jego publikacje to „Wspomnienia o Komunie Paryskiej” opublikowane w tej samej gazecie i trzy tomy reportaży ze swoich podróży po Ziemi Świętej i Afryce. Do najbardziej znanych z jego utworów należy „Szlachta i czynownicy” z 1875. W 1877 roku ożenił się z ponad czterdziestoletnią Francoise – Angelique Boyer Troussel des Saussayes (zm. 1901) Będąc bogatą wdową podarowała mu stałą rentę w wysokości 50 tysięcy franków. W 1902 ożenił się ponownie, tym razem z wdową księżną Seweryną Rozalią Lowenthal. Umarł bezpotomnie. Parę lat przed śmiercią zachorował na nogę, którą mu amputowano. Opublikował pamiętniki: „Historia pewnej ruiny” (pierwsze wydanie polskie 1975) i „Wspomnienia o Komunie Paryskiej”. Zapiski te obejmują lata 1839–1871.

</doc>
<doc id="738562" url="https://pl.wikipedia.org/wiki?curid=738562" title="Eggenstein-Leopoldshafen">
Eggenstein-Leopoldshafen

Eggenstein-Leopoldshafen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży ok. 12 km na północ od Karlsruhe, przy drodze krajowej B36.
Współpraca.
Miejscowości partnerskie:

</doc>
<doc id="738563" url="https://pl.wikipedia.org/wiki?curid=738563" title="Songs from a Room">
Songs from a Room

Songs from a Room – drugi album muzyczny Leonarda Cohena.
Lista utworów.
Teksty i melodie napisał Leonard Cohen, poza jedną piosenką.

</doc>
<doc id="738565" url="https://pl.wikipedia.org/wiki?curid=738565" title="Eggenstein">
Eggenstein



</doc>
<doc id="738566" url="https://pl.wikipedia.org/wiki?curid=738566" title="Leopoldshafen">
Leopoldshafen



</doc>
<doc id="738569" url="https://pl.wikipedia.org/wiki?curid=738569" title="Klin odłamu">
Klin odłamu

Klin odłamu – część skarpy, która może ulec obsunięciu (pod wpływem ciężaru własnego, lub siły przyłożonej z zewnątrz); znajduje się on między powierzchnią poślizgu lub obrywu a stokiem skarpy. 
Zjawisko „klina odłamu” występuje w przypadku każdego wykopu jednak stopień jego oddziaływania oraz poziom zagrożeni osunięciem zależy m.in. od takich czynników jak:
Obliczanie klina odłamu.
Zasada obliczania klina odłamu dla sprzętu budowlanego, np. koparko-ładowarki:
l = (h *współczynnik) + 0,6 m
Współczynnik dla kategorii gruntu:

</doc>
<doc id="738571" url="https://pl.wikipedia.org/wiki?curid=738571" title="Ministrowie spraw zagranicznych Danii">
Ministrowie spraw zagranicznych Danii

Przed rokiem 1848 kierownikami duńskiej polityki zagranicznej byli nadsekretarze-prezydenci tak zwanej „niemieckiej kancelarii” („Tyske Kancelli”), powstałej w 1523 roku i zwanej „niemiecką”, ze względu na używanie języka niemieckiego podczas obrad. W 1806 roku zmieniono jej nazwę na „Slesvig-Holstenske Kancelli'”, a w 1848 na „Danske Kancelli”, gdyż zaczęto używać języka duńskiego.

</doc>
<doc id="738574" url="https://pl.wikipedia.org/wiki?curid=738574" title="Piramida Pepiego II">
Piramida Pepiego II

Piramida Pepiego II, zwana – piramida zbudowana przez władcę starożytnego Egiptu Pepiego II z VI dynastii. Wraz z całym kompleksem grobowym znajduje się w południowej Sakkarze, około 5 km na południe od piramidy Dżesera, w pobliżu piramid jego dwóch poprzedników i niespełna 300 m od północno-zachodniego narożnika mastaby Szepseskafa.
Nazwa Piramidy.
&lt;-Q3:Q3-M17 -&gt;Y5:N35-S34-O24
"Men-anch-Pepi" – Pepi żyje stale.
Kompleks grobowy.
Charakterystyczną cechą kompleksu Pepiego II jest wysoki stopień zachowania konstrukcji.
Do tarasu świątyni dolnej prowadziły 2 rampy. Z tarasu droga pielgrzyma prowadziła przez drzwi do świątyni dolnej, ozdobionej portykiem ze scenami przedstawiającymi: przyjęcie władcy przez bogów, pokonanie wrogów, polowanie. Ze świątyni dolnej biegła długa na 400 m rampa, będąca drogą procesyjną, zdobiona scenami przedstawiającymi władcę jako triumfatora nad wrogami, a w górnej części znajdował się spis domen królewskich. Rampa dochodziła do świątyni górnej obejmującej właściwą świątynię kultową i świątynię składania ofiar dla zmarłego. Dzięki dobrze zachowanym obiektom udało się zrekonstruować w świątyni program ikonograficzny składania ofiar dla zmarłego. Znajdujące się tam reliefy przedstawiały:
Wymiary samej piramidy są identyczne jak wymiary piramid jego poprzedników z VI dynastii: Tetiego, Pepiego I i Merenre I. Bok podstawy ma długość 78,75 metrów, wysokość – 52,5 m (pierwotnie 78,5 m), kąt nachylenia – 53°13'. Została ona zbudowana z małych kamieni związanych zaprawą z mułu nilowego, a od zewnątrz pokryto ją okładziną z białego wapienia z Tury, której fragmenty zachowały się jeszcze na zachodniej ścianie piramidy
Wejście do niej znajduje się od strony północnej przez kaplicę wejściową. Od wejścia biegnie obniżający się korytarz o długości 16 m, przechodzący w przedsionek, za którym biegnie poziomy chodnik długi na 23 m. Za tym korytarzem znajduje się przedsionek komory grobowej, w którym są dwa wejścia: po jednej stronie – do komory grobowej, a po drugiej – do serdabu.
Piramida Pepiego II (jak i jego poprzedników) należy do tzw. "mówiących piramid". Sufit komory grobowej pokrywają złote gwiazdy na niebieskim tle, a ściany korytarzy i komór pokryte są Tekstami Piramid. Wewnątrz komory grobowej znaleziono pusty, granitowy sarkofag, noszący imiona i tytuły Pepiego II, oraz pokrywę skrzyni kanopskiej, stanowiącej pozostałość wyposażenia grobowego.
Przy południowo-wschodnim narożniku piramidy właściwej, umieszczona została mała piramidka kultowa o długości boku podstawy 15,75 m i kącie nachylenia 63°.
Piramidy królowych.
W bezpośrednim sąsiedztwie piramidy Pepiego znajdują się grobowce jego żon: od strony północnej i północno-zachodniej, piramidy Neit i Iput II, a po stronie południowo-wschodniej – Udżebten, każda z własnym kompleksem grobowym. Być może z powodu zbliżającego się końca panowania Pepiego II, jego czwarta żona Anchenespepi IV nie została pochowana we własnej piramidzie, lecz w komorze odrodzenia świątyni grobowej Iput II, podobnie jak książę Ptahszepses pochowany został w kompleksie grobowym Unisa, w sarkofagu zaadaptowanym dla niego, a pochodzącym z czasów IV dynastii.
Znaczenie kompleksu.
Piramida Pepiego II jest ostatnią znaną piramidą Starego Państwa i wybudowaną w kanonie Starego Państwa. Zawiera także bogate dekoracje, które udało się w znacznej mierze zrekonstruować. Uważa się, że kompleks grobowy, a w szczególności piramida Pepiego II, zostały ukończone nie później niż w 30 roku jego panowania i w związku z tym przez ponad 60 lat żadna ze znaczących budowli grobowych nie była budowana, co spowodowało znacząco długą przerwę w pracy kamieniarzy, murarzy i inżynierów. Brak praktyki niewątpliwie obniżył umiejętności niemających do wykonania żadnej "państwowej" pracy rzemieślników, co być może tłumaczy brak ogromnych kompleksów budowli w czasie Pierwszego Okresu Przejściowego.

</doc>
