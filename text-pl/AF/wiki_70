<doc id="738579" url="https://pl.wikipedia.org/wiki?curid=738579" title="Rak pęcherza moczowego">
Rak pęcherza moczowego

Rak pęcherza moczowego () – pierwotny nowotwór złośliwy pęcherza moczowego pochodzenia nabłonkowego. Histologicznie u ludzi zdecydowaną większość raków pęcherza moczowego stanowi rak urotelialny (z komórek nabłonka dróg moczowych), nazywany również rakiem przejściowokomórkowym. Nowotwór jest chorobą niejednorodną i stanowi spektrum zmian o zróżnicowanym stopniu złośliwości, głębokości naciekania oraz ryzyka progresji choroby. Najważniejszym czynnikiem ryzyka rozwoju raka pęcherza moczowego jest palenie tytoniu. Najczęstszym objawem choroby jest bezbolesny, okresowy krwiomocz.
Rozpoznanie jest stawiane na podstawie badania histopatologicznego materiału pobranego podczas cystoskopii z wykonaniem przezcewkowej elektroresekcji guza pęcherza moczowego (TURBT). Strategia leczenia raka pęcherza moczowego jest oparta o ocenę głębokości naciekania oraz ryzyka nawrotu raka. U części chorych wystarczającym leczeniem jest przezcewkowa elektroresekcja, ale część chorych wymaga chemioterapii dopęcherzowej albo dopęcherzowej immunoterapii BCG. U chorych z naciekaniem mięśniówki oraz chorych z rakiem o najwyższym ryzyku nawrotu albo nawrotem opornym na leczenie BCG konieczne jest chirurgiczne wycięcie pęcherza nazywane radykalną cystektomią. Cystektomię u chorych z rakiem naciekającym mięśniówkę poprzedza chemioterapia neoadiuwantowa. Leczenie choroby z przerzutami jest oparte o chemioterapię z użyciem programów zawierających cisplatynę.
Epidemiologia.
Rak pęcherza moczowego jest jednym z najczęściej występujących nowotworów złośliwych u ludzi. U mężczyzn w krajach zachodnich rak pęcherza moczowego pod względem zapadalności jest czwartym nowotworem złośliwym po raku prostaty, raku płuca i raku jelita grubego. Na świecie co roku jest on rozpoznawany u 430 000 osób i jest powodem 160 000 zgonów rocznie. Ocenia się, że co 25 mężczyzna w Europie i Ameryce Północnej zachoruje na ten nowotwór. W populacji ogólnoświatowej pod względem zapadalności jest 7 najczęstszym nowotworem złośliwym u mężczyzn i 17 u kobiet.
Zapadalność i śmiertelność na ten nowotwór wykazuje zróżnicowanie geograficzne, co jest związane z różnicami w rozpowszechnieniu czynników ryzyka tej choroby, przede wszystkim palenia tytoniu. Nowotwór znacznie częściej występuje w Europie, Ameryce Północnej i Australii, a niższą zapadalność obserwuje się w Azji i Afryce. Standaryzowany wskaźnik zachorowalności na raka pęcherza moczowego na świecie jest oceniany na 9,0 przypadków na 100 000, przy czym w krajach rozwiniętych wynosi on około 16,9 przypadków na 100 000, a w krajach rozwijających się 5,3 przypadków na 100 000. W krajach wysokorozwiniętych obserwuje się tendencję spadkową zapadalności.
Zapalność na raka pęcherza moczowego rośnie wraz z wiekiem. Nowotwór jest rzadki przed 50. rokiem życia i zwykle jest rozpoznawany w siódmej dekadzie. Mediana zapadalności przypada pomiędzy 65. a 70. rokiem życia. Nowotwór od 3 do 4-krotnie częściej dotyczy mężczyzn niż kobiet.
W Polsce nowotwory pęcherza moczowego stanowią 7% przypadków nowotworów złośliwych u mężczyzn i 2% u kobiet. Co roku rozpoznaje się w Polsce około 5000 przypadków u mężczyzn i 1400 u kobiet.
Czynniki ryzyka.
Najważniejszym czynnikiem ryzyka rozwoju raka pęcherza moczowego jest palenie tytoniu, które jest odpowiedzialne aż za połowę przypadków choroby. Ważnym czynnikiem ryzyka jest ekspozycja zawodowa na aminy aromatyczne i wielopierścieniowe węglowodory aromatyczne, która jest związana z 10% przypadków choroby. W niektórych regionach świata kluczowym czynnikiem ryzyka jest przywra krwi ("Schistosoma haematobium").
Do czynników ryzyka rozwoju raka pęcherza moczowego należą:
Palenie tytoniu.
Palenie tytoniu jest najważniejszym czynnikiem ryzyka wystąpienia raka pęcherza moczowego. Ocenia się, że około 50% wszystkich raków pęcherza moczowego wiąże się z paleniem tytoniu. Duże metaanalizy wykazały, że palenie tytoniu trzykrotnie zwiększa ryzyko wystąpienia tego nowotworu w porównaniu do osób, które nie palą. Ryzyko rośnie zarówno wraz z ilością wypalanych papierosów, jak i z długością trwania nałogu. Palenie papierosów wiąże się z większym ryzykiem niż palenie cygar czy fajek. Mechanizm prowadzący do raka związanego z paleniem tytoniu nie jest całkowicie poznany, prawdopodobnie wiąże się z wdychaniem 2-naftyloaminy i 4-aminobifenylu.
Narażenie zawodowe.
Ocenia się, że blisko 20% przypadków raka pęcherza moczowego jest związanych z zawodowym narażeniem na substancje rakotwórcze, przede wszystkim aminy aromatyczne i wielopierścieniowe węglowodory aromatyczne (2-naftyloamina, 4-aminobifenyl i benzydyna). Zatem jest to drugi, po paleniu tytoniu, najważniejszy czynnik ryzyka rozwoju tego nowotworu. Zwiększone ryzyko związane z ekspozycją jest obserwowane u mężczyzn, podczas gdy u kobiet nie zaobserwowano istotnej statystycznie asocjacji. Narażenie dotyczy głównie pracowników przemysłu chemicznego, gumowego, wytwarzania i przetwórstwa farb, barwników i produktów ropopochodnych. Jednak ze względu na świadomość zagrożenia i znaczną poprawę norm bezpieczeństwa struktura narażenia zawodowego uległa znacznemu przeobrażeniu. Badania zwracają uwagę na zwiększone ryzyko rozwoju raka u operatorów maszyn, kierowców autobusów i ciężarówek, mechaników, górników, drukarzy, fryzjerów i pracowników przemysłu skórzanego.
Schistosomatoza.
Przywra krwi ("Schistosoma haematobium") jest pasożytem występującym w Afryce Subsaharyjskiej i Bliskim Wschodzie, jej obecność jest związana ze zwiększonym ryzykiem raka płaskonabłonkowego pęcherza moczowego. W cyklu życiowym przywry dochodzi do przebijania błony śluzowej pęcherza moczowego przez jaja pasożyta. Pasożyt stymuluje rozwój odpowiedzi zapalnej oraz procesów regeneracyjnych, a ostatecznie prowadzi do metaplazji błony śluzowej pęcherza moczowego. Ponadto przywry sprzyjają przemianom azotanów i azotynów w rakotwórcze nitrozoaminy.
Endemiczne występowanie "Schistosoma haematobium" jest ściśle związane ze zwiększonym ryzykiem tego raka. W regionach endemicznego występowania pasożyta rak pęcherza moczowego jest dominującym nowotworem złośliwym u ludzi. Przykładowo w Egipcie rak pęcherza moczowego łącznie stanowi ponad 30% nowotworów złośliwych, u mężczyzn jest najczęstszym nowotworem złośliwym, a u kobiet drugim po raku piersi. W regionach endemicznego występowania przywry krwi dominującym typem histologicznym raka pęcherza moczowego jest rak płaskonabłonkowy, a nie rak urotelialny (przejściowokomórkowy).
Czynniki dietetyczne.
Metabolity wielu pokarmów są wydalane poprzez układ moczowy, dlatego sugeruje się, że czynniki dietetyczne mogą wpływać na ryzyko rozwoju raka pęcherza moczowego.
W niektórych badaniach sugerowano, że spożycie czerwonego mięsa zwiększa ryzyko raka pęcherza moczowego. Jednak duża metaanaliza wykazała, że spożycie czerwonego mięsa nie jest skorelowane ze zwiększonym ryzykiem raka pęcherza, przy czym zwiększone spożycie wysoko przetworzonego mięsa zwiększa ryzyko rozwoju tego raka. Efekt może wynikać z obróbki mechanicznej lub chemicznej mięsa, jedną z hipotez jest reakcja azotynów stosowanych jako środek konserwujący z drugorzędowymi aminami białek, tworząca rakotwórcze nitrozoaminy.
Sugeruje się ochronne działanie spożycia warzyw i owoców. Zmniejszenie ryzyka rozwoju raka pęcherza moczowego może wynikać z obecnych w tych produktach substancji o właściwościach przeciwutleniających i ich wpływie na hamowanie utleniania DNA, kontrolowanie proliferacji komórek i apoptozy. Jednak wyniki badań są niespójne i autorzy prac przeglądowych zwracają uwagę na niewielki stopień dowodów wspierających protekcyjne działanie warzyw i owoców. Za korzystnym efektem spożycia warzyw i owoców przemawiają wyniki kilku badań i metaanaliz, a z drugiej strony opublikowano prace nie potwierdzające takiego efektu.
Zanieczyszczenie środowiska.
Zanieczyszczenie wody pitnej związkami arsenu jest istotnym czynnikiem ryzyka rozwoju raka pęcherza moczowego. W niektórych krajach jak Indie, Bangladesz czy Chiny arsen występuje w wodzie gruntowej i glebie w stosunkowo wysokich stężeniach. W metaanalizie ośmiu badań opisano 2,7-krotne zwiększenie ryzyka rozwoju przy bardzo niskich stężeniach arsenu w wodzie pitnej (10 μg/l). Innymi źródłami arsenu może być dym tytoniowy, zanieczyszczenie powietrza i narażenie zawodowe.
Chlorowanie wody jest często stosowaną metodą uzdatniania wody. Jednak chlor może reagować z niektórymi związkami organicznymi ostatecznie prowadząc do wytworzenia trihalometanów, chloronitrometanów i hidroksafuranów. Wyniki niektórych badań sugerują, że długotrwałe spożywanie chlorowanej wody u mężczyzn może przyczyniać się do rozwoju choroby.
Choroby układu moczowego.
Istnieje silna korelacja pomiędzy przewlekłymi infekcjami układu moczowego a ryzykiem raka płaskonabłonkowego pęcherza moczowego. Jednak związek przewlekłych infekcji z rakiem przejściowokomórkowym jest mniej jasny. W wielu retrospektywnych analizach zaobserwowano zwiększone ryzyko raka pęcherza moczowego u chorych z nawrotowymi zakażeniami układu moczowego. Możliwe, że infekcje układu moczowego mogą wykazywać synergistyczne działanie z innymi czynnikami ryzyka rozwoju raka. Z drugiej strony u części chorych nawracające infekcje układu moczowego nie są przyczyną, a raczej następstwem raka pęcherza moczowego i poprzedzają jego rozpoznanie.
Czynniki jatrogenne.
Dawniej stosowana jako lek przeciwbólowy fenacetyna (obecnie niestosowana z powodu wywoływania nefropatii) wiąże się ze zwiększeniem ryzyka rozwoju raka pęcherza moczowego. Stosowane w chemioterapii nowotworów, a także w immunosupresji, cyklofosfamid oraz ifosfamid są związane z krwotocznym zapaleniem pęcherza moczowego i zwiększają ryzyko rozwoju raka pęcherza moczowego jako nowotworu drugorzędnego. Podobnie radioterapia obejmująca obszar miednicy wiąże się ze zwiększonym ryzykiem raka pęcherza moczowego.
Czynniki genetyczne.
Ocenia się, że około 7% przypadków raka pęcherza moczowego w krajach zachodnich jest związanych z czynnikami genetycznymi. U krewnych pierwszego stopnia chorych na raka pęcherza moczowego obserwuje się zwiększone ryzyko rozwoju choroby. Do genetycznych czynników wpływających na ryzyko rozwoju raka pęcherza moczowego należą genotypy T1 i M1 transferazy glutationowej (GST) oraz „wolny” fenotyp N-acetylotransferazy 2 kodowanej przez gen NAT2. Polimorfizm tych enzymów prawdopodobnie samodzielnie nie prowadzi do nowotworu, jednak może zwiększać podatność na działanie substancji rakotwórczych.
Zapobieganie.
Profilaktyka pierwotna obejmuje zwalczanie czynników ryzyka choroby. Zaleca się nie palenie tytoniu, a u osób palących zaprzestania palenia. Większość czynników ryzyka raka pęcherza moczowego również ma znaczenie w innych chorobach nowotworowych i chorobach sercowo-naczyniowych, dlatego ich kontrola ma wpływ również na te choroby.
Zaprzestanie palenia po roku pozwala obniżyć ryzyko zachorowania aż o 30%, a po 25 latach od zaprzestania palenia ryzyko spada o 60%, jednak nadal jest ono wyższe od ryzyka populacyjnego. Zaleca się dietę bogatą w warzywa i owoce z niską ilością wysoko przetworzonego mięsa. W przypadku zawodowego narażenia na karcynogeny związane z rakiem pęcherza moczowego konieczne jest przestrzeganie zasad bezpieczeństwa pracy z takimi środkami. W krajach wysokorozwiniętych zmniejszenie zawodowej ekspozycji na aminy aromatyczne doprowadziło do zmniejszenia zapadalności na ten nowotwór.
Profilaktyka wtórna obejmuje wczesne rozpoznawanie zmian przednowotworowych na podstawie badań przesiewowych. Jednak badania przesiewowe nie znalazły zastosowania w profilaktyce raka pęcherza moczowego. Nie ma wystarczających dowodów, aby wykazać, że badania przesiewowe zmniejszają śmiertelność związaną z chorobą. Ponadto nie można wskazać odpowiedniej metody badań przesiewowych i jednoznacznie określić populacji odnoszącej korzyści z takiego badania przesiewowego.
Objawy.
Około 80% nowo wykrytych raków pęcherza moczowego stanowią guzy ograniczone do śluzówki i warstwy podśluzowej (Ta, Tis, T1). Najczęstszym objawem choroby jest bezbolesny, przerywany krwiomocz (hematuria), który jest stwierdzany u 75% chorych. Krwiomocz zwykle występuje przez cały okres mikcji, rzadziej gdy pochodzi on z szyi lub trójkąta pęcherza moczowego pojawia się na końcu oddawania moczu, a gdy pochodzi z cewki moczowej występuje na jej początku. U większości chorych występuje wykrywany w badaniach laboratoryjnych krwinkomocz. Możliwe jest występowanie skrzepów w moczu. Skrzepy z pęcherza moczowego często są nieforemnego, nieregularnego kształtu, podczas gdy te z górnej części układu moczowego mogą przyjmować podłużny kształt. Ocenia się, że u około 20% chorych z krwiomoczem zostaje rozpoznany rak pęcherza moczowego. U części chorych, szczególnie z rakiem "in situ" czy zajmującym trójkąt pęcherza moczowego, mogą występować objawy dyzuryczne obejmujące bolesne oddawanie moczu, pieczenie w cewce moczowej, konieczność częstego oddawania moczu i uczucie nagłego lub stałego parcia na mocz.
Późnej fazie choroby mogą towarzyszyć bóle w podbrzuszu, uczucie ciśnienia i dyskomfortu w miednicy, częstomocz, bolesne parcie na mocz, zatrzymanie moczu, ból okolicy lędźwiowej związany z utrudnieniem odpływu moczu z nerek. Naciek miednicy lub zajęcie węzłów chłonnych może być przyczyną obrzęku i bólu kończyn dolnych. W rozsianej chorobie mogą występować utrata masy ciała, osłabienie i utrata apetytu.
W badaniu fizykalnym nowotwór rzadko daje objawy. W zaawansowanej chorobie w badaniu palpacyjnym może być wyczuwalny guz w jamie brzusznej. W badaniu przez odbyt ("per rectum") bywa wyczuwalna powiększona przez naciek nowotworowy prostata, a także pogrubienie, stwardnienie lub fiksacja narządu z innymi strukturami. U kobiet w badaniu ginekologicznym dwuręcznym może zostać wykryty guz w miednicy lub naciek pochwy. W zaawansowanej chorobie bywają obecne wyczuwalne węzły chłonne pachwinowe, a rzadziej okolicy pępkowej.
Histopatologia.
Ponad 90% przypadków raka pęcherza moczowego u ludzi stanowi rak urotelialny. Rzadziej spotyka się rak płaskonabłonkowy dotyczący poniżej 5% przypadków tej choroby oraz gruczolakorak (rak gruczołowy) występujący u poniżej 2% chorych. Preferuje się stosowanie terminu rak urotelialny zamiast rak przejściowokomórkowy. Nowotwory pęcherza moczowego mogą wykazywać się brodawkowatym lub płaskim oraz nieinwazyjnym albo inwazyjnym typem wzrostu. Około 75% raków pęcherza moczowego w momencie rozpoznania jest nieinwazyjna, czyli nie nacieka błony mięśniowej pęcherza moczowego (stadia Ta i T1 w klasyfikacji TNM), a pozostała część wykazuje inwazyjny typ wzrostu i wymaga odmiennego postępowania.
Nabłonkowe nowotwory pęcherza moczowego w klasyfikacji WHO z 2004 roku:
Klasyfikacja WHO z 2004 roku zlikwidowała trójstopniowy podział na stopnie zróżnicowania (stopnie złośliwości) raka (od G1 do G3) wprowadzając pojęcia raka o niskiej złośliwości ("low grade") oraz o wysokiej złośliwości ("high grade"). Wprowadzono nową kategorię rozpoznań: nowotwór przejściowonabłonkowy o małym potencjale złośliwości ("papillary urothelial neoplasm of low malignant potential", PUNLMP), do której zaliczono część nowotworów G1.
Inwazyjny rak urotelialny.
Inwazyjny (naciekający) rak urotelialny jest definiowany jako obecność inwazji nowotworowej poniżej błony podstawnej urotelium. Makroskopowo inwazyjne nowotwory urotelialne mogą przyjmować formę brodawkowatą, polipowatą, guzkową, litą, tworzyć rozlany naciek ściany pęcherza moczowego. Zmiany mogą występować pojedynczo lub wieloogniskowo. Typowo większość guzów pT1 jest brodawczakowata o niskim lub wysokim stopniu złośliwości histologicznej, z kolei guzy o większym zaawansowaniu pT2–T4 wykazują morfologię niebrodawczakowatą i cechują się wysokim stopniem złośliwości.
Mikroskopowo w utkaniu obecne są komórki tworzące gniazda, sznury komórek lub pojedyncze komórki pooddzielane desmoplastycznym podścieliskiem. Możliwy jest bardziej rozlany wzór wzrostu nowotworu, w którym komórki tworzą arkusze, przy czym również w takim utkaniu spotyka się ogniskowo występujące gniazda komórek. Komórki cechują się umiarkowaną do obfitej ilością amfofilnej lub eozynofilnej cytoplazmy i dużym hiperchromatycznym jądrem komórkowym. Jądra komórkowe wykazują znaczną pleomorficzność, nieregularne, kanciaste granice. Liczba i wygląd jąderek wykazuje znaczną zmienność. Gniazda komórek nowotworowych zwykle indukują reakcję desmoplastyczną podścieliska. Obecne są liczne figury mitotyczne i możliwa jest obecność nieprawidłowych figur mitotycznych. W podścielisku większości guzów jest obecny naciek limfocytów i komórek plazmatycznych, naciek najczęściej jest wyrażony ogniskowo od łagodnego do umiarkowanego stopnia, ale może być nasilony i rozlany. Może być widoczna inwazja naczyń.
Kluczowym elementem wpływającym na rokowanie jest głębokość nacieku nowotworowego. Początkowo inwazja blaszki mięśniowej właściwej może przebiegać jako obecność pojedynczych komórek, klastry lub gniazda komórek w górnych warstwach blaszki mięśniowej właściwej, zwykle skojarzonej z infiltracją komórek zapalnych. W późniejszych etapach inwazji obecne są klastry lub rozlane arkusze komórek nowotworowych w obrębie blaszki mięśniowej właściwej.
Rak urotelialny wykazuje skłonność do rozbieżnego różnicowania, czego konsekwencją jest obecność bardzo licznych wariantów tego nowotworu. Niektóre warianty raka urotelialnego wiążą się z odmiennym rokowaniem.
Ocenia się, że około 20–30% raków urotelialnych wykazuje obecność współistniejących obszarów o odmiennym kierunku różnicowania, najczęściej w kierunku raka płaskonabłonkowego lub gruczołowego.
Rak urotelialny z różnicowaniem płaskonabłonkowym jest definiowany jako obecność mostków międzykomórkowych lub keratynizacji. Rozpoznanie raka płaskonabłonkowego jest zarezerwowane dla „czystego” utkania raka płaskonabłonkowego. Postać występuje w około 20% przypadków raków urotelialnych pęcherza moczowego.
Rak urotelialny z różnicowaniem gruczołowym jest definiowany jako obecność prawdziwych przestrzeni gruczołowych pośród utkania guza. Ocenia się, że około 6% raków urotelialnych pęcherza moczowego wykazuje różnicowanie gruczołowe. Rozpoznanie gruczolakoraka jest zarezerwowane dla „czystego” utkania gruczolakoraka.
Rak urotelialny z olbrzymimi komórkami trofoblastycznymi jest rzadką odmianą raka urotelialnego wykazującą ekspresję gonadotropiny kosmówkowej (HCG) w badaniu immunohistochemicznym bez rozpoznawalnego trofoblastu lub cechujący się obecnością rozproszonego syncytiotrofoblastu. Bardzo rzadko obserwuje się różnicowanie w kierunku kosmówczaka.
Jest to bardzo rzadki wariant raka urotelialnego. Cechuje się pozornie łagodnym utkaniem przypominającym gniazda Brunna, które naciekają blaszkę mięśniową właściwą. Komórki mogą wykazywać cechy łagodnej atypii lub nie wykazują jej cech, jednak obecne są ogniska z ewidentnymi komórkami nowotworowymi z powiększonym jądrem komórkowym i pogrubiałą chromatyną.
Jest to bardzo rzadki wariant raka urotelialnego. Cechuje się obecnością delikatnych nitkowatych brodawek znajdujących się na powierzchni guza często zawierających w swoim rdzeniu naczynia, albo obecnością niewielkich gniazd komórek tworzących brodawki. Komórki zawierają obfitą ilość eozynofilnej lub jasnej cytoplazmy, wykazują jądra z wyraźnymi jąderkami, liczba figur mitotycznych waha się od kilku do wielu.
Jest to bardzo rzadki wariant raka urotelialnego cechujący się obecnością okrągłych lub owalnych torbieli wielkości 1–2 mm w obrębie gniazd komórek raka urotelialnego. Cysty mogą być wyścielone urotelium i mogą wykazywać różnicowanie gruczołowe.
Jest to nowotwór dwufazowy wykazujący morfologiczne lub immunohistochemiczne cechy różnicowania nabłonkowego i mezenchymalnego. Mikroskopowo część nabłonkową może tworzyć komponent urotelialny, gruczołowy lub drobnokomórkowy o różnym stopniu złośliwości, z kolei część mezenchymalną może tworzyć utkanie niezróżnicowanego nowotworu o wysokim stopniu złośliwości z komórkami wrzecionowatymi. W badaniu immunohistochemicznym komponent nabłonkowy daje dodatnią reakcję dla cytokeratyn, podczas gdy komponent mezenchymalny daje pozytywną reakcję dla wimentyny i innych markerów różnicowania mezenchymalnego.
Jest to rzadka odmiana przypominająca nabłoniak limfatyczny ("lymphoepithelioma") jamy nosowej. Utkanie guza tworzą gniazda, arkusze lub sznury komórek z dużymi pleomorficznymi jądrami i wyraźnymi jąderkami, granice komórek są słabo widoczne. W podścielisku widoczne są limfocyty B i T, komórki plazmatyczne i histiocyty, okazjonalnie również neutrofile i eozynofile.
Jest to rzadka odmiana cechująca się dominującą w utkaniu obecnością słabo zróżnicowanych olbrzymich pleomorficznych komórek z eozynofilną lub amfofilną cytoplazmą i kilkoma jądrami komórkowymi przypominających raka olbrzymiokomórkowego płuca.
Wariant raka urotelialnego jest definiowany przez obecność komórek bogatych w glikogen o jasnej lub eozynofilnej cytoplazmie. Zwykle utkanie guza jest mieszaniną różnych jego wzorów morfologicznych.
Jest to bardzo rzadki wariant cechujący się obecnością dużych komórek z licznymi wakuolami przypominających lipoblasty, mogą zawierać komponent wykazujący różnicowanie w kierunku raka sygnetowatokomórkowego.
Jest to rzadki wariant cechujący się obecnością jednojądrzastych komórek przypominających limfocyty lub plazmocyty. Komórki posiadają jasną lub eozynofilną cytoplazmę i powiększone, hiperchromatyczne jądro komórkowe z małym jąderkiem. W utkaniu bardzo często w różnym stosunku jest obecny komponent składający się z komórek posiadających wakuole, które nadają im wygląd komórek sygnetowatych.
Jest to kategoria obejmująca nowotwory, których nie można sklasyfikować do innych grup. W utkaniu występują pasma lub izolowane pojedyncze niezróżnicowane komórki.
Nieinwazyjne nowotwory urotelialne.
Brodawczakowaty nowotwór urotelialny o niskim potencjale złośliwości.
Brodawczakowaty nowotwór urotelialny o niskim potencjale złośliwości ("papilary urothelial neoplasm of low malignant potential" – PUNLMP) jest to nieinwazyjny nowotwór przypominający egzofitycznego brodawczaka, ale o zwiększonej proliferacji komórek powodującej pogrubienie urotelium.
Typowo guz wyrasta na tylnej lub bocznej ścianie pęcherza moczowego, cechuje się możliwością nawrotu, którego ryzyko jest jednak zdecydowanie niższe w porównaniu do innych nieinwazyjnych raków urotelialnych. Nawroty obserwuje się u 25–50% chorych. Jest możliwa progresja guza, ale jest ona rzadka.
Nowotwór nie wykazuje cytologicznych cech nowotworu złośliwego, nie występują zaburzenia architektury nabłonka, atypia jądrowa nie występuje lub jest tylko minimalnie zaznaczona. Utkanie guza jest uporządkowane, monotonne, tworzące je komórki są podobne do siebie. Obecne są cienkie brodawki, które są wyścielone wielowarstwowym urotelium. Jądra komórkowe są prawidłowe lub nieznacznie powiększone, jednolite, bez rozproszonej hiperchormazji. Widoczna jest nieco zwiększona komórkowość guza.
Rak urotelialny "in situ".
Jest to niebrodawkowata zmiana, w której stwierdza się nabłonek wykazujący cytologiczne cechy złośliwości. Atypia może nie obejmować całej grubości nabłonka, zmiany mogą być obecne wyłącznie w warstwie podstawnej lub pokrywać nabłonek o prawidłowym wyglądzie. Rak "in situ" często jest wieloogniskowy i może być rozproszony. Zmiany mogą występować synchronicznie lub pojawiać się metachronicznie.
Nowotwór zwykle pojawia się w piątej i szóstej dekadzie życia. Makroskopowo rak "in situ" jest płaską zmianą, błona śluzowa może wykazywać zaczerwienienie lub obrzęk, jednak makroskopowo może pozostać niezmieniona. Zmiany pojawiają się przede wszystkim w obrębie pęcherza moczowego, jednak u części chorych nowotwór jest obecny w zakresie końcowego odcinka moczowodów oraz prostacie.
W obrazie mikroskopowym występuje anaplazja jądrowa porównywalna z rakiem urotelialnym o wysokim stopniu złośliwości, jądra komórkowe są wyraźnie powiększone, hiperchromatyczne, chromatyna jest gruba, mogą być obecne duże jąderka. Obserwuje się utratę polarności komórek z nieregularnym stłoczeniem jąder komórkowych. Cytoplazma jest eozynofilna lub amfofilna. Mitozy są częste, mogą być obecne w każdej warstwie urotelium i sięgać górnych warstw urotelium.
Brodawczakowaty nieinwazyjny rak urotelialny o małym stopniu złośliwości.
Brodawczakowaty nieinwazyjny rak urotelialny o małym stopniu złośliwości ("non-invasive papillary urothelial carcinoma low grade", LGPUC) jest nowotworem urotelialnym o uporządkowanym wzorze utkania, lecz z widocznymi zaburzeniami cytologicznymi i architektonicznymi. Guz zwykle jest obecny w obrębie tylnej i bocznej ściany, często w pobliżu ujść moczowodów, w 80% przypadków stwierdza się pojedynczą zmianę, jednak w 20% guzy są mnogie. Ryzyko nawrotu wynosi 50–70%, u około 10% chorych dochodzi do progresji choroby.
Występujące w utkaniu brodawki są smukłe i rozgałęzione, możliwe są fuzje sąsiednich brodawek. Jądra komórkowe są nieznacznie powiększone, zmiany w wielkości, kształcie i wzorcu chromatyny, a także polarności jądra są minimalne, obecne są niewielkie jąderka. Figury mitotyczne mogą być obecne, ale znajduje się je głównie w dolnej połowie urotelium.
Brodawczakowaty nieinwazyjny rak urotelialny o dużym stopniu złośliwości.
Brodawczakowaty nieinwazyjny rak urotelialny o dużym stopniu złośliwości ("non-invasive papillary urothelial carcinoma high grade", HGPUC) jest nowotworem urotelialnym cechującym się nieuporządkowanym utkaniem z wyraźnymi zaburzeniami cytologicznymi i architektonicznymi. Guzy są pojedyncze lub mnogie, makroskopowo mogą być to zmiany brodawkowate lub guzkowe. Grubość urotelium może się znacznie różnić.
Brodawki są rozgałęzione, często ulegają fuzji, przez co mogą formować litą masę. Jądra wykazują pleomorfizm, z umiarkowaną do wyraźnej zmiennością wielkości jąder komórkowych, obecna jest gęsta, nieregularna, kłaczkowata chromatyna. Polarność jąder komórkowych jest zaburzona. Widoczne są wyraźne jąderka. Mitozy są częste, są obecne w całej grubości urotelium i możliwa jest obecność atypowych mitoz.
Rak płaskonabłonkowy.
Jest to nowotwór wykazujący czyste utkanie płaskonabłonkowe i rozpoznanie komponentu raka urotelialnego (przejściowokomórkowego) wyklucza rozpoznanie. Nowotwór jest związany z wieloletnim, przewlekłym zapaleniem pęcherza moczowego. Pod względem rozpowszechnienia jest to drugi, po raku urotelialnym, najczęściej rozpoznawany typ histopatologiczny raka pęcherza moczowego u ludzi. Jednak ocenia się, że stanowi jedynie 3–5% nowotworów złośliwych pęcherza moczowego, przy czym w regionach endemicznego występowania przywry krwi ("Schistosoma haematobium") jest to dominujący podtyp histologiczny, który w tych regionach może stanowić do 60–75% przypadków raka pęcherza moczowego. Najczęściej jest rozpoznawany w siódmej dekadzie życia. Często jest związany ze znacznym zaawansowaniem miejscowym choroby, w mniejszym stopniu niż rak urotelialny wiąże się z przerzutami odległymi, rozsiew jest obserwowany u około 10% chorych.
Makroskopowo nowotwór tworzy masywną, polipowatą litą masę, która nierzadko wypełnia całe światło pęcherza moczowego. Rzadziej zmiany mogą być płaskie, naciekające z owrzodzeniem. Mikroskopowo rak płaskonabłonkowy pęcherza moczowego wykazuje spektrum zmian o różnym stopniu zróżnicowania od wysoko zróżnicowanych (mały stopień złośliwości histologicznej) do nisko zróżnicowanych (wysoki stopień złośliwości histologicznej). W zmianach o wysokim zróżnicowaniu występuje keratynizacja, mostki międzykomórkowe i niewielki pleomorfizm jądrowy, z kolei w zmianach o niskim stopniu zróżnicowania obserwuje się znaczny pleomorfizm jąder komórkowych i jedynie ogniskowe dowody na różnicowanie w kierunku raka płaskonabłonkowego.
Rak gruczołowy.
Rak gruczołowy stanowi 0,5–2% nowotworów złośliwych pęcherza moczowego. Zatem pod względem częstości jest to trzeci podtyp histologiczny raka pęcherza moczowego. Najczęściej jest rozpoznawany w szóstej i siódmej dekadzie życia. Typowe jest głębokie naciekanie, co wiąże się z zaawansowanymi stadiami choroby już w momencie rozpoznania.
Makroskopowo guz może być egzofityczny, siedzący, brodawkujący, naciekający lub powodować owrzodzenie. Ze względu na wzory utkania wyróżnia się podtyp jelitowy, śluzowy, sygnetowatokomórkowy, hepatoidny („wątrobowopodobny”) i mieszany. Podtyp jelitowy naśladuje utkanie gruczolakoraka jelita grubego. Podtyp śluzowy cechuje się obecnością dużych pól mucyny. Wariant sygnetowatokomórkowy cechuje się obecnością komórek sygnetowatych, które rozlanie naciekają ścianę narządu.
Przebieg naturalny choroby.
Rak urotelialny pęcherza moczowego nie jest jednorodną chorobą i charakteryzuje się zróżnicowaną historią naturalną. W spektrum choroby mieszczą się zmiany o niskim stopniu złośliwości, niskim ryzyku progresji i najczęściej nie prowadzące do zagrożenia życia chorego oraz zmiany o wysokim stopniu złośliwości naciekające warstwę mięśniową, wysokim ryzyku wytworzenia przerzutów, które nieleczone powodują zgon chorego.
Około 50% przypadków raka pęcherza moczowego stanowią zmiany nieinwazyjne o niskim stopniu złośliwości. Zmiany wykazują krótki okres przedkliniczny i szybko dają objawy w postaci krwiomoczu. Nowotwory nieinwazyjne wykazują skłonność do nawrotów po przezcewkowej resekcji, a część z nich może ulec progresji do choroby inwazyjnej. Ryzyko nawrotu i progresji zależy od wielu czynników, w tym od liczby zmian, ich wielkości, kategorii zaawansowania T w skali TNM, stopnia złośliwości, obecności zmian "in situ" i wcześniejszego występowania nawrotów. Ocenia się, że do nawrotu dochodzi w 15–60% przypadków tego typu zmian. Szacuje się, że w łącznie 10–25% nieinwazyjnych raków pęcherza moczowego dochodzi do progresji do choroby inwazyjnej, najczęściej po wcześniejszych kilku nawrotach. Nienaciekające zmiany Ta mogą ulegać progresji do zmian T1 bez jednoczesnej progresji stopnia złośliwości, jednak progresja do guzów inwazyjnych T2 zwykle przebiega wraz z progresją do wysokiego stopnia złośliwości.
Około 20% raków pęcherza moczowego stanowią raki nieinwazyjne o wysokim stopniu złośliwości. Są to zmiany płaskie lub uniesione. Cechują się bardziej agresywnym przebiegiem niż zmiany o niskim stopniu złośliwości i większość z nich bez leczenia ulega progresji do zmian naciekających mięśniówkę.
Około 25% przypadków raka pęcherza moczowego stanowią raki inwazyjne naciekające błonę mięśniową pęcherza moczowego. Nowotwory inwazyjne wykazują wysoką złośliwość histologiczną oraz agresywny przebieg kliniczny. Inwazja błony mięśniowej jest kluczowym zdarzeniem w historii naturalnej choroby, ponieważ dochodzi do znacznego zwiększenia ryzyka rozwoju przerzutów odległych. Rak pęcherza moczowego szerzy się drogą naczyń limfatycznych i krwionośnych. Ryzyko rozwoju przerzutów rośnie wraz z zaawansowaniem choroby. Ocenia się, że przerzuty w lokalnych węzłach chłonnych pojawiają się u 30% chorych z nowotworem naciekającym ścianę pęcherza moczowego i u 50–60% z naciekiem pozapęcherzowym. Przerzuty węzłowe mogą pojawiać się w węzłach przypęcherzowych przednich i bocznych, następnie w węzłach krzyżowych, przedkrzyżowych, zasłonowych, a w dalszej kolejności węzłach biodrowych wewnętrznych, biodrowych zewnętrznych, biodrowych wspólnych i okołoaortalnych. Z kolei przerzuty odległe pojawiają się w płucach, wątrobie, kościach i otrzewnej. Rzadziej przerzuty są rozpoznawane w skórze i innych narządach wewnętrznych. U 30% przerzuty odległe pojawiają się bez obecności przerzutów w lokalnych węzłach chłonnych. Stosunkowo wcześnie dochodzi do nacieku tkanek okołopęcherzowych. Naciek nowotworowy tkanek okołopęcherzowych może szerzyć się przez ciągłość lub bez zachowania ciągłości. Dochodzi do nacieku okołopęcherzowej tkanki tłuszczowej, a następnie sąsiednich narządów, w tym prostaty, pęcherzyków nasiennych, macicy, pochwy, miednicy lub ściany jamy brzusznej.
Patogeneza.
Rak urotelialny pęcherza moczowego faktycznie jest grupą chorób o odmiennym rokowaniu, w którym można wyróżnić dwa główne warianty o różnej historii naturalnej i rokowaniu: nowotwory o niskim stopniu złośliwości oraz o wysokim stopniu złośliwości. Raki o niskim stopniu złośliwości charakteryzują się dobrym zróżnicowaniem, możliwością leczenia za pomocą leczenia endoskopowego, choć w znacznym odsetku dochodzi do lokalnych nawrotów i u części chorych do progresji choroby. Raki o wysokim stopniu złośliwości początkowo przebiegają jako raki "in situ", które następnie ulegają progresji do raka inwazyjnego (T2–T4), który może rozwijać przerzuty odległe. Opisano dwa szlaki prowadzące do raka pęcherza moczowego, pierwszy szlak dotyczący około 70–80% guzów prowadzi do powstania nieinwazyjnych nowotworów o dobrym rokowaniu, z kolei drugi szlak skutkuje rozwojem raków inwazyjnych o agresywnym przebiegu.
Najczęstszą zmianą cytogenetyczną związaną z rakiem pęcherza moczowego niezależną od stopnia złośliwości i zaawansowania jest utrata chromosomu 9. Guzy o niskim stopniu złośliwości cechują się mutacjami aktywującymi genu FGFR3 i genów z nadrodziny RAS, z kolei nowotwory o wysokiej złośliwości, jakimi generalnie są rak "in situ" i raki inwazyjne, wykazują obecność mutacji dezaktywujących geny supresorowe p53, p16 i RB. Mutacja p53 prawie nigdy nie współwystępuje z mutacją genu FGFR3.
Szlak prowadzący do raka urotelialnego o niskiej złośliwości.
Rak urotelialny o niskiej złośliwości jest następstwem deregulacji szlaków transdukcji prawidłowych sygnałów wzrostowych spowodowanej mutacjami genów kontrolujących go, a w konsekwencji dochodzi do stymulacji wzrostu i proliferacji komórek. Najczęściej stwierdza się utratę chromosomu 9 i mutację punktową FGFR3.
Mutację aktywującą FGFR3 rozpoznaje się w ponad 70% guzów o niskiej złośliwości o zaawansowaniu Ta, ale tylko w 30% guzów o zaawansowaniu T2–T4, mutacja praktycznie nie występuje w rakach "in situ". Mutacje genu FGFR3 powodują powstawanie receptora, który jest konstytutywnie aktywowany niezależnie od obecności ligandu. Skutkuje to stałą aktywacją szlaku RAS-MAPK, a ostatecznie stymulacją wzrostu i proliferacji komórek. Stała aktywacja FGFR3 powoduje również aktywację szlaku PI3K. W 10–15% przypadków stwierdza się mutacje protoonkogenów z rodziny RAS: HRAS, KRAS i NRAS. Mutacje RAS i FGFR3 są mutacjami wzajemnie się wykluczającymi, co jest związane z aktywacją tego samego szlaku. Ostatecznie ponad 80% guzów o niskim stopniu złośliwości i guzów Ta wykazuje mutację FGFR albo RAS, co sugeruje, że aktywacja szlaku MAPK jest zdarzeniem koniecznym do powstania większości tych zmian.
Utrata heterozygotyczności (LOH) chromosomu 9 jest jednym z najwcześniejszych zdarzeń cytogenetycznych prowadzących do rozwoju raka pęcherza moczowego. Utratę heterozygotyczności obserwuje się już w urotelium o jeszcze prawidłowym obrazie histologicznym, a także w zmianach nieinwazyjnych. Ponadto występuje w większej częstości niż mutacja FGFR3, co sugeruje, że utrata heterozygotyczności chromosomu 9 jest wydarzeniem wcześniejszym niż mutacja FGFR3. W zakresie ramienia krótkiego chromosomu 9 (9p) dochodzi do utraty genu supresorowego CDKN2A kodującego białka p16 i p14ARF regulujących szlaki p53 i RB. Podejrzewa się, że znaczenie w patogenezie choroby ma utrata funkcji trzech genów o potencjalnej funkcji genów supresorowych: genu PTCH1, genu DBC1 oraz genu TSC1.
Istotną rolę może pełnić mutacja aktywująca jednostkę katalityczną kinazy PI3K (PIK3CA), co pozwala aktywować szlak PI3K. U 20% chorych znajduje się utratę chromosomu 10p, 11p i Y.
Czasem w zmianach brodawkowatych o niskim stopniu złośliwości może dojść do progresji do raka inwazyjnego, co jest związane z akumulacją dodatkowych mutacji, przede wszystkim dotyczących szlaku p53.
Szlak prowadzący do raka urotelialnego o wysokiej złośliwości.
Nowotwory o wysokiej złośliwości charakteryzują się obecnością licznych zmian cytogenetycznych. Szczególnie ważne są zmiany w obrębie genów supresorowych TP53 i RB pełniących rolę w kontroli cyklu komórkowego, które w przybliżeniu dotyczą odpowiednio 70% i 40% przypadków inwazyjnego raka pęcherza moczowego.
Białko p53 reguluje cykl komórkowy, wpływa na naprawę materiału genetycznego i apoptozę. p53 w przypadku rozpoznania uszkodzenia DNA promuje powstawanie białka p21, co ostatecznie prowadzi do zablokowania różnych genów i zatrzymania cyklu komórkowego. W raku pęcherza moczowego dochodzi do mutacji typu nonsensownego, mutacji prowadzących do utraty zdolności wiązania się z DNA lub powodujących dimeryzację białka p53 blokującą jego funkcję, a także może dochodzić do zaburzenia regulacji ekspresji p53 lub jego efektorów takich jak p21. W konsekwencji utraty funkcji p53 dochodzi do oporności komórki nowotworowej na apoptozę, ciągłej proliferacji i akumulacji kolejnych zaburzeń genetycznych. Mutacje wiążące się z utratą funkcji p53 są silnie związane z wysokim stopniem złośliwości, inwazyjnością nowotworu, wysokim ryzykiem nawrotu i niekorzystnym przebiegiem choroby.
Gen RB1 koduje białko o nazwie RB, które posiada zdolność hamowania cyklu komórkowego przez wiązanie czynnika E2F koniecznego do transkrypcji genów niezbędnych do progresji cyklu komórkowego. W raku pęcherza moczowego stwierdzono utratę funkcji białka RB, przez co dochodzi do niestabilności genetycznej związanej ze zwiększoną aktywnością czynnika E2F oraz zaburzoną aktywację Mad2 odpowiedzialnego za kontrolę wrzeciona podziałowego i segregacji chromosomów. W konsekwencji niestabilności genetycznej i oporności na apoptozę dochodzi do nagromadzenia wielu kolejnych aberracji genetycznych.
Mutacja CDKN1A kodującego p21 uczestniczącego w szlaku p53 umożliwia kontynuowanie cyklu komórkowego pomimo sygnałów hamujących cykl. W około 5% przypadków raka pęcherza moczowego stwierdza się mutację genu CDKN2A kodującego p16 i p14arf regulujące szlak p53 i RB, a ponadto p16 jest inhibitorem kinaz zależnych od cyklin cdk4 i cdk6 i utrata jego funkcji zwiększa prawdopodobieństwo progresji cyklu komórkowego. Kolejną istotną zmianą w karcynogenezie raka pęcherza moczowego jest utrata heterozygotyczności 10q, gdzie jest położony gen PTEN regulujący szlak PI3K oraz pełniący funkcję genu supresorowego. Nie jest jasne jakie konsekwencje dla fenotypu nowotworu mają zmiany w obrębie tego genu.
Rozpoznanie.
Cystoskopia jest podstawową metodą diagnostyczną w diagnostyce raka pęcherza moczowego. Badanie umożliwia ocenę błony śluzowej pęcherza moczowego oraz w połączeniu z przezcewkową elektroresekcją guza pęcherza moczowego (TURBT) pobranie materiału tkankowego do dalszych badań. Ostateczne rozpoznanie jest stawiane na podstawie badania histopatologicznego materiału uzyskanego podczas przezcewkowej elektroresekcji guza lub biopsji śluzówki podczas cystoskopii. W celu oceny zaawansowania choroby wykonuje się badania obrazowe obejmujące tomografię komputerową lub rezonans magnetyczny miednicy i brzucha oraz tomografię komputerową lub zdjęcie rentgenowskie klatki piersiowej.
Cystoskopia.
Cystoskopia jest podstawową metodą w diagnostyce raka pęcherza moczowego. Badanie wykonuje się w celu uwidocznienia i wzrokowej oceny błony śluzowej pęcherza moczowego, szczególnie w okolicy trójkąta pęcherza moczowego, ujść moczowodów oraz cewki moczowej, a także celem pobrania materiału tkankowego do badania histopatologicznego. W badaniu wykorzystuje się giętki lub sztywny cystoskop umieszczany w pęcherzu moczowym poprzez wprowadzenie go przez cewkę moczową, badanie wykonuje się podczas znieczulenia miejscowego lub znieczulenia ogólnego. Do celów diagnostycznych najczęściej wykorzystuje się giętki cystoskop, który umożliwia bardziej komfortowe badanie na ogół niewymagające znieczulenia ogólnego, jednak metoda posiada pewne ograniczenia techniczne. W przypadku rozpoznania guza pęcherza moczowego podczas cystoskopii, po wcześniejszym pobraniu wycinka do badania histopatologicznego, może być wykonana przezcewkowa resekcja guza w znieczuleniu ogólnym. Jeśli guz pęcherza został wcześniej uwidoczniony w badaniach obrazowych, to odstępuje się od cystoskopii diagnostycznej na korzyść przezcewkowej elektroresekcji guza, podczas której również pobiera się materiał do badania histopatologicznego.
Ocenia się, że czułość i swoistość badania wynosi odpowiednio 62–84% i 43–98%, które są odpowiednio niższe w przypadku zmian bardzo drobnych i zmian typu raka "in situ". Podczas badania może być pobrany mocz do oceny cytologicznej. W celu zwiększenia dokładności diagnostycznej cystoskopii z białym światłem proponuje się zastosowanie nowych odmian badania takich jak cystoskopia fluoresecencyjna czy obrazowanie wąską wiązką.
Cystoskopia fluorescencyjna (fotodynamiczna) polega na podaniu fotouczulaczów, które wybiórczo gromadzą się w szybko dzielących się komórkach, takich jak komórki nowotworowe. Zgromadzony znacznik w komórkach nowotworowych może zostać uwidoczniony w świetle niebieskim lub fioletowym, pod wpływem którego obszary śluzówki z naciekiem nowotworowym przyjmują kolor czerwony lub różowy na fioletowym tle tworzonym przez prawidłową śluzówkę. W metodzie stosuje się fotouczulacze takie jak aminolewulinian heksylu (HAL) czy kwas 5-aminolewulinowy (5ALA), które są podawane dopęcherzowo około godziny przed zabiegiem.
W porównaniu z cystoskopią z białym światłem metoda poprawia wykrywalność raka pęcherza moczowego, szczególnie raka "in situ". Przekłada się to na zmniejszenie liczby nawrotów i dłuższym czasem przeżycia bez nawrotu choroby (RFS). Ograniczeniem badania jest większy odsetek wyników fałszywie dodatnich. Wyniki fałszywie dodatnie mogą być następstwem zapalenia pęcherza moczowego, niedawnym zabiegiem TURBT czy stycznym oświetleniem śluzówki pęcherza moczowego. Badania nie wykonuje się wcześniej niż po 90 dniach od leczenia za pomocą BCG.
Jest to metoda endoskopowa polegającą na zastosowaniu odpowiednich filtrów ograniczających światło widzialne do światła niebieskiego (415 nm) i zielonego (540 nm), które jest dobrze pochłaniane przez hemoglobinę zawartą w erytrocytach w kapilarach bogatounaczynionej tkanki nowotworowej. Opublikowane wyniki badań na niewielkiej liczbie chorych sugerują przydatność metody w rozpoznawaniu raka pęcherza moczowego.
Koherencyjna tomografia optyczna jest optyczną techniką obrazowania pozwalającą utworzenie trójwymiarowego obrazu o wysokiej rozdzielczości powierzchownych tkanek do głębokości około 2–3 mm. Metoda pozwala na odróżnienie prawidłowego urotelium od raka, czułość i swoistość metody jest szacowana odpowiednio na 90–100% i 65–90%. Metoda umożliwia ocenę głębokości naciekania i rozróżnianie nowotworów Ta, T1 i T2.
Badania obrazowe.
Postawione podczas cystoskopii podejrzenie raka inwazyjnego lub potwierdzenie histopatologiczne obecności raka inwazyjnego wskazują na konieczność wykonania tomografii komputerowej (TK) lub rezonansu magnetycznego (MRI) miednicy i brzucha w celu oceny zaawansowania choroby. Celem wykluczenia rozsiewu do płuc wykonuje się zdjęcie rentgenowskie klatki piersiowej (RTG) lub tomografię komputerową klatki piersiowej.
Tomografia komputerowa (TK) jest podstawowym badaniem obrazowym służącym do oceny zaawansowania raka pęcherza moczowego. Tomografia komputerowa pozwala na dobrą dokładność diagnostyczną oceny obecności rozsiewu do narządów odległych i lokalnych węzłów chłonnych. Czułość badania w zakresie rozpoznawania raka pęcherza moczowego jest oceniana na 85%, a swoistość 94%.
Nowotwór w zakresie pęcherza moczowego może być widoczny jako pogrubienie ściany narządu, które może ulegać wzmocnieniu kontrastowemu. Badanie pomaga rozpoznać naciekanie tkanek okołopęcherzowych (T3), jednak nie umożliwia wiarygodnego rozróżnienia guzów nieinwazyjnych (Ta) od naciekających błonę mięśniową (T1). Ocena inwazji sąsiednich narządów (cecha T4) za pomocą TK może być trudna, szczególnie w przypadku podejrzenia nacieku pochwy i macicy, gdy oddzielająca je tkanka tłuszczowa jest cienka.
Obrazowanie metodą rezonansu magnetycznego (RM) jest metodą cechującą się dużą dokładnością diagnostyczną, szczególnie w zakresie oceny zaawansowania guza pierwotnego. Rezonans magnetyczny jest preferowaną metodą do oceny lokalnego zaawansowania przed radykalnym leczeniem inwazyjnego raka pęcherza moczowego.
Obrazy T1-zależne są szczególnie przydatne w ocenie naciekania okołopęcherzowej tkanki tłuszczowej, zajęcia lokalnych węzłów chłonnych oraz przerzutów do kości. Z kolei obrazy T2-zależne pozwalają na dobrą ocenę głębokości naciekania oraz szerzenia się procesu rozrostowego poza pęcherz moczowy. Badanie wykazuje 85% dokładność diagnostyczną w różnicowaniu nieinwazyjnego i inwazyjnego raka pęcherza moczowego oraz 82% dokładność w rozpoznawaniu choroby ze zmianami narządowymi.
Pozytonowa tomografia emisyjna w połączeniu z tomografią komputerową (PET-TK) jest metodą pozwalającą na zobrazowanie ognisk o wzmożonym metabolizmie, które mogą odpowiadać procesowi nowotworowemu. Rola badania w diagnostyce jest niejasna. Zastosowanie metody w ocenie zmian w pęcherzu moczowym jest utrudnione przez gromadzenie się wydalanego wraz z moczem znacznika w pęcherzu moczowym. PET jest przydatną metodą w rozpoznawaniu obecności rozsiewu choroby.
Ultrasonografia (USG), choć nie jest zalecaną metodą w diagnostyce i ocenie zaawansowania raka pęcherza moczowego, to jednak znajduje szerokie zastosowanie w diagnostyce krwiomoczu i często jest pierwszym badaniem obrazowym wykonywanym z powodu krwiomoczu. Klasyczna dwuwymiarowa ultrasonografia ma ograniczoną dokładność diagnostyczną. Prawidłowy wynik badania nie wyklucza rozpoznania raka pęcherza moczowego. Rak może być widoczny jako płatowata masa wyrastająca ze ściany narządu, w USG dopplerowskim w obrębie guza widoczny jest wzmożony przepływ krwi.
Badanie cytologiczne moczu.
Badanie cytologiczne wydalonego moczu lub popłuczyn z pęcherza moczowego jest przydatną metodą wykrywania raka "in situ" oraz znajduje zastosowanie w kontroli chorych po elektroresekcji guza. Metoda wykazuje dużą czułość w rozpoznawaniu raka o wysokim stopniu złośliwości, w przypadku guzów o niskiej złośliwości czułość jest niska. Choć ujemny wynik badania nie wyklucza obecności nowotworu, to potwierdzenie cytologiczne raka wskazuje na rozpoznanie raka urotelielnego w obrębie układu moczowego. Dodatni wynik badania cytologicznego przy prawidłowym obrazie w cystoskopii skłania do wykonania losowych biopsji śluzówki pęcherza moczowego w celu wykrycia niewidocznego raka "in situ".
Markery molekularne w moczu.
Oceniono wiele potencjalnych biomarkerów, jednak tylko niewiele z nich okazało się przydatnych klinicznie. Największe znaczenie praktyczne mają NMP-22, BTA-Stat, BTA-TRAK, uCyt+ i UroVysion. W porównaniu do cytologi moczu markery wykazują wysoką czułość kosztem niskiej swoistości. Według zaleceń EAU żaden marker nie stanowi elementu rutynowej diagnostyki i obserwacji po leczeniu. Markery molekularne nie zastępują cystoskopii, jednak mogą stanowić uzupełnienie tego badania w wykrywania raków "in situ".
Badanie histopatologiczne.
Badanie histopatologiczne materiału uzyskanego podczas przezcewkowej elektroresekcji guza lub biopsji śluzówki podczas cystoskopii pozwala na ustalenie ostatecznego rozpoznania raka pęcherza moczowego. Pobrany materiał musi zawierać mięśniówkę, ponieważ jej obecność jest niezbędna do oceny głębokości naciekania i oceny zaawansowania. Badaniu osobno poddaje się materiał pobrany z egzofitycznej części guza i osobno z głębokich wycinków ściany narządu oraz obrzeża wycięcia zmiany nowotworowej. Badaniu poddaje się również preparat pooperacyjnych po cystektomii. W wyniku oceny mikroskopowej uzyskanego materiału uzyskuje się rozpoznanie typu i ewentualnie podtypu histologicznego, stopnia złośliwości, stopnia zaawansowania, w tym zajęcie mięśniówki, zajęcie naczyń chłonnych i krwionośnych, obecność przerzutów w lokalnych węzłach chłonnych oraz ocenę marginesów chirurgicznych.
Zaawansowanie kliniczne.
Zaawansowanie raka pęcherza moczowego jest oceniane w oparciu o klasyfikację TNM.
Leczenie.
Leczenie nieinwazyjnego raka pęcherza moczowego.
Przezcewkowa elektroresekcja guza pęcherza moczowego (TURBT) jest metodą leczenia z wyboru w przypadku każdego guza pęcherza moczowego. Celem zabiegu jest usunięcie wszystkich widocznych fragmentów guza i uzyskanie materiału do badania histopatologicznego. Po wykonaniu przezcewkowej elektroresekcji guza, o ile nie ma przeciwwskazań, w celu redukcji ryzyka nawrotu podaje się jedną wlewkę chemioterapii dopęcherzowej.
Po wykonanym TURBT nienaciekający rak pęcherza moczowego ma różnie nasiloną tendencję do nawrotu miejscowego, co jest przesłanką do wdrażania leczenia uzupełniającego. U chorych o niskim ryzyku nawrotu wystarczającym leczeniem uzupełniającym jest pojedyncza wlewka dopęcherzowa. U chorych o pośrednim ryzyku nawrotu leczenie uzupełniające po TURBT może polegać na podaniu chemioterapii dopęcherzowej przez okres nie dłuższy niż rok lub zastosowaniu immunoterapii z użyciem BCG po podaniu jednej wlewki chemioterapii dopęcherzowej. Wybór metody jest oparty o ocenę skuteczności, ryzyka działań niepożądanych oraz ryzyka nawrotu oraz progresji. Zwykle w tej grupie wybiera się chemioterapię dopęcherzową. U chorych z wysokim ryzykiem nawrotu stosuje się immunoterapię BCG przez okres 1–3 lat. Chorzy z rozpoznaniem raka "in situ" wymagają leczenia uzupełniającego za pomocą BCG lub wykonania radykalnej cystektomii. U chorych o najwyższym ryzyku nawrotu wykonuje się radykalną cystektomię.
Kategorie rokownicze nienaciekającego raka pęcherza moczowego.
Wykonanie przezcewkowej elektroresekcji (TURBT) i ocena uzyskanego materiału tkankowego pozwalają na zakwalifikowanie nienaciekającego raka pęcherza moczowego do odpowiedniej grupy ryzyka: niskiego, pośredniego, wysokiego i najwyższego.
Cystoskopia i przezcewkowa elektroresekcja.
Przezcewkowa elektroresekcja guza pęcherza moczowego (TURBT) jest zabiegiem z wyboru w przypadku każdego guza pęcherza moczowego, mającym znaczenie diagnostyczne i lecznicze. Celem zabiegu jest usunięcie wszystkich widocznych fragmentów guza i uzyskanie materiału do badania histopatologicznego.
Zabieg jest wykonywany w znieczuleniu ogólnym w profilaktyce antybiotykowej. Resektoskop jest wprowadzany do pęcherza moczowego poprzez cystoskop. Pod kontrolą wzroku lokalizuje się guz i pobiera się mocz celem badania cytologicznego. Następnie za pomocą pętli systematycznie koaguluje się wszystkie widoczne fragmenty guza. Pętla ma szerokość około 8 mm, co pozwala na wycięcie 1–1,5 cm zmiany w całości w jednym fragmencie, choć guzy o większym wymiarze muszą być systematycznie wycinane we fragmentach aż do usunięcia całej zmiany z jej podstawą. Konieczna jest odpowiednia głębokość resekcji z uwidocznieniem mięśniówki pęcherza moczowego. Koaguluje się również dno guza i błonę śluzową wokół zmiany. Uzyskane fragmenty tkankowe są pobierane celem wykonania badania histopatologicznego. Zmiany siedzące, guzkowe, guzkowo-brodawczakowate w porównaniu do zmian brodawczakowatych częściej wykazują wysoki stopień złośliwości i inwazyjność, dlatego wymagają odpowiednio szerokiej i głębokiej resekcji. Po zabiegu zakłada się cewnik moczowy w celu odprowadzeniu moczu i zabezpieczenia przed wytworzeniem skrzepów mogących zablokować odpływ moczu z pęcherza moczowego.
Ze względu na trudności związane z rozpoznaniem endoskopowym zmian typu "in situ" pobiera się biopsje ze wszystkich nieprawidłowo wyglądających fragmentów błony śluzowej, a w przypadku dodatniego badania cytologicznego osadu moczu lub podejrzenia egzofitycznego guza o wysokim ryzyku wykonuje się losowe biopsje z błony śluzowej o prawidłowym wyglądzie z trójkąta, dna, prawej, lewej, przedniej i tylnej ściany pęcherza moczowego. Biopsję odcinka sterczowego cewki moczowej wykonuje się w przypadku zajęcia szyi pęcherza moczowego, podejrzenia albo rozpoznania raka "in situ" lub dodatniej cytologii moczu przy prawidłowym obrazie cystoskopowym pęcherza moczowego oraz obecności widocznych zmian w zakresie odcinka sterczowego cewki moczowej.
Ponowna przezcewkowa resekcja.
Technika przezcewkowej resekcji guza pęcherza moczowego wiąże się z ryzykiem niekompletnej resekcji i oceny zaawansowania. Ocenia się, że aż w około 40% przypadków raka o zaawansowaniu Ta o złośliwości G3 oraz 33–55% przypadków raka o zaawansowaniu T1 stwierdza się chorobę resztkową po resekcji. W celu poprawy lokalnej kontroli choroby i oceny zaawansowania u niektórych chorych wykonuje się ponowną przezcewkową resekcję guza pęcherza moczowego (TURBT). Badania kliniczne wskazują, że ponowne wykonanie TURBT przyczynia się do zwiększenia mediany przeżycia wolnego od nawrotu (RFS) oraz poprawy skuteczności leczenia za pomocą BCG.
Metoda ma zastosowanie jedynie u chorych, u których planuje się leczenie zachowujące pęcherz moczowy. Według zaleceń Europejskiego Towarzystwa Urologicznego (European Association of Urology) ponowna przezcewkowa resekcja guza pęcherza moczowego jest wykonywana u chorych po niekompletnej pierwszej resekcji, chorych z rakiem o zaawansowaniu T1 lub stopniu złośliwości G3 oraz gdy w pobranym materiale podczas pierwszej resekcji nie stwierdzi się obecności mięśniówki. Podobnie ESMO sugeruje przeprowadzenie ponownej resekcji u chorych w grupie wysokiego ryzyka nawrotu. Kolejną resekcję wykonuje się po 2–6 tygodniach od pierwszej resekcji.
Chemioterapia adiuwantowa.
Przezcewkowa elektroresekcja guza pęcherza moczowego w celu zmniejszenia ryzyka nawrotu wymaga podania jednorazowej dawki chemioterapii dopęcherzowej. Zastosowanie cytostatyków, dzięki zniszczeniu komórek nowotworowych, które po TURBT krążą w obrębie pęcherza moczowego, i zapobiegnięciu ich implantacji do błony śluzowej oraz zniszczeniu pozostawionych, niewidocznych ognisk guza, zapobiega wczesnym nawrotom. U chorych z niskim ryzykiem progresji pojedyncza wlewka chemioterapii dopęcherzowej jest wystarczającą formą leczenia uzupełniającego, u chorych o ryzyku pośrednim i wysokim metodę można łączyć z innymi metodami leczenia uzupełniającego (kolejne wlewki chemioterapii dopęcherzowej albo immunoterapia BCG).
W trzech metaanalizach wykazano, że pojedyncza dawka adiuwantowej chemioterapii dopęcherzowej w porównaniu do samodzielnego TURBT zmniejsza ryzyko nawrotu choroby o 11–13%. Prawdopodobnie największą korzyść z leczenia odnoszą grupy chorych o najmniejszym ryzyku nawrotu z pojedynczym lub niewielkimi guzami.
W leczeniu adiuwantowym stosuje się jednorazowe wlewki mitomycyny lub doksorubicyny albo epirubicyny. Najczęściej wykorzystuje się mitomycynę, jednak nie ma dostępnych wyników badań porównujących skuteczność stosowanych cytostatyków. Leczenie podaje się w ciągu 24 godzin od zabiegu przezcewkowej elektroresekcji guza pęcherza moczowego. Podaż cytostatyków do pęcherza moczowego w celu utrzymania wymaganego stężenia wymaga czasowego ograniczenia podaży płynów. Chemioterapii dopęcherzowej nie podaje się w przypadku podejrzenia perforacji pęcherza moczowego, a także rozległego TURBT oraz intensywnego krwawienia wymagającego zastosowania płukania pęcherza moczowego.
Rola dalszej chemioterapii adiuwantowej po jednorazowej wlewce leków jest niejasna. O ile u chorych z niskim ryzykiem nawrotu jednorazowa wlewka chemioterapii jest uważana za wystarczające leczenie, to u chorych o wyższym ryzyku ze względu na ryzyko nawrotu jednorazowa wlewka wydaje się być leczeniem niewystarczającym.
Badania wskazują, że kolejne dawki chemioterapii dopęcherzowej po jednorazowej wlewce u chorych o pośrednim rokowaniu poprawiają przeżycie wolne od nawrotu choroby (RFS). Metaanaliza kilku badań na 3600 chorych wykazała zmniejszenie ryzyka nawrotu w ciągu roku o 38% u leczonych kolejnymi wlewkami chemioterapii w porównaniu do samodzielnego zabiegu elektroresekcji. Nie wykazano jednak, aby chemioterapia dopęcherzowa zmniejszała ryzyko progresji raka naciekającego. Schemat leczenia dodatkowymi wlewkami chemioterapii dopęcherzowej nie został ustalony, według zaleceń Europejskiego Towarzystwa Urologicznego czas leczenia nie powinien przekraczać roku.
Rola podtrzymującego leczenia za pomocą BCG jest dobrze ugruntowana. W przeciwieństwie do chemioterapii metaanalizy wskazują, że immunoterapia BCG pozwala zmniejszyć ryzyko progresji do raka inwazyjnego. W porównaniu do chemioterapii dopęcherzowej immunoterapia BCG skuteczniej zapobiega nawrotowi choroby. Jednak schemat leczenia uzupełniającego za pomocą BCG wiąże się z większym prawdopodobieństwem działań niepożądanych niż chemioterapia.
Dopęcherzowa immunoterapia Bacillus Calmette-Guérin (BCG).
Bacillus Calmette-Guérin (BCG) jest żywą atenuowaną szczepionką stosowaną w celu zapobiegania gruźlicy. Mechanizm antynowotworowy szczepionki wprowadzonej do pęcherza moczowego najprawdopodobniej jest związany z wywoływaniem reakcji nadwrażliwości typu opóźnionego.
Immunoterapia BCG zmniejsza ryzyko nawrotu nieinwazyjnego raka pęcherza moczowego. Metaanalizy oceniające skuteczność leczenia uzupełniającego w redukcji ryzyka nawrotu nieinwazyjnego raka pęcherza moczowego u chorych o pośrednim i wysokim ryzyku wskazują, że terapia BCG jest skuteczniejsza niż samodzielny zabieg przezcewkowej elektroresekcji (TURBT) czy chemioterapia dopęcherzowa. BCG wykazuje wyższą skuteczność w zmniejszaniu nawrotów niż mitomycyna, epirubicyna i epirubicyna z interferonem. Leczenie za pomocą BCG w porównaniu do dopęcherzowej wlewki mitomycyny redukuje ryzyko nawrotu choroby o 32%. Największe korzyści z tej formy leczenia odnoszą chorzy o wysokim ryzyku nawrotu, choć korzyści są obserwowane również u chorych o pośrednim ryzyku. Ponadto immunoterapia BCG posiada zdolność do zmniejszenia ryzyka progresji raka nieinwazyjnego do inwazyjnego. Wpływ immunoterapii z użyciem BCG na poprawę przeżycia całkowitego (OS) w porównaniu do chemioterapii dopęcherzowej nie jest w pełni wyjaśniony. Jedno badanie sugeruje poprawę przeżycia leczonych, z kolei inne badanie nie wykazało takiego korzystnego skutku. Najprawdopodobniej dodanie do immunoterapii BCG chemioterapii dopęcherzowej nie poprawia skuteczności takiego leczenia.
Immunoterapia za pomocą BCG wiąże się z większym ryzykiem wystąpienia istotnych działań niepożądanych niż chemioterapia dopęcherzowa. Do najważniejszych działań niepożądanych tej formy leczenia należą objawy podrażnienia pęcherza moczowego, zapalenie prostaty, zapalenie najądrza i jądra, zapalenie stawów, gorączka, prosówka i reakcje nadwrażliwości.
Ze względu na konieczność powtarzalnej stymulacji układu immunologicznego konieczne są dawki przypominające BCG. Nie ma konsensusu co do optymalnego schematu podania kolejnych dawek BCG. Najczęściej używane są schemat 6+3 złożony z 27 wlewek BCG podanych w 6 cotygodniowych kursach indukujących oraz trzytygodniowym kursem podtrzymującym po 3 miesiącach oraz kolejnymi kursami podtrzymującymi po 6 miesiącach (3 wlewki w schemacie 3, 6, 12, 18, 24, 30 i 36 miesiąc) oraz schemat Moralesa złożonego z 6 tygodniowego kursu indukującego oraz 6 tygodniowego kursu podtrzymującego podawanego po 6 miesiącach od kursu indukującego. Lek jest podawany do pęcherza moczowego przez cewnik, który powinien się znajdować w pęcherzu moczowym przez co najmniej 2 godziny, podczas wlewki chory jest obracany co 15 minut w celu równomiernej i pełnej dystrybucji leku w pęcherzu moczowym. Leczenie powinno trwać przynajmniej rok, aby było ono skuteczniejsze od chemioterapii dopęcherzowej. Metaanaliza EORTC nie wskazała najbardziej skutecznego schematu leczenia, jednak wykazała, że leczenie trzyletnie za pomocą BCG w porównaniu do jednorocznego zmniejsza ryzyko nawrotu u chorych z wysokim ryzykiem, ale chorzy o pośrednim ryzyku nie odnosili takiej korzyści. Jednocześnie metaanaliza nie wykazała przewagi podtrzymującego trzyletniego leczenia za pomocą BCG w stosunku do jednorocznego w zakresie poprawy przeżycia całkowitego i redukcji ryzyka progresji do raka inwazyjnego.
Cystektomia w leczeniu raka nienaciekającego.
U niektórych chorych z rakiem nienaciekającym mięśniówki wykonuje się radykalną cystektomię przed progresją do choroby inwazyjnej. Operacja przed progresją może być wykonana bezpośrednio po rozpoznaniu raka (cystektomia natychmiastowa) lub w rezultacie niepowodzenia leczenia dopęcherzowego za pomocą BCG (cystektomia wczesna).
Zabieg wykonuje się u chorych z grupy najwyższego ryzyka nawrotu, a także u chorych z rezydualnym guzem o złośliwości G3 pozostającym pomimo drugiego TURBT, nawrotem po leczeniu BCG i nawrotowym rakiem "in situ". Innym powodem wykonania cystektomii jest rozpoznanie raka gruczołowego lub płaskonabłonkowego. Podczas kwalifikacji do zabiegu pod uwagę bierze się ryzyko nawrotu i progresji, a także wpływ operacji na jakość życia i wywoływaną przez zabieg chorobowość. Nieinwazyjny rak o najwyższym wysokim ryzyku w znacznym odsetku ulega progresji do raka inwazyjnego, co znacznie pogarsza przeżycie chorych. Leczenie zachowawcze pozwala na zachowanie pęcherza moczowego u około 30% chorych, pozostali będą wymagali ponownego leczenia dopęcherzowego lub cystektomii. Jednak badania sugerują, że cystektomia jest preferowaną metodą leczenia w grupie chorych najwyższego ryzyka, ponieważ jej opóźnienie skutkuje gorszym przeżyciem swoistym dla choroby. Z drugiej strony cystektomia istotnie pogarsza jakość życia leczonych tą metodą oraz jest rozległym zabiegiem obarczonym istotnym ryzykiem powikłań okołooperacyjnych i długoterminowych. Zatem istotna jest rola kwalifikacji chorych wymagających takiego zabiegu.
Leczenie nawrotu raka nienaciekającego.
Rozpoznanie nawrotu choroby w trakcie obserwacji wymaga wykonania kolejnej przezcewkowej elektroresekcji guza. Jeśli endoskopowy obraz guza nie sugeruje naciekania mięśniówki albo wysokiego stopnia złośliwości, o ile nie ma przeciwwskazań, to w ciągu 24 godzin podaje się wlewkę chemioterapii dopęcherzowej. Dalsze postępowanie zależy od charakterystyki nawrotowego guza.
W przypadku nawrotu guza o niewysokim stopniu złośliwości (G1 i G2/LG) dalsze leczenie polega na radykalnej cystektomii lub ponownej immunoterapii BCG. Jednak chorzy, którzy nie odpowiedzieli na wcześniejsze leczenie za pomocą BCG najprawdopodobniej nie odpowiedzą na ponowne leczenie BCG, dlatego u tych chorych preferuje się radykalną cystektomię. Nawrót po 3 miesiącach od zastosowania BCG wymaga radykalnej cystektomii. U wybranych chorych z pojedynczym małym guzem TaG1 możliwą opcją leczniczą jest również ponowna chemioterapia dopęcherzowa. U chorych z guzami nawrotowymi o wysokiej złośliwości (G3/HG) wykonuje się radykalną cystektomię, u wybranych chorych z guzem o wysokim stopniu złośliwości (G3/HG) można ponownie wdrożyć immunoterapię BCG. Rozpoznanie nawrotowego raka naciekającego mieśniówkę wymaga radykalnej cystektomii.
Zaprzestanie palenia tytoniu.
Palenie tytoniu jest kluczowym czynnikiem ryzyka rozwoju choroby oraz zwiększa ryzyko nawrotu i progresji guza. Nie jest jasne czy zaprzestanie palenia poprawia wyniki leczenia, jednak u wszystkich chorych z rakiem pęcherza moczowego zaleca się zaprzestanie palenia.
Leczenie inwazyjnego raka pęcherza moczowego.
Podstawową metodą leczenia chorych z rakiem naciekającym mięśniówkę bez przerzutów węzłowych i odległych jest radykalna cystektomia. Radykalną cystektomię zwykle poprzedza neoadiuwantowa chemioterapia oparta na cisplatynie.
Chemioterapia neoadiuwantowa przed cystektomią.
Chemioterapia neoadiuwantowa jest leczeniem ogólnoustrojowym poprzedzającym radykalną cystektomię, którego celem jest poprawa wyników tego zabiegu. Leczenie neoadiuwantowe stosuje się u chorych z rakiem pęcherza moczowego naciekającym mięśniówkę w stopniu zaawansowania T2–T4aN0M0, najczęściej stosuje się 3–4 kursy dd-MVAC lub 4 kursy GC.
Badania kliniczne oraz wyniki metaanaliz wykazują poprawę rokowania leczonych przed zabiegiem operacyjnym chemioterapią neoadiuwantową poprzez wydłużenie przeżycia całkowitego (OS) leczonych. Istotne korzyści terapeutyczne przynoszą jedynie schematy oparte o cisplatynę. W poszczególnych badaniach stosowano cisplatynę w monoterapii lub w skojarzeniu z innymi cytostatykami, podawano różną liczbę cykli, a także występowały różnice w badanych grupach chorych. Inne programy nie były badane u chorych leczonych neoadiuwantowo, a u chorych z chorobą z przerzutami pozwalają osiągać gorsze wyniki końcowe. Leczenie neoadiuwantowe nie jest oferowane chorym, którzy nie kwalifikują się do chemioterapii za pomocą cisplatyny.
W badaniu SWOG leczenie skojarzone złożone z chemioterapii neoadiuwantowej w programie MVAC (metotreksat, winblastyna, doksorubicyna oraz cisplatyna) połączonej z cystektomią po zakończeniu chemioterapii porównano z samodzielną cystektomią. Wykazano poprawę mediany przeżycia całkowitego w grupie leczonych chemioterapią neoadiuwantową, które wynosiło odpowiednio 77 miesięcy i 46 miesięcy dla samodzielnej cystektomii. Chemioterapia neoadiuwantowa przyczyniała się również do niższego odsetka nawrotów (15%) niż u leczonych wyłącznie chirurgicznie (38%). W metaanalizie 11 badań na łącznej grupie 3005 chorych chemioterapia neoadiuwantowa z użyciem cisplatyny poprawiała o 5% odsetek przeżyć pięcioletnich w stosunku do samodzielnego zabiegu operacyjnego oraz poprawiała o 9% odsetek pięcioletnich przeżyć wolnych od nawrotów choroby. W innej metaanalizie 16 badań na 3315 chorych leczenie skojarzone z chemioterapią neoadiuwantową poprawiało przeżycie o 6,5%. Modyfikacją schematu MVAC jest dd-MVAC (HD-MVAC) różniący się zagęszczonymi dawkami leków. dd-MVAC wykazuje korzystniejszy profil toksyczności niż klasyczny MVAC.
Innym ocenianym połączeniem jest skojarzenie cisplatyny i gemcytabiny (GC). W dwóch badaniach klinicznych porównujących skuteczność MVAC oraz GC nie wykazano istotnej różnicy w osiąganym przeżyciu całkowitym oraz przeżyciu wolnym od progresji choroby.
Program CMV złożony z cisplatyny, metotreksatu i winblastyny został oceniony w badaniu BA06 30894. Zaobserwowano w nim 16% redukcję ryzyka zgonu z powodu raka pęcherza moczowego. W kilku badaniach zaobserwowano podobny odsetek odpowiedzi patologicznych jak podczas leczenia MVAC.
Chemioterapia neoadiuwantowa może wiązać się z ryzykiem opóźnienia wykonania cystektomii u chorych niewrażliwych na chemioterapię i teoretycznie pogarszać jej wyniki. Do tej pory nie opublikowano dowodów potwierdzających pogorszenie przeżycia całkowitego związane z opóźnioną cystektomią u chorych opornych na chemioterapię, podczas gdy u osób odpowiadających na leczenie obserwuje się wydłużenie przeżycia i spadek odsetku nawrotów. Nie ma narzędzi do wiarygodnej identyfikacji grupy chorych, którzy mogliby osiągnąć największe korzyści z leczenia neoadiuwantowego. Tolerancja leczenia neoadiuwantowego przed operacją jest lepsza niż po wycięciu pęcherza moczowego. Chemioterapia neoadiuwantowa nie wpływa na ryzyko powikłań okołooperacyjnych.
Cystektomia.
Cystektomia jest podstawową metodą leczenia chorych z rakiem pęcherza moczowego naciekającym mięśniówkę o zaawansowaniu miejscowym T2-T4a bez przerzutów węzłowych i odległych (cecha N0 i M0), a także z rakiem pęcherza moczowego nienaciekającym mięśniówki o najwyższym ryzyku oraz opornym na leczenie BCG. U chorych, u których zaawansowanie nowotworu nie pozwala na wyleczenie, operacja może być również wykonywana w charakterze leczenia paliatywnego w celu leczenia uciążliwego krwiomoczu, bólu lub przetoki.
U mężczyzn zabieg obejmuje wycięcie pęcherza moczowego, gruczołu krokowego, pęcherzyków nasiennych, końcowych części moczowodów oraz obustronne usunięcie regionalnych węzłów chłonnych (limfadenektomia). U kobiet operacja polega na usunięciu pęcherza moczowego, całej cewki moczowej, sąsiadującej części pochwy, macicy, dystalnych części moczowodów oraz regionalnych węzłów chłonnych.
Zakres koniecznej resekcji węzłów chłonnych pozostaje kwestią sporną. Według Europejskiego Towarzystwa Urologicznego (European Association of Urology) limfadenektomia standardowo składa się z usunięcia węzłów chłonnych do wysokości rozwidlenia tętnicy biodrowej wspólnej z granicą przyśrodkową na wysokości moczowodu, razem z węzłami chłonnymi biodrowymi wewnętrznymi, przedkrzyżowymi i zasłonowymi oraz węzłami biodrowymi zewnętrznymi. Rozszerzona limfadenektomia dodatkowo poza obszarem standardowej limfadenektomii obejmuje węzły chłonne w obszarze rozwidlenia aorty oraz naczyń biodrowych od miejsca skrzyżowania z moczowodem do bocznej granicy wyznaczanej przez nerwy płciowo-udowe, żyły głębokie okalające biodro, więzadła rozstępowe oraz limfatyczne węzły Cloqueta (węzeł chłonny pierścienia udowego). W przeglądzie systematycznym 19 badań stwierdzono, że limfadenektomia poprawia rokowanie leczonych. Metaanalizy sugerują korzyści w przeżyciu całkowitym i przeżyciu wolnym od nawrotu leczonych rozszerzoną limfadenektomią. Jednak ze względu na ograniczenia dotychczas opublikowanych wyników badań klinicznych nie uzyskano konsensusu co do zakresu rutynowo wykonywanej limfadenektomii.
W kilku badaniach oceniono przeżycie całkowite oraz ryzyko nawrotu po radykalnej cystektomii. W wieloośrodkowym badaniu na 888 chorych poddanych radykalnej cystektomii odsetek pięcioletnich przeżyć całkowitych swoistych dla raka (CSS) wynosił 66%, a 58% leczonych osiągnęło pięcioletnie przeżycie wolne od nawrotu (RFS). Podobne wyniki osiągnięto w kolejnym badaniu, w którym 62% chorych osiągnęło pięcioletnie przeżycie swoiste dla nowotworu. W kolejnym badaniu na 1054 chorych leczonych cystektomią odsetek przeżyć całkowitych po pięciu i dziesięciu latach wynosił odpowiednio 66% i 43%, a przeżycia wolne od nawrotu wynosiły odpowiednio 68% i 60%. W odniesieniu do stadium zaawansowania miejscowego pięcioletnie przeżycie wolne od nawrotu osiągnęło 76% z guzem o zaawansowaniu pT1, 74% z guzem pT2, 52% z guzem pT3 i 36% z guzem pT4. Zajęcie węzłów chłonnych pogarsza rokowanie i w różnych badaniach przeżycie wolne od nawrotu w tej grupie chorych wynosiło 34–43%.
Radykalna cystektomia poprzez negatywny wpływ na funkcje seksualne oraz nietrzymanie moczu istotnie pogarsza jakość życia leczonych tą metodą. W tym celu w leczeniu oszczędzającym u mężczyzn opracowano takie techniki jak cystektomia oszczędzająca prostatę ("prostate sparing cystectomy"), cystektomia oszczędzająca pęcherzyki nasienne ("seminal sparing cystectomy") czy cystektomia zachowująca pęczki naczyniowo-nerwowe ("nerve sparing cystectomy"). W technice oszczędzającej prostatę resekcja omija tylno-boczną powierzchnię stercza wraz z jego wierzchołkiem i prostatę lub jej część, pęcherzyki nasienne, nasieniowody oraz struktury nerwowe. Cystektomia oszczędzająca pęcherzyki nasienne poza pęcherzykami nasiennymi zachowuje również nasieniowody i struktury nerwowe. Z kolei technika zachowująca pęczki naczyniowo-nerwowe ma za zadanie wybiórczo zachować te struktury. Tego typu zabiegi pozwalają na zachowanie funkcji seksualnych u 60–80% leczonych i pełnego utrzymania moczu u 90–100% operowanych.
Podstawowym problemem związanym ze stosowaniem tych technik oszczędzających różne struktury anatomiczne jest obawa o zachowanie wystarczającej radykalności onkologicznej kluczowej dla wyników końcowych leczenia. Dane dotyczące bezpieczeństwa takiego postępowania są niepełne. W badaniach porównawczych nie zaobserwowano różnic w osiąganych przeżyciach całkowitych, przeżyciach wolnych od nawrotów czy odsetku nawrotów miejscowych pomiędzy chorymi leczonymi standardową cystektomią i grupami chorych leczonych technikami zachowującymi struktury miednicy.
Zastosowanie wyżej wymienionych technik u mężczyzn nie jest możliwe u chorych z naciekiem szyi pęcherza moczowego, prostaty lub cewki moczowej. Na podstawie dostępnych wyników badań nie można wskazać optymalnej techniki operacyjnej. Według Europejskiego Towarzystwa Urologicznego techniki oszczędzające struktury miednicy nie są standardowym elementem leczenia raka pęcherza moczowego naciekającego mięśniówkę, choć mogą być stosowane u chorych pragnących zachować funkcje seksualne.
U kobiet poprawa funkcji seksualnych po zabiegu cystektomii skupia się na zachowaniu pęczka naczyniowo-nerwowego, pochwy i macicy. Dane dotyczące bezpieczeństwa i skuteczności takiego postępowania są niepełne. W badaniu przeglądowym Veskimäe i współpracowników techniki zachowujące struktury miednicy wpływają na poprawę funkcji seksualnych i są potencjalnie porównywalne z radykalną cystektomią w zakresie końcowych wyników onkologicznych. Według Europejskiego Towarzystwa Urologicznego taka odmiana operacji nie jest standardem leczenia chorych z naciekającym rakiem pęcherza moczowego, ale może być oferowana chorym kobietom bez zajęcia szyi pęcherza moczowego albo cewki moczowej, które chcą zachować funkcje seksualne.
Wykonanie radykalnej cystektomii wymaga odtworzenia ciągłości dróg moczowych. W tym celu opracowano bardzo liczne techniki operacyjne, które można podzielić na metody niezapewniające trzymania moczu oraz techniki zapewniające trzymanie moczu. Metody niezapewniające trzymania moczu polegają na wszczepieniu moczowodów do wstawki z jelita krętego lub okrężnicy, której koniec jest zespolony ze skórą, wówczas mocz jest zbierany do odpowiednich worków stomijnych noszonych przez chorego. Moczowody mogą być również bezpośrednio połączone ze skórą (ureterokutaneostomia). Ureterokutaneostomia jest preferowaną metodą odprowadzenia moczu u chorych starszych lub chorych istotnie obciążonych chorobami współistniejącymi.
Metody zapewniające trzymanie moczu wykorzystują zbiorniki kontynentne lub pęcherz ortotopowy. Zbiornik kontynentny jest utworzony przez odpowiednio przygotowane jelito cienkie, mocz jest odprowadzany do przetoki moczowej (stomii) wyłonionej w skórze, a utrzymanie moczu zapewnia odpowiedni skonstruowany wąski konduit. Chory musi regularnie opróżniać zbiornik z wytworzonego moczu oraz powstającego w jelicie śluzu. Pęcherz ortotopowy jest wewnętrznym zbiornikiem na mocz utworzonym przez odpowiednio spreparowane jelito, który jest łączony z własną cewką moczową i odpływ moczu jest kontrolowany przez zwieracz cewki moczowej.
Ze względu na rozległość operacji kluczowa jest odpowiednia kwalifikacja chorych przed zabiegiem uwzględniająca choroby współistniejące, w tym ocenę funkcji nerek i wątroby. Przeciwwskazaniami do zabiegu wytworzenia ortotopowego pęcherza moczowego są upośledzona funkcja nerek, upośledzona funkcja wątroby oraz naciek raka w zakresie cewki lub dodatnie marginesy chirurgiczne.
Wytworzenie z fragmentu jelita sztucznego zbiornika na mocz wiąże się z utratą jego funkcji jako części przewodu pokarmowego, który jednocześnie zachowuje funkcje absorpcji i wydzielania różnych substancji. Po włączeniu go do dróg moczowych dochodzi do różnych zaburzeń wodno-elektrolitowych oraz kwasowo-zasadowych. Jeśli do wytworzenia zbiornika wykorzystano fragment jelita krętego albo grubego to może dochodzić do rozwoju kwasicy hiperchloremicznej i hipokaliemii. Z kolei gdy do wytworzenia zbiornika wykorzystano fragment jelita czczego może rozwijać się kwasica, hiperkaliemia, hipochloremia i azotemia. Konsekwencją kwasicy jest osteomalacja i rozwój kamicy nerkowej. Następstwa metaboliczne są kompensowane przez funkcję nerek, dlatego jej czynność przed zabiegiem nie może być upośledzona. Usunięcie ponad 60 cm jelita krętego może skutkować niedoborem witaminy B12.
Leczenie zachowujące pęcherz moczowy.
Leczenie zachowujące pęcherz moczowy jest alternatywą dla cystektomii u chorych z przeciwwskazaniami do leczenia chirurgicznego albo chorych nie wyrażających zgody na usunięcie pęcherza moczowego. U chorych nadających się do zabiegu operacyjnego, ale nie chcących cystektomii, leczenie zachowujące pęcherz moczowy jest alternatywą do cystektomii w przypadku braku współwystępowania raka "in situ", ujemnych węzłów chłonnych, braku wodonercza oraz dobrą funkcją pęcherza moczowego. U chorych nienadających się do leczenia chirurgicznego stosuje się mniej restrykcyjnie kryteria kwalifikacji, jednak rozległy rak "in situ" albo upośledzona funkcja pęcherza moczowego są uznawane za czynniki przemawiające przeciw takiemu leczeniu.
Leczenie polega na skojarzeniu przezcewkowej elektroresekcji (TURBT) z chemioterapią i radioterapią. TURBT i radioterapia mają za zadanie kontrolę miejscową guza, a chemioterapia kontrolę mikroprzerzutów. Nie ma wyników randomizowanych badań porównujących skuteczność skojarzonego leczenia zachowującego pęcherz moczowy z radykalną cystoskopią, jednak wiadomo, że skojarzone leczenie wykazuje przewagę nad samodzielną radioterapią.
W pierwszym etapie leczenia skojarzonego wykonuje się TURBT w celu kompletnej resekcji guza w obrębie pęcherza moczowego. Nie uzyskanie całkowitej resekcji podczas TURBT jest złym czynnikiem rokowniczym co do możliwości zachowania pęcherza moczowego oraz przeżycia chorego. Następnie po wykonaniu TURBT stosuje się chemioradioterapię z użyciem cisplatyny lub mitomycyny C z 5-fluorouracylem. W badaniach klinicznym 50–82% chorych leczonych leczeniem skojarzonym zachowującym pęcherz moczowy osiągało pięcioletnie przeżycie specyficzne dla raka, ostatecznie 10–30% chorych wymaga ratunkowej cystektomii.
Samodzielne TURBT może być opcją leczniczą jedynie u chorych niekwalifikujących się do cystektomii i nie kwalifikujących się do leczenia skojarzonego. Samodzielne TURBT może dawać korzyści jedynie u wybranych chorych z minimalnym naciekaniem mięśniówki, o ile kolejne biopsje nie potwierdzają obecności raka. U ponad połowy chorych leczonych w ten sposób dochodzi do nawrotu i ostatecznie konieczna jest cystektomia. Ocenia się, że u tych chorych, u których po TURBT ponowna biopsja nie wykazała raka, pięcioletnie i dziesięcioletnie przeżycie swoiste dla raka (CSS) wynosi odpowiednio 81,9% i 79,5%.
Samodzielna radioterapia jest postępowaniem mniej skutecznym niż skojarzenie radioterapii z chemioterapią. Samodzielną radioterapię stosuje się jedynie u chorych niekwalifikujących się do cystektomii i nie kwalifikujących się do leczenia skojarzonego. Samodzielna chemioterapia oparta o cisplatynę w leczeniu oszczędzającym pęcherz moczowy stosunkowo rzadko powoduje całkowitą remisję (CR), dlatego nie jest uważana za wystarczające postępowanie i nie jest rutynowo stosowana.
Chemioterapia adiuwantowa po cystektomii.
Chemioterapia adiuwantowa (uzupełniająca) jest leczeniem stosowanym po radykalnej cystektomii w celu zmniejszenia ryzyka wznowy miejscowej oraz poprawy przeżycia całkowitego. Chemioterapia adiuwantowa oparta na cisplatynie znajduje zastosowanie tylko u chorych z guzem o zaawansowaniu pT3 lub pT4 albo zajęciem lokalnych węzłów chłonnych (cecha N+), którzy nie otrzymali wcześniej chemioterapii neoadiuwantowej. Zwykle stosuje się 3–4 kursy dd-MVAC lub 4 kursy GC.
Nie ma wystarczających dowodów przemawiających za rutynowym stosowaniem leczenia adiuwantowego. Poszczególne badania znacznie różnią się badaną grupą chorych i stosowanymi w nich schematami leczenia obejmując cisplatynę w skojarzeniu z różnymi lekami, a także w monoterapii. Kilka badań obserwacyjnych i metaanaliz sugeruje wydłużenie przeżycia całkowitego leczonych oraz przeżycia wolnego od nawrotu. W badaniu EORTC 30994 stwierdzono poprawę przeżycia wolnego od progresji w grupie chorych leczonych chemioterapią adiuwantową włączoną w ciągu 90 dni po zabiegu operacyjnym w porównaniu z chemioterapią włączoną po rozpoznaniu progresji choroby.
Leczenie choroby uogólnionej.
U połowy chorych poddanych radykalnej cystektomii dochodzi do nawrotu choroby pod postacią rozwoju przerzutów odległych. Obecność przerzutów w momencie rozpoznania nie jest częsta i dotyczy około 4% chorych. Podstawową metodą leczenia raka pęcherza moczowego z przerzutami odległymi oraz nieoperacyjnej choroby miejscowo zaawansowanej jest chemioterapia oparta na cisplatynie. Leczenie ma za zadanie złagodzenie objawów choroby, poprawę jakości życia oraz wydłużenie przeżycia leczonych. Długotrwałe przeżycia u chorych z uogólnionym rakiem pęcherza moczowego są obserwowane jedynie u chorych w dobrym stanie sprawności, bez przerzutów narządowych i kostnych. U chorych w złym stanie sprawności, z przerzutami narządowymi na ogół stwierdza się złą tolerancję leczenia i rzadko rozpoznaje się odpowiedzi na leczenie.
W leczeniu choroby zaawansowanej najczęściej stosuje się programy MVAC i GC. W badaniu klinicznym na 405 chorych z zaawansowanym rakiem pęcherza moczowego porównano programy MVAC (metotreksat, winblastyna, adrianomycyna i cisplatyna) oraz GC (gemcytabina i cisplatyna), zaobserwowano podobny odsetek przeżycia całkowitego (OS) oraz przeżycia wolnego od progresji (PFS) i nie wykazano przewagi żadnego z badanych schematów leczenia. Główną różnicą pomiędzy programami była toksyczność, która była niższa dla programu GC.
Program MVAC jest lepiej tolerowany w modyfikacji z zagęszczonymi dawkami w połączeniu z czynnikami wzrostu granulocytów (dd-MVAC). W badaniu klinicznym na 263 chorych porównano program MVAC z dd-MVAC i wykazano, że program dd-MVAC w porównaniu do MVAC charakteryzuje się wyższym odsetkiem odpowiedzi całkowitych, przeżyciem wolnym od progresji (PFS) oraz mniejszą toksycznością, jednak nie zaobserwowano różnicy w osiąganych przeżyciach całkowitych.
Oceniono intensyfikację leczenia w programie GC poprzez dodanie paklitakselu i zastosowanie programu złożonego z gemcytabiny, cisplatyny i paklitakselu (PGC). W randomizowanym badaniu klinicznym porównano połączenie gemcytabiny i cisplatyny (GC) z gemcytabiną, cisplatyną oraz paklitakselem (PGC). Dodanie paklitakselu skutkowało wyższym odsetkiem odpowiedzi (56% dla PGC i 44% dla GC), jednak nie uzyskano istotnej statystycznie poprawy przeżycia całkowitego (OS) i przeżycia wolnego od progresji (PFS). Według EAU program PGC może być jedną z opcji leczenia pierwszego rzutu w przerzutowym raku pęcherza moczowego. Z kolei według NCCN ryzyko działań niepożądanych przewyższa korzyści wynikające z dodania paklitakselu.
U chorych z upośledzoną funkcją nerek (GFR &lt;60 ml/min), nasiloną ototoksycznością, nasiloną neuropatią obwodową czy stanem sprawności PS2 ze względu na lepszy profil toksyczności leku można zastosować programy oparte na karboplatynie, szczególnie połączenie karboplatyny z gemcytabiną (GemCarbo). Pogramy zastępujące cisplatynę karboplatyną nie są równoważne programom z cisplatyną, ponieważ programy zawierające karboplatynę oferują mniejszy odsetek odpowiedzi oraz krótsze przeżycie całkowite niż programy oparte na cisplatynie. W badaniu EORTC 30986 oceniono skuteczność połączenia karboplatyny z gemcytabiną (GemCarbo) oraz karboplatyny z metotreksatem oraz winblastyną (M-CAVI). U leczonych połączeniem karboplatyny z gemcytabiną zaobserwowano wyższy odsetek odpowiedzi niż połączenia karboplatyny z metotreksatem i winblastyną wynoszący odpowiednio 42% i 30%, jednak u chorych z upośledzoną funkcją nerek czy obniżonym stanem sprawności odsetki odpowiedzi były niższe i wynosiły odpowiednio 26% i 20%. Według NCCN w leczeniu I linii u chorych nie kwalifikujących się do leczenia programami opartymi na platynie opcjami są również inhibitory PD-1: pembrolizumab i atezolizumab.
Leczenie II linii.
Progresja podczas leczenia chemioterapią I linii wiąże się ze złym rokowaniem. Nie ma wystarczających danych, aby wskazać optymalną metodę leczenia II linii.
Leczenie drugiej linii może obejmować ponowne włączenie programu zawierającego cisplatynę, jeśli progresja u chorych odpowiadających na cisplatynę w pierwszej linii nastąpiła w ciągu 6–12 miesięcy od zakończenia tego leczenia. Dostępne dane wskazują, że ponowne włączenie cisplatyny u wybranych chorych może umożliwiać osiągnięcie korzystnych odsetków odpowiedzi i przeżycia.
Winflunina jest alkaloidem Vinca zarejestrowanym w leczeniu II linii zaawansowanego raka pęcherza moczowego. Skuteczność winfluwiny porównano w randomizowanym badaniu klinicznym III fazy z najlepszą terapią wspomagającą (BSC) i stwierdzono poprawę mediany przeżycia całkowitego o 2,3 miesiąca (odpowiednio 6,9 miesięcy dla winfluniny i 4,6 dla BSC) oraz 10% leczonych osiągnęło częściową remisję (PR). Leczenie nie pogorszyło jakości życia leczonych. Ze względu na wykazaną istotną statystycznie poprawę przeżycia całkowitego oraz stopień dowodu tego badania część autorów zaleca winfluninę jako lek II rzutu.
Najczęściej w leczeniu drugiej linii stosuje się taksany. Paklitaksel w drugiej linii leczenia wykazuje 5–10% odpowiedzi obiektywnych i podczas leczenia tym lekiem obserwuje się 6,5–7,2 miesięczną medianą przeżycia całkowitego. Docetaksel w badaniu na 30 chorych u 13% powodował częściową remisję (PR), a mediana przeżycia całkowitego leczonych wynosiła 9 miesięcy. W innym badaniu na 70 chorych zaobserwowano częściową remisję u 9% i medianę przeżycia całkowitego wynoszącą 7 miesięcy. Połączenie taksanów z innymi cytostatykami skutkowało wyższymi odsetkami odpowiedzi obiektywnych sięgających 15–60%, jednak obserwowano większą toksyczność takiego leczenia, a korzyści w poprawie przeżycia całkowitego były niepewne. Połączenie gemcytabiny z paklitakselem u 30–60% leczonych wywoływało odpowiedź obiektywną, jednak brak badań randomizowanych uniemożliwia obiektywną ocenę wpływu na przeżycie leczonych.
Gemcytabina w leczeniu kolejnych linii bywa stosowana w monoterapii lub w połączeniu z paklitakselem. W monoterapii w różnych próbach klinicznych wykazywała 11–29% odsetek odpowiedzi obiektywnych. Ifosfamid w jednym z badań oceniających skuteczność w leczeniu II linii wykazał 20% odsetek odpowiedzi obiektywnych, ale stosowanie leku wiązało się ze znaczną toksycznością.
Immunoterapia w leczeniu zaawansowanego raka pęcherza moczowego.
Choć rak pęcherza moczowego, podobnie jak wiele innych nowotworów złośliwych, wywołuje odpowiedź immunologiczną, to jednak komórki nowotworowe poprzez dezaktywację limfocytów cytotoksycznych, wpływ na punkty kontrolne układu immunologicznego i utrzymywanie immunosupresyjnego mikrośrodowiska unikają skutecznej odpowiedzi i zniszczenia. Immunoterapia ma na celu przywrócenie skutecznej odpowiedzi immunologicznej. W leczeniu nieinwazyjnego raka pęcherza moczowego immunoterapię z zastosowaniem dopęcherzowego podania szczepionki BCG wykorzystuje się już od końca lat 70. W połowie 2016 roku w Stanach Zjednoczonych zarejestrowano pierwszy inhibitor PD-1 w leczeniu zaawansowanego raka pęcherza moczowego.
Fizjologicznie receptor PD-1 ma za zadanie ograniczenie aktywności efektorowej limfocytów T, ich proliferacji i wydzielaniu cytokin w celu ograniczenia odpowiedzi zapalnej i zapobieganiu procesom autoimmunologicznym. Ekspresja ligandu receptora PD-1 (PD-L1) na komórkach nowotworowych pozwala im uniknąć odpowiedzi immunologicznej i zniszczenia. Blokada PD-1 lub PD-L1 nasila stłumioną odpowiedź immunologiczną wobec komórek nowotworowych.
Pembrolizumab jest lekiem biologicznym będący przeciwciałem skierowanym przeciwko receptorowi programowanej śmierci PD-1. W badaniu KEYNOTE-045 na 542 chorych z progresją podczas leczenia opartego na cisplatynie porównano skuteczność pembrolizumabu w leczeniu II linii z chemioterapią z użyciem taksanów lub winfluniny. U chorych leczonych pembrolizumabem obserwowano lepszą medianę przeżycia całkowitego w porównaniu do leczonych chemioterapią z użyciem taksanów albo winfluniny. Mediana przeżycia całkowitego u leczonych pembrolizumabem wynosiła 10,3 miesięcy, a leczonych chemioterapią 7,4 miesięcy. Według NCCN pembrolizumab może być stosowany w leczeniu II linii po progresji po leczeniu chemioterapią opartej na cisplatynie.
W leczeniu II linii raka pęcherza moczowego oceniono przydatność również innych przeciwciał anty-PD1 i anty-PD-L1, w tym atezolizumabu, niwolumabu, durwalumabu i awelumabu.
Atezolizumab jest przeciwciałem anty-PD-L1. W jednoramiennym badaniu II fazy atezolizumab jako lek II linii po progresji na programie opartym na cisplatynie u 15% wywoływał odpowiedź obiektywną. Z kolei u chorych niekwalifikujących się do leczenia cisplatyną w leczeniu I linii atezolizumab u 23% wywoływał obiektywną odpowiedź (ORR), a u 9% całkowitą odpowiedź (CR).
Niwolumab jest przeciwciałem skierowanym przeciw PD-1. W leczeniu kolejnych linii po progresji podczas leczenia cisplatyną w badaniu II fazy niwolumab wywoływał odpowiedź obiektywną u 19,6% leczonych.
Durwalumab jest przeciwciałem anty-PD-L1. Durwalumab w ramach leczenia kolejnej linii w badaniu I/II fazy wywoływał odpowiedź obiektywną u 17,8% chorych.
Awelumab jest przeciwciałem anty-PD-L1. Awelumab w badaniu na 44 chorych w leczeniu chorych opornych na cisplatynę u 18,2% leczonych wywołał odpowiedź obiektywną, mediana przeżycia wolnego od progresji wynosiła 11,6 tygodnia, a mediana przeżycia całkowitego wyniosła 13,7 miesiąca. Awelumab oceniono również w leczeniu I linii chorych niekwalifikujących się do leczenia z użyciem cisplatyny. W badaniu na 241 chorych lek wywoływał u 17,6% leczonych odpowiedź obiektywną, mediana przeżycia całkowitego wynosiła 7,0 miesięcy.
Rokowanie.
Przeżycie chorych na raka pęcherza moczowego zależy od stopnia zaawansowania choroby, wieku oraz płci. Ocenia się, że 77,3% chorych na raka pęcherza moczowego osiąga przeżycie pięcioletnie.
Historia.
Rak pęcherza moczowego był uważany za rzadkie znalezisko i do XVII wieku nie opisywano tej choroby, choć bywał przypadkowo znajdowany podczas litotomii. W 1639 roku Joseph Covillard wykonał pierwszą planową operację usunięcia guza pęcherza moczowego. Steven Blankaart i Charles Drelincourt podali opisy guzów rozpoznanych w badaniu "post mortem". Kolejne zabiegi cystektomii wykonywali Charles Soemmering, François Colot i Claude Le Cat. W 1874 roku Theodor Billroth wykonał pierwszą nadłonową cystektomię. W 1884 roku Sonnenburg wykonał częściową cystektomię. W 1877 roku Max Nitze do diagnostyki wprowadził cystoskop. Kolejny przełom był związany z wprowadzeniem znieczulenia ogólnego, pod którym cystektomię pierwszy raz wykonał w 1884 roku Bardenheur. W latach 60. XX wieku wprowadzono do leczenia chemioterapię dopęcherzową. W 1976 roku Morales w leczeniu nieinwazyjnych raków pęcherza moczowego zastosował immunoterapię BCG, choć już w 1929 roku przeprowadzono pierwsze badania nad zastosowaniem BCG w leczeniu choroby. W 1978 roku wykazano skuteczność cisplatyny w leczeniu tego nowotworu, w 1985 roku opracowano program MVAC.

</doc>
<doc id="738582" url="https://pl.wikipedia.org/wiki?curid=738582" title="AHL-UL-BAYT">
AHL-UL-BAYT



</doc>
<doc id="738590" url="https://pl.wikipedia.org/wiki?curid=738590" title="Fuzja błon">
Fuzja błon

Fuzja błon – zlanie się warstw lipidowych dwóch błon z wytworzeniem wspólnej błony, której cząsteczki ulegają wymieszaniu zachowując jednak budowę dwuwarstwową. Fuzja może zachodzić między błonami komórkowymi dwóch komórek i wtedy powstaje jedna odpowiednio większa komórka, która zawiera cytoplazmę obu sfuzowanych komórek i dwa jądra. W warunkach naturalnych fuzja najczęściej zachodzi między błonami struktur cytoplazmatycznych oraz między nimi a błoną komórkową.

</doc>
<doc id="738594" url="https://pl.wikipedia.org/wiki?curid=738594" title="Zgromadzenie Sióstr mariawitek">
Zgromadzenie Sióstr mariawitek



</doc>
<doc id="738596" url="https://pl.wikipedia.org/wiki?curid=738596" title="Jakub Próchniewski">
Jakub Próchniewski



</doc>
<doc id="738597" url="https://pl.wikipedia.org/wiki?curid=738597" title="Filip Feldman">
Filip Feldman



</doc>
<doc id="738598" url="https://pl.wikipedia.org/wiki?curid=738598" title="Tess">
Tess

Tess – film fabularny Romana Polańskiego z 1979 roku, zrealizowany na podstawie książki "Tessa d’Urberville", Thomasa Hardy’ego.
Obsada.
i inni
Opis fabuły.
"Tess" to historia ubogiej rodziny Durbeyfield, która dowiaduje się, że ich nazwisko ma szlacheckie korzenie. Postanawiają wysłać swoją córkę Tess do swojej rzekomej rodziny, która mieszka w okolicy. Okazuje się jednak, że ludzie ci kupili nazwisko, a pokrewieństwo z d’Urberville’ami jest znikome.
Podczas pobytu u d’Urberville’ów Tess poznaje „kuzyna” Aleca, który ją uwodzi. Z tego krótkiego związku rodzi się dziecko, które wkrótce umiera. W wiosce Tess pastor odmawia chrześcijańskiego pochówku jej dziecka. Dziewczyna w rozgoryczeniu opuszcza swoje strony rodzinne i znajduje pracę na farmie mlecznej, gdzie poznaje Angela. Zakochani biorą ślub, a w noc poślubną Tess wyjawia Angelowi sekret związany z dzieckiem myśląc, że mąż jej wybaczy. Mężczyzna jest zdruzgotany, opuszcza Tess i wyjeżdża do Brazylii. Przez długi czas Tess ciężko pracuje i tuła się po kraju. Umiera jej ojciec, a tym samym matka z jej rodzeństwem nie ma środków na utrzymanie. Tess otrzymuje propozycję od „kuzyna” Aleca, aby została jego kochanką, w zamian za co będzie utrzymywał jej rodzinę. Tess przez długi czas odrzuca tę myśl, kierując się dumą, jednak w końcu ulega.
Jej mąż wraca z tułaczki i wybacza Tess. Jest jednak za późno: jego żona została kochanką „pana d’Uberville” i żyje w nieszczęśliwym związku. Po spotkaniu z Angelem jej rozpacz kumuluje się do tego stopnia, że morduje Aleca i ucieka z Angelem. Ostatnie chwile ukochani spędzają przy Stonehenge. To pradawne miejsce jest świadkiem upadku Tess, którą zabiera policja. Dziewczyna oddaje się w ręce sprawiedliwości bez oporu mówiąc: „Jestem gotowa”.

</doc>
<doc id="738599" url="https://pl.wikipedia.org/wiki?curid=738599" title="Bartłomiej Przysiecki">
Bartłomiej Przysiecki



</doc>
<doc id="738613" url="https://pl.wikipedia.org/wiki?curid=738613" title="Aplikacja komornicza">
Aplikacja komornicza

Aplikacja komornicza – trwająca 2 lata aplikacja, mająca na celu zapoznanie aplikanta komorniczego z pracą komornika.
Aplikant komorniczy po upływie roku od dnia rozpoczęcia aplikacji komorniczej może być upoważniony przez komornika do samodzielnego wykonywania określonych czynności egzekucyjnych. Upoważnienie to wymaga formy pisemnej i powinno być okazane stronie na jej żądanie przed przystąpieniem do czynności.
Aplikantem komorniczym może zostać osoba, która:
Aplikanta komorniczego zatrudnia komornik. Osobie spełniającej warunki nie można odmówić wpisu na listę aplikantów komorniczych.
Wniosek o wpis na listę aplikantów komorniczych może zostać złożony w ciągu 2 lat od dnia ogłoszenia wyników egzaminu wstępnego. Do wniosku kandydat obowiązany jest załączyć zaświadczenie o niekaralności oraz oświadczenie, że przeciwko niemu nie jest prowadzone postępowanie karne o przestępstwo ścigane z oskarżenia publicznego lub przestępstwo skarbowe.
Egzamin wstępny przeprowadzają komisje egzaminacyjne raz w roku, w terminie wyznaczonym przez Ministra Sprawiedliwości, nie później niż do dnia 30 września, równocześnie we wszystkich izbach komorniczych.
Egzamin wstępny polega na sprawdzeniu wiedzy kandydata na aplikanta komorniczego z zakresu prawa konstytucyjnego, prawa cywilnego, postępowania cywilnego, prawa gospodarczego, prawa spółek handlowych, prawa pracy, prawa rodzinnego i opiekuńczego, prawa administracyjnego, postępowania administracyjnego, prawa finansowego, prawa europejskiego, prawa prywatnego międzynarodowego, ustroju sądów i samorządu komorniczego.
Kandydaci podczas egzaminu wstępnego nie mogą korzystać z tekstów aktów prawnych, komentarzy, orzecznictwa oraz innych pomocy, a także nie mogą posiadać przy sobie urządzeń służących do przekazu lub odbioru informacji. Egzamin wstępny polega na rozwiązaniu testu składającego się z zestawu 150 pytań, zawierających po 3 propozycje odpowiedzi, z których tylko jedna jest prawidłowa. Kandydat może wybrać tylko jedną odpowiedź. Za każdą prawidłową odpowiedź kandydat uzyskuje 1 punkt.
O wynikach egzaminu wstępnego Minister Sprawiedliwości zawiadamia rady izb komorniczych oraz publikuje w Biuletynie Informacji Publicznej listę osób, które uzyskały wynik pozytywny.
Do obowiązków aplikanta należy, w szczególności:
Aplikacja komornicza jest odpłatna – opłaty wynoszą 5850 zł rocznie.

</doc>
<doc id="738617" url="https://pl.wikipedia.org/wiki?curid=738617" title="Pełka (dziekan krakowski)">
Pełka (dziekan krakowski)

Pełka (Fulco, zm. 12 grudnia 1257 lub 1258) – duchowny, dziekan krakowskiej kapituły katedralnej, prepozyt wiślicki.
Pochodził z rodu Zabawów, był bratem biskupa krakowskiego Wisława z Kościelca. Jako prepozyt wiślicki występuje w dokumentach od 8 maja 1239, jako dziekan kapituły krakowskiej od 10 lipca 1241. Funkcję dziekana objął prawdopodobnie dzięki wpływom brata. W czasie zajmowania przez niego funkcji dziekana kapituła uzyskała od Bolesława Wstydliwego pełny immunitet sądowy, w czym zapewne miał swój udział. Charakter dokumentów wystawianych przez Pełkę pozwala przypuszczać, że odbył zagraniczne studia notarialne.
Zapisał kapitule 70 grzywien. W "Kalendarzu" krakowskim jego zgon zapisano pod datą 12 grudnia (bez roku); śmierć musiała nastąpić najpóźniej w 1258, gdyż w dokumentach z 4 kwietnia 1259 potwierdzony jest jego następca, dziekan Iwo.

</doc>
<doc id="738618" url="https://pl.wikipedia.org/wiki?curid=738618" title="Borek (Barzyna)">
Borek (Barzyna)

Borek – przysiółek wsi Barzyna w Polsce, położony w województwie opolskim, w powiecie namysłowskim, w gminie Namysłów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="738621" url="https://pl.wikipedia.org/wiki?curid=738621" title="Punkva">
Punkva

Punkva – niewielka rzeka w Czechach, której większa część przebiega podziemnymi jaskiniami Krasu Morawskiego.
Punkva powstaje w podziemnych jaskiniach wskutek połączenia wód kilku pomniejszych strumieni. Najdłuższy z nich – Luha – rozpoczyna się pod szczytem Skalky – najwyższym wzniesieniem w regionie Drahanská vrchovina. W okolicy miejscowości Sloup do Luhy wpada Suchý Potok, tworząc Sloupský potok, który wpływa następnie do podziemnych korytarzy jaskiń Sloupsko-Šošůvskich, po czym przebiega przez Jaskinię Amaterską do przepaści Macocha.
Do ważniejszych dopływów Punkvy zalicza się też strumień Bílá Voda, mający źródła w okolicach Protivanova. Niedaleko Holštejnu strumień ten wpada do podziemi i biegnie dalej do Jaskini Amaterskiej. Bieg Punkvy w Jaskini Amaterskiej nie jest dokładnie znany, wiadomo jednak, że właśnie tam Sloupský Potok łączy się ze strumieniem Bílá Voda. Z Macochy Punkva płynie podziemiem Punkevní jeskyně, gdzie w ramach zwiedzania Krasu Morawskiego możliwy jest spływ łodzią.
Punkva opuszcza następnie podziemne korytarze, początkowo wracając do nich jeszcze co kilkadziesiąt metrów, po czym przepływa przez kilka stawów rybnych i ostatecznie wpada do Svitavy w okolicach Blanska.

</doc>
<doc id="738626" url="https://pl.wikipedia.org/wiki?curid=738626" title="Paryż, Teksas">
Paryż, Teksas

Paryż, Teksas (ang. "Paris, Texas") – niemiecko-francusko-brytyjsko-amerykański film fabularny z 1984 roku w reżyserii Wima Wendersa.
Fabuła.
Film opowiada historię Travisa, mężczyzny, który po ponad czteroletnim zniknięciu zostaje przypadkiem odnaleziony przez brata Walta w szpitalu w pustynnej części Teksasu, blisko granicy z Meksykiem. Obszarpany, cierpiący na amnezję Travis zostaje zabrany przez brata do jego domu w Los Angeles, gdzie przebywa siedmioletni syn Travisa Hunter, porzucony przez matkę Jane. Obcy sobie początkowo ojciec i syn zaczynają się do siebie zbliżać, co prowadzi do wielkiej przyjaźni i także sekretnego pragnienia, by odszukać Jane i odbudować życie rodzinne.
Tytuł.
Tytuł nawiązuje do pewnego epizodu. Po odnalezieniu Travis patrzy na mapę i mówi, że chciałby pojechać do Paris. Jest to 25-tysięczne miasteczko. Walt myśli, że chodzi o Paryż we Francji i odpowiada, że to trochę daleko. Travis ma zdjęcie działki, którą kupił w Paris, ponieważ ojciec powiedział mu, że został poczęty w tym miasteczku. To kawałek pustyni z tablicą "Na sprzedaż" (w rzeczywistości Paris leży w leśno-rolniczym północnym Teksasie).

</doc>
<doc id="738631" url="https://pl.wikipedia.org/wiki?curid=738631" title="Grabówka (Kamienna)">
Grabówka (Kamienna)

Grabówka – przysiółek wsi Kamienna w Polsce, położony w województwie opolskim, w powiecie namysłowskim, w gminie Namysłów. 
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="738634" url="https://pl.wikipedia.org/wiki?curid=738634" title="Uniwersytet dla Wszystkich">
Uniwersytet dla Wszystkich

Uniwersytet dla Wszystkich (UdW) – organizacja oświatowa, działająca głównie wśród robotników Królestwa Polskiego w latach 1905-1908 
Uniwersytet został założony w grudniu 1905 r. z inicjatywy postępowej inteligencji, związanej ideowo z ruchem socjalistycznym. Oparł się on na dorobku wcześniejszych nielegalnych kółek oświatowych o orientacji socjalistycznej i przekształcił rychło w wielką organizację oświatową. Zakres działalności Uniwersytetu obejmował: systematyczne nauczanie w celu uzupełnienia bądź poszerzenia wykształcenia, popularyzację wiedzy i sztuki, upowszechnianie książki i czytelnictwa, rozwijanie amatorskiego ruchu artystycznego oraz krajoznawstwa i rekreacji. Swoją działalność opierała na zasadzie samorządności, co wyrażała dewiza: „Uniwersytet powinien być dziełem samych słuchaczy". Twórcami instytucji byli m.in. Stanisław Kruszewski, Ludwik Krzywicki, Feliks Perl, Stanisław Posner, Antoni Sujkowski którzy przyciągnęli do niej działaczy Związku Towarzystw Samopomocy Społecznej. Do zarządu UdW którego prezesem był Marian Zbrowski, wchodzili m.in.: Stanisław Kruszewski, Maria Gomólińska, Władysław Kurkiewicz, Zdzisław Kruszewski. 
Merytoryczną stroną działalności Uniwersytetu kierował Komitet Naukowy, który zajmował się głównie opracowywaniem programów wykładów i odczytów, sporządzaniem wykazów zalecanej lektury oraz doborem wykładowców. Do lepszej organizacji pracy Komitet Naukowy powołał w Uniwersytecie dla Wszystkich następujące sekcje: nauk przyrodniczych, historyczną, społeczno-ekonomiczną, literacką nauk technicznych oraz pedagogiczną. Pracą sekcji pedagogicznej kierowali Stanisław Karpowicz oraz Iza Moszczeńska. Do grona wykładowców należeli Julian Poznański, Ludwik Krzywicki, Tadeusz Rechniewski, Andrzej Jan Niemojewski, Zygmunt Heryng, Stanisław Koszutski, Adam Mahrburg, Maksymilian Heilpern, Stanisław Karpowicz, Iza Moszczeńska, Tadeusz Ulanowski, Kazimierz Stołyhwo, Michał Sokolnicki, Wojciech Karpiński, Władysława Weychertówna, Antoni Sujkowski, Wacław Nałkowski, Stanisław Kempner, Zofia Daszyńska-Golińska, Adolf Nowaczyński, Stanisław Przybyszewski i Wacław Sieroszewski. UdW działał w Warszawie (mieściła się tutaj centrala i działały biura dzielnicowe) oraz na obszarze guberni warszawskiej (6 oddziałów), guberni płockiej (3 oddziały m.in. Płocku, Lipnie i Sierpcu.) a także w Zagłębiu Dąbrowskim (6 oddziałów - w Będzinie, Sosnowcu, Dąbrowie Górniczej, Ząbkowicach, Zawierciu i Częstochowie) 
Podstawową formą pracy uczelni było systematyczne nauczanie różnych dziedzin wiedzy, które odbywało się w kompletach organizowanych przeważnie w dzielnicach robotniczych i obejmowało: język polski, dzieje ojczyste, historię powszechną, ekonomię polityczną, matematykę, fizykę, chemię, biologię, nauki techniczne i pedagogikę. W latach 1906-07 działało w Warszawie 59 kompletów. Drugą formą pracy UdW były cykle popularnych odczytów z wybranych dziedzin nauki wygłaszane w poszczególnych dzielnicach miasta. Tylko w ciągu 1908 roku przeprowadzono łącznie 456 odczytów, przy ogólnej liczbie 81 592 słuchaczy. Trzecią formą pracy UdW były publiczne odczyty wygłaszane w Sali Filharmonii lub w Muzeum Przemysłu przez uczonych, literatów i działaczy społecznych. (w ciągu roku skorzystało z nich 50 tys. słuchaczy).
Działalność UdW przyczyniła się do rozwoju samokształcenia wśród robotników oraz do upowszechniania książki i czytelnictwa. UdW organizował specjalne biura porad dla samouków, a podczas odczytów kolportował książki zalecane przez wykładowców, upowszechniając tym sposobem najcenniejsze utwory literatury polskiej i obcej. UdW wspierał rozwój amatorskiego ruchu artystycznego wśród robotników, organizując kółka dramatyczne i literackie. Swoją wielokierunkową działalnością UdW przyczynił się do podniesienia poziomu oświaty i kultury środowisk robotniczych, rozbudził ich aspiracje kulturalne oraz pogłębił świadomość społeczną i narodową. 
Po uprzednich represjach i aresztowaniach UdW został zawieszony przez rosyjskiego generał-gubernatora warszawskiego 19 listopada 1908 r. Jego majątek przekazano na rzecz Towarzystwa Kultury Polskiej do którego przeszli działacze oraz liczni słuchacze UdW i w którego ramach Uniwersytet kontynuował działalność jako oddział V i VI aż do rozwiązania TKP w 1913 r. 

</doc>
<doc id="738635" url="https://pl.wikipedia.org/wiki?curid=738635" title="Młynek (Nowe Smarchowice)">
Młynek (Nowe Smarchowice)

Młynek – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="738638" url="https://pl.wikipedia.org/wiki?curid=738638" title="Piękna Studnia">
Piękna Studnia

Piękna Studnia – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="738641" url="https://pl.wikipedia.org/wiki?curid=738641" title="Pod Jedynką">
Pod Jedynką

Pod Jedynką – nieoficjalna osada leśna (leśniczówka) wsi Mikowice w Polsce położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="738644" url="https://pl.wikipedia.org/wiki?curid=738644" title="Rychnów Dolny">
Rychnów Dolny

Rychnów Dolny – przysiółek wsi Rychnów w Polsce, położony w województwie opolskim, w powiecie namysłowskim, w gminie Namysłów.
W latach 1975–1998 przysiółek administracyjnie należał do ówczesnego województwa opolskiego.
W przysiółku nie ma zabudowy

</doc>
<doc id="738649" url="https://pl.wikipedia.org/wiki?curid=738649" title="Żabiak">
Żabiak

Żabiak – przysiółek wsi Krasowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Krasowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="738657" url="https://pl.wikipedia.org/wiki?curid=738657" title="Luc Alphand">
Luc Alphand

Luc Alphand (ur. 6 sierpnia 1965 w Briançon) – francuski narciarz alpejski, brązowy medalista mistrzostw świata oraz zdobywca Pucharu Świata.
Kariera.
Po raz pierwszy na arenie międzynarodowej pojawił się w 1982 roku, startując na mistrzostwach świata juniorów w Auron, gdzie zajął dziewiąte miejsce w zjeździe. Na rozgrywanych rok później mistrzostwach świata juniorów w Sestriere wywalczył złoty medal w tej samej konkurencji, a w kombinacji był trzeci.
W zawodach Pucharu Świata zadebiutował 7 grudnia 1987 roku w Val d’Isère, zajmując trzecie 11. w zjeździe. Tym samym już w swoim debiucie zdobył pierwsze pucharowe punkty. Na podium zawodów tego cyklu po raz pierwszy stanął 15 grudnia 1990 roku w Val Gardena, kończąc rywalizację w zjeździe na trzeciej pozycji. W zawodach tych wyprzedzili go jedynie Atle Skårdal z Norwegii i Kanadyjczyk Rob Boyd. Łącznie 23 razy stawał na podium, odnosząc przy tym dwanaście zwycięstw: 13 i 14 stycznia 1995 roku w Kitzbühel, 15 marca 1995 roku w Bormio, 1 grudnia 1995 roku w Vail, 9 grudnia 1995 roku w Val d’Isère, 2 lutego 1996 roku w Garmisch-Partenkirchen, 20 grudnia 1996 roku w Val Gardena, 29 grudnia 1996 roku w Bormio, 24 stycznia 1997 roku w Kitzbühel i 22 lutego 1997 roku w Garmisch-Partenkirchen był najlepszy w zjazdach, a 29 stycznia 1997 roku w Laax i 21 lutego 1997 roku w Ga-Pa triumfował w supergigancie. Najlepsze wyniki osiągnął w sezonie 1996/1997, kiedy to triumfował w klasyfikacji generalnej oraz klasyfikacjach zjazdu i supergiganta. Ponadto Małe Kryształowe Kule w klasyfikacji zjazdu zdobywał też w sezonach sezonie 1994/1995 i 1995/1996.
Na mistrzostwach świata w Bormio w 1985 roku wystąpił w kombinacji, którą ukończył na jedenastej pozycji. Jeszcze trzykrotnie startował na imprezach tego cyklu, najlepszy wynik osiągając podczas mistrzostw świata w Sierra Nevada w 1996 roku, gdzie wywalczył brązowy medal w zjeździe. Uległ tam tylko Austriakowi Patrickowi Ortliebowi i Włochowi Kristianowi Ghedinie. Był też między innymi czwarty w tej konkurencji na mistrzostwach świata w Morioce w 1993 roku, gdzie walkę o podium przegrał z AJ Kittem z USA o 0,01 sekundy.
W 1988 roku wziął udział w igrzyskach olimpijskich w Calgary, zajmując czwarte miejsce w kombinacji i siódme w supergigancie. W pierwszej z tych konkurencji w walce o brązowy medal lepszy o ponad 8 punktów okazał się Paul Accola ze Szwajcarii. Na rozgrywanych cztery lata później igrzyskach w Albertville Alphand był dwunasty w zjeździe i szesnasty w supergigancie. Brał też udział w igrzyskach olimpijskich w Lillehammer w 1994 roku, gdzie w obu tych konkurencjach rywalizację kończył na ósmej pozycji.
Był też wielokrotnym medalistą mistrzostw Francji, w tym mistrzem w zjeździe w latach 1985, 1987, 1989, 1990, 1994, 1995, 1996 i 1997, w supergigancie w 1988 roku i kombinacji rok wcześniej. W 1998 roku zakończył karierę narciarską.
Po zakończeniu kariery narciarskiej był kierowcą wyścigowym i rajdowym specjalizującym się w rajdach terenowych i wyścigu Le Mans 24 godziny. Występował w rajdach terenowych, między innymi Rajdzie Dakaru, którego został zwycięzcą w 2006 roku jadąc samochodem Mitsubishi. Podczas wyścigu 24h Le Mans 2006 w swojej klasie, GT 1, zajął trzecie miejsce, a w klasyfikacji ogólnej był siódmy. Pod koniec 2010 roku, po wypadku motocyklowym i urazie kręgosłupa ogłosił przejście na sportową emeryturę.
Jego dzieci także uprawiają narciarstwo alpejskie. Córka Estelle reprezentuje Szwecję, a syn Nils reprezentuje Francję.

</doc>
<doc id="738663" url="https://pl.wikipedia.org/wiki?curid=738663" title="Sekretarz Stanu Północnego Departmentu">
Sekretarz Stanu Północnego Departmentu



</doc>
<doc id="738664" url="https://pl.wikipedia.org/wiki?curid=738664" title="Tiger Energy Drink">
Tiger Energy Drink

Tiger – marka bezalkoholowego napoju energetyzującego, na początku produkowanego przez przedsiębiorstwo Foodcare, a od grudnia 2010 – wyłącznie przez spółki z Grupy Maspex..
Marka jest własnością mistrza świata w boksie – Dariusza Michalczewskiego oraz jego fundacji pn. Fundacja Darka Michalczewskiego „Równe Szanse”. Nazwa „Tiger” pochodzi od pseudonimu sportowego boksera.
Historia.
Tiger Energy Drink zadebiutował na polskim rynku w roku 2003. Marka od początku korzystała z wizerunku Dariusza „Tigera” Michalczewskiego, który grał m.in. w pierwszej reklamie telewizyjnej napoju. Produkcją początkowo zajmowało się przedsiębiorstwo Gellwe (obecnie funkcjonujące pod nazwą FoodCare).
W 2006 r. marka odświeżyła logo oraz zmieniono hasło reklamowe na „Power is back”.
W roku 2007 Tiger prześcignął pod względem sprzedażowym Red Bulla. Został tym samym liderem na polskim rynku wśród napojów energetyzujących.
W 2010 roku Dariusz Michalczewski ps. „Tiger” oraz Fundacja Darka Michalczewskiego „Równe Szanse” zdecydowali się rozwiązać umowę z FoodCare i udzielić licencji na produkcję, dystrybucję i promocję napoju pod marką Tiger przedsiębiorstwu spółkom z Grupy Maspex.
Napój Tiger jest eksportowany do kilku krajów w Europie i na świecie. Napój Tiger jest jednym z liderów w Polsce pod względem wyników sprzedaży wśród napojów energetyzujących.
W roku 2019 marka Tiger Energy Drink za kampanię „Mistrzowie” otrzymała Złote Effie w kategorii napojów bezalkoholowych.
W roku 2020 kampania “MISTRZOWSKI TIGER ROAST” przyniosła marce Srebrne Effie w kategorii napojów bezalkoholowych. Rok później Tiger ponownie wywalczył srebro za kampanię Tiger ROAST w kategorii Young Audience.
Skład.
W skład napoju wchodzą między innymi: tauryna, kofeina oraz witaminy z grupy B.
Wyszczególnienie składników.
Zawartość kofeiny: 32 mg/100ml
Wartość odżywcza w 100ml.
Wartość energetyczna: 197 kJ / 46 kcal
Wersje funkcjonalne, takie jak Tiger Energy Drink Mental, Restart, Fighter, Speed oraz Vitamin Attack zawierają dodatkowo:
(*) – % realizacji zalecanego dziennego spożycia.
Ze względu na swój skład napój zalecany jest przez producentów podczas wzmożonego wysiłku fizycznego lub umysłowego.
Rodzaje.
Tiger Energy Drink występuje w następujących rodzajach:
Ponadto dostępne są wersje produktu w butelce PET 900 ml.
W roku 2016 Tiger wprowadził do swojej oferty nowe rodzaje napoju:
Napój Tiger jest eksportowany do kilku krajów w Europie i na świecie. Napój Tiger jest liderem w Polsce pod względem wyników sprzedaży wśród napojów energetyzujących.
Kontrowersje.
Spór o znak towarowy.
Prawa do stosowania oznaczenia „Tiger” stały się przedmiotem trwających od 2010 roku postępowań sądowych z udziałem Dariusza Michalczewskiego, stworzonej przez niego fundacji „Równe Szanse” oraz spółki FoodCare.
W rezultacie konfliktu pomiędzy producentem - spółką FoodCare z Zabierzowa a Dariuszem ”Tiger” Michalczewskim, który użyczał jej praw do korzystania z oznaczenia „Tiger”, ostatecznie Michalczewski i jego fundacja w październiku 2010 r. zdecydowali się wypowiedzieć dotychczasową umowę na produkcję i dystrybucję napoju, w wyniku czego wygasły wszelkie uprawnienia spółki FoodCare do korzystania z oznaczenia TIGER oraz dóbr osobistych i majątkowych Dariusza Michalczewskiego. Powodem konfliktu i rozwiązania umowy było niewywiązywanie się z postanowień umowy przez FoodCare, a w szczególności odmowa zapłaty wynagrodzenia dla Fundacji należnego z tytułu licencji na używanie oznaczenia Tiger.
Nowa umowa została podpisana z przedsiębiorstwem Maspex z Wadowic. Na bazie tej umowy spółki z Grupy Maspex otrzymały wyłączną licencję na możliwość korzystania z pseudonimu sportowego Tiger, a także do wykorzystywania wizerunku Dariusza „Tigera” Michalczewskiego w promocji produktów spożywczych. Spółki z Grupy Maspex odpowiedzialne są za zapewnienie produkcji, dystrybucji i promocji produktu
Pomimo rozwiązania umowy spółka FoodCare nadal prowadziła sprzedaż i reklamę produktów z oznaczeniem TIGER oraz wykorzystywała skojarzenia z oznaczeniem TIGER w reklamie swojego nowego produktu energetyzującego. W rezultacie pomiędzy Darkiem Michalczewskim i jego fundacją a spółką FoodCare powstał spór dotyczący oznaczenia Tiger, który stał się przedmiotem wielu trwających przez lata postępowań sądowych. Historia sporu została szczegółowo opisana na stronie fundacji Darka Michalszewskiego
W marcu 2021 r. Sąd Najwyższy w Warszawie wydał wyrok w kluczowym procesie o prawo do używania oznaczenia Tiger, który toczył się pomiędzy Dariuszem Michalczewskim, jego fundacją a spółką FoodCare. Sąd Najwyższy jednoznacznie potwierdził, że prawo do korzystania z oznaczenia dla napojów energetycznych ma wyłącznie Dariusz Michalczewski lub podmioty przez niego upoważnione. Zgodnie z wyrokiem FoodCare nie ma prawa także do używania oznaczenia Black Tiger. Ponadto Sąd stwierdził, że korzystając z oznaczenia Tiger dla napojów energetyzujących po rozwiązaniu umowy z FoodCare przez Dariusza Michalczewskiego i fundację „Równe Szanse”, spółka Wiesława Włodarskiego popełniła czyny nieuczciwej konkurencji, w szczególności naruszyła dobre obyczaje w obrocie gospodarczym.
Rocznica powstania warszawskiego.
1 sierpnia 2017 r. w 73 rocznicę wybuchu powstania warszawskiego, na profilu Tigera w serwisie Instagram, zamieszczono kontrowersyjną grafikę (przedstawiającą obraźliwy gest, wyciągniętego środkowego palca) opatrzoną podpisem:
Całość oznaczono dodatkowo wulgarnym hasztagiem. Wpis początkowo pozostał szerzej niezauważony, aż do 9 sierpnia, kiedy to zainteresowały się nim media.
Zamieszczona grafika spotkała się z powszechną falą krytyki i oburzeniem zarówno odbiorców, jak i mediów. Pojawiły się również wezwania do bojkotu marki. Michał Rachoń, dziennikarz TVP Info, w trakcie programu Minęła 20, demonstracyjnie wylał na podłogę napój Tiger, zgniótł puszkę i wyrzucił ją za siebie. W reakcji na wpis, Polskie Radio zrezygnowało z zakupów produktów firmy Maspex. Niedługo potem Grupa Lotos zrezygnowała ze sprzedaży napojów Tiger w swojej sieci stacji benzynowych. Zwrócono również uwagę na zniknięcie napojów tej marki ze stacji benzynowych Orlen. 11 sierpnia warszawscy radni PIS: Jacek Ozdoba i Jakub Banaszek, zapowiedzieli zawiadomienie prokuratury o możliwości popełnienia przestępstwa, przez producenta napoju z art. 133 k.k. Swoją dezaprobatę wyraziły również Stowarzyszenie Komunikacji Marketingowej SAR oraz Międzynarodowe Stowarzyszenie Reklamy.
W odpowiedzi na falę krytyki, 9 sierpnia firma Maspex wystosowała oficjalne przeprosiny, ponowione następnie przez prezesa Krzysztofa Pawińskiego, z obietnicą wsparcia dla programu edukacyjnego, dotyczącego powstania warszawskiego, oraz usunięto kontrowersyjny wpis. 10 sierpnia Maspex wpłacił 500 000 zł na konto Światowego Związku Żołnierzy Armii Krajowej, a dzień później rozwiązał umowę z agencją reklamową J. Walter Thompson Poland Group, dotyczącą obsługi marki Tiger w mediach społecznościowych. Agencja reklamowa również wystosowała przeprosiny, oraz zwolniła osoby odpowiedzialne za wpis. Maspex nie uczynił jednak tego samego, wobec dwójki swoich pracowników, którzy zaakceptowali umieszczenie grafiki, a zapowiedział poniesienie przez nich kar finansowych oraz zaangażowanie w wolontariat (pomoc chorym powstańcom). 14 sierpnia Maspex ponowił przeprosiny, umieszczając ogłoszenia w gazetach: Dziennik Gazeta Prawna, Rzeczpospolita, Do Rzeczy, Gazeta Wyborcza. Zdecydowano również o zamknięciu kont Tigera na Instagramie i Twitterze.

</doc>
<doc id="738665" url="https://pl.wikipedia.org/wiki?curid=738665" title="Skolinek">
Skolinek

Skolinek – wzgórze (60 m n.p.m.), nad błotkiem Trzcińskim, porośnięty lasem sosnowym, od strony zachodniej stromy; wschodnia i północna łagodnie spada do drogi Ciecholewskiej.

</doc>
<doc id="738669" url="https://pl.wikipedia.org/wiki?curid=738669" title="Architektura informacji">
Architektura informacji

Architektura informacji (AI) – sztuka oraz nauka organizowania i etykietowania stron internetowych, intranetowych, społeczeństw sieciowych i oprogramowania (środowisk informacyjnych) w celu wspierania użyteczności informacji. Architektura informacji jest nową meta-dyscypliną związaną z tworzeniem i przechowywaniem informacji w postaci cyfrowej w celu ułatwienia użytkownikowi dostępu do niej, a następnie jej wykorzystania. Osoba tworząca strukturę informacji w sposób umożliwiający użytkownikom jak najłatwiejsze dotarcie do poszukiwanej treści to architekt informacji.
Definicje.
Terminów "architektura informacji" (AI) oraz "architekt informacji" użył po raz pierwszy w 1976 roku Richard Saul Wurman. Architekturą informacji początkowo określano praktyczne umiejętności związane z tworzeniem komunikatów informacyjnych, jednak w wyniku rozwoju hipertekstowej usługi World Wide Web, metody przez nią stosowane zaadaptowano do budowy serwisów w Internecie.
Systemy oraz organizacja architektury informacji.
Zgodnie z definicją zawartą w książce Petera Morville’a i Lou Rosenfelda, architektura informacji składa się z następujących systemów:
Organizacja architektury informacji.
Organizowanie elementów zawartości odbywa się według schematów i struktur. Schemat grupuje treść w jednym widoku (podstronie), a struktura porządkuje schematy (wszystkie podstrony w obrębie witryny). Wyjątkiem jest nawigacja witryny, organizowana według schematów i struktur. Schemat nawigacji to ustalenie nazw i logiki łączy kierujących do innych miejsc w środowisku informacyjnym. Struktura nawigacji określa, które strony znajdują się pod danym łączem w witrynie.
Schematy organizacyjne.
Schemat organizacyjny to logika grupowania elementów zawartości na podstawie wspólnych cech tych elementów. Porządkowanie informacji może odbywać się według dokładnych i niejednoznacznych kryteriów. Dokładnymi schematami jest grupowanie informacji według porządków alfabetycznego, chronologicznego (i achronologicznego) oraz geograficznego. Umożliwiają dotarcie do informacji według jednoznacznych właściwości elementu.
Rezultat porządkowania informacji według niejednoznacznych schematów zależy od subiektywnych założeń projektanta. Według założeń projektowania zorientowanego na użytkownika projektant powinien niejednoznaczne schematy poddać testom z użytkownikami. Typowymi schematami o niejednoznacznym wymiarze są:
Struktury informacyjne.
Struktura informacyjna, w przeciwieństwie do schematu organizacyjnego, nadaje elementom zawartości lub ich grupom miejsce w środowisku informacyjnym. Zależy od niej sposób poruszania się użytkownika po środowisku informacyjnym. Najważniejsze typy struktur to:
Stosowanie architektury informacji.
Zagadnienie obejmuje wiele obszarów życia, najbardziej widoczne jest w takich obszarach, jak informatyka (serwisy WWW, intranety, aplikacje) i bibliotekoznawstwo. Architekturę Informacji zwykło się łączyć z szerszym zagadnieniem użyteczności i projektowaniem zorientowanym na użytkownika ("user-centered design").
Studia w dziedzinie architektury informacji.
Studia z tej dziedziny prowadzą już między innymi amerykańskie instytuty bibliotekoznawstwa i informacji naukowej na Uniwersytecie w Indianie i Uniwersytecie w Pittsburgu. W Polsce studia z Architektury Informacji prowadzone są na Uniwersytecie Pedagogicznym w Krakowie w Instytucie Nauk o Informacji, Uniwersytecie Mikołaja Kopernika w Toruniu w Instytucie Informacji Naukowej i Bibliologii, Uniwersytecie Marii Curie-Skłodowskiej w Lublinie w Instytucie Informacji Naukowej i Bibliotekoznawstwa, na Wydziale Dziennikarstwa, Informacji i Bibliologii Uniwersytetu Warszawskiego oraz na Wydziale Humanistycznym Uniwersytetu Śląskiego w Katowicach.

</doc>
<doc id="738672" url="https://pl.wikipedia.org/wiki?curid=738672" title="Beyblade">
Beyblade

 – manga stworzona przez Takao Aokiego oraz serial anime na jej podstawie.
Seria skupia się na grupie przyjaciół, którzy walczą ze sobą za pomocą potężnych dysków sterowanych telepatycznie, w których są zaklęte magiczne stworzenia (bestie).
Wersja polska.
Seria I.
Tekst polski:
Czytał: Jacek Brzostyński
Seria II.
Wystąpili:
i inni
Piosenkę tytułową śpiewał: Rafał Olbrychski
Seria III – Metal Masters.
Opracowanie i udźwiękowienie wersji polskiej: Studio SonicaReżyseria: Jerzy DominikDialogi polskie:
Dźwięk i montaż: Agnieszka Stankowska i Maciej BrzezińskiOrganizacja produkcji: Agnieszka KudelskaWystąpili:
i inni
Tekst piosenki: Marek KrejzlerŚpiewał: Marcin Maliszewski
Lektor: Jerzy Dominik

</doc>
<doc id="738673" url="https://pl.wikipedia.org/wiki?curid=738673" title="Euroregion Niemen">
Euroregion Niemen

Euroregion Niemen – euroregion utworzony 6 czerwca 1997 na zasadzie trójstronnego porozumienia między Polską, Litwą oraz Białorusią. Powstał w celu współpracy regionów, intensyfikacji kontaktów społecznych, gospodarczych i politycznych. Obszary te łączy wspólne dziedzictwo geograficzne, historyczne, kulturowe oraz podobna tradycja. 
Historia.
Inicjatywa utworzenia euroregionu pojawiła się na początku 1995 roku w Deklaracji II Bałtyckiego Forum Gospodarczego, a w listopadzie podpisano porozumienie o utworzeniu Biura Euroregionu Niemen. W dniu 6 czerwca 1997 roku w Augustowie „Porozumienie o utworzeniu Związku Transgranicznego Euroregion Niemen”, podpisali przedstawiciele strony polskiej, białoruskiej i litewskiej. 4 kwietnia 2002 roku w Białymstoku przyjęto w skład Związku obwód kaliningradzki Federacji Rosyjskiej.
Celem podpisania „Porozumienia o utworzeniu Związku Transgranicznego Euroregionu Niemen” jest rozwój współpracy regionów przygranicznych w następujących dziedzinach: 
W ramach Euroregionu Niemen istnieją grupy robocze: gospodarcza, turystyczna, ds. ochrony środowiska, ds. społecznych, ds. gospodarki przestrzennej.
Władze Związku Transgranicznego.
Ostatnie posiedzenie Rady Związku Transgranicznego Euroregionu Niemen odbyło się 5 marca 2014 roku w Białymstoku.
Stowarzyszenie „Euroregion Niemen” i jego członkowie.
Stowarzyszenie „Euroregion Niemen” jest częścią Związku Transgranicznego EN po stronie polskiej, posiadającą osobowość prawną. Swoim działaniem obejmuje obszar Rzeczypospolitej Polskiej, a w szczególności obszar „Euroregionu Niemen". 
Członkiem Stowarzyszenia może być każdy samorząd terytorialny Rzeczypospolitej Polskiej i organizacja pozarządowa prowadząca działalność na terenie RP, która na mocy uchwały właściwych organów wyraziła wolę przystąpienia do Stowarzyszenia.

</doc>
<doc id="738674" url="https://pl.wikipedia.org/wiki?curid=738674" title="Lewieńska Struga">
Lewieńska Struga

Lewieńska Struga (pot. "Lewińska Struga") – struga na wyspie Wolin przepływająca przez jeziora Pojezierza Wolińskiego i kończąca swój bieg w Zalewie Kamieńskim na Dziwnie pomiędzy miejscowościami Zastań a Międzywodzie. Na północy stanowi ona także granicę między gminą Wolin i gminą Dziwnów. 
W 2009 r. przeprowadzono badania jakości wód Lewieńskiej Strugi w punkcie przy odpływie ze
zlewni jezior WPN. W ich wyniku oceniono elementy fizykochemiczne poniżej stanu dobrego, a stan chemiczny poniżej dobrego. W ogólnej dwustopniowej ocenie stwierdzono zły stan wód Lewieńskiej Strugi.
Nazwę "Lewieńska Struga" wprowadzono urzędowo w 1949 roku, zastępując poprzednią niemiecką nazwę strugi – "Lauenscher Bach". W 2006 roku Komisja Nazw Miejscowości i Obiektów Fizjograficznych potwierdziła nazwę Lewieńska Struga. Na części map topograficznych ciek występuje pod nazwą Lewińska Struga.
Nazwa pochodzi od nazwy "Lewno", która jest częścią wsi Zastań nad ujściem strugi do Zalewu Kamieńskiego.

</doc>
<doc id="738680" url="https://pl.wikipedia.org/wiki?curid=738680" title="Zbigniew Dmitroca">
Zbigniew Dmitroca

Zbigniew Dmitroca (ur. 28 lutego 1962 w Niewirkowie k. Zamościa) – polski poeta, bajkopisarz, tłumacz, satyryk i dramaturg.
Życiorys.
Ukończył Państwowe Liceum Sztuk Plastycznych w Zamościu, następnie studiował, przeważnie polonistykę, na uniwersytetach w Lublinie, Poznaniu i Wrocławiu. Debiutował w 1980 roku w miesięczniku „Odra”. W latach 1990–1999 współpraca z Radiem Lublin; współtwórca czwartkowej audycji dla dzieci Jasiek. W latach 2003–2010 współpraca z Programem 2 Polskiego Radia. W latach 2003–2005 współpraca z tygodnikiem „Przekrój”. W latach 2005–2008 współpraca z Tygodnikiem Idei „Europa”. Twórca, autor i aktor Jednoosobowej Trupy Walizkowej „Teatrzyk jak się patrzy”. Tłumacz wierszy Achmatowej, Błoka, Brodskiego, Chodasiewicza, Cwietajewej, Gumilowa, Jesienina, Kuzmina, Mandelsztama, Wysockiego i innych. 
Twórczość.
Liryka
Dla dzieci
Satyra i purnonsens
Dramat
Przekłady
Inne

</doc>
<doc id="738683" url="https://pl.wikipedia.org/wiki?curid=738683" title="Kostrzewa popielata">
Kostrzewa popielata

Kostrzewa popielata, kostrzewa sina ("Festuca cinerea" Vill.) – gatunek trawy z rodziny wiechlinowatych ("Poaceae"). W stanie naturalnym występuje na terenie południowej Europy.
Biologia i ekologia.
Potrzebuje gleb lekkich, przepuszczalnych, piaszczystych i próchnicznych. Preferuje stanowiska nasłonecznione, ciepłe, suche, osłonięte od wiatru. Na glebach żyznych i wilgotnych roślina żyje znacznie krócej.

</doc>
<doc id="738685" url="https://pl.wikipedia.org/wiki?curid=738685" title="Bonnie i Clyde">
Bonnie i Clyde

Bonnie Parker (ur. 1 października 1910, zm. 23 maja 1934) i Clyde Barrow (ur. 24 marca 1909, zm. 23 maja 1934) – para amerykańskich przestępców z lat 30. XX wieku.
Początkowo popełniali drobne wykroczenia, takie jak kradzieże (najczęściej portfeli), rozboje czy włamania. Z czasem zaczęli się dopuszczać morderstw. Kiedy Clyde został skazany na dwa lata więzienia, Bonnie przeszmuglowała pistolet do jego celi, pomagając mu w ucieczce. Clyde został wkrótce ponownie zatrzymany i przewieziony do surowszego więzienia State Prison at Eastham, znanego jako "Burning Hell" (tłum. płonące piekło). Kiedy wyszedł na wolność, zaczęli wspólnie organizować gang. Zginęli 23 maja 1934 roku w policyjnej zasadzce, podczas której zostali zastrzeleni.
Bonnie Parker.
Bonnie Elizabeth Parker urodziła się w miejscowości Rowena w stanie Teksas, jako drugie z trojga dzieci. Jej ojciec, Charles Parker, murarz, zmarł w 1914 roku, kiedy Bonnie miała cztery lata. Jej matka, Emma Krause Parker (1886–1946) przeniosła się z dziećmi do West Dallas. Bonnie była w liceum wzorową uczennicą, wygrywając nawet krajowy konkurs w sztuce pisania. Napisała poematy, takie jak "Suicide Sal" i "The Story of Bonnie and Clyde". Miała na swym koncie wstępne przemówienia dla lokalnych polityków. Opisywana była jako inteligentna i silna osobowość. Była młodą, atrakcyjną kobietą. Niska, liczyła zaledwie 150 cm wzrostu i ważyła 90 funtów (41 kg).
25 września 1926 roku, tuż przed swoimi 16. urodzinami, poślubiła Roya Thorntona. Małżeństwo trwało krótko, od stycznia 1929 roku para była w separacji, lecz nigdy się nie rozwiodła. W chwili śmierci Bonnie miała nawet na palcu obrączkę ślubną. Reakcja męża na wiadomość o jej śmierci była następująca: „Jestem szczęśliwy z faktu, że odeszli w taki sposób. To o wiele lepsze, niż bycie złapanym”. 5 marca 1933 roku Thornton został skazany na pięć lat więzienia za włamanie. Został zastrzelony przez strażników 3 października 1937 roku podczas próby ucieczki z więzienia Eastham Farm.
Clyde Barrow.
Clyde Barrow urodził się w hrabstwie Ellis w stanie Teksas, niedaleko Telico, na południe od Dallas. Był szóstym z ośmiorga dzieci w biednej, farmerskiej rodzinie. Po raz pierwszy aresztowano go w 1926 roku, gdyż nie oddał na czas wynajętego samochodu. Drugi raz aresztowano go z bratem, Buckiem Barrowem, tym razem z powodu kradzieży indyków. Chociaż w latach 1927–1929 zajmował się dorywczo różnymi pracami, nadal włamywał się do sejfów, rabował sklepy i kradł samochody. Według Johna Neala Phillipsa powodem działań Clyde’a nie była chęć zdobycia sławy i fortuny, lecz szukanie zemsty na teksańskim systemie więziennym za nadużycia, których był ofiarą w czasie pobytów w więzieniu.
Odniesienia w kulturze.
W roku 1967 powstał nagrodzony Oscarem film "Bonnie i Clyde" opowiadający historię gangsterów, a w 2013 roku miniserial o tym samym tytule. W roku 2019 ukazał się film "The Highwaymen" o dwóch strażnikach Teksasu poszukujących pary kryminalistów. W Polsce, w 2017 roku, Anita Lipnicka i Tomasz Makowiecki nagrali utwór "Jak Bonnie i Clyde".

</doc>
<doc id="738688" url="https://pl.wikipedia.org/wiki?curid=738688" title="Socjalistyczny Ruch Panetiopski">
Socjalistyczny Ruch Panetiopski

Socjalistyczny Ruch Panetiopski (MEISON) (amh. "Mela Ethiopia Sosialist Neqenaqe") - lewicowa partia będąca przez pewien czas oparciem dla dyktatury wojskowej Mengystu Hajle Marjama w Etiopii pod koniec lat 70. XX wieku.
Historia.
Organizacja utworzona została w sierpniu 1968 roku przez radykalną grupę etiopskich studentów w Europie. Ruch popierał jedność terytorialną kraju i krytycznie odnosił się do separatystów działających w Erytrei. Z sympatią przyjął wojskowy zamach stanu z 1974 roku i pierwszy okres rządów Dergu. Socjalistyczny Ruch Panetiopski wraz z Partią Ludowo-Rewolucyjną Etiopii (EPRP) miał w zamyśle wojskowej junty stać się podwaliną przyszłej cywilnej partii pełniącej rządy w Etiopii. Pomysł upadł po tym, gdy na przełomie lat 1976-77 pomiędzy MEISON a EPRP wybuchł otwarty konflikt. Spór wywołany został w chwili, gdy EPRP wycofała swoje poparcie dla rządu. W wyniku rozłamu doszło do walk w stolicy kraju Addis Abebie, w których starły się ze sobą bojówki MEISON i EPRP. W ulicznej bitwie zginęły setki osób. Starcie zakończyło się porażką EPRP, którego członkowie wycofali się na prowincje, gdzie rozpoczęli tworzenie antyrządowej partyzantki. Socjalistyczny Ruch Panetiopski przejął wpływy rozbitej przez rząd EPRP. W trakcie wojny o Ogaden MEISON Socjalistyczny Ruch Panetiopski rozpoczął tworzenie własnej milicji. Dysponował ponadto własnymi stowarzyszeniami chłopskimi, a jego działania były niezależne od władz. Zaniepokojony rząd Mengystu Hajle Marjama, obawiając się zbytniego rozrostu partii, przystąpił do jej likwidacji. Akcja rozpoczęła się w sierpniu 1977 roku i spowodowała przejście działaczy MEISON do podziemia. W przeciągu roku większość przywódców oraz duża część członków ruchu padła ofiarą fizycznej eliminacji ze strony służb bezpieczeństwa. Ruch został formalnie zdelegalizowany w 1978 roku.

</doc>
<doc id="738692" url="https://pl.wikipedia.org/wiki?curid=738692" title="MEISON">
MEISON



</doc>
<doc id="738695" url="https://pl.wikipedia.org/wiki?curid=738695" title="Wojtek Jagielski">
Wojtek Jagielski



</doc>
<doc id="738700" url="https://pl.wikipedia.org/wiki?curid=738700" title="Garang">
Garang

Garang – pierwszy człowiek w wierzeniach plemiennych Dinków. Był mężem Abuk, pierwszej kobiety, która sprowadziła na Ziemię śmierć i choroby.

</doc>
<doc id="738702" url="https://pl.wikipedia.org/wiki?curid=738702" title="Nuakszot">
Nuakszot



</doc>
<doc id="738705" url="https://pl.wikipedia.org/wiki?curid=738705" title="Violetta Arlak">
Violetta Arlak

Violetta Arlak, także Viola Arlak, właśc. Violetta Zmarlak (ur. 22 stycznia 1968 w Krakowie) – polska aktorka teatralna, filmowa, telewizyjna oraz estradowa.
Życiorys.
Pochodzi z Wieliczki. Po trzykrotnej próbie zdania do szkoły aktorskiej wybrała się na rozmowę do Teatru 38 w Krakowie, gdzie została przyjęta i zadebiutowała w 1992 w spektaklu Bogusława Schaeffera "Tutam". W latach 1992–2003 występowała w Teatrze im. Stefana Żeromskiego w Kielcach. W 1995 zdała aktorski egzamin eksternistyczny. 
Na wielkim ekranie zadebiutowała rolą „Sąsiadeczki” w uhonorowanym wieloma nagrodami filmie Doroty Kędzierzawskiej "Nic" (1998). W 2006 wystąpiła jako Zofia Plejtus w przedstawieniu Witkacego "Matka" na scenie Teatru Scena STU w Krakowie. Znana przez widzów głównie z ról w serialach: "Ranczo" (2006-2016), "Hela w opałach" (2006–2007), "M jak miłość" (2007–2013) i "Tancerze" (2009–2010). W 2014 uczestniczyła w pierwszej edycji programu rozrywkowego Polsatu "Dancing with the Stars. Taniec z gwiazdami" w parze z Krzysztofem Hulbojem.
Spektakle teatralne.
Inne teatry.
Och-Teatr
Teatr „Capitol”
Krakowski Teatr Scena STU
Teatr Polonia, Warszawa
Teatr 38, Kraków

</doc>
<doc id="738712" url="https://pl.wikipedia.org/wiki?curid=738712" title="Powierzchnia Polski">
Powierzchnia Polski

Odpowiedź na pytanie, jaka jest powierzchnia Polski, nie jest jednoznaczna. Zgodnie z oficjalnymi danymi Głównego Urzędu Statystycznego można stwierdzić, że Polska ma kilka różnych wartości opisującej jej powierzchnię, z których każda odnosi się do nieco innego obszaru:
Korzystając z różnych źródeł, można spotkać kilka różnych wartości dotyczących powierzchni Polski, część już nieaktualnych. 
Terytorium Polski.
Terytorium Polski obejmuje obszar lądowy, morskie wody wewnętrzne oraz morze terytorialne.
Obszar lądowy Polski to powierzchnia lądu do linii brzegowej włącznie, liczona wraz z wodami śródlądowymi, czyli włącznie z powierzchnią rzek, kanałów, stawów, jezior (obszar jezior o powierzchni większej niż 1 ha wynosi 3170 km²).
Morskie wody wewnętrzne Polski to obszar zawarty pomiędzy linią brzegową a linią podstawową morza terytorialnego. W skład morskich wód wewnętrznych wchodzi polska część Zalewu Szczecińskiego wraz z Jeziorem Nowowarpieńskim, Świną i Dziwną, polska część Zatoki Gdańskiej i Zalewu Wiślanego oraz obszary portów położonych nad otwartym morzem.
Morze terytorialne to obszar rozciągający się na 12 mil morskich w głąb morza liczony od linii podstawowej morza terytorialnego lub, w przypadku jej braku nad otwartym morzem, od linii brzegowej. W skład terytorium Polski nie wchodzi natomiast Polska Wyłączna Strefa Ekonomiczna.
Do 2005 roku powierzchnia całego terytorium Polski wynosiła 322 577 km², w tym powierzchnia obszaru lądowego Polski – 311 904 km², obszaru morskich wód wewnętrznych Polski – 1991 km² oraz obszaru morza terytorialnego – 8682 km². W wyniku najnowszych pomiarów dokonanych przez Główny Urząd Geodezji i Kartografii, a których wyniki zostały uwzględnione w „Małym Roczniku Statystycznym Polski 2006” wydanym przez Główny Urząd Statystyczny, powierzchnia całego terytorium Polski wynosi 322 575 km², w tym powierzchnia obszaru lądowego Polski – 311 889 km², obszaru morskich wód wewnętrznych Polski – 2004 km² oraz obszaru morza terytorialnego – 8682 km². W wydanym rok później „Małym Roczniku Statystycznym Polski 2007” zmodyfikowano nieco wartości składowe powierzchni całego terytorium Polski, bez zmian jej ogólnej wartości: obszar lądowy Polski – 311 888 km², obszar morskich wód wewnętrznych Polski – 2005 km² oraz obszar morza terytorialnego – 8682 km².
Zmiana powierzchni Polski, szczególnie widoczna przy powierzchni obszaru lądowego kraju, wynika po pierwsze z zastosowania najnowszych metod pomiarowych, po drugie z faktu, że część granic kraju jest granicami mało stabilnymi. Linia brzegowa Polski cały czas ulega zmianom w wyniku erozji. Również granice lądowe ulegają zmianom – znaczna część granic Polski przebiega rzekami, wzdłuż ich głównego nurtu. Znaczna część tych rzek jest nieuregulowana, zatem częstym zmianom ulega położenie ich głównego nurtu, a w konsekwencji i powierzchnia kraju.
Terytorium administracyjne Polski.
W większości publikacji (np. podręcznikach, encyklopediach, tabelach statystycznych) jako powierzchnię Polski podaje się wartość 312 685 km². Jest to powierzchnia obszaru administracyjnego Polski. Obszar administracyjny Polski, to obszar znajdujący się w granicach administracyjnych jednostek podziału terytorialnego (gmin, powiatów i województw). W odróżnieniu od większości innych państw, gdzie jednostki administracyjne obejmują wyłącznie obszary lądowe państw, w Polsce w skład obszaru kilku jednostek administracyjnych wchodzi również obszar morskich wód wewnętrznych:
W skład jednostek administracyjnych wchodzą 791 km² morskich wód wewnętrznych Polski. Pozostałe 1214 km² morskich wód wewnętrznych (obszar Zatoki Gdańskiej wraz z Zatoką Pucką) nie wchodzi w skład jednostek administracyjnych.
Ponieważ we wszelkiego typu zestawieniach podawane są powierzchnie jednostek administracyjnych Polski, jako powierzchnię kraju podaje się sumę powierzchni tych jednostek administracyjnych. Faktycznie nie jest to jednak powierzchnia Polski, tylko powierzchnia jednostek administracyjnych. Powierzchnię tę można traktować wyłącznie jako pewnego rodzaju powierzchnię statystyczną.
Powierzchnia administracyjna Polski do 2005 roku wynosiła 312 685 km². Do 12.01.2017 powierzchnia wynosiła 312 679 km². W wyniku wejścia w życie rozporządzenia Rady Ministrów z dnia 13 stycznia 2017 r. ws. szczegółowego przebiegu linii podstawowej, zewnętrznej granicy morza terytorialnego oraz zewnętrznej granicy strefy przyległej Rzeczypospolitej Polskiej i najnowszych pomiarów dokonanych przez Główny Urząd Geodezji i Kartografii powierzchnia uległa zmianie i obecnie wynosi 312 696,1 km². 

</doc>
<doc id="738713" url="https://pl.wikipedia.org/wiki?curid=738713" title="Traktat londyński 1949">
Traktat londyński 1949



</doc>
<doc id="738715" url="https://pl.wikipedia.org/wiki?curid=738715" title="Mutiu Adepoju">
Mutiu Adepoju

Mutiu Adepoju (ur. 22 grudnia 1970 w Ibadanie) – nigeryjski piłkarz grający na pozycji środkowego pomocnika. Mierzy 180 cm, waży 76 kg. Nosi przydomek „Headmaster”, ze względu na dobrą grę głową.
Kariera klubowa.
Początki.
Swoją karierę Adepoju zaczynał w rodzinnym mieście Ibadanie, w tamtejszym klubie Femo Scorpions grającym w jednej z niższych lig. Gdy w 1986 roku Adepoju trafił do tego klubu, trenerem był wówczas jego wujek Bayo Adepoju. W 1987 roku Mutiu zadebiutował w pierwszym zespole. Jego talent rozbłysł na tyle, że w swoich szeregach chciał go mieć inny klub z Ibadanu, grający w pierwszej lidze, Shooting Stars FC. W 1988 roku mając niespełna 18 lat zadebiutował w pierwszoligowych rozgrywkach Nigerii. Jego kariera nabierała coraz większego tempa i w 1989 roku na pół roku trafił do stołecznego Julius Berger FC.
Wyjazd do Europy.
Latem tamtego roku z Lagos wyruszył na podbój Europy. Trafił do słynnego Realu Madryt, ale od razu umieszczono go w drużynie B, którą wtedy był zespół CD Castellón. W Segunda División zadebiutował jednak dopiero w kolejnym sezonie, 1990/1991. Na drugim froncie grał jako napastnik i popisywał się skutecznością. Zdobył 19 bramek, ale jego drużynie nie udało się awansować do Primera División. Mimo tak dobrego sezonu nie otrzymał szansy debiutu w pierwszej drużynie Realu i także sezon 1991/1992 spędził w Castellón. Zdobył 8 bramek, ale nie zaliczając nigdy debiutu w Realu odszedł z zespołu „Królewskich” latem 1992. Przeszedł do innej drużyny drugoligowej, Racingu Santander. Pierwszy sezon w baskijskim zespole był udany. Adepoju zdobył 11 goli i przyczynił się do awansu swojego zespołu do Primera División. Na szczeblu ekstraklasy Hiszpanii Adepoju zadebiutował w 1. kolejce ligowej, 29 sierpnia 1993 w zremisowanych 2:2 derbach Kraju Basków z Athletic Bilbao. W pierwszej lidze został już przesunięty z ataku do pomocy. Jako pomocnik zdobył 2 gole w 29 meczach i ze swoim klubem zajął wysokie 9. miejsce w lidze. Sezon 1994/1995 był już trochę mniej udany, gdyż Mutiu stracił trochę czasu na leczenie kontuzji. Zagrał w 21 meczach i zdobył 4 gole. Santander zajął 12. miejsce i pokonał między innymi Barcelonę aż 5:0. Rok później Racing walczył o utrzymanie się i ostatecznie zajął 17. pozycję, 5 punktów przewagi nad strefą spadkową. Adepoju siedmiokrotnie zdobywał bramkę i rozegrał 36 meczów.
Pobyt w Realu Sociedad.
Latem 1996 podpisał kontrakt z innym baskijskim klubem, bardziej utytułowanym, Realem Sociedad. Klub ten miał rozpocząć walkę o europejskie puchary. Skończyło się na 8. miejscu w tabeli, a Mutiu grał z powodzeniem w pierwszej jedenastce i był jednym z najlepszych piłkarzy sezonu w swojej drużynie – 36 meczów, 6 goli. Sezon 1997/1998 nie był już dla Nigeryjczyka udany. Nowym trenerem został Niemiec Bernd Krauss, który niechętnie stawiał na Adepoju. Zagrał on tylko w 21 ligowych meczach, w tym w 9 razy od pierwszych minut i zdobył 2 gole (5:1 z Compostelą oraz 2:2 z Atlético Madryt). W pierwszej połowie sezonu Sociedad miał serię 17 kolejnych meczów bez porażki, a ostatecznie zajął 3. pozycję w lidze, gwarantującą start w Pucharze UEFA. W sezonie 1998/1999 Mutiu tylko 8 razy grał w podstawowym składzie Sociedadu (łącznie 18 meczów) oraz 3 razy zagrał w Pucharze UEFA, za każdym razem jako rezerwowy. W lidze RSSS był na 10. miejscu, a w Pucharze UEFA odpadł w 3. rundzie po dwumeczu z Atlético. Sezon 1999/2000 był ostatnim dla Mutiu w barwach klubu z San Sebastián, z którym zajął 14. pozycję.
Al-Ittihad, Salamanca i Samsunspor oraz koniec kariery.
W 2000 roku Adepoju grał w Arabii Saudyjskiej, w drużynie Al-Ittihad Dżidda, z którą wywalczył mistrzostwo kraju. Rok później powrócił do Hiszpanii. Nie był to jednak udany epizod i w UD Salamanca zagrał tylko 14 meczów, a zespół zajął miejsce w środku tabeli Segunda División. Do lutego 2003 pozostawał bez klubu i wtedy został piłkarzem tureckiego Samsunsporu, gdzie spotkał swojego rodaka Ike Shorunmu. W Tureckiej Superlidze zagrał 8 meczów i z zespołem zajął 8. pozycję. Do stycznia 2004 był bez klubu i wtedy trafił na Cypr do AEL Limassol. W cypryjskiej 1. lidze rozegrał 5 meczów, i zdobył 1 gola. Od 2004 jest graczem drużyny o nazwie CD Cobeña. W 2006 awansował z nią z Tercera División do Segunda División B.
Kariera reprezentacyjna.
Drużyna młodzieżowa.
W 1989 roku Adepoju został powołany do kadry reprezentacji Nigerii U-20 na Młodzieżowe Mistrzostwa Świata w Arabii Saudyjskiej. Zapamiętany został zwłaszcza mecz ćwierćfinałowy z ZSRR. Nigeryjczycy przegrywali wówczas 0:4, ale Mutiu z kolegami wzięli się do odrabiania strat i wyciągnęli wynik na 4:4, a potem pokonali Sowietów w rzutach karnych. W półfinale pokonali USA, a w finale przegrywając z Portugalią zdobyli srebrny medal.
Debiut w reprezentacji.
W pierwszej reprezentacji zadebiutował w 1990 roku, w meczu rozegranym 19 sierpnia z Togo w ramach kwalifikacji do Pucharu Narodów Afryki 1992. O mało co debiutu nie okrasił golem, ale tuż przed zmianą piłka po jego strzale z woleja uderzyła w słupek.
Medal w Pucharze Narodów Afryki 1992.
Wystąpił w PNA w 1992 roku rozgrywanym w Senegalu. Nigeria zdobyła brązowy medal w meczu o 3. miejsce, pokonując Kamerun 2:1. Adepoju grał we wszystkich meczach turnieju, jeden raz wpisując się na listę strzelców, w półfinałowym meczu z Ghaną. Był to jednak dla niego bardzo udany turniej. Obok Zambijczyka Derby’ego Makinki okrzyknięto go jedną z rewelacji tych mistrzostw. Po PNA do składu Nigerii wskoczyli jednak Jay-Jay Okocha i Sunday Oliseh i Adepoju był tylko rezerwowym.
Mistrzostwo Afryki oraz udział w MŚ w USA.
W 1994 roku „Super Orły” również grały w kolejnym Pucharze Narodów Afryki rozegranym w Tunezji. Tam Mutiu zdobył jednego gola, w wygranym 3:0 grupowym meczu z Gabonem. Nie wystąpił jednak w wygranym finale z Zambią (2:1). Następnie Adepoju został powołany do 22-osobowej kadry na finały MŚ w USA. Tam zagrał we wszystkich meczach Nigerii, ale za każdym razem jako rezerwowy. Dotarł z Nigeryjczykami do 1/8 finału, gdzie przegrali oni 1:2 po dogrywce z Włochami.
Występ na mundialu we Francji.
W 1998 roku także został powołany do kadry na turniej o mistrzostwo świata – tym razem MŚ we Francji. Już w pierwszym meczu z Hiszpanią w 28. minucie strzałem głową pokonał Andoniego Zubizarretę, a „Super Orły” wygrały 3:2. Zagrał też w drugim grupowym meczu z Bułgarią (1:0). Tym razem Nigeria znów zakończyła swój udział w 1/8 finału, przegrywając aż 1:4 z Danią.
Puchar Narodów Afryki 2000 oraz trzeci mundial.
W 2000 roku był kapitanem Nigeryjczyków na PNA 2000 w zastępstwie chorego na malarię Sundaya Oliseha. Z Nigerią dotarł do finału, ale tam gospodarze przegrali po rzutach karnych z Kamerunem 3:4 (po 120 minutach było 2:2). Festus Adegboye Onigbinde dość niespodziewanie powołał Mutiu na kolejne finały mistrzostw świata – MŚ 2002. Selekcjoner mocno odmłodził skład Nigerii, a Adepoju miał być jednym z nielicznych graczy wnoszących doświadczenie do zespołu. Jednak przez całą fazę grupową, na której udział zakończyła Nigeria, Mutiu ani razu nie pojawił się na boisku.
W kadrze Nigerii Adepoju rozegrał 47 meczów i zdobył 5 bramek.

</doc>
<doc id="738717" url="https://pl.wikipedia.org/wiki?curid=738717" title="John Cotton Dana">
John Cotton Dana

John Cotton Dana (ur. 19 sierpnia 1856 w Woodstock w stanie Vermont, zm. 21 lipca 1929) – amerykański bibliotekarz, jako pierwszy wydzielił dział biblioteczny dla dzieci (Denver, 1894) i dział zarządzania biblioteką w ramach struktury bibliotek publicznych Stanów Zjednoczonych.
Urodził się 19 sierpnia 1856 we wsi Woodstock w stanie Vermont. Ukończył prawo w Dartmouth College w 1878. W latach 1889–1898 był pierwszym bibliotekarzem Biblioteki Publicznej w Denver. Następnie pracował w Bibliotece Miejskiej w Springfield oraz Bibliotece Publicznej w Newark w New Jersey. W 1909 fundator Newark Museum wyznaczył Danę na dyrektora tej placówki. Dana pełnił tę funkcję aż do swojej śmierci w 1929.
John Cotton Dana sam również był fundatorem i jednocześnie pierwszym przewodniczącym "Special Libraries Association". Przez pewien czas pełnił funkcję przewodniczącego Stowarzyszenia Bibliotek Amerykańskich (ALA). Organizacja ta przyznaje nagrodę jego imienia John Cotton Dana Public Relations Award. Nazwisko Dana znajduje się w Library Hall of Fame, czyli na liście najbardziej zasłużonych bibliotekarzy amerykańskich. Lista ta została opublikowana w "Library Journal" w 75. rocznicę powstania ALA.

</doc>
<doc id="738720" url="https://pl.wikipedia.org/wiki?curid=738720" title="Skaryszewo">
Skaryszewo

Skaryszewo – przysiółek w Polsce położony w województwie podlaskim, w powiecie hajnowskim, w gminie Narew.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Podwyższenia Krzyża Pańskiego w Narwi, a wierni kościoła rzymskokatolickiego do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="738727" url="https://pl.wikipedia.org/wiki?curid=738727" title="Biblijna manna">
Biblijna manna

Manna (hebr: "מן") – nazwa określająca pokarm, którym według Księgi Wyjścia (Wj) i Księgi Liczb (Lb) żywili się Izraelici na pustyni w czasie ich wędrówki do Ziemi Obiecanej.
Okoliczności.
Bóg Jahwe, słysząc narzekania Izraelitów na dręczący ich głód, w drugiej połowie drugiego miesiąca po wyjściu Izraelitów z Egiptu, na pustkowiu Sin, zesłał im pokarm: pojawiające się w cudowny sposób o zmierzchu przepiórki, a rano – mannę.
Bóg postawił jednak Izraelitom warunek – nie mogli oni pozostawiać zebranej manny na później, gdyż gniła ona i pojawiały się w niej robaki. W szóstym dniu mieli jednak zebrać podwójną porcję, która miała im wystarczyć także na kolejny dzień (szabat) i wówczas nie psuła się. Mężczyzna będący głową rodziny sam zbierał lub nadzorował jej zbieranie dla całej rodziny. Zawsze zbierano 1 omer (2,2 l) na osobę (Wj 16, 16-18). Bóg zsyłał mannę przez kolejnych 40 lat, aż do momentu dojścia Izraelitów do Kanaan.
Według Biblii słowo "manna" pochodzi od pytania w języku hebrajskim "man hu" ("co to jest?"), które mieli zadawać Izraelici, gdy po raz pierwszy zobaczyli mannę.
Właściwości manny.
Manna ta miała następujące cechy:
Próby naukowego wyjaśnienia.
N.H. Moldenke, A.L. Moldenke, botanicy zajmujący się roślinami biblijnymi w 1952 r. opublikowali dzieło „"Plants of the Bible"”, w którym podają, że biblijną manną była wydzielina krzewów tamaryszkowych należących do gatunku "Tamarix mannifera", który rośnie na pustyniach półwyspu Synaj, Palestyny, Jordanii i północno-zachodniej Arabii Saudyjskiej. Wydzielinę tę wytwarza tamaryszek w miejscach nakłutych przez pasożytujące na nim owady "Coccus manniparus". Wydzielina jest podobna do miodu, a w zetknięciu z powietrzem szybko twardnieje i opada na ziemię jako białe grudki. Beduini do dzisiaj zbierają ją w celach spożywczych, traktując ją jako przysmak. Autorzy ci wyjaśniają także dlaczego manna znikła, gdy Żydzi przeszli przez Jordan – bo panują tu inne warunki klimatyczne i nie występują owady "Coccus manniparus".
Inne zdanie mają J. Maillat i S. Maillat, którzy również są botanikami zajmującymi się roślinami biblijnymi. Uważają oni, że biblijną manną może być ochradenus jagodowy ("Ochradenus baccata"). Jego owoce bowiem są białe, drobne, po dojrzeniu opadają na piasek, gdzie gromadzą się w zagłębieniach piasku pod krzewami. Wysychając od słońca stają się jasnobrunatne ("topią się") i stają się podobne do nasion kolendry siewnej. Można je tłuc w moździerzu czy mleć w młynku. Owoce ochradenusa jagodowego najlepiej spełniają warunki biblijnej manny, ponadto roślina ta licznie występuje na Pustyni Judzkiej, pustyniach Moabu i Edomu, pustyni Negew, wokół Morza Martwego w dolnej części doliny Jordanu, dolinie Arawa (szczególnie w wadi, czyli korytach dawnych rzek).

</doc>
<doc id="738737" url="https://pl.wikipedia.org/wiki?curid=738737" title="Al Shaab Club">
Al Shaab Club



</doc>
<doc id="738740" url="https://pl.wikipedia.org/wiki?curid=738740" title="Czasopismo elektroniczne">
Czasopismo elektroniczne

Czasopismo elektroniczne, e-czasopismo, czasopismo online – wydawnictwo ciągłe, ukazujące się w określonych odstępach czasu, np. tygodnik, dwutygodnik, miesięcznik, publikowane jedynie w postaci elektronicznej i dostępne na nośniku elektronicznym. 
Według Barbary Sosińskiej-Kalaty czasopismo elektroniczne to czasopismo, które jest zapisane w postaci cyfrowej oraz udostępniane za pomocą transmisji elektronicznej, najczęściej w Internecie w World Wide Web. W formie e-czasopism są wydawane m.in. periodyki naukowe, fachowe, popularnonaukowe, urzędowe, biuletyny informacyjne, magazyny opinii oraz gazety. Czasopisma elektroniczne są publikowane w sposób ciągły z określoną frekwencją, najczęściej w formatach HTML i PDF. Czasami są do nich dołączane również nagrania dźwiękowe oraz materiały wideo w formatach MP3 i MP4. E-czasopisma mogą być dostępne wyłącznie online lub być elektronicznymi odpowiednikami wersji tradycyjnych. 
Historia.
Do powstania czasopism elektronicznych na początku lat 80. XX wieku przyczyniły się m.in.:
Pierwszym periodykiem opublikowanym w formie cyfrowej było eksperymentalne czasopismo z zakresu psychologii oraz medycyny „Mental Workload”. W 1982 roku naukowcy z Uniwersytetów w Birmingham i Loughborough doprowadzili do wydania e-czasopisma o nazwie „Computer Human Factors”. Periodyk był innowacyjny ze względu na możliwość dodawania komentarzy przez czytelników. W Polsce pierwsze czasopismo dostępne tylko w formie cyfrowej pojawiło się w 1989 roku za sprawą grupy fizyków związanych z Uniwersytetem Warszawskim. Publikowane przez nich „Donosy” wciąż ukazują się w oryginalnej i niezmienionej formie.
Zalety i wady czasopism elektronicznych.
Zalety:
Wady:
Typologia czasopism elektronicznych.
Podział ze względu na stosowane formaty:
Podział ze względu na sposób dystrybucji:
Podział ze względu na częstotliwość ukazywania się:
Podział ze względu na dostęp do czasopism elektronicznych:
Inny podział ze względu na sposób dystrybucji, zob. wyżej:
Podział ze względu na formy ukazywania się czasopism elektronicznych:

</doc>
<doc id="738746" url="https://pl.wikipedia.org/wiki?curid=738746" title="Kafue (rzeka)">
Kafue (rzeka)

Kafue – rzeka w Zambii i Demokratycznej Republice Konga o długości ok. 1000 km. Dopływ Zambezi. W jej dorzeczu położony jest Park Narodowy Kafue. Przepływa przez zbiornik Kafue Reservoir.

</doc>
<doc id="738751" url="https://pl.wikipedia.org/wiki?curid=738751" title="Alfabet włoski">
Alfabet włoski

Alfabet włoski – alfabet oparty na alfabecie łacińskim, służący do zapisu języka włoskiego. Składa się z następujących 26 liter:
Litery J K W X Y służą głównie do zapisu wyrazów zapożyczonych.

</doc>
<doc id="738755" url="https://pl.wikipedia.org/wiki?curid=738755" title="Hotel Lambert">
Hotel Lambert



</doc>
<doc id="738757" url="https://pl.wikipedia.org/wiki?curid=738757" title="Biuletyn EBIB">
Biuletyn EBIB

Biuletyn EBIB (dawniej "Elektroniczny Biuletyn Informacyjny Bibliotekarzy") – czasopismo open access wychodzące tylko w postaci elektronicznej, dostępne on-line. Nigdy nie miało wersji drukowanej, przeznaczone jest dla bibliotekarzy, specjalistów informacji oraz dla wszystkich osób zainteresowanych problematyką bibliotekarskiej profesji, informacji naukowej, technologii informacyjnych. Czasopismo udostępnia wszystkie swoje artykuły zgodnie z ideą open access, tzn. bez restrykcji i opłat na wolnej licencji Creative Commons Uznanie Autorstwa.
Wydawane jest od 1 kwietnia 1999 przez wolontariuszy, który najpierw działali niezależnie, potem w latach 2001–2010 w strukturze Stowarzyszenia Bibliotekarzy Polskich, a obecnie jako Stowarzyszenie EBIB. Porusza problemy m.in. bibliotek, w tym bibliotek cyfrowych, digitalizacji, szeroko pojętego zagadnienia informacji, Internetu czy teorii komunikacji, ale także czytelnictwa, technologii informacyjnych itp.
Czasopismo może stanowić uzupełnienie wiedzy zdobywanej w ramach studiów bibliotekoznawstwa i informacji naukowej.

</doc>
<doc id="738761" url="https://pl.wikipedia.org/wiki?curid=738761" title="Roman Kozłowski">
Roman Kozłowski

Roman Stanisław Jakub Kozłowski (ur. 1 lutego 1889 w Zazamczu pod Włocławkiem, zm. 2 maja 1977 w Warszawie) – polski paleontolog i geolog, profesor.
Życiorys.
Ojciec, Zdzisław, był leśnikiem, matką była Zofia z Kowalewskich.
Ukończył Włocławską Szkołę Handlową w 1907, w międzyczasie brał udział w strajku szkolnym w 1905 w proteście przeciwko zakazowi nauczania w języku polskim. Unikając poboru do armii carskiej wyjechał w 1907 i studiował nauki przyrodnicze na Uniwersytecie we Fryburgu szwajcarskim (1907-1908), a potem na Sorbonie (1908-1910), gdzie przedmiotem jego studiów były nauki geologiczne i biologiczne. Uzyskał licencjat nauk przyrodniczych w 1910. Następnie przez trzy lata prowadził badania paleontologiczne w Muzeum Historii Naturalnej w Paryżu pod kierunkiem francuskiego paleontologa Marcellina Boule’a.
W 1913 przyjął zaproszenie do pracy w Szkole Górniczej w Oruro w Boliwii (Escuela National de Mines de Oruro), początkowo jako wykładowca, a od 1915 do 1919 jako jej dyrektor. W tym czasie zreorganizował uczelnię na wzór europejskich politechnik i doprowadził do nadania jej statusu uczelni wyższej. Od 1918 była to Państwowa Szkoła Inżynierów Górniczych (Escuela National de Ingenieros). Poza tym zorganizował w Oruro stację meteorologiczną i pierwsze w Boliwii muzeum geologiczne. Dla rządu Boliwii wykonał także ekspertyzy geologiczne złóż węgla, ropy naftowej, srebra i cyny. W 1919 zrezygnował z pracy na uczelni, gdyż wyruszył na serię wypraw badawczych. W latach 1920-1921 odbył m.in. konną podróż naukową przez Andy Boliwijskie (z żoną Marią), gromadząc zbiory boliwijskich skamieniałości i minerałów. Dokumentował także wielkie złoża cyny i cynku.
W 1921 wrócił do Polski, ale od razu wyjechał do Paryża i zatrudnił się ponownie w Musée National d’Histoire Naturelle w Paryżu, w pracowni mineralogicznej i paleontologicznej. Przygotował tam doktorat obroniony na Sorbonie w 1923, na podstawie pracy "Faune dévonienne de Bolivie".
Po doktoracie przyjechał do Warszawy i w 1924 podjął pracę wykładowcy paleontologii na Wolnej Wszechnicy Polskiej w Warszawie. Miał też zlecone wykłady paleontologii na Uniwersytecie Warszawskim. W 1927 objął na tym uniwersytecie nowo utworzoną Katedrę Paleontologii jako profesor nadzwyczajny. W 1929 ukazała się jego ważna praca o ramienionogach syluru Podola: "Les Brachiopodes gothlandiens de la Podolie polonaise". Profesorem zwyczajnym został mianowany w 1934.
W czasie okupacji niemieckiej (1940-1944) zatrudniony był w Państwowym Instytucie Geologicznym pod zarządem niemieckim jako kustosz zbiorów geologicznych. Pracę w Instytucie kontynuował też po wyzwoleniu. Od 1946 pracował już wyłącznie na Uniwersytecie Warszawskim. Jednocześnie zainicjował powstanie Instytutu Paleobiologii PAN.
Uczestniczył w szeregu rządowych agend związanych z nauką. Od połowy 1946 do 1949 był wiceprzewodniczącym Komisji Odbudowy Nauki Polskiej przy Centralnym Urzędzie Planowania, od marca 1948 pracował w Komisji ds. Organizacji Nauki Polskiej Rady Głównej Ministerstwa Oświaty. Był też członkiem Państwowej Rady Geologicznej od początku jej istnienia, członkiem Komitetu Nagród Państwowych oraz Komisji Popierania Twórczości Naukowej i Artystycznej przy Prezydium Rady Ministrów.
Był inicjatorem powstania dwóch głównych pism paleontologicznych w Polsce: "Palaeontologia Polonica" (1929) i "Acta Palaeontologica Polonica" (1956) i długoletnim ich redaktorem.
Opublikował 43 prace oryginalne i wiele artykułów popularnych i przeglądowych.
Pochowany na cmentarzu Powązkowskim (kwatera 284b-3-11).
Osiągnięcia naukowe.
Główne jego osiągnięcia dotyczą badań nad ramienionogami i graptolitami. W czasie studiów nad ramienionogami wprowadził nowatorskie w skali światowej techniki: wykonywanie szlifów seryjnych aparatu zawiasowego oraz badań mikrostruktury muszli. Podstawowe monografie Kozłowskiego poświęcone były boliwijskim ramienionogom z karbonu (1914) i dewonu (doktorat) oraz sylurskim z Podola.
Najważniejszych odkryć dokonał w zakresie badań nad graptolitami. Dzięki odkryciu w 1930 wyjątkowo dobrze zachowanych niezdeformowanych graptolitów w utworach krzemionkowych w ordowiku Gór Świętokrzyskich oraz opracowaniu nowych metod badawczych udało mu się ustalić właściwą pozycję systematyczną tych zwierząt. Uprzednie badania wskazywały na ich przynależność do jamochłonów lub mszywiołów, natomiast Kozłowski udowodnił, że są to półstrunowce. Jednocześnie wydzielił kilka nowych rzędów (Tuboidea, Camaroidea, Stolonoidea i Crustoidea), ustanowił 109 nowych gatunków i rodzajów oraz dokonał szeregu odkryć w zakresie budowy i histologii graptolitów. Pozycja systematyczna graptolitów zaproponowana przez Kozłowskiego, pomimo długotrwałych dyskusji, została ostatecznie zaaprobowana przez paleontologów.
Odznaczenia i wyróżnienia.
Otrzymał tytuł doctor honoris causa Sorbony, w 1964 Uniwersytetu Jagiellońskiego i uniwersytetu w Modenie, szereg odznaczeń państwowych i naukowych (m.in. Medal Wollastona (w 1961, jako jedyny Polak), złoty medal Akademii Nauk USA).
W 1951 został odznaczony Krzyżem Komandorskim Orderu Odrodzenia Polski, a w 1954 Orderem Sztandaru Pracy II klasy.

</doc>
<doc id="738766" url="https://pl.wikipedia.org/wiki?curid=738766" title="Leszek Mazan">
Leszek Mazan

Leszek Mazan (ur. 31 października 1942 w Nowym Sączu) – polski dziennikarz, publicysta, autor licznych książek, których tematyka związana jest z Krakowem oraz Pragą. Znany również ze swojego zamiłowania do Józefa Szwejka.
Życiorys.
Jest absolwentem I LO im. Jana Długosza w Nowym Sączu i Uniwersytetu Jagiellońskiego. Był kierownikiem oddziału PAP w Krakowie w latach 1978-1985, potem jej korespondentem w Pradze. Redaktor Przekroju (1974-2000). Publikował także na łamach „Nowin Rzeszowskich”. W 2004 prowadził program telewizyjny Pegaz. Był również szefem Kroniki TVP Kraków. 
W październiku 2007 za książkę "Polska Praga czyli dlaczego Matejko lubił knedle" otrzymał Nagrodę Krakowska Książka Miesiąca. W marcu 2008 przyznał się do opublikowania pod swoim nazwiskiem w 1968 tekstu skierowanego przeciw opozycji, który według słów Mazana przygotowany był przez Komitet Wojewódzki PZPR.

</doc>
<doc id="738774" url="https://pl.wikipedia.org/wiki?curid=738774" title="Alfabet angielski">
Alfabet angielski



</doc>
<doc id="738778" url="https://pl.wikipedia.org/wiki?curid=738778" title="Melvil Dewey">
Melvil Dewey

Melville Louis Kossuth Dewey (ur. 10 grudnia 1851 w Adams Center, zm. 26 grudnia 1931 w Lake Placid) – amerykański bibliotekarz, twórca klasyfikacji zbiorów bibliotecznych zwanej od jego nazwiska Klasyfikacją Dziesiętną Deweya.
Melvil Dewey urodził się w miejscowości Adams Center w stanie Nowy Jork. Ukończył Amherst College, gdzie podjął pierwszą pracę w bibliotece, zostając asystentem bibliotekarza.
Po zakończeniu edukacji przeniósł się do Bostonu, gdzie założył "Library Journal". Dewey i jego przyjaciel, też bibliotekarz, Charles Ammi Cutter pomagali w założeniu ALA. Obydwaj wygłosili przemówienia w trakcie pierwszej konferencji tej organizacji. W 1883 Dewey został bibliotekarzem w Columbia College, również na tej uczelni utworzył pierwszą na świecie szkołę kształcącą bibliotekarzy: "Columbia School of Library Economy". Szkoła ta została przeniesiona do Alabamy, gdzie funkcjonowała jako "New York State Library School".
Melvil Dewey był dwukrotnie żonaty. Z pierwszą żoną Annie Godfrey miał jedynego syna. Drugi raz ożenił się z Emily Beal. Zmarł (wylew krwi do mózgu) w 1931.
Nazwisko Deweya znajduje się w Library Hall of Fame, czyli na liście najbardziej zasłużonych bibliotekarzy amerykańskich. Lista ta została opublikowana w "Library Journal" w 75. rocznicę powstania ALA.

</doc>
<doc id="738781" url="https://pl.wikipedia.org/wiki?curid=738781" title="Dorzecze Odry">
Dorzecze Odry

Dorzecze Odry – obszar, z którego do rzeki głównej Odry spływają wszystkie jej dopływy. Granicę pomiędzy dorzeczami nazywa się działem wód dorzeczy. Powierzchnia dorzecza Odry wynosi 118 861 km², z czego 106 056 km² obszaru Polski.
W podziale hydrograficznym Polski dokonanym przez Instytut Meteorologii i Gospodarki Wodnej, dorzecze Odry jest podstawową jednostką hydrograficzną.
Gospodarka wodna.
W systemie administrowania wodami do obszaru dorzecza Odry na obszarze Polski zalicza się oprócz samego dorzecza Odry również dorzecza wszystkich cieków wpadających do Morza Bałtyckiego na zachód od Słupi, łącznie z przyległymi morskimi wodami przybrzeżnymi i przejściowymi.
Teren dorzecza na terenie Polski jest podzielony na 4 regiony wodne, którymi administrują 4 regionalne zarządy gospodarki wodnej.
Obszary gospodarowania wodami dorzecza Odry w Polsce:
Obszary gospodarowania wodami dorzecza Odry w Czechach:
W gospodarce wodnej na poziomie międzynarodowym stosowane jest również pojęcie Międzynarodowego Obszaru Dorzecza Odry (MODO), który obejmuje oprócz właściwego dorzecza tej rzeki również Zalew Szczeciński i jego zlewnię. Tak definiowany obszar zajmuje 124 049 km², z czego 107 169 km² na terytorium Polski, 9602 km² Niemiec i 7278 km² Czech.
Dopływy Odry.
Lista nazwanych cieków wodnych w dorzeczu Odry:
 Odra (ujście do Roztoki Odrzańskiej)
 ├───L───Gunica
 │ └───P───Jasienica
 │ └───P───Rów Wołczkowski
 │ └───P───Mała Gunica
 ├───P───Krępa
 │ └───L───Żabi Rów
 ├───L───Kanał Policki
 ├───P───Raduń │
 ├»─P──────────┘
 ├───L───Łarpia
 │ ├───L───Grzybnica
 │ └───L───Przęsocińska Struga
 ├───P───Szczucznik
 ├───L───Wietlina
 ├»─L──────┘
 ├───P───Ina
 │ ├───P───Wiśniówka
 │ ├───P───Wisełka
 │ ├───P───Małka
 │ ├───P───Młynówka
 │ ├───P───Krępiel
 │ │ ├───L───Pęzinka
 │ │ ├───P───Giełdnica
 │ │ ├───L───Krępa
 │ │ │ ├───P───Dołżnica
 │ │ │ └───L───Reczyca
 │ │ ├───P───Sokola (Kłodna)
 │ │ ├───P───Kania
 │ │ └───P───Okra
 │ ├───L───Mała Ina
 │ ├───P───Reczyca
 │ ├───L───Stobnica
 │ └───P───Kanał Iny
 ├───P───Kanał Skolwinki
 ├───P───Iński Nurt
 │ ├───P───Kanał Komorowski
 ├───P───Babina │
 │ Czapina │
 ├»─P───Kanał Skolwiński │
 │ └───L───Skolwinka │
 ├»─P───Święta────────────────────────────┤
 ├───P───Przekop Mieleński │
 ├───L───Gręziniec │ │
 │ │ ├───P───Chełszcząca
 │ │ │ └───L──Żołnierska Struga
 │ │ ├───P───Płonia
 │ │ │ ├───L───Rudzianka
 │ │ │ ├───L───Niedźwiedzianka
 │ │ │ ├───P───Gowienica Miedwiańska
 │ │ │ ├───P───Miedwinka
 │ │ │ ├───L───Ostrowica
 │ │ │ "Kanał Płoński"
 │ │ │ ├───L───Kanał Młyński
 │ │ │ ├───L───Stróżewski Rów
 │ │ │ "Płonia"
 │ │ │ └───P───Strzelica
 │ │ └───P───Regalica
 ├»─P───Parnica─────┴────────────────────────────L───┤
 ├───L───Bukowa │
 │ │ ├───P───Chojnówka
 │ "Stobnica" │
 ├───L───Kanał Kurowski │
 ├»─P────────────────────────────Kanał Leśny─────L───┤
 "Odra" Obnica────L───┤
 ├───P───Skośnica │
 │ └───L────────────────Odra Wschodnia─»─P───┘
 │ ├───P───Kanał Klucki
 │ ├»─P──────┘
 │ ├───P───Omulna
 │ ├───L───Kanał Szeroki
 │ │ └───L───Kanał Gryfiński
 │ ├───P───Tywa
 │ ├───P───Stara Regalica
 │ │ └───L───Kanał Marwicki
 │ ├───L───Pniewa
 │ ├───L───Marwicka Struga
 "Odra Zachodnia" │
 ├───P───Kanał Moczydłowski │
 │ └───L───Kanał Czarny │
 ├───L───Salveybach │
 │ "Landgraben" │
 ├───L───Höftgraben │
 ├───P───Kanał Krzyżowy │
 │ "Kanał Węzłowy" │
 ├───L───Alte Oder (Stara Odra) │
 │ ├───L───Welse │
 │ ├───P───Letschiner Hauptgraben │
 │ └───L───Kanał Finow │
 ├»─P─────────────────────────────────────┘
 "Odra"
 ├───P───Rurzyca
 │ ├───L───Kalica
 │ └───P───Kołbica
 ├───P───Kanał Cedyński
 ├───P───Słubia
 ├───P───Kurzyca
 ├───P───Myśla
 │ ├───P───Sienica
 │ │ └───P───Kanał Sienicy
 │ ├───P───Kosa
 │ ├───L───Ścieniawica
 │ ├───P───Olchowy Rów
 │ ├───L───Myślański Kanał
 │ ├───L───Pręga
 │ │ ├───L───Łączyna
 │ │ Kozi Rów
 │ ├───L───Gniłka
 │ └───L───Kanał Głęboki
 ├───P───Warta
 │ ├───P───Stara Warta
 │ │ "Maszówek"
 │ │ ├───L───Racza Struga
 │ │ └───P───Bogdanka
 │ │ └───P───Witna
 │ ├───L───Kanał Postomski
 │ │ ├───P───Racza Struga
 │ │ ├───L───Łęcza
 │ │ ├───P───Kanał Krępiński
 │ │ "Postomia"
 │ │ └───P───Kanał Bema
 │ │ ├───L───Rudzianka
 │ │ ├───L───Lubniewka
 │ │ └───P───Kanał Roszkowicki
 │ ├───P───Kłodawka
 │ │ ├───L───Srebrna
 │ │ └───P───Marwica
 │ ├───P───Noteć
 │ │ ├───P───Otok
 │ │ │ ├───P───Łączna
 │ │ │ ├───P───Santoczna
 │ │ │ └───P───Pełcz
 │ │ ├───P───Stara Noteć
 │ │ ├───L───Kanał Goszczanowski
 │ │ ├───L───Gościmka
 │ │ ├───L───Lubiatka
 │ │ ├───L───Miała
 │ │ ├───P───Drawa
 │ │ │ ├───L───Człopica
 │ │ │ │ └───L───Rzeczka
 │ │ │ │ └───P───Modrza
 │ │ │ ├───P───Pokrętna
 │ │ │ ├───L───Szczuczna
 │ │ │ │ └───L───Kanał Szczuczarz
 │ │ │ ├───P───Mierzęcka Struga
 │ │ │ │ ├───L───Koczynka
 │ │ │ │ Ogardna
 │ │ │ ├───L───Płociczna
 │ │ │ │ ├───L───Cieszynka
 │ │ │ │ └───L───Runica
 │ │ │ ├───P───Sucha
 │ │ │ ├───P───Moczel
 │ │ │ ├───L───Korytnica
 │ │ │ │ ├───P───Kamionka
 │ │ │ │ │ Stawica
 │ │ │ │ └───L───Zgnilec
 │ │ │ ├───L───Słopica
 │ │ │ ├───P───Bagnica
 │ │ │ ├───P───Sitna
 │ │ │ ├───L───Mąkowarka
 │ │ │ │ Drawica
 │ │ │ ├───L─────────────────────Prostynia
 │ │ │ │ ├───P───Borowiak
 │ │ │ "Stara Drawa" │
 │ │ │ ├───P───Głęboka │
 │ │ │ ├───P───Pełknica │
 │ │ │ ├───P───Radówka │
 │ │ │ │ └───P───Leniwka │
 │ │ │ ├»─L───────────────────────────┘
 │ │ │ Drawa
 │ │ │ ├───P───Drawka
 │ │ │ │ └───P───Trzciniak
 │ │ │ ├───L───Studzienica
 │ │ │ ├───P───Wilżnica
 │ │ │ │ Łącznik
 │ │ │ ├───P───Kokna
 │ │ │ │ ├───L───Rakoń
 │ │ │ │ │ └───L───Parpla
 │ │ │ │ Rakowiec
 │ │ │ ├───L───Wąsowa
 │ │ │ ├───P───Drawisko
 │ │ │ └───P───Miedznik
 │ │ ├───L───Gulczanka
 │ │ ├───P───Rudnica
 │ │ │ └───L───Rudawka
 │ │ ├───P───Łaga
 │ │ │ └───L───Trzcianka
 │ │ ├───P───Łomnica
 │ │ ├───P───Gwda
 │ │ │ ├───P───Ruda
 │ │ │ ├───L───Głomia
 │ │ │ │ ├───L───Kocunia
 │ │ │ │ └───L───Strużnica
 │ │ │ ├───P───Piława
 │ │ │ │ └───P───Dobrzyca
 │ │ │ │ ├───L───Zdbica
 │ │ │ │ ├───P───Piławka
 │ │ │ │ │ └───P───Żydówka
 │ │ │ │ ├───P───Kłębowianka
 │ │ │ │ ├───P───Świniarka
 │ │ │ │ ├───P───Świerczyniec
 │ │ │ │ └───P───Nieciecza
 │ │ │ ├───L───Pękawnica
 │ │ │ ├───P───Rurzyca
 │ │ │ ├───P───Plitnica
 │ │ │ │ ├───L───Kanał Sypniewski
 │ │ │ │ ├───L───Kamionka
 │ │ │ │ ├───L───Samborka
 │ │ │ ├───P───Młynówka
 │ │ │ │ ├───P───Ptusza
 │ │ │ │ ├───P───Oska
 │ │ │ │ └───P───Trzęsa
 │ │ │ ├───P───Czarna
 │ │ │ ├───P───Debrzynka
 │ │ │ ├───L───Szczyra
 │ │ │ │ └───L───Chrząstowa
 │ │ │ ├───L───Mokrzenica
 │ │ │ ├───L───Czernica
 │ │ │ │ ├───P───Gnilec
 │ │ │ │ └───P───Biała
 │ │ │ ├───P───Osoka
 │ │ │ │ └───P───Siedlicka Struga
 │ │ │ ├───L───Dołga
 │ │ │ ├───P───Nizica
 │ │ │ │ └───────Kanał Radacki
 │ │ │ │ └───P───Kanał Mosiński
 │ │ │ ├───────Bielec
 │ │ │ └───────Strużka
 │ │ ├───L───Bolemka
 │ │ ├───L───Margoninka
 │ │ ├───P───Białośliwka
 │ │ ├───L───Młynówka Borowska
 │ │ ├───L───Kcynka
 │ │ ├───P───Łobżonka
 │ │ │ └───L───Orla
 │ │ ├───P───Rokitka
 │ │ ├───P───Kanał Bydgoski
 │ │ │ └───L───Górny Kanał Noteci
 │ │ └───L───Gąsawka
 │ ├───L───Obra
 │ │ "Kanał Bledzewski"
 │ │ └───L───Jordanka
 │ ├───L───Męcinka
 │ ├───L───Kamionka
 │ │ └───L───Bielina
 │ ├───P───Kłosowska Struga
 │ ├───L───Śremska Struga
 │ ├───P───Lichwińska Struga
 │ ├───L───Jaroszewska Struga
 │ ├───L───Osiecznica
 │ ├───L───Ostroroga
 │ ├───P───Rów Rzeciński
 │ ├───P───Smolnica
 │ ├───L───Sama
 │ ├───P───Kończak
 │ │ ├───P───Kanał Połajewski
 │ │ ├───P───Kanał Godoski
 │ │ ├───L───Kanał Ludomicki
 │ │ └───────Kanał Orłowski
 │ ├───L───Samica Kierska
 │ ├───P───Wełna
 │ │ ├───P───Nielba
 │ │ ├───P───Struga Gołaniecka
 │ │ ├───P───Struga Potulicka
 │ │ ├───P───Flinta
 │ │ ├───L───Wełnianka
 │ │ └───L───Mała Wełna
 │ ├───P───Trojanka
 │ │ ├───L───Goślinka
 │ │ ├───P───Kanał Kąty
 │ │ └───P───Kanał Wojnowski
 │ ├───L───Różany Potok
 │ ├───P───Koźlanka
 │ ├───P───Główna
 │ ├───P───Cybina
 │ │ ├───L───Piaśnica
 │ │ │ └───P───Pokrzywka
 │ │ ├───P───Szklarka
 │ │ ├───L───Chartynia
 │ │ ├───P───Kaczeniec
 │ │ ├───L───Struga
 │ │ ├───P───Zielinka
 │ │ ├───L───Mielcuch
 │ │ ├───P───Kanał Czachurski
 │ │ └───P───Szkudelniak
 │ ├───L───Bogdanka
 │ │ ├───L───Wierzbak
 │ │ ├───L───Golęcinka
 │ │ └───L───Strzeszyński Strumień
 │ ├───P───Starynka
 │ ├───L───Junikowski Strumień
 │ │ └───L───Ceglanka
 │ ├───P───Czapnica
 │ ├───P───Kopel
 │ │ ├───L───Głuszynka
 │ │ ├───P───Michałówka
 │ │ │ ├───P───Świątnica
 │ │ │ ├───L───Krzesinka
 │ │ │ ├───P───Spławka
 │ │ │ │ └───L───Dworski Rów
 │ │ │ ├───P───Łężynka
 │ │ │ ├───P───Polny Rów
 │ │ │ └───P───Leśny Potok
 │ │ ├───L───Średzka Struga
 │ │ └───L───Męcina
 │ ├───L───Wirynka
 │ ├───L───Kanał Mosiński
 │ │ ├───L───Samica Stęszewska
 │ │ ├───P───Olszynka
 │ │ ├───L───Żydowski Rów
 │ │ ├───P───Rów Dunaja
 │ │ ├───L───Kanał Prut
 │ │ └───────Kanał Kościański
 │ ├───L───Kanał Szymanowo-Grzybno
 │ ├───P───Młynisko
 │ ├───L───Pysząca
 │ ├───L───Graniczny Kanał
 │ ├───L───Kanał Książ
 │ ├───P───Moskawa
 │ ├───P───Kanał Borowski
 │ ├───L───Kanał Roguski
 │ ├───P───Baba
 │ ├───L───Lutynia
 │ ├───L───Prosna
 │ │ ├───P───Bartosz
 │ │ ├───L───Grabówka
 │ │ ├───P───Kanał Oborski
 │ │ ├───L───Garbacz
 │ │ ├───L───Pleszewski Potok
 │ │ ├───L───Błotnia
 │ │ ├───L───Ner
 │ │ ├───L───Giszka
 │ │ ├───L───Trzemna
 │ │ ├───L───Pomianka
 │ │ ├───L───Niesób
 │ │ ├───P───Struga Węglewska
 │ │ ├───P───Łużyca
 │ │ ├───L───Lipówka
 │ │ ├───L───Ołobok
 │ │ │ ├───P───Struga Ostrowska
 │ │ │ ├───L───Niedźwiada
 │ │ │ ├───L───Ciemna
 │ │ │ └───P───Gniła Barycz
 │ │ ├───P───Pokrzywnica
 │ │ ├───P───Swędrnia
 │ │ ├───P───Bernardynka
 │ │ └───P───Bartosz
 │ ├───P───Ner
 │ ├───P───Wiercica
 │ │ ├───L───Jaźwiniec
 │ │ └───L───Biechówka
 │ ├───P───Rgilewka
 │ ├───P───Widawka
 │ │ ├───L───Krasówka
 │ │ ├───L───Nieciecz
 │ │ ├───L───Świętojanka
 │ │ ├───P───Grabia
 │ │ ├───P───Pilsia
 │ │ ├───P───Ścichawka
 │ │ └───P───Rakówka
 │ ├───L───Liswarta
 │ │ ├───────Młynówka
 │ │ ├───────Pankówka
 │ │ ├───────Piskara
 │ │ ├───────Opatówka
 │ │ ├───────Biała Oksza
 │ │ └───────Czarna Oksza (Kocinka)
 │ ├───L───Kiełbaska
 │ ├───L───Postomia
 │ │ ├───L───Lenka
 │ │ ├───L───Ośnianka
 │ │ └───P───Kanał Bema
 │ ├───P───Radomka
 │ └───L───Stradomka
 ├───P───Ilanka
 ├───P───Pliszka
 ├───L───Nysa Łużycka
 │ ├───P───Miedzianka
 │ ├───P───Witka
 │ │ ├───P───Bílý potok (na terenie Czech)
 │ │ └───P───Koci Potok (na terenie Czech)
 │ ├───P───Czerwona Woda
 │ ├───P───Jędrzychowicki Potok
 │ ├───P───Skróda
 │ ├───P───Lubsza
 │ ├───L───Mandau (na terenie Niemiec)
 │ └───L───Plißnitz (na terenie Niemiec)
 ├───L───Bóbr
 │ ├───P───Szprotawa
 │ │ ├───P───Zielenica
 │ │ ├───P───Kalinka
 │ │ ├───P───Szprotawica
 │ │ ├───L───Kamienny Potok
 │ │ ├───P───Kanał Północny
 │ │ ├───L───Młot│
 │ │ ├»─P───────┘
 │ │ ├───P───Skłoba
 │ │ │ └───P───Kłębanówka
 │ │ ├───L───Kanał Nowodworski
 │ │ ├───P───Błotna
 │ │ ├───L───Leszczynka
 │ │ ├───P───Kalina
 │ │ ├───L───Chocianowska Woda
 │ │ │ └───P───Równik)
 │ │ ├───P───Mokrzyca
 │ │ ├───P───Dopływ z Nowego Dworu
 │ │ ├───P───Zielenica
 │ │ │ ├───P───Dopływ z Jędrzychowa
 │ │ │ └───L───Glibiel
 │ │ └───L───Trzebnicka Woda
 │ ├───L───Kwisa
 │ ├───L───Czerna Wielka
 │ │ └───P───Czerna Mała
 │ ├───L───Kamienna
 │ │ └───P───Wrzosówka
 │ │ └───P───Podgórna
 │ ├───P───Lesk
 │ │ ├───L───Grzędzi Potok
 │ │ ├───P───Czerwony Strumień
 │ │ └───P───Leśna woda
 │ └———P———Zadrna
 │ ├———P———Łężec
 │ ├———L———Cedron
 │ ├———P———Kochanówka
 │ ├———P———Jawiszówka
 │ ├———L———Olszanica
 │ └———P———Meta
 ├───P───Barycz
 │ ├───P───Kuroch
 │ ├───L───Polska Woda
 │ ├───L───Brzeźnica
 │ ├───L───Sąsiecznica
 │ ├───P───Orla
 │ │ ├───L───Czarna Woda
 │ │ ├───L───Żydowski Potok
 │ │ ├───L───Borownica
 │ │ ├───P───Rdęca
 │ │ ├───P───Dąbroczna
 │ │ └───P───Masłówka
 │ ├───L───Tynica
 │ ├───L───Kanał Świernia
 │ ├───P───Śląski Rów
 │ └───P───Kanał Polski
 ├───P───Jezierzyca
 │ └───────Mojęcka Struga
 │ └───────Juszka
 ├───L───Zimnica
 ├───L───Kaczawa
 │ ├───P───Wierzbiak
 │ ├───L───Czarna Woda
 │ │ └───P───Skora
 │ │ ├───L───Młynówka
 │ │ └───P───Czermnica
 │ ├───P───Nysa Szalona
 │ │ ├───L───Błotnia
 │ │ ├───L───Męcinka
 │ │ ├───L───Starucha
 │ │ ├───L───Księginka
 │ │ ├───L───Jawornik
 │ │ ├───L───Nysa Mała
 │ │ │ ├───P───Przyłęcznica
 │ │ │ ├───P───Świekotka
 │ │ │ └───P───Lipnica
 │ │ ├───P───Sadówka
 │ │ ├───L───Rochowicka Woda
 │ │ └───P───Ochodnik
 │ ├───P───Drążnica
 │ ├───P───Wilcza
 │ ├───L───Koziniec
 │ ├───L───Młynka
 │ │ └───P───Dolina Głęboka
 │ ├───P───Kamiennik
 │ │ └───P───Czerwieniec
 │ ├───L───Świerzawa
 │ │ └───L───Radzynka
 │ ├───P───Bukownica
 │ │ └───P───Sarnka
 │ ├───P───Olszanka
 │ └───L───Bełczek
 ├───L───Kanał Rogowski (Suszka)
 ├───L───Cicha Woda
 │ ├───P───Drążnik
 │ └───L───Czerniec
 │ └───L───Jarosławiec
 ├───P───Widawa
 │ ├───L───Graniczna
 │ ├───P───Oleśnica
 │ └───P───Dobra
 ├───L───Bystrzyca
 │ ├───P───Czarna Woda
 │ │ └───P───Sulistrowicki Potok
 │ ├───P───Piława
 │ │ ├───L───Bojanicka Woda
 │ │ │ └───P───Węglówka
 │ │ ├───L───Kłomnica
 │ │ │ ├───L───Miła
 │ │ │ └───L───Graniczny Potok
 │ │ ├───L───Pieszycki Potok
 │ │ ├───L───Brzęczek
 │ │ ├───P───Koguci Potok
 │ │ └───L───Bielawica
 │ │ └───P───Czerwony Potok
 │ ├───L───Strzegomka
 │ │ └───P───Pełcznica
 │ ├───L───Witoszówka
 │ ├───L───Młynówka
 │ ├───L───Złoty Potok
 │ ├───P───Młynówka
 │ │ └───P───Michałkowski Potok
 │ ├───P───Walimka
 │ │ ├───P───Sowi Spław
 │ │ │ └───L───Gontowy Spław
 │ │ ├───P───Barani Dół
 │ │ └───P───Srebrna Woda
 │ ├───P───Jaworzynik
 │ │ └───P───Jaworzynka
 │ ├───L───Rybna
 │ ├───L───Złota Woda
 │ ├───L───Otłuczyna
 │ ├───P───Kłobia
 ├───L───Ślęza
 │ ├───P───Żurawka
 │ │ └───P───Mszana
 │ ├───P───Mała Ślęza
 │ ├───L───Oleszna
 │ ├───────Grabiszynka
 │ ├───────Kasina
 │ ├───────Ługowina
 │ ├───────Olszówka Krzycka
 │ ├───────Oporówka
 │ └───────Piaskówka
 ├───L───Oława
 │ ├───L───Brochówka
 │ ├───L───Zielona
 │ │ └───L───Krzywy Potok
 │ ├───P───Psarski Potok
 │ ├───P───Gojna
 │ └───P───Krynka
 ├───P───Stobrawa
 │ ├───L───Budkowiczanka
 │ │ └───L───Brynica
 ├───L───Nysa Kłodzka
 │ ├───P───Biała Głuchołaska
 │ │ ├───L───Stařic (na terenie Czech)
 │ │ └───L───Mora
 │ ├───P───Widna
 │ ├───P───Płocha
 │ ├───P───Raczyna
 │ │ ├───P───Świdna
 │ ├───P───Tarnawka
 │ ├───P───Kamienica
 │ ├───P───Trująca
 │ ├───L───Budzówka
 │ │ └───L───Jadkowa
 │ │ └───P───Zamkowy Potok
 │ ├───L───Ścinawka
 │ │ ├───L───Sokołowiec
 │ │ ├───L───Marcowski Potok
 │ │ ├───L───Włodzica
 │ │ │ ├───L───Sowi Potok
 │ │ │ ├───L───Jugowski Potok
 │ │ │ ├───L───Piekielnica
 │ │ │ └───L───Woliborka
 │ │ ├───L───Szczyp
 │ │ ├───L───Dzik
 │ │ ├───L───Bożkowski Potok
 │ │ ├───L───Czerwionek
 │ │ ├───P───Piekło
 │ │ ├───P───Pośna
 │ │ └───P───Roszycki Spław
 │ ├───P───Jaszkówka
 │ ├───P───Biała Lądecka
 │ │ ├───L───Piotrówka
 │ │ ├───P───Skrzynczana
 │ │ │ └───P───Brodek
 │ │ ├───L───Konradka
 │ │ ├───P───Orliczka
 │ │ ├───P───Borówkowy Potok
 │ │ ├───L───Morawka
 │ │ │ └───L───Kleśnica
 │ │ │ └───L───Gołogórski Potok
 │ │ ├───L───Kobylica
 │ │ ├───P───Jesionowy Spław
 │ │ ├───L───Kopcowy Potok
 │ │ ├───L───Bierawka
 │ │ ├───L───Morawski Potok
 │ │ ├───L───Czarny Potok
 │ │ └───L───Działowy Spław
 │ ├───L───Bystrzyca Łomnicka
 │ ├───L───Bystrzyca Dusznicka
 │ │ ├───P───Jastrzębnik
 │ │ ├───P───Biały Potok
 │ │ └───P───Wapienny Potok
 │ ├───L───Łomnica
 │ │ ├───P───Hubka
 │ │ ├───P───Jastrząb
 │ │ └───P───Kamieniec
 │ ├───P───Waliszowska Woda
 │ │ ├───L───Pławienka
 │ │ ├───P───Panna
 │ │ ├───L───dopływ koło góry Łazek
 │ │ ├───P───Równica
 │ │ ├───P───dopływ z Marcinkowa
 │ │ └───P───dopływ z Suchonia
 │ ├───P───Pławna
 │ ├───P───Wilczka
 │ │ └───P───Bogoryja
 │ ├───P───Polna
 │ └───L───Kamieńczyk
 │ └───P───Kamionka
 ├───P───Mała Panew
 │ ├───────Stoła
 │ │ ├───────Pniowiec
 │ │ ├───────Brzeźnica
 │ │ ├───────Graniczna Woda
 │ │ └───────Dębnica
 │ └───────Ligancja
 ├───L───Osobłoga
 │ └───L───Biała
 │ ├───L───Lubrzanka
 │ ├───L───Prudnik
 │ │ └───L───Złoty Potok
 │ │ └───P───Bystry Potok
 │ ├───L───Młynówka
 │ ├───L───Lesný potok
 │ ├───P───Hrozová (potok Grozowy/Ciekłec/Wielki potok)
 │ │ └───P───Matějovický potok (Maciejowicki potok)
 │ │ └───L───Trója (Troja/Wielki potok)
 │ ├───L───Karlovský potok
 │ ├───P───Lužná
 │ ├───P───Povelický potok
 │ ├───P───Liptaňský potok
 │ ├───P───Mušlov
 │ ├───P───Svinný potok
 ├───L───Stradunia
 ├───P───Kłodnica
 ├───L───Cisek
 ├───P───Bierawka
 ├───P───Ruda
 │ ├───L───Nacyna
 │ └───L───Sumina
 ├───P───Łęgoń
 │ ├───P───Suminka
 │ └───P───Żabnica
 │ └───P───Nędza
 ├─────────P──────────┐
 ├───L───Psinka │
 ├─────────P───────Kanał Ulga
 │ └───P───Plęśnica
 │ └───P───Kamieniok
 ├───L───Psina
 │ ├───P───Troja
 │ └───P───Biała Woda (oficjalnie potok Krzanówka)
 ├───P───Olza
 │ ├───L───Łomna
 │ ├───P───Głuchówka
 │ ├───P───Puńcówka
 │ ├───P───Bobrówka
 │ ├───L───Stonawka
 │ ├───P───Pietrówka
 │ └───P───Lesznica
 | ├───P───Jedłownicki Potok
 │ ├───P───Potok Radliński
 │ ├───L───Marklówka
 │ ├───L───Potok Sakandrzok
 │ ├───L───Potok Kokoszycki
 │ └───P───Szotkówka
 | └───P───Kolejówka
 | └───P───Mszanka
 ├───P───Ostrawica
 │ ├───L───Čeladenka
 │ ├───P───Morawka
 │ └───P───Łucyna
 ├───L───Opawa
 │ └───P───Děhylovský potok
 │ └───P───Hrabyňka
 │ ├───L───Štěpánka
 │ └───P───Ohrozima
 │ └───P───Sedlinka
 │ └───P───Hoštata
 │ ├───L───Kateřinský potok
 │ └───P───Morawica
 │ ├───L───Ostra (Pilšťský potok)
 │ ├───P───Velká (Jaktarka)
 │ ├───P───Heraltický potok
 │ ├───P───Lipinka
 │ ├───P───Hořina
 │ ├───P───Čižina
 │ ├───L───Wilżyna
 │ ├───P───Černý potok
 │ ├───P───Hájnický potok
 │ ├───L───Obecní potok
 │ ├───L───Potok Ciermięcicki (Trmantický potok)
 │ ├───L───Opawica
 │ ├───L───Mohla (Radynka/Potok Mokry)
 │ ├───P───Ježnický potok
 │ ├───P───Hůrka
 │ ├───P───Kobylí potok
 │ ├───P───Burkvízský potok
 │ ├───L───Láč
 │ ├───L───Valštejnský potok
 │ ├───L───Solný potok
 │ ├───L───Komorský potok
 │ ├───P───Tisová
 │ ├───P───Ptáčník
 │ ├───L───Kostelecký potok (Jelení potok)
 │ ├───P───Guntramovický potok
 │ ├───L───Krasovka
 │ ├───P───Zátoráček
 │ ├───L───Čakovský potok
 │ ├───P───Milotický potok
 │ ├───P───Oborenský potok
 │ ├───P───Smrčinský potok
 │ ├───L───Popel
 │ ├───L───Zelený potok
 │ ├───L───Jelení potok
 │ ├───P───Skrbovický potok
 │ ├───L───Kamenný potok
 │ ├───L───Kobylí potok
 │ ├───P───Uhlířský potok
 ├───L───Porubka
 ├───P───Ondřejnice
 ├───P───Lubina
 ├───P───Jičínka
 ├───P───Luha
 Odra
 (źródło)

</doc>
<doc id="738784" url="https://pl.wikipedia.org/wiki?curid=738784" title="Henkel (ujednoznacznienie)">
Henkel (ujednoznacznienie)



</doc>
<doc id="738785" url="https://pl.wikipedia.org/wiki?curid=738785" title="Snorre Sturlason">
Snorre Sturlason



</doc>
<doc id="738788" url="https://pl.wikipedia.org/wiki?curid=738788" title="Dominika Wielowieyska">
Dominika Wielowieyska

Dominika Maria Wielowieyska (ur. 11 grudnia 1968 w Warszawie) – polska dziennikarka i publicystka, z wykształcenia teatrolożka. Od 1991 związana z „Gazetą Wyborczą”.
Życiorys.
Ukończyła XXV Liceum Ogólnokształcące im. Józefa Wybickiego w Warszawie, następnie studia na Wydziale Wiedzy o Teatrze Państwowej Wyższej Szkoły Teatralnej w Warszawie. Uzyskała również dyplom MBA. Była stypendystką National Forum Foundation, prowadziła wykłady z zakresu dziennikarstwa i PR w warszawskiej Szkole Wyższej Psychologii Społecznej.
Pełniła funkcję prezesa Fundacji Charytatywny Bal Dziennikarzy, założonej przez dziennikarzy różnych mediów i wspomagającej instytucje oraz ośrodki zajmujące się dziećmi. Od 1991 pracuje jako dziennikarka i publicystka „Gazety Wyborczej”, współpracuje też z radiem Tok FM. Jest współautorką książki "Dekady. 1985–1994", należącej do serii poświęconej historii Polski po II wojnie światowej.
Córka Andrzeja Wielowieyskiego i Zofii z domu Tyszkiewicz, urodziła się jako najmłodsza z siedmiorga rodzeństwa. Siostra m.in. urzędniczki Agnieszki Wielowieyskiej.
Odznaczenia.
W 2014 prezydent Bronisław Komorowski odznaczył ją Krzyżem Oficerskim Orderu Odrodzenia Polski.

</doc>
<doc id="738794" url="https://pl.wikipedia.org/wiki?curid=738794" title="Hals trałowy">
Hals trałowy

Hals trałowy - droga, jaką podczas trałowania min przechodzą trałowce z podstawowymi trałami w jednym kierunku. W celu zwiększenia skuteczności trałowania konieczne jest wielokrotne trałowanie tego samego rejonu, czyli wykonywanie wielu halsów trałowych. Liczba halsów trałowych (wielokrotność trałowania) jest uwarunkowana stosowaniem w minach przyrządów wielokrotności.

</doc>
<doc id="738797" url="https://pl.wikipedia.org/wiki?curid=738797" title="Deezis">
Deezis



</doc>
<doc id="738801" url="https://pl.wikipedia.org/wiki?curid=738801" title="Ariane 5 EAP">
Ariane 5 EAP

Ariane 5 EAP ("Etage d'Accélération à Poudre") — zerowy człon rakiet nośnych Ariane 5 ECA; na stały materiał pędny. Od swojego odpowiednika w rakiecie Ariane 5G różni się mniejszą o 1900 kg masą własną i większą o 2430 kg pojemnością zbiorników paliwa. Posiada również prostszą i tańszą dyszę.

</doc>
<doc id="738802" url="https://pl.wikipedia.org/wiki?curid=738802" title="Magdalena Dąbrowska">
Magdalena Dąbrowska

Magdalena Dąbrowska (ur. 16 lutego 1976 w Lwówku Śląskim) – polska aktorka.
Uczęszczała do I Liceum Ogólnokształcącego im. Stefana Żeromskiego w Jeleniej Górze. Występowała w amatorskim Teatrze Bom-Baż. W 1999 ukończyła studia na Wydziale Aktorskim Państwowej Wyższej Szkoły Teatralnej im. Ludwika Solskiego w Krakowie, a rok później obroniła dyplom. Zadebiutowała na profesjonalnej scenie Teatru Polskiego w Poznaniu w komedii szekspirowskiej "Wieczór Trzech Króli" w podwójnej roli Violi i Cesario (premiera: 29 października 1999).
Po raz pierwszy trafiła na mały ekran w telenoweli TVP1 Magdaleny Łazarkiewicz "Marzenia do spełnienia" (2001–2002) jako Magda Lisowska, studentka socjologii zakochana w fotografie (Marcin Brzozowski). Następnie pojawiła się w serialach kryminalnych: "Glina" (2003), "Tak czy nie?" (2003), "Kryminalni" (2005) oraz "Biuro kryminalne" (2005–2007) jako komisarz Ewa Kalina. Wystąpiła także w sitcomie TVP1 "Lokatorzy" (2004), serialu Polsatu Macieja Wojtyszki "Pensjonat pod Różą" (2004), serialu Polsatu "Pierwsza miłość", telenoweli "Plebania" (2005) i serialu TVP2 "Na dobre i na złe" (2006).
W poniedziałkowym spektaklu Teatru Telewizji w reżyserii i według scenariusza Ryszarda Bugajskiego "Niuz" (2002) o etyce dziennikarskiej i uwikłaniach mediów w politykę z udziałem Artura Żmijewskiego i Gabrieli Kownackiej zagrała Jolantę Kuleszę, początkującą dziennikarkę starającą się o pracę w redakcji informacyjnej prywatnej stacji telewizyjnej.

</doc>
<doc id="738803" url="https://pl.wikipedia.org/wiki?curid=738803" title="Tomasz Mycan">
Tomasz Mycan

Tomasz Mycan (ur. 5 sierpnia 1977 w Lubinie) – polski aktor teatralny, telewizyjny i filmowy.
Kariera.
Początki kariery.
Już w szkole podstawowej myślał o aktorstwie. W 1995, gdy kończył legnickie Technikum Elektryczno-Energetyczne, pojawiła się szansa, by zadebiutować na profesjonalnej scenie Centrum Sztuki – Teatrze Dramatycznym w Legnicy za dyrekcji Jacka Głomba. W wieku osiemnastu lat był statystą w widowisku plenerowym "Trzej muszkieterowie" Głomba i przedstawieniu "Narkotyki" Witkacego w reż. Pawła Kamzy. Uczestniczył także w projektach aktorskich realizowanych przy „Gońcu Teatralnym” Macieja Nowaka.
Kariera sceniczna.
W maju 2002, gdy kończył studia na Wydziale Aktorskim wrocławskiej filii PWST, przyjął propozycję Andrzeja Bubienia, ówczesnego dyrektora artystycznego i reżysera Teatru im. Wilama Horzycy w Toruniu, zastąpienia Radosława Garncarka, który miał wypadek, w roli Zbyszka Dulskiego w "Moralności pani Dulskiej" Zapolskiej z udziałem Niko Niakasa. Po studiach związał się z toruńskim Teatrem im. Horzycy, w którym wystąpił m.in. jako Laertes w "Hamlecie" (2008) Szekspira w reż. Małgorzaty Bogajewskiej, Gombrowicz w "Minach polskich" (2014) w reż. Mikołaja Grabowskiego, Kuno von Lichtenstein i Zygfryd de Löwe w "Krzyżakach" (2016) Sienkiewicza w reż. Michała Kotańskiego, Tomasz i Sævar w "Reykjavík ’74" (2016) czy Edek w "Tangu" (2017) Mrożka w reż. Piotra Ratajczaka. W 2018 wcielił się w tytułową postać Hamleta w tragedii szekspirowskiej w reż. Pawła Paszty.
Uczestniczył również w cyklicznych spotkaniach z poezją „Z zadyszki poetyckiej”, gdzie toruńscy aktorzy interpretują poezje oraz cyklicznych próbach czytanych, podczas których prezentowana jest współczesna dramaturgia.
W 2007, z okazji Międzynarodowego Dnia Teatru, otrzymał Nagrodę Urzędu Marszałkowskiego za zasługi w rozwoju scen teatralnych w regionie. W 2008, na VII Festiwalu Prapremier, zdobył nagrodę Werdyktu Młodych w kategorii JAJCO, czyli za pierwszoplanową rolę męską jako Abelard w spektaklu "In extremis. Historia Abelarda i Heloizy" w reż. Iwony Kempy. W 2009 przyznano mu Wilam Publiczności za kreację Mortimera w "Marii Stuart" Friedricha Schillera i rolę Abelarda w "In extremis". W 2012 został uhonorowany Nagrodą Wilama dla najpopularniejszego aktora toruńskiego i nagrodą Urzędu Marszałkowskiego z okazji Międzynarodowego Dnia Teatru. W styczniu 2022 związał się z Teatrem Nowym w Poznaniu.
Kariera ekranowa.
Na dużym i małym ekranie debiutował rolą „Szprychy”, człowieka Starewicza (Krzysztof Kolberger) w filmie sensacyjnym Wojciecha Wójcika "" (2002) oraz czterech odcinkach serialu "Sfora" (2002). W operze mydlanej Polsat "Pierwsza miłość" (2006–2007) wystąpił jako Mateusz Kaczkowski, instruktor judo na kursie, w którym uczestniczyła także Kinga Żukowska (Aleksandra Zienkiewicz). Był też bohaterem kina autorskiego w filmach krótkometrażowych: "Ostatnia stacja" (2005) i "Snufit" (2013) Marcela Woźniaka.
W telenoweli TVP2 "Barwy szczęścia" (2009–2016) zagrał postać homoseksualnego Macieja Kołodziejskiegoe, partnera Władka Cieślaka (Przemysław Stippa). Zniknął z produkcji po tym, gdy scenarzyści zrezygnowali z wątku Maćka. Został obsadzony w roli młodego żeglarza w komedii Macieja Pisarka "Dżej Dżej" (2014).
Życie prywatne.
W lipcu 2019, w wywiadzie dla dwumiesięcznika „Replika” dokonał publicznego coming outu.

</doc>
<doc id="738808" url="https://pl.wikipedia.org/wiki?curid=738808" title="Hierarchia wojskowa">
Hierarchia wojskowa

Hierarchia wojskowa - 

</doc>
<doc id="738810" url="https://pl.wikipedia.org/wiki?curid=738810" title="Korzonki">
Korzonki



</doc>
<doc id="738814" url="https://pl.wikipedia.org/wiki?curid=738814" title="Białka pełnowartościowe">
Białka pełnowartościowe

Białka pełnowartościowe (doborowe) – białka zawierające wszystkie aminokwasy egzogenne w odpowiednich ilościach oraz w odpowiednim wzajemnym stosunku (w przeciwieństwie do białek niepełnowartościowych, niedoborowych). Pełnowartościowe są białka zwierzęce (bogate są w nie np. jajka, mięso, drób, ryby, ser i mleko) oraz niektóre białka roślinne (np. zawarte w amarantusie i komosie ryżowej, a także w algach np. chlorelli i spirulinie).

</doc>
<doc id="738818" url="https://pl.wikipedia.org/wiki?curid=738818" title="Hanno von Sangershausen">
Hanno von Sangershausen



</doc>
<doc id="738821" url="https://pl.wikipedia.org/wiki?curid=738821" title="Ariane 5 EPC">
Ariane 5 EPC

Ariane 5 EPC ("Etage Principal Cryogénique") — główny człon rakiet nośnych Ariane 5 ECA i Ariane 5 ES. Wykorzystuje mieszankę ciekłego tlenu i ciekłego wodoru. Od swojego odpowiednika w rakiecie Ariane 5G różni się ulepszonym silnikiem i turbopompą tlenu, oraz zmienionym układem obiegu i przechowywania ciekłego tlenu. Zmiany te umożliwiły zabieranie 15 200 kg więcej paliwa.

</doc>
<doc id="738822" url="https://pl.wikipedia.org/wiki?curid=738822" title="Kąty przyległe">
Kąty przyległe

Kąty przyległe – kąty mające wspólne ramię, których pozostałe ramiona dopełniają się do prostej. Kąty takie tworzą razem kąt półpełny. Suma miar kątów przyległych wynosi "π" radianów, czyli 180° (stopni).
Z definicji wynika, że żaden kąt wklęsły nie ma kąta przyległego do siebie.

</doc>
<doc id="738823" url="https://pl.wikipedia.org/wiki?curid=738823" title="Hierarchiczne podporządkowanie">
Hierarchiczne podporządkowanie



</doc>
<doc id="738828" url="https://pl.wikipedia.org/wiki?curid=738828" title="Robert Dilts">
Robert Dilts

Robert Dilts (ur. 1955) — międzynarodowy trener, coach, konsultant od lat siedemdziesiątych XX wieku. Jest jednym z najbardziej znanych i wciąż tworzących trenerów w zakresie Neurolingwistycznego Programowania (NLP). Zajmuje się modelowaniem zachowań oraz strategii działań, uczenia się i komunikacji. Jest czołowym autorem wdrażającym oraz przenoszącym aplikacje i techniki NLP w obszarach edukacji, technik uczenia się, zdrowia, przywództwa. Jego osobisty wkład w obszarze NLP odnosi się do podstawowych założeń oraz technik NLP a w szczególności Strategii i Systemów Przekonań, został rozwinięty oraz jest znany jako "Systemowe NLP".
Dilts prowadzi coaching, konsultacje i szkolenia z zakresu przywództwa oraz rozwoju organizacji pracując dla różnych grup zawodowych i organizacji na całym świecie.
Przez wiele lat był profesorem ISVOR Fiat School of Management, pomagając w tworzeniu i rozwijaniu programów z zakresu przywództwa, innowacji, wartości i myślenia systemowego. Był również dyrektorem naukowym oraz Prezesem Rady Nadzorczej ISVOR DILTS Leadership Systems. ISVOR DILTS rozwinęło i wprowadziło na szeroką skale innowacyjny program przywództwa dla dużych międzynarodowych korporacji. Program ten usprawnił rozwiązania z zakresu e-learningu oraz innych pokrewnych nowych technologii stosowanych przez klientów korporacyjnych na całym świecie.
W 1982 roku Dilts wraz z Toddem Epsteinem współtworzyli Dynamic Learning Center. W 1991 założyli (wraz z Judith DeLozier i Teresą Epstein) NLP University, które realizuje szkolenia z zakresu NLP (podstawowe i zaawansowane). Są również założycielami Dynamic Learning Publication oraz The Academy of Behavioral Technology.
Jest autorem współautorem książki Neuro-Linguistic Programming Vol. I (1980) oraz autorem wielu książek z zakresu NLP, m.in.: Changing Belief Systems with NLP (1990), Tools for Dreamers (1991, współautor Todd Epstein), Skills for the Future (1993), Visionary Leadership Skills (1996), Modeling with NLP (1998), Sleight of Mouth (1999) and the Encyclopedia of Systemic Neuro-Linguistic Programming and NLP New Coding (with Judith DeLozier, 2000). Dostarczają one szerokiego spektrum wiedzy z zakresu NLP w tym również wielu technik, zastosowań, wzorców oraz procedur zachowań i oddziaływania.

</doc>
<doc id="738829" url="https://pl.wikipedia.org/wiki?curid=738829" title="Zmiana społeczna">
Zmiana społeczna

Zmiana społeczna – szeroko rozumiana niecykliczna przemiana instytucji, norm, kultury, czy też struktury społecznej.
Jest to różnica pomiędzy stanem systemu społecznego w pewnej chwili a jego stanem po upływie określonego czasu.
Zmiana społeczne może polegać na:
Zmiana społeczna jest pojęciem szerszym od rozwoju społecznego, który jest pewną ukierunkowaną zmianą polegającą na wzroście określonych cech. Rozwój społeczny ukierunkowany na pewien całościowy, pozytywny stan społeczeństwa to postęp społeczny. Gwałtowna i znacząca zmiana w systemie społecznym to rewolucja.
Za podstawowe czynniki pojawiania się zmian społecznych uważa się: zmiany w środowisku naturalnym, zmiany demograficzne, technologiczne, dyfuzję kulturową, pojawienie się nowych idei oraz konfliktu społecznego.
Socjologia zmian społecznych.
Badanie zmiany społecznej należy do tradycyjnej problematyki socjologii.
Już w pierwszej połowie XIX wieku twórca terminu „socjologia” – Auguste Comte – wyróżnił dwa podstawowe spojrzenia na rzeczywistość społeczną: statykę i dynamikę, które były jednocześnie dwoma podstawowymi działami socjologii. To właśnie dynamika społeczna miała być dziedziną opisującą zmiany dokonujące się w społeczeństwie.
Zgodnie z typologią przedstawioną przez Garetha Morgana i Gibsona Burrella w pracy "Sociological paradigms and organizational analysis" (1979), można podzielić paradygmaty w naukach społecznych zgodnie z dwoma dychotomiami: na te w których rzeczywistość społeczna ma charakter obiektywny lub subiektywny, oraz na te, które twierdzą, że świat społeczny ulega ciągłej zmianie lub jest stale taki sam.

</doc>
<doc id="738830" url="https://pl.wikipedia.org/wiki?curid=738830" title="Ariane 5 ESC A">
Ariane 5 ESC A

Ariane 5 ESC A ("Etage Supérieur Cryogénique-A") — ostatni, ucieczkowy człon rakiet nośnych Ariane 5 ECA. Wykorzystuje mieszankę ciekłego tlenu i ciekłego wodoru. Od swojego odpowiednika w rakiecie Ariane 5G różni się tym, że używa silnika i zbiornika tlenu z rakiety Ariane 4 i tym, że posiada nowy zbiornik wodoru. Oba zbiorniki wykonane są ze stopów aluminium. Łącznik z poprzednim stopniem ("Inter Stage Structure") zbudowany jest z kompozytu węglowego wzmocnionego aluminium w formie płyt komórkowych (struktura plastra miodu).
Producenci.
Głównym producentem wytwarzającym ESC A jest konsorcjum EADS. W produkcji poszczególnych podzespołów bierze udział również wiele innych firm:

</doc>
<doc id="738835" url="https://pl.wikipedia.org/wiki?curid=738835" title="Beast Over Hammersmith">
Beast Over Hammersmith

Beast Over Hammersmith – album koncertowy brytyjskiej grupy heavymetalowej Iron Maiden. Stanowi on zbiór nagrań z trasy koncertowej Beast on the Road. "Beast Over Hammersmith" został wydany 20 lat po jego nagraniu jako część Eddie's Archive. Wszystkie utwory z tego dwupłytowego wydawnictwa, nigdy wcześniej nie były oficjalnie opublikowane poza "Children of the Damned", oraz "Total Eclipse" które były wydane na charytatywnej wersji singla "Run to the Hills" w marcu 2002 r.

</doc>
<doc id="738837" url="https://pl.wikipedia.org/wiki?curid=738837" title="Droga wojewódzka nr 759">
Droga wojewódzka nr 759

Droga wojewódzka nr 759 (DW759) – droga wojewódzka klasy Z w województwach: świętokrzyskim i lubelskim o długości niespełna 8 km, łącząca DW777 w Piotrowicach z DW854 w Opoce Dużej. Droga przebiega przez 2 powiaty: sandomierski i kraśnicki. Na 3. kilometrze trasy występuje nieciągłość w przebiegu na rzecz rzeki Wisły.

</doc>
<doc id="738839" url="https://pl.wikipedia.org/wiki?curid=738839" title="Baczyńscy">
Baczyńscy

Baczyńscy – kolonia wsi Ochrymy w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.
Prawosławni mieszkańcy kolonii należą do parafii św. Mikołaja w Narewce.

</doc>
<doc id="738842" url="https://pl.wikipedia.org/wiki?curid=738842" title="Duderstadt">
Duderstadt

Duderstadt − miasto niemieckie leżące w kraju związkowym Dolna Saksonia w powiecie Getynga. 31 grudnia 2008 roku miasto liczyło 22 114 mieszkańców.
Pierwsza wzmianka o mieście w dokumentach pisanych pojawiła się w roku 929 i pod tą datą miasto świętuje kolejne rocznice swego istnienia.
&lt;br&gt;
Współpraca.
Miejscowości partnerskie

</doc>
<doc id="738848" url="https://pl.wikipedia.org/wiki?curid=738848" title="Super Audio CD">
Super Audio CD



</doc>
<doc id="738850" url="https://pl.wikipedia.org/wiki?curid=738850" title="Bazylowe">
Bazylowe

Bazylowe – kolonia wsi Eliaszuki w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.
Prawosławni mieszkańcy kolonii należą do parafii św. Mikołaja w Narewce.

</doc>
<doc id="738858" url="https://pl.wikipedia.org/wiki?curid=738858" title="Bielscy (Ochrymy)">
Bielscy (Ochrymy)

Bielscy – kolonia wsi Ochrymy w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.
Prawosławni mieszkańcy kolonii należą do parafii św. Mikołaja w Narewce.

</doc>
<doc id="738861" url="https://pl.wikipedia.org/wiki?curid=738861" title="Das letzte Streichholz">
Das letzte Streichholz

Das Letzte Streichholz (niem. "Ostatnia zapałka") to jeden z nowszych singli niemieckiego zespołu Oomph! wydany 5 maja 2006 roku, który znajduje się na najnowszej płycie GlaubeLiebeTod. 
Piosenka jak i teledysk są aluzją do historii o Kopciuszku, ukazują historię dziewczynki, traktowanej w domu jak piąte koło u wozu. Tęskni ona za swoim ojcem, który dawno temu wyjechał. W domu dziewczynka musi sprzątać, gotować, prać. Jej siostra robi wszystko, by jeszcze bardziej uprzykrzyć jej życie. Dziewczynka ma tego dosyć i wykorzystuje ostatnią zapałkę by spalić największy skarb swojej rodziny.
Singel uplasował się na 37. miejscu listy przebojów w Austrii.

</doc>
<doc id="738867" url="https://pl.wikipedia.org/wiki?curid=738867" title="Kasjany">
Kasjany

Kasjany – kolonia kolonii Kapitańszczyzna w Polsce, położona w województwie podlaskim, w powiecie hajnowskim, w gminie Narewka. Leży nad rzeką Waliczówką.
W latach 1975–1998 kolonia administracyjnie należała do województwa białostockiego.

</doc>
<doc id="738871" url="https://pl.wikipedia.org/wiki?curid=738871" title="Kordon (Eliaszuki)">
Kordon (Eliaszuki)

Kordon – kolonia wsi Eliaszuki w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.

</doc>
<doc id="738875" url="https://pl.wikipedia.org/wiki?curid=738875" title="Kosmos A-1">
Kosmos A-1

Kosmos A-1 — pierwszy człon radzieckich rakiet nośnych rodziny Kosmos. Człony tego typu były używane około 165 razy, w tym 10 razy z niepowodzeniem.

</doc>
<doc id="738879" url="https://pl.wikipedia.org/wiki?curid=738879" title="Czesław Cieślak">
Czesław Cieślak

Czesław Cieślak (ur. 8 lipca 1946 w Nagórkach) – polski przedsiębiorca, samorządowiec i polityk, poseł na Sejm II, III i IV kadencji.
Życiorys.
Syn Franciszka i Wacławy. Uzyskał wykształcenie średnie zawodowe. W 1972 ukończył Technikum Ogrodnicze w Powierciu. W latach 1981–1982 był współorganizatorem Niezależnego Samorządnego Związku Zawodowego Rolników Indywidualnych „Solidarność”, pełnił m.in. funkcję sekretarza zarządu wojewódzkiego związku w Koninie oraz przewodniczącego Zarządu Gminnego w Grabowie.
Zawodowo związany ze spółdzielczością, w 1990 został przewodniczącym rady Okręgowej Spółdzielni Mleczarskiej w Kole, a w 1992 objął funkcję prezesa tej spółdzielni. Był także współzałożycielem Krajowego Porozumienia Spółdzielni Mleczarskich i pierwszym przewodniczącym rady tej organizacji.
Od 1993 do 2005 sprawował mandat posła na Sejm II, III i IV kadencji z okręgów konińskich: nr 19 i nr 37. Był wybierany z listy Polskiego Stronnictwa Ludowego. W Sejmie pracował m.in. w Komisji Rolnictwa i Rozwoju Wsi, Komisji Gospodarki czy Komisji Regulaminowej i Spraw Poselskich. W 2005, 2007 i 2011 bez powodzenia kandydował w wyborach parlamentarnych.
W 2006 został radnym sejmiku wielkopolskiego. W 2010, 2014 i 2018 uzyskiwał reelekcję na kolejne kadencje.
W grudniu 2020 został powołany w skład utworzonej przez prezydenta Andrzeja Dudę Rady ds. Rolnictwa i Obszarów Wiejskich.
Odznaczenia.
W 2008 otrzymał Złoty Krzyż Zasługi, został także odznaczony Srebrnym Krzyżem Zasługi.

</doc>
<doc id="738883" url="https://pl.wikipedia.org/wiki?curid=738883" title="Kosmos A-2">
Kosmos A-2

Kosmos A-2 (lub S1) – drugi człon radzieckich rakiet nośnych rodziny Kosmos. Człony tego typu były używane około 165 razy, w tym 11 razy z niepowodzeniem.

</doc>
<doc id="738886" url="https://pl.wikipedia.org/wiki?curid=738886" title="Kancelaria Prezydenta">
Kancelaria Prezydenta



</doc>
<doc id="738894" url="https://pl.wikipedia.org/wiki?curid=738894" title="Bonn Hauptbahnhof">
Bonn Hauptbahnhof

Bonn Hauptbahnhof – główny dworzec kolejowy w Bonn, w kraju związkowym Nadrenia Północna-Westfalia, w Niemczech.

</doc>
<doc id="738900" url="https://pl.wikipedia.org/wiki?curid=738900" title="Braunschweig Hauptbahnhof">
Braunschweig Hauptbahnhof

Braunschweig Hauptbahnhof – główny dworzec kolejowy w Brunszwiku, w kraju związkowym Dolna Saksonia, w Niemczech.

</doc>
<doc id="738905" url="https://pl.wikipedia.org/wiki?curid=738905" title="Drag racing">
Drag racing

Drag racing (w Polsce pod nazwą wyścigi równoległe) – odmiana wyścigów samochodowych, w których dwa pojazdy (najczęściej samochody lub motocykle) w jak najkrótszym czasie przy starcie od zera pokonać mają prosty odcinek drogi lub toru. Drag racing wywodzi się ze Stanów Zjednoczonych i wciąż jest tam bardzo popularny. Wyścig najczęściej odbywa się na odcinku ¼ mili (402,336 m / 1320 ft), chociaż jest również rozgrywany na odcinku 1/8 mili (201 m / 660 ft).
, a oficjalna nazwa cyklu zawodów rozgrywanych w Polsce to Mistrzostwa Polski w Wyścigach Równoległych im. Jana Wdowczyka. Pierwsze oficjalne zawody w Polsce odbyły się 1 maja 2003 roku na lotnisku w Modlinie, jako Puchar PZM. Zawody odbywają się w podziale na klasy w zależności od pojemności silnika samochodu, napędzanej osi, oraz rodzaju silnika (doładowane, wolnossące oraz diesel).
Podział klas.
Na zawodach organizowanych przez SSS rozgrywane są też klasy street, tzn. samochodów dopuszczonych do normalnego ruchu ulicznego, z istotnymi ograniczeniami odnośnie do modyfikacji. Są to klasy FWD Street, RWD Street, AWD Street.
Legenda
Czasy uzyskiwane przez najszybsze samochody w Polsce oscylują w okolicy niewiele ponad 8 sekund na 402 m.
Popularność.
1 lipca 2007 r. w Kamieniu Śląskim została zorganizowana impreza o randze nieoficjalnych Mistrzostw Europy samochodów ulicznych – King Of Europe.
Drag racing jest także popularny w Brazylii, Australii, Japonii, RPA oraz w większości krajów europejskich szczególnie skandynawskich. Obecnie na świecie jest ponad 325 torów wyścigowych pod drag racing.

</doc>
<doc id="738906" url="https://pl.wikipedia.org/wiki?curid=738906" title="Harzgerode">
Harzgerode

Harzgerode – niemieckie miasto w kraju związkowym Saksonia-Anhalt, w powiecie Harz (do 30 czerwca 2007 w powiecie Quedlinburg).
W roku 2005 miasto liczyło 4439 mieszkańców, natomiast cztery lata później 8 836..
Harzgerode otrzymało prawa miejskie w roku 1338.
1 sierpnia 2009 Harzgerode zwiększyło swoje terytorium przyłączając gminy wspólnoty administracyjnej Unterharz: Güntersberge, Dankerode, Königerode, Schielo, Siptenfelde i Straßberg (z wyjątkiem Neudorf). Ta ostatnia gmina przyłączona została dopiero 1 września 2010.

</doc>
<doc id="738910" url="https://pl.wikipedia.org/wiki?curid=738910" title="Powiat Kwedlinburg">
Powiat Kwedlinburg



</doc>
<doc id="738911" url="https://pl.wikipedia.org/wiki?curid=738911" title="K'maro">
K'maro



</doc>
<doc id="738912" url="https://pl.wikipedia.org/wiki?curid=738912" title="Ft">
Ft



</doc>
<doc id="738921" url="https://pl.wikipedia.org/wiki?curid=738921" title="Augustów (stacja kolejowa)">
Augustów (stacja kolejowa)

Augustów – stacja kolejowa w Augustowie, w województwie podlaskim, w Polsce.
W roku 2018 stacja obsługiwała 150-199 pasażerów na dobę.

</doc>
<doc id="738923" url="https://pl.wikipedia.org/wiki?curid=738923" title="National Party of Australia">
National Party of Australia



</doc>
<doc id="738928" url="https://pl.wikipedia.org/wiki?curid=738928" title="Bienaszówka">
Bienaszówka

Bienaszówka – przysiółek wsi Łukawica w Polsce położony w województwie podkarpackim, w powiecie lubaczowskim, w gminie Narol.
Nazwą oboczną miejscowości jest Bieniaszówka.
W latach 1975–1998 przysiółek administracyjnie należał do województwa przemyskiego.

</doc>
<doc id="738929" url="https://pl.wikipedia.org/wiki?curid=738929" title="Piła (Ruda Różaniecka)">
Piła (Ruda Różaniecka)

Piła – przysiółek wsi Ruda Różaniecka położony w Polsce, w województwie podkarpackim, w powiecie lubaczowskim, w gminie Narol.
W latach 1975–1998 przysiółek administracyjnie należał do województwa przemyskiego.

</doc>
<doc id="738930" url="https://pl.wikipedia.org/wiki?curid=738930" title="Australian Labor Party">
Australian Labor Party



</doc>
<doc id="738936" url="https://pl.wikipedia.org/wiki?curid=738936" title="Złomy Ruskie">
Złomy Ruskie

Złomy Ruskie – część wsi Huta-Złomy położona w Polsce, w województwie podkarpackim, w powiecie lubaczowskim, w gminie Narol.
W latach 1975–1998 Złomy Ruskie administracyjnie należały do województwa przemyskiego.

</doc>
<doc id="738938" url="https://pl.wikipedia.org/wiki?curid=738938" title="Australian Democrats">
Australian Democrats



</doc>
<doc id="738940" url="https://pl.wikipedia.org/wiki?curid=738940" title="Rapsod (utwór)">
Rapsod (utwór)

Rapsod – fragment dłuższego utworu lub samodzielny poemat, który sławi wybraną osobę lub bohaterskie czyny. Zwykle posiada charakter podniosły, żałobny i smutny. Rapsod może występować jako fragment epopei lub jako samodzielny utwór liryczny. W literaturze polskiej określenia "rapsod" użyli dla swoich utworów m.in. Cyprian Kamil Norwid (wiersz Bema pamięci żałobny rapsod) oraz Juliusz Słowacki (główne części "Króla-Ducha" noszą nazwę rapsodów).

</doc>
<doc id="738941" url="https://pl.wikipedia.org/wiki?curid=738941" title="Opactwo Matki Bożej w Cîteaux">
Opactwo Matki Bożej w Cîteaux

Opactwo Matki Bożej w Cîteaux (z łac. "Cistercium", fr. Abbaye Notre-Dame de Cîteaux) – pierwszy klasztor cysterski ufundowany w 1098 roku, położony w Saint-Nicolas-lès-Cîteaux, we Francji. Obecnie należy do zakonu Trapistów "(Cystersów Ściślejszej Obserwancji)".
Historia.
Założony w 1098 według reguły benedyktyńskiej klasztor przez Roberta z Molesme, opata benedyktyńskiego klasztoru w Molesme, który to opuścił zrażony upadkiem karności w klasztorach benedyktyńskich wraz z 20 braćmi. Klasztor w "Cîteaux" stał się pierwszym klasztorem cysterskim. Nazwa zakonu pochodzi od łacińskiej nazwy "Cîteaux" – "Cistercium". W języku francuskim wieś ta nazywała się w średniowieczu "Cisteaux", lecz litera "s" zniknęła później z tej nazwy, zostawiając po sobie ślad w postaci akcentu "circonflexe" nad literą "i".
Najbardziej znane filie tego opactwa to Morimond, La Ferté, Pontigny, Fontenay, Clairvaux we Francji i opactwo w Altenbergu w Niemczech.

</doc>
<doc id="738943" url="https://pl.wikipedia.org/wiki?curid=738943" title="Gramineae">
Gramineae



</doc>
<doc id="738944" url="https://pl.wikipedia.org/wiki?curid=738944" title="Ernest Albrecht von Eberstein">
Ernest Albrecht von Eberstein

Ernest Albrecht von Eberstein (ur. 6 czerwca 1605 w Gehofen, zm. 9 czerwca 1676 w Neuhaus k. Sangerhausen) – feldmarszałek w wojsku duńskim i saskim.
Był dwukrotnie żonaty, najpierw z Elizabeth Boren, a 6 maja 1638 poślubił w Neuhaus Ottilie Elisabeth von Ditfurth (1618-1675).
Graf Ernst Albrecht von Eberstein uchodził za błyskotliwego taktyka, który sztuki wojennej uczył się podczas wojny trzydziestoletniej.
Początki kariery wojskowej.
Kariera Ernsta Albrechta rozpoczęła się już w wieku 11 lat, gdy towarzyszył on swemu wujowi, podpułkownikowi von Lauterbach. Początkowo jego wuj był gubernatorem Deventer w Holandii, a potem służył w Czechach. Jako sojusznik Fryderyka V, von Lauterbach brał udział w bitwie na Białej Górze, a następnie służył pod wodzą hrabiego Mansfelda.
W roku 1622 17-letni Ernst Albrecht walczył jako zwykły żołnierz w armii Tilly'ego. Później wstąpił do armii szwedzkiej, w której jako kapral walczył przeciwko Polsce przez pięć lat. W roku 1630 służył w zakresie dyplomacji księciu Wilhelmowi von Sachsen-Weimar. Potem w służbie u hrabiego Wilhelma von Hessen-Kassel doszedł do rangi majora.
Oficer w wojnie trzydziestoletniej.
Podczas słynnej bitwy pod Lützen von Eberstein dowodził na prawym skrzydle armii szwedzkiej. W roku 1634 został podpułkownikiem i stanął na czele regimentu. Później von Hessen-Kassel postawił go na czele wszystkich swoich regimentów i nadał mu rangę pułkownika.
W listopadzie 1636 dowodząc 6 regimentami, w tym 4 regimentami kawalerii, dołączył pod Frankenhausen do szwedzkiego feldmarszałka Banera, pomagając mu w oblężeniu Lipska. Gdy wojska cesarskie zmusiły Banera, by wycofał się do Szczecina, von Eberstein prowadził działania osłonowe. Dzięki jego talentom odwrót udał się i armia szwedzka zdołała się uratować.
W początku roku 1639 razem ze Szwedami wtargnął do Czech, a wkrótce potem wziął udział w krwawej bitwie pod Chemnitz. Kontynuując walkę w Turyngii pobił będących w służbie cesarskiej Chorwatów, których potem ścigał do Duderstadt, gdzie ci ostatecznie skapitulowali. Na rozkaz hrabiny Amalii Elżbiety dołączył do armii Hesji-Kassel. Od czerwca do września 1641 wspomagał blokadę twierdzy Wolfenbüttel.
Uzyskawszy rangę generała majora, wraz z generałem Gürbriantem wziął 4 regimenty i 1600 ludzi by wesprzeć operacje szwedzkich sił pod feldmarszałkiem Torstenssonem w roku 1642. Dnia 24 września wraz ze Szwedami przeprawili się przez Ren koło Wesel i przybyli pod Lipsk w środku listopada. Gdy okazało się, że miasto już upadło, wówczas Eberstein i Gürbriant wkroczyli do Bawarii. Pobici trzykrotnie, zostali zmuszeni do odwrotu. Na rozkaz hrabiny Amalii Elżbiety wrócili w połowie roku 1643 i po przekroczeniu Renu przystąpili do oblężenia Duren oraz zbierania kontrybucji w Akwizgranie i okolicach. Wkrótce na skutek swoich starań Ernst Albrecht uzyskał zwolnienie od służby w wojskach hrabiny.
Osiem miesięcy później wstąpił do służby w armii władcy Hesji-Darmstadt Grzegorza II jako komendant twierdzy Giefen. Dnia 7 lutego 1646 awansował na generała lejtnanta obejmując dowództwo nad wszystkimi wojskami w Giefen i okolicy. W 1648 został mianowany feldmarszałkiem lejtnantem. Po zawarciu pokoju wrócił do domu.
W służbie króla Danii.
W roku 1657 król Danii Fryderyk III poprosił Albrechta Ernesta by pomógł mu w wojnie ze Szwecją. Eberstein zgodził się, a Fryderyk wyniósł go do rangi feldmarszałka i powierzył mu dowodzenie nad całą armia duńską wraz z feldmarszałkiem Hansem Schackiem. W listopadzie 1659 roku z powodzeniem przedostał się na wyspę Fionię i pobił Szwedów pod Nyborgiem.
W 1665 został kawalerem Orderu Słonia, najwyższego odznaczenia w królestwie Danii, a do tego otrzymał honorowy tytuł książęcy. Dostał także upragnione zwolnienie ze służby w armii duńskiej.
Ostatnie lata życia.
Zaraz po odejściu z armii duńskiej posypały się propozycje z licznych krajów, ale Ernst Albrecht postanowił na starość wrócić do ojczyzny i dlatego przyjął propozycję służby w armii saskiej w stopniu feldmarszałka.
W czasach pokoju Ernst Albrecht spędzał większość swego czasu w swych posiadłościach, głównie w zamku Neuhaus, niedaleko Harzgerode. Tam właśnie zmarł przeżywszy 71 lat. Pochowany został w Sehofen, a grób jego został udekorowany trofeami spod Nyborga.

</doc>
<doc id="738946" url="https://pl.wikipedia.org/wiki?curid=738946" title="Żeglarstwo na Letnich Igrzyskach Olimpijskich 1948">
Żeglarstwo na Letnich Igrzyskach Olimpijskich 1948

Żeglarstwo na Letnich Igrzyskach Olimpijskich 1948 w Londynie rozgrywane było w dniach 3–12 sierpnia 1948 roku na wodach Torbay. W programie znajdowało się pięć konkurencji, w każdej z klas rozegrano siedem wyścigów.

</doc>
<doc id="738947" url="https://pl.wikipedia.org/wiki?curid=738947" title="Kościół św. Zygmunta w Szydłowcu">
Kościół św. Zygmunta w Szydłowcu

Kościół św. Zygmunta w Szydłowcu – rzymskokatolicki kościół farny będąca siedzibą parafii św. Zygmunta oraz dekanatu szydłowieckiego. Znajduje się w południowej pierzei Rynku Wielkiego.
Dokument erekcyjny kościoła farnego pod wezwaniem św. Zygmunta Króla zbudowanego z fundacji Jakuba i Sławka Odrowążów datowany jest na 1 stycznia 1401 roku. Kościół postawiony został na zapleczu południowej pierzei rynku (dziś nieistniejącej), był drewniany.
W końcu XV w. Jakub Szydłowiecki rozpoczął budowę fary murowanej, ukończył ją jego brat Mikołaj Szydłowiecki przed 1525, który także ufundował większość wyposażenia kościoła. Wzniósł także od południa kaplicę – nekropolię rodową, w której spoczęły prochy jego samego, jego ojca Stanisława oraz brata Jakuba. Do dekoracji kościoła oraz kaplicy najprawdopodobniej sprowadził z Mogiły sławnego Stanisława Samostrzelnika. W 1563 fara została zamknięta przez Mikołaja Radziwiłła Czarnego, zagorzałego kalwina – katolikom przywrócił ją, być może już w 1567, Mikołaj Krzysztof Radziwiłł Sierotka.
Kościół jest orientowany, murowany z miejscowego piaskowca. Składa się z trzyprzęsłowego prezbiterium oraz prostokątnej nawy, dużo szerszej i wyższej. Od północy do prezbiterium przylega dwuprzęsłowa gotycka zakrystia i jednoprzęsłowy skarbczyk. Z kolei do nawy od południa przylega kaplica Najświętszej Marii Panny, zaś od północy kaplica św. Stanisława i kruchta. Także na osi kościoła, od zachodu, do nawy przylega kruchta pochodząca z czasów przebudowy Radziwiłłowskiej. Mury kościoła opięte są skarpami, cały kościół obiegają gzymsy profilowane: cokołowy, okapnikowy i wieńczący (koronujący) (klasyczne rozwiązanie gotyckie). Ceglane szczyty nawy zawierają blendy arkadowe oraz kamienne tarcze z herbami Mikołaja Szydłowieckiego. Wieżyczka (sygnaturka) pochodzi z połowy XVIII wieku.
Wewnątrz cenne są drzwi w portalu wiodącym do zakrystii oraz portale (do zakrystii i krucht). Prezbiterium sklepione jest gwiaździście – wykonano je według projektu rozrysowanego na północnej ścianie nawy. W ścianie prezbiterium znajduje się płyta nagrobna Mikołaja Szydłowieckiego pochodząca być może z warsztatu Berrecciego, wykonana z czerwonego marmuru. Nawa nie jest sklepiona, posada strop (obecny – z pierwszej połowy XVIII w., pierwotny strop znajdował się niżej). Na ścianach i stropie pierwotnym polichromie stworzył Stanisław Samostrzelnik. W kaplicy Najświętszej Marii Panny znajduje się zwornik z herbem Odrowąż oraz cztery narożne wsporniki z herbami Odrowąż, Abdank, Jastrzębiec i Trąby (pierwotnie na tym miejscu była Janina). Chrzcielnica kamienna jest późnogotycka, ufundowana przez Mikołaja Szydłowieckiego, również udekorowana herbami.
Z przełomu XVI i XVII w. pochodzą interesujące rysunki i napisy na kamiennych ciosach prezbiterium i południowej ściany nawy – przedstawiają budowle świeckie i kościelne, zawierają nazwiska i daty. Najciekawsze to rysunek budowli z chorągiewkami, budowla z wieżami i herbem Odrowąż, dwuwieżowa fasada kościoła, rycerz w zbroi, dom zwieńczony kulą.
Obok kościoła na cmentarzu stoi dzwonnica z XVI w. W murze cmentarnym znajduje się pośród płyt epitafijnych także głowa meduzy z XVII w.
Przysłowie lokalne: "W szydłowieckiej farze są złote ołtarze"...

</doc>
<doc id="738951" url="https://pl.wikipedia.org/wiki?curid=738951" title="AZS AJP Gorzów Wielkopolski">
AZS AJP Gorzów Wielkopolski

AZS AJP Gorzów Wielkopolski – polski żeński klub koszykarski z siedzibą w Gorzowie Wielkopolskim. Kontynuator tradycji powołanej w 1957 roku żeńskiej koszykarskiej drużyny Stilonu i w 1998 roku "Gorzowskiego Towarzystwa Koszykówki".
Historia klubu.
Klub powstał w 2001 roku po przekazaniu go z Gorzowskiego Towarzystwa Koszykówki. W tym samym sezonie koszykarki ówczesnego AZS PWSZ wywalczyły awans do I ligi koszykówki kobiet z turnieju barażowego rozgrywanego w Ostrowie Wielkopolskim, a w sezonie 2003/2004 po wygranej w decydującym meczu z SMS Warszawa 82:56 wywalczyły awans do ekstraklasy.
W pierwszym sezonie w ekstraklasie gorzowianki zajęły 8. miejsce przegrywając dwumecz o miejsca 7-8 z Odrą Brzeg 0:2 (55:70 w Gorzowie Wielkopolskim i 70:42 w Brzegu). W tym samym sezonie gorzowianka Agnieszka Szott została najskuteczniejszą zawodniczką Ekstraklasy uzyskując średnią 17,6 pkt. na mecz. Pierwszy medal mistrzostw Polski – brązowy, wywalczyły w sezonie 2007/2008 wygrywając w meczach o 3. miejsce z PKM Dudą Super-Pol Leszno 3:1. Pierwszy tytuł wicemistrza Polski gorzowski AZS PWSZ zdobył w sezonie 2008/2009 ulegając w finale Lotosowi PKO BP Gdynia 1:4. W sezonie 2009/2010 gorzowskie koszykarki w rundzie zasadniczej wygrały 23 z 24 spotkań, jednak w finale ponownie uległy Lotosowi PKO BP Gdynia 1:3. Kolejny sezon przyniósł czwarty z rzędu medal mistrzostw Polski – brązowy. Gorzowianki w półfinale przegrały z CCC Polkowice 2:3, ale w meczach o 3. miejsce pokonały 3:1 Lotos Gdynia.
Przed sezonem 2011/2012 Akademiczki opuściła wieloletnia zawodniczka i kapitan drużyny – Justyna Żurowska. Nowym kapitanem drużyny została Katarzyna Dźwigalska. Gorzowianki sezon ukończyły na 7 miejscu pokonując w dwumeczu o miejsca 7-8 ŁKS Siemens AGD Łódź 2:0. W tym samym sezonie Agnieszka Skobel została najlepiej przechwytującą zawodniczką ligi ze średnią 2,97 na mecz. W kolejnych rozgrywkach drużyna gorzowska przegrała w ćwierćfinałach z Wisłą Can-Pack Kraków 0:3 i zajęła 6. miejsce w lidze. W sezonie 2013/2014 gorzowianki zajęły po fazie zasadniczej 5. miejsce i z tego miejsca awansowały do 2 etapu rozgrywek. Tam toczyły zaciętą walkę o miejsce w czołowej czwórce z Artego Bydgoszcz i Energą Toruń. W decydującym o awansie meczu przegrały jednak w Bydgoszczy 89:73 i zajęły ostatecznie 5. miejsce. W przekroju sezonu wyróżniały się dwie zawodniczki klubu: Chineze Nwagbo i Sharnee Zoll, które były – odpowiednio, najlepiej punktującą (ze średnią 16,81 pkt. na mecz) i asystującą (ze średnią 7,4 na mecz) zawodniczką ligi.
Kolejny sezon był bardzo podobny do poprzedniego. Gorzowianki również zajęły 5. miejsce i w ćwierćfinale – w dwumeczu – grały z zespołem z Polkowic. W pierwszym spotkaniu padł wynik 69:51, w rewanżu – 36:61 dla CCC Polkowice i Akademiczki ponownie zajęły 5. miejsce w rozgrywkach. W przekroju całego sezonu gra AZS PWSZ była oparta na duecie: Zoll – Brewer. Obie zawodniczki zdobyły łącznie 964 pkt. co stanowiło ponad 50% punktów całej drużyny w przekroju sezonu. Koszykarki te były również wyróżniającymi się zawodniczkami ligi: Alyssia Brewer była najlepiej punktującą ze średnią 20,58 pkt. na mecz, a Sharnee Zoll – ponownie najlepiej asystującą ze średnią 8,4 na mecz. Zoll ponadto została najbardziej wartościowa zawodniczką I etapu rundy zasadniczej.
Bilans spotkań w najwyższej klasie rozgrywkowej.
"Stan na 12 kwietnia 2022"
Rozgrywki europejskie.
Puchar Europy.
Gorzowianki zadebiutowały w europejskich pucharach w sezonie 2007/2008. Były to rozgrywki Pucharu Europy Kobiet FIBA. Akademiczki trafiły do grupy F razem z Gospić Croatia Osiguranje, TSV 1880 Wasserburg i Szeviép Szeged. Ostatecznie AZS PWSZ wygrał fazę grupową odnosząc 5 wygranych w 6 spotkaniach i awansował do 1/16 tych rozgrywek. W 1/16 AZS PWSZ pokonał w dwumeczu CCC Polkowice (64:71 w Polkowicach i 76:50 w Gorzowie Wielkopolskim), ale w 1/8 uległ Levoni Cras Basket Taranto (72:73 w Gorzowie Wielkopolskim i 81:70 w Taranto).
W sezonie 2008/2009 gorzowianki ponownie wystąpiły w rozgrywkach Pucharu Europy Kobiet FIBA jednak tym razem zmagania zakończyły w fazie grupowej plasując się na 3 miejscu (2 wygrane w 6 spotkaniach). Akademiczki były w grupie A razem MBK Rużomberk, Municipal Targoviste i Dinamo Moskwa.
W sezonie 2017/2018 Akademiczki również zakończyły zmagania w fazie grupowej. Zajęły 3. miejsce – 1 wygrana w 6 spotkaniach. Gorzowianki w grupie A grały z TTT Ryga, Olympiakosem i Beşiktaşem JK.
Euroliga.
W sezonach 2009/2010 i 2010/2011 gorzowski AZS PWSZ występował w rozgrywkach Euroligi. W obydwu sezonach kończył rozgrywki na fazie grupowej. W sezonie 2009/2010 gorzowianki grały w grupie C razem z Rivas Ecópolis Madryt, MKB Euroleasing Sopron, ZVVZ USK Praga, CJM Bourges Basket i Good Angels Koszyce. Gorzowianki wygrały 3 z 10 spotkań i ukończyły rozgrywki na 5 miejscu.
W sezonie 2010/2011 Akademiczki trafiły do grupy D ponownie razem z CJM Bourges Basket oraz Berettą-Familia Schio, Frisco Sika Brno, Ros Casares Valencia i Nadieżdą Orenburg. AZS PWSZ wygrał 2 z 10 spotkań i ukończył rozgrywki na 6 miejscu.
Bilans spotkań.
"Stan na 1 lutego 2023"
Koszykarki.
Kadra drużyny.
"Stan na 15 listopada 2022"
Reprezentatki Polski w barwach klubu.
"Stan na 15 listopada 2022"
Koszykarki zagraniczne w barwach klubu.
"Stan na 22 sierpnia 2022"
¹ – 
² – 

</doc>
<doc id="738954" url="https://pl.wikipedia.org/wiki?curid=738954" title="Douglas Preston">
Douglas Preston

Douglas Jerome Preston (ur. 26 maja 1956 w Cambridge) – amerykański pisarz, twórca technothrillerów i horrorów, pisanych głównie z Lincolnem Childem.
Zarys biografii.
Douglas Preston jest absolwentem Cambridge School of Weston (Massachusetts), oraz Pomona College w Claremont (Kalifornia). Karierę pisarza zaczął, pracując w Amerykańskim Muzeum Historii Naturalnej w Nowym Jorku. Oprócz jego współpracy z Childem, napisał samodzielnie kilka powieści, a także książki z gatunku literatury faktu, dotyczące m.in. historii południowo-zachodnich stanów USA. Preston pisuje dla czasopism: „Smithsonian”, „The Atlantic Monthly” i „The New Yorker”.
Życie prywatne.
Douglas Preston ma dwóch braci: Davida – lekarza i Richarda, który także jest bestsellerowym pisarzem (powieść, literatura faktu).

</doc>
<doc id="738974" url="https://pl.wikipedia.org/wiki?curid=738974" title="Zamek w Szydłowcu">
Zamek w Szydłowcu

Zamek w Szydłowcu (Zamek Szydłowieckich i Radziwiłłów, Pałac Radziwiłłów) – dawna gotycko-renesansowa rezydencja rodu Szydłowieckich i Radziwiłłów oraz księżnej Anny Sapieżyny będąca jednym z głównych zabytków miasta.
Wybudowany w przez Stanisława Szydłowieckiego w latach 1470–1480 na miejscu dawnego grodu. W latach 1515–1526 nastąpiła przebudowa i rozbudowa gotyckiego zamku na renesansową rezydencję dokonana przez Mikołaja Szydłowieckiego. Albrycht Władysław Radziwiłł w latach 1619–1629 dokonał ostatniej przebudowy zamku w stylu późnorenesansowym i barokowym.
W 1802 zamek oraz dobra szydłowieckie zakupiła księżna Anna Sapieżyna Zamoyska, która odsprzedała go w 1828 skarbowi Królestwa Polskiego. Wkrótce potem został wydzierżawiony Maurycemu Engermanowi, który urządził tu skład piwa. Nieużytkowany od połowy XIX wieku popadał w ruinę, dopiero w latach 60. XX wieku miał miejsce pełny remont budowli. Zamek oddano miejscowym instytucjom publicznym, obecnie jest siedzibą Szydłowieckiego Centrum Kultury i Sportu oraz Muzeum Ludowych Instrumentów Muzycznych.
Położenie.
Zamek w Szydłowcu położony jest w zachodniej części miasta, w rozlewiskach rzeki Korzeniówki. Otoczony jest on fosą oraz zieleńcem zwanym Parkiem Radziwiłłowskim lub Ogrodem Zamkowym. Zamek szydłowiecki należy do budowli typu nizinnego, jego cechą charakterystyczną było maksymalne wykorzystanie przeszkód naturalnych, jakie występowały na terenie płaskim i nisko położonym. Wśród tych przeszkód należy wymienić mokradła, bagna, rzeki oraz wody wolnostojące. Przy budowie grodu brano pod uwagę te elementy ukształtowania terenu, które mogły jak najbardziej utrudnić bezpośredni do niego dostęp i maksymalnie zwiększyć szanse obrony. Wyspa zamkowa położona jest na wysokości 216 metrów nad poziom morza.
Historia.
Gród.
W XIII wieku, na terenie obecnego zamku istniał rycerski gród rezydencjonalny, będący zarazem ośrodkiem miejscowych włości. Być może na przełomie 1259/1260 gródek i leżąca obok wieś służebna zostały zniszczone podczas drugiego najazdu tatarskiego, podobnie jak pobliski Wąchock, Skaryszew, Iłża czy Sulejów. Gród chronił przeprawy przez Korzeniówkę na lokalnym szlaku Końskie – Wierzbica – Iłża. Jego pierwotny wygląd nie jest znany, wiadomo jedynie że zbudowano go na sztucznie usypanej wyspie umocnionej drewniano-ziemnymi konstrukcjami z sosnowych dranic wspartych drewnianymi palami, które otaczały drewnianą zabudowę mieszkalno-gospodarczą. Do następnej, słabo rozpoznanej fazy budowy grodu-zamku, należą XIV–XV-wieczne mury z nieregularnego kamienia ułożone na pionowo wbitych palach, których resztki znaleziono pod dziedzińcem. W dokumencie nadania praw miejskich z 1427 roku, budynek ten wymieniony jest jako "curia" rodu Szydłowieckich. Fundatorem zbudowania niewielkiego murowanego dworu, mógł być Jakub Szydłowiecki.
Gotyk.
W latach 1470–1480 Stanisław Szydłowiecki, kasztelan żarnowski i radomski, wzniósł murowany zamek złożony z budynku mieszkalnego, zwanego dworem i oskarpowanej wieży bramnej, połączonych murami obronnymi (początkowo mógł być to wał z częstokołem). Dojazd do strażnicy prowadził przez most stały i zwodzony. Dom mieszkalny zbudowany z kamienia, na planie prostokąta, miał na wszystkich czterech kondygnacjach po trzy pomieszczenia w jednym trakcie. W podziemiu pomieszczenia były sklepione, a na wyższych piętrach kryte drewnianymi stropami. W 1964 roku odsłonięto wschodnią elewację budynku. Widać w niej parę półkolistych wnęk opartych na kamiennym kroksztynie i dwa okienka w kamiennych obramieniach o ściętych krawędziach, które doświetlały klatkę schodową. Na piętro wchodziło się od dziedzińca po drewnianych schodach zewnętrznych, podobnie na wieżę, poprzez ganek na murze obronnym. Od strony fosy znajdowały się małe wykusze, używane jako miejsca ustępowe. Budynek był tynkowany, a naroża miał malowane w szaroniebieskie bonie, malowana była też kamieniarka. We wnętrzach zachowały się odsacki, ślady po gniazdach belek stropowych i kamienne portale wyznaczające pierwotne poziomy kondygnacji, a w przyziemiu od strony dziedzińca – okna z kamiennych ciosów o ściętych narożach. Dwór spełniał funkcje mieszkalno-reprezentacyjne. Wieża bramna zbudowana z miejscowego kamienia, trzykondygnacyjna, wsparta czterema narożnymi skarpami, w przyziemiu ma przejazd z ostrołukowymi otworami bramnymi, sklepiona krzyżowo.
Renesans.
Po śmierci Stanisława Szydłowieckiego w 1493 roku, połowę miasta odziedziczył jego młodociany syn Mikołaj. Do około 1505 roku Szydłowcem zarządzał Jakub, starszy brat Mikołaja, który przez kilka lat przebywał na dworze królewicza Zygmunta. Pomiędzy 1514 a 1517 rokiem Mikołaj odkupił od swych krewnych odziedziczoną przez nich połowę Szydłowca i miejscowy zamek. Zaraz potem przedsięwziął wielką rozbudowę rodzinnego gniazda. Wzniesiono wówczas dwupiętrowe wschodnie skrzydło (główna część gmachu), wydłużono i dostosowano do niego gotycki dwór oraz wymurowano co najmniej dwie kondygnacje skrzydła zachodniego, które dostawiono do gotyckiej wieży bramnej. Czworoboczny dziedziniec został zamknięty od południa murem parawanowym oraz podniesiono go o około 1 metr i wyłożono brukiem. W reprezentacyjnej wschodniej części zamku umieszczono loggię widokową, która była jedną z pierwszych w Polsce realizacji tego rodzaju. Elewację budynku wschodniego i wieży obiegał kamienny gzyms malowany w kolorach czerwono-niebieskim oraz fryz w formie plecionki z rozetami wykonany w technice sgraffito, dekoracja sgraffitowa wypełniała też trójkątne szczyty tego skrzydła. Naroża budynków miały malowane bonie. Okna otrzymały kamienne obramienia o bogatych profilach i krzyżykowych podziałach.
Wokół stawu zamkowego, zgodnie z upodobaniami epoki, założono zwierzyniec. W ciągu około dziesięciu lat powstała wspaniała rezydencja utrzymana w nowym wówczas stylu renesansowym, godna podskarbiego wielkiego koronnego, którym w 1515 roku został Mikołaj, uprzednio kasztelan sandomierski i radomski. Na zewnątrz fosy na północny zachód od zamku znajdowały się gospodarcze zabudowania Podzamcza. Przebudowa zamku pozbawiła go funkcji obronnych.
Zewnętrznej okazałości wczesnorenesansowej rezydencji odpowiadały wnętrza wyposażone w bogato profilowane portale, belkowo-kasetonowe głęboko profilowane stropy i wczesnorenesansowe, polichromowane stropy z kasetonami podwieszonymi między belkami, malowane fryzy, piece z wielobarwnych kafli pokrytych dekoracją geometryczno-roślinną i ceramiczne posadzki złożone z kwadratowych, dwubarwnych płytek polewanych. Zachowana kamieniarka świadczy, iż prace na zamku prowadzono w kilku fazach i wykonywały je różne warsztaty budowlano-kamieniarskie. Do najwcześniejszych należą okna w elewacji południowej skrzydła wschodniego i w wieży z późnogotyckimi motywami kryształów i laski oplecionej taśmą. Dekoracja okien i portali w formie skręconego sznura, kimationu, ząbków i dzbanuszków ma charakter wczesnorenesansowy. Należą do nich również bezgzymsowe portale z herbem Odrowąż na czerwono malowanej tarczy. Na jednym z obramień okna w trzeciej kondygnacji starego budynku zachowała się wykuta łacińska inskrypcja, stanowiąca parafrazę pierwszego wersu Psalmu 71 z Księgi Psalmów Starego Testamentu ("W Tobie Panie mam nadzieję, niech nie będę pohańbiony na wieki").
Autorstwo polichromii przypisuje się malarzom zatrudnianym przez Szydłowieckich: Stanisławowi Samostrzelnikowi oraz znanemu, pod imieniem Piotr. Pierwszy, związany był z Krzysztofem Szydłowieckim w latach 1511–1530, z którym odbywał podróż do Wiednia w 1515 roku. Malował on zapewne fryzy w skrzydle północnym. Fryzy w pomieszczeniach na trzeciej kondygnacji starego budynku wypełniają herby na tarczach w kolistych obramieniach (Jastrzębiec, Sulima oraz Odrowąż i Łabędź), a także pary delfinów podtrzymujących koronę, rozety kwiatowe i ornamenty roślinne. Są to herby rodzinne Mikołaja Szydłowieckiego. Inny fryz z uskrzydlonych główek aniołków w koronie oraz liści i motywów roślinno architektonicznych obiegał wielką sale na najwyższej kondygnacji. Natomiast malarz Piotr, sprowadzony z Królewca do Małopolski w 1526 roku, namalował prawdopodobnie fryz w skrzydle wschodnim (zachował się we fragmentach), z arkadami na kolumienkach i perspektywami renesansowych ogrodów. Malarz ten, pracujący dla księcia pruskiego Albrechta Hohenzollerna przybył na prośbę braci Szydłowieckich, aby ozdobić ich zamki w Szydłowcu i Ćmielowie.
Barok.
W 1548 roku dobra szydłowieckie, wraz z zamkiem, przeszły w posiadanie Radziwiłłów, poprzez małżeństwo córki Krzysztofa, Elżbiety, z Mikołajem „Czarnym” Radziwiłła z linii nieświesko-ołyckiej. Pierwsi Radziwiłłowie rzadko i krótko bywali w Szydłowcu, w zamku rezydował jedynie pański namiestnik. Nowi właściciele miasta „hrabiowie na Szydłowcu” również dokonali przebudowy i rozbudowy zamku. Szczególna rola w modernizacji rezydencji przypadła urodzonemu w Ćmielowie Mikołajowi Krzysztofowi Radziwiłłowi, który dziedzicząc hrabstwo szydłowieckie okazywał dla Szydłowca szczególne zainteresowanie, o czym świadczą jego częste pobyty w mieście.
Śladem pierwszych prac była płyta żeliwna do kominka z datą 1585, ostatnia wzmianka o niej pochodzi z 1936 roku oraz portale w sieni na I piętrze skrzydła wschodniego. Jednak główne prace rozpoczęły się w 1600 roku, kiedy Radziwiłł skierował do Szydłowca Kaspra Fodygę i jego współpracownika Hanusza, zatrudnionych wcześniej przy budowie zamku w Nieświeżu. W pracach warsztatu budowlano-rzeźbiarskiego wzięli udział Jan Poniatowski i Sebastian Młoski; ich sygnatury i data "1602", odkryte w latach 1969–1972 na filarach w pomieszczeniach parteru i I piętra poświadczają budowę sklepień. Usunięto wówczas renesansowe stropy oraz malowane fryzy (ich resztki zachowały się w pachach sklepiennych sieni na piętrze).
Poprzez dostawienie od strony dziedzińca wieżyczki z klatką schodową zmieniono komunikację w najstarszej części zamku, a poprzez narożne ganki uzyskano połączenie ze skrzydłem wschodnim. Reprezentacyjny charakter tego skrzydła podkreślono loggią założoną między komunikacyjnymi wieżyczkami, zaś w narożnikach budynku wschodniego wzniesiono bastiony, które na poziomie II piętra pełniły funkcję tarasów widokowych. Jeden z nich skierowany był na Stare Miasto z kościołem farnym i ratuszem, drugi na Skałkę i Składów z kościołem szpitalnym. Na parterze, po prawej stronie środkowej sieni, znajdowała się wielka sala kuchenna ze sklepieniem wspartym na filarze, której odpowiadała na piętrze komnata z kominkiem w architektoniczno-rzeźbiarskiej oprawie z herbem Radziwiłłów, na najwyższej kondygnacji mieściły się prywatne apartamenty. Zapewne w tym czasie wzniesiono nowe, trzykondygnacyjne skrzydło zachodnie (przy budowie, którego wykorzystano mur obronny), z klatką schodową pośrodku i dwoma pomieszczeniami po bokach, na parterze sklepionymi. Na piętrze, poprzez salę oświetloną podwójnym oknem, wchodziło się do kaplicy w wieży bramnej, w której w 1608 roku, wykuto wnękę na ołtarz, wyposażony przez Radziwiłła w krucyfiks i lichtarze. Z północno-zachodnim pomieszczeniem, prawdopodobnie skarbcem, sąsiadował wąski korytarzyk prowadzący do wzniesionego w tym czasie łącznika ze starym budynkiem i do latryny. Uwieńczeniem Mikołajkowych inwestycji był monumentalny portal wejściowy w formie arkady z parą kolumn po bokach. W bogato rzeźbionym kartuszu herbowym podtrzymywanym przez lwy, na tarczy z orłem radziwiłłowskim wykuto herby Mikołaja Krzysztofa Radziwiłła: Trąby, Odrowąż – herb otoczony wężem pożerającym własny ogon, Tarnawa (babki macierzystej), Dąbrowa (babki ojczystej).
Po śmierci Mikołaja prace na zamku od około 1618 roku, kontynuował syn Sierotki, kanclerz litewski Albrycht Władysław Radziwiłł. Do 1624 roku, budową kierował budowniczy Jan Herbek, obywatel Szydłowca. Pomieszczenia I i II piętra połączono wówczas amfiladą, a otwory drzwiowe opatrzono kamiennymi portalami z lustrami pod gzymsem. Zmieniono także okna II piętra wprowadzając piaskowcowe obramienia z uszakami, bez krzyżykowych podziałów. Jednolity wygląd nadał zamkowi fryz sgraffitowy pod gzymsem, powtórzony na wszystkich elewacjach. Sień na parterze skrzydła północnego północnego kaplicę ozdobiono sztukaterią. Ściany kaplicy wieńczy fryz pokryty dekoracją roślinną, a kopułę zdobią profilowane gzymsy palmetowe, żebra w układzie promienistym i motywy serca; w narożnikach znajdowały się drewniane tarcze herbowe Albrycht Władysława i jego żony. Ołtarz w kaplicy przeniesiono ze ściany wschodniej na południową, naprzeciw loży w ozdobnym obramieniu z piaskowca, dostępnej z 2 piętra skrzydła zachodniego. Twórcą polichromii w kaplicy był prawdopodobnie Tomasz Regius, którego ślady malarstwa istniały do czasów ostatniego remontu, choć pierwsze prace na zamku, mógł wykonać zmarły w 1623 roku malarz Jan Gładkowski. Prace na zamku zakończono w 1629 roku, co poświadcza tablica dodana przez Albrychta Radziwiłła w portalu.
Klasycyzm.
Mikołaj Radziwiłł, pułkownik wojsk litewskich oraz jego żona Maria z Gawdzickich, mieszkający w zamku od 1788 roku, dokonali nowego urządzenia wnętrz na II piętrze skrzydła wschodniego. Od południa mieściły się apartamenty mieszkalne, od północy zaś wielki salon. Wnętrza otrzymały dekorację malarską oraz wystrój sztukatorski, wprowadzono kominki, piece i ozdobne posadzki w tafle i trójkąty. Komunikację między piętrami zapewniły schody przebite przez sklepienie. Być może w tym czasie przesunięto na obecne miejsce w skrzydle wschodnim portal wejściowy oraz wybudowano wielką klatkę schodową z 67 stopniami wokół modrzewiowego słupa, prowadzącą z sieni na piętro i widoczną na najstarszym planie zamku z 1848 roku. Portal wejściowy pokazuje akwarela Józefa Szermentowskiego pod tytułem „Dziedziniec Zamku w Szydłowcu”.
Po bezpotomnej śmierci ostatniego Radziwiłła z linii Mikołaja – Macieja, Szydłowiec kupiła w drodze licytacji w 1802 roku Anna Sapieżyna, która kontynuowała urządzanie wnętrz zamkowych. Ich śladem jest empirowa dekoracja saloniku w apartamencie mieszkalnym na II piętrze skrzydła wschodniego, w formie panneau w obramieniach z wieńców laurowych wypełnionych motywami pejzażowymi (supraporty i medalion) oraz zwisami laurowymi. Pozostałości dekoracji malarskiej zachowały się również na III kondygnacji w skrzydle północnym, w postaci fryzu złożonego z tryglifów i metop wypełnionych panopliami i postaciami ludzkimi oraz ram ozdobionych wicią roślinną i perełkami, wydzielających prostokątne pola. W 1828 roku Anna Sapieżyna odsprzedała rządowi Królestwa Polskiego dobra szydłowieckie wraz z zamkiem.
Upadek.
Zamek, który wszedł w skład dóbr rządowych, niszczał od lat trzydziestych XIX w. Zamierzano urządzić w nim fabrykę sukna lub szkołę. W 1847 przeniesiono wyposażenie kaplicy zamkowej do kościoła św. Zygmunta. Zamek był częściowo zamieszkany i użytkowany na Skład Zbożowy Dzierżawcy Dóbr Rządowych. W czasie powstania styczniowego na zamku mieścił się lazaret. W roku 1863 zamek przeszedł pod zarząd Mortiza Engemana, który urządził tu skład piwa. Podczas wojny w roku 1915 zdjęto dachówkę, aby pokryć nią kościół farny.
W roku 1919 powołano komitet opieki nad zabytkami w Szydłowcu, w skład, którego weszli przedstawiciele Rady Miejskiej wraz z burmistrzem, dozór kościelny, architekt powiatowy oraz konserwator okręgu radomskiego. Zamek uznano formalnie za zabytek w 1922 roku. Budynek, dzierżawiony przez Edmunda Engemana, był bliski ruiny. Nieszczelne dachy, łatane gontem i blachą, spowodowały zawalenie się stropów II piętra i uszkodzenie sklepień. Zamek był zagruzowany, pozbawiony stolarki i oszklenia, posadzek i podłóg. Bieżącym remontom poddawano tylko skrzydło zachodnie, w którym na parterze były magazyny, a piętro wykorzystywano jako salę teatralną oraz na zabawy obywatelskie i straży ogniowej. Społeczną opiekę nad zamkiem sprawowało Towarzystwo Gimnastyczne „Sokół”, dzięki któremu w 1927 ze środków rządowych wykonano prace remontowe. Po przejęciu przez Skarb Państwa, zamek wydzierżawiono na cele kulturalno-oświatowe Stowarzyszeniu „Związek Strzelecki” (lata 1933–1938). Naprawiono wówczas wiązania dachowe i gzymsy, dachy pokryto dachówką, usunięto gruz, wygrodzono teren dawnego zwierzyńca. Przejęciem zamku zainteresowany był radomski oddział PTK, który zamierzał urządzić w nim muzeum regionalne, dokumentujące kulturę ludową powiatów opoczyńskiego i koneckiego oraz dzieje miast prywatnych w regionie sandomierskim.
23 września 1942 roku, hitlerowcy przystąpili do likwidacji getta w Szydłowcu. Większość Żydów poprowadzono na stację kolejową wywieziono do Treblinki. Z uwagi na dużą liczbę osób przebywających w mieście, około 5000 tymczasowo osadzono w zamku, gdzie mieli czekać na kolejny transport. Część uwięzionych podjęła próbę ucieczki, jednak do lasu dobiegli nieliczni. Reszta przetrzymywanych w zamku została wywieziona do Treblinki następnym transportem. W mieście pozostała grupa około 80 żydowskich robotników, która grzebała zwłoki zmarłych, została także wymordowana.
Odbudowa.
Zdewastowany i użytkowany niezgodnie ze swym charakterem od przeszło 100 lat, zamek poddano gruntownym pracom konserwatorskim. Prace rozpoczęto w latach 1950–1952 od rekonstrukcji loggii frontowej i nowych schodów zewnętrznych, następnie odremontowano skrzydło zachodnie i wieżę, w przyziemiu której odtworzono sklepienie krzyżowe. Dokonano wówczas odkrycia belkowo-kasetonowych stropów w najstarszej części zamku. Główne prace remontowe i adaptacyjne przeprowadzono w latach 60. i 70. XX wieku, poddając konserwacji m.in. zabytkową kamieniarkę portali i okien oraz polichromie. Zrekonstruowano też zewnętrzne sgraffita i częściowo strop kasetonowy oraz malowane fryzy.
W odremontowanym skrzydle zachodnim zamku, oddanym do użytku w połowie 1963 roku, otwarto dom kultury, a w 1970 roku swoje miejsce na zamku znalazła biblioteka publiczna. Od roku 1965 pracowała na zamku Międzywojewódzka Pracownia Konserwacji Dzieł Sztuki, wykonując konserwację muzealiów i zabytków ruchomych z województw kieleckiego i radomskiego. W 1968 roku pomieszczono również Muzeum Ludowych Instrumentów Muzycznych. Muzeum otwarte w maju 1975 roku, stało się pierwszą w Europie placówką specjalistyczną, obejmującą swym zasięgiem obszar jednego kraju.
Architektura.
Zamek w Szydłowcu jest dwupiętrowy, trójskrzydłowy (dziedziniec od południa jest zamknięty murem), położony jest na planie nieco nieregularnego czworoboku. Budynek otynkowany jest na biało i kryty czerwoną dachówką, wybudowany z piaskowca, ze śladowymi ilościami cegły. Z naroży budynku, wychodzą miedziane gargulce w formie skrzydlastego smoka.
Fryz sgraffitowy to zwieńczenie elewacji zamkowych o szerokości 77 centymetrów, obiega on ściany dziedzińca oraz fasad zewnętrznych wraz z południowymi i północnymi szczytami. Oryginalne warstwy zachowały się na szczycie południowym i północnym oraz fragmentami na ścianach dziedzińca, ściany północnej oraz wokół wieży. Sgraffito nie posiada domieszki cegły tłuczonej.
Skrzydło wschodnie.
Skrzydło wschodnie położone jest na planie długiego prostokąta, skrzydło jest trzykondygnacyjne, jednotraktowe o rozmiarach około 55 × 14 m. Elewację budynku wschodniego obiega gzyms malowany w kolorach czerwono-niebieskim oraz fryz w formie plecionki wykonany metodą sgraffitową.
Elewacja wschodnia.
W elewacji wschodniej, do części środkowej skrzydła, przylegają kwadratowe wieżyczki, pełniące funkcje komunikacyjne między piętrami. Reprezentacyjna wschodnia część zamku, z dwoma dobudowanymi wieżyczkami, zwrócona ku fosie, została przyozdobiona efektowną loggią widokową o trzech arkadach, najwcześniejszą tego typu konstrukcją w Polsce. Wczesnorenesansowa loggia, której zadaszenie wsparte jest na dwóch kolumnach, zwrócona jest w stronę parku. Na pierwszej kondygnacji łączy się z rozległymi schodami z ażurową balustradą, podobna kamienna balustrada znajduje się na narożnych bastionach, które wychodzą z północnego i południowego narożnika skrzydła wschodniego.
Elewacja wschodnia zawiera ślady tynków imitujących rustykę oraz gzyms wieńczący ze śladami polichromii (czerwień pochodzenia ziemnego i azuryt). Znajdują się tam również dekoracyjne podziały w formie płycin w tynku pomiędzy kondygnacjami I i II piętra. W bastionie południowo-wschodnim mieści się okienko strzelnicze dla broni palnej oraz portal z żelaznymi drzwiami i herbem Odrowąż.
Elewacja zachodnia.
Elewacja zachodnia, skrzydła wschodniego, położona jest od strony dziedzińca zamkowego, połączona jest ze skrzydłem północnym loggią. Okna pierwszej i drugiej kondygnacji posiadają kamieniarkę wewnątrz okienną w układzie krzyżykowym, ozdobione są renesansowymi obramieniami i gzymsami.
Na parterze, w wejściu do skrzydła znajduje się barokowy portal księcia Radziwiłła, wykonany z piaskowca szydłowieckiego. Na gzymsie wsparte dwa kamienne heraldyczne lwy, trzymające kartusz uwieńczony książęcą mitrą. Służy on za tło tarczy herbowej oraz trzem szyszakom z labrami i orłami wyrastającymi z ich koron. W tarczy herbowej radziwiłłowski orzeł, na którego piersiach mniejsza tarcza z herbami: Trąby, Odrowąż, Ślepowron i herb Wiśniowieckich (Korybut). Poniżej murowana płyta ujęta w ramy, na której wybity jest napis: "ALBERTUS-RADZIWIŁŁ-DEI GRATIA-DUX IN OLICA-ET NIESWIESZ-S.R.J.P.COMES-IN SCHIDLOWIEC ET MHIR CASTELANUS TROCESIS CAPITANEUS SZERE-SZOWIENISIS AD 1629". Jego aktualne umiejscowienie jest wtórne.
Elewacja północna i południowa.
Elewacje północna i południowa są ścianami bocznymi skrzydła wschodniego. W ich wieńczących szczytach znajdują się po dwa okienka otoczone fryzem sgraffitowym. Elewacja południowa na poziomie pierwszego piętra, łączy się z murem kurtynowym, jednak oddzielona jest od niego wysoką skarpą, natomiast północna elewacja przechodzi w elewacje skrzydła północnego. Okna posiadają kamienne obramienia o bogatych obramieniach z motywami kryształów i skręconego sznura oraz krzyżykowe podziały. Zwieńczenie drugiego piętra (oddzielające je od szczytu) stanowi miedziana blacha, która z upływu czasu przybrała kolor zielony.
Skrzydło północne.
Skrzydło północne ukazuje wyraźne rozwarstwienie na dwie części: zachodnią i wschodnią. Wątek części starszej od strony wschodniej wykonany jest z dużych obciosanych kamieni, uzupełnionych kawałkami cegły. Wątek części nowszej tworzą łupane, płasko kładzione kamienie. Część wschodnia skrzydła północnego to tak zwany dom gotycki, który pochodzi z pierwotnej budowli, następna część została dobudowana w czasach renesansu.
Elewacja północna.
W elewacji północnej, w miejscu połączenia starej i nowej części zamki odkryto pierwotną ścianę zachodnią starszego budynku to znaczy szczytową i prostopadłą do ściany północnej z fragmentami ornamentu sgraffitowego. Równiej w części starszej zachowały się dwa kamienne kroksztyny będące pozostałościami po dawnych latrynach.
Okna w tej części budowli są nieregularnie ułożone, różnego typu i różnej wielkości, świadczy to o licznych rozbudowach i zmiany funkcji tej części zamku.
a. Do fasady dobudowana została w latach 60. XX wieku, podłużna kotłownia oraz magazyny. W dniu dzisiejszym jest to najbardziej zniekształcone i zaniedbane skrzydło zamku.
Elewacja południowa.
Elewacja południowa skrzydła północnego jest mocno zróżnicowana stylowo, poprzez odkrycia z badań architektonicznych i archeologicznych zamku. Od starej części odchodzi ryzalit, pochodzący z czasów Radziwiłłów, zawiera on klatkę schodową ze schodami obiegającymi centralny filar. Ściany klatki schodowej zostały jedynie domurowane do ściany skrzydła północnego i nie były z nią przewiązane, spowodowało to odchylenie się wieżyczki od głównego budynku.
Na poziomie pierwszego i drugiego piętra ryzalit łączy się ze skrzydłem wschodnim poprzez loggię. Na pierwszym piętrze loggia posiada ażurowaną balustradę, pod loggią znajduje się łukowe przesklepienie, będące w połowie zamurowane. Do obu skrzydeł wchodzi się przez kamienne portale. Na klatkę schodową wchodzi się przez nowoczesne drewniane drzwi, podobne prowadzą do przyziemia. Główne wejście, także jest zmodernizowane, i prowadzi na rozległą klatkę schodową, prowadzącą na wyższe kondygnacje.
Okna posiadają kamienne obramienia, na parterze i pierwszym piętrze posiadają również krzyżykowe podziały. Na nadprożu jednego z okien znajduje się łacińska inskrypcja:"IN THE DOMINE SPERAVI NON CONFUNDETUR IN AETERNUM PSALL", w prawie identyczną inskrypcję zaopatrzona jest chrzcielnica kamienna w kościele farnym z datą "1511".
Skrzydło zachodnie.
Skrzydło zachodnie łączy resztę zamku z wieżą bramną. Jego dokładna data budowy nie jest znana, najczęściej za fundatora podaje się Mikołaja Szydłowieckiego, ale niektórzy historycy mówią, że Elżbieta Szydłowiecka była jego fundatorką.
Elewacja wschodnia.
Elewacja wschodnia, frontowa, od strony dziedzińca jest zmodernizowana na poziomie parteru, gdzie zamurowano okna i wstawiono nowe drzwi. W części pierwszego piętra wybito nowe okna. Widoczny jest także wyraźny uskok w grubości ściany na wysokości pierwszego piętra, kryty gontem, jest to ślad dawnego muru średniowiecznego. Na poziomie pierwszego piętra znajdują się okna z krzyżykowymi podziałami.
Elewacja zachodnia.
Elewacja zachodnia jest jedną z najlepiej odnowionych zewnętrznych części zamku, obok wieży i muru kurtynowego. Odnaleziono i odtworzono rząd okien na parterze, oraz odrestaurowano całość kamieniarki. Na parterze i pierwszym piętrze okna posiadają krzyżykowe podziały.
Wieża bramna.
Drugi z najstarszych budynków, wieża bramna, zbudowana jest na rzucie zbliżonym do kwadratu, podparta narożnymi szkarpami. W przyziemiu znajduje się gotyckie sklepienie krzyżowe z ostrołukowymi otworami wjazdowymi. Na piętrze znajduje się późnorenesansowa kaplica, zajmująca dawne dwie kondygnacje. Od wschodu, zachodu oraz południa na poziomie pierwszego piętra znajdują się okna z kamiennymi obramieniami o bogatych profilach i krzyżykowych podziałach, natomiast na poziomie drugiego piętra znajdują się okrągłe okna. Przy zwieńczeniu gzymsu znajdują się okrągłe otwory strzelnicze. Wieża zwieńczona jest kulą, na której usytuowany jest miedziany gryf.
Mur kurtynowy.
Mur kurtynowy zamyka od południa dziedziniec. Mur łączy wieżę bramną z budynkiem wschodnim, obecnie zachowane jest jedno wejście z kamiennym portalem. W murze od strony dziedzińca znajdują się ślady gzymsów, portali oraz różnych rzeźbionych herbów, będąc swoistymi lapidariami.
Wnętrza.
Wnętrza zamku w większości nie są udostępnione dla turystów, są one zróżnicowane stylowo, wystrojem oraz kompozycją.
Parter.
Pomieszczenia parterowe, należą do Szydłowieckiego Centrum Kultury, są to mało atrakcyjne sale, między innymi dlatego, że często zmieniały swoje funkcje, były przebudowywane i źle odremontowane. Skrzydło wschodnie zajęte jest przez bibliotekę, oraz salę kostiumową, gdzie znajdują się wszystkie stroje potrzebne do spektakli teatralnych.
Sala kinowa.
Sala kinowa, zwana również kameralną przystosowana jest do potrzeb teatralnych oraz do wyświetlania filmów. Przy ścianie południowej znajduje się drewniana scena. W tym pomieszczeniu odbywają się przedstawienia teatralne, przeglądy konkursowe, wystawy pościeli oraz imprezy okolicznościowe. Salę kameralną przyozdabia wystawa rysunków przedstawiająca Szydłowiec w ołówku oraz wystawy tematyczne.
Kawiarnia.
W skrzydle północnym znajduje się kawiarnia zamkowa, znajduje się w niewielkim pomieszczeniu pomiędzy klatką schodową i szatnią a łazienką oraz salą kinową. W tym pomieszczeniu znajdują się sztukaterie stiukowe, żebrowo-ramowe na suficie. W sezonie letnim czynny jest ogródek kawiarniany na dziedzińcu zamkowym.
I Komnata.
W najstarszej części zamku, znajduje się pomieszczenie z drewnianym belkowym stropem profilowanym. W narożniku północno-wschodnim mieszczą się relikty kominka, w ścianie wschodniej, po odgruzowaniu pach sklepiennych sąsiedniej komnaty natrafiono na otwór przesklepiony odcinkiem zbliżonym do łuku kamieniarki, a poniżej na okienku typu strzelniczego w obramieniu kamiennym o fazowanych narożach.
Czytelnia.
W jednym z pomieszczeń skrzydła wschodniego urządzono czytelnię biblioteki publicznej, czytelnia zawiera zbiory regionalne oraz popularnonaukowe. W pomieszczeniu stwierdzono kilka poziomów bruku. Po odgruzowaniu pach sklepiennych między czytelnią a pokojem nad, odsłonięto lico pierwotnego domu gotyckiego ze śladem otworu większego i małym obramionym okienkiem typu strzelniczego. Na ścianie zachodniej występuje para półkolistych wnęk połączonych trójdzielnym masywnym kroksztynem kamiennym. W lewej wnęce okienko typu strzelniczego w kamiennym obramowaniu. W górnej partii ściany zachowała się oryginalna zaprawa w kolorze szarokremowym, ze śladami malowanych pasów nad łukami i nad nimi. Pasy nad łukami są w kolorze czerwieni z różem weneckim, pod łukami wykonane szarobłękitem. Na narożniku północno-zachodnim fragmenty boniowania z rysunkiem rytym, w kolorze szaroniebieskim.
Galeria.
Pomieszczenie skrzydła wschodniego, do którego wchodzi się przez wyżej wymieniony barokowy portal wejściowy, należy do Szydłowieckiego Centrum Kultury i jest salą wystawową Ekspozycji ART. Pomieszczenie jest również miejscem rozpoczynania otwarć wystaw oraz związanych z nimi bankietów. W Galerii wystawiana jest sztuka artystów ludowych oraz ekspozycje związane z Szydłowcem. W pomieszczeniu znajdują się sklepienia kolebkowe ceglane z lunetami ostrołukowymi.
Biuro biblioteczne.
Biuro biblioteczne jest miejscem, w którym załatwiane są główne sprawy biblioteki publicznej, znajduje się w nim ksero, starodruki oraz książki przeznaczone do introligatora. Niektóre pozycje książek, zwłaszcza regionalnych są udostępnione do sprzedaży. W pomieszczeniu zachowały się ślady koryt kanalizacyjnych. W przejściu pomiędzy galerią a biurem znajduje się portal z malowanym na czerwono herbem Odrowąż.
Biblioteka.
Od 1990 roku, w strukturach SCK-Zamek działa biblioteka publiczna. Zbiory biblioteczne liczą ponad 60 000 woluminów, obejmują literaturę rozrywkową, naukową i popularnonaukową z różnych dziedzin wiedzy, księgozbiór o charakterze informacyjnym oraz bogaty zbiór wydawnictw regionalnych będących źródłem wiedzy o historii, geografii, turystyce, gospodarce i kulturze miasta i regionu. Wśród wielu cennych pozycji znajdują się w szydłowieckiej książnicy dzieła o wielkiej wartości i unikatowym charakterze. Architektura pomieszczenia bibliotecznego ogranicza się do centralnego filaru, na którym oparte jest sklepienie krzyżowe. Trzon filaru jest nieotynkowany, więc widoczny jest na nim kamień.
I Piętro.
Skrzydło zachodnie, oraz renesansowa część skrzydła północnego należy do Szydłowieckiego Centrum Kultury, natomiast skrzydło wschodnie i gotycka część skrzydła wschodniego należą do Muzeum Ludowych Instrumentów Muzycznych. Pomieszczenia I piętra są najciekawszymi salami na szydłowieckim zamku, jest to również ta część zamku, którą mogą w znacznej części oglądać turyści. Jednak skrzydło północne, w większości, to pomieszczenie dyrektorskie obu instytucji kulturalnych miasta.
Kaplica.
Kaplica, położona jest na planie kwadratu, przykryta kopułą na pendentywach. Kopuła w kształcie połowy kuli ozdobiona jest stiukową dekoracją ramową, profilowaną, pokrytą dwoma rzędami wolich oczu i sznurami pereł, układających się w motywy serc. Dekoracja ta należy do typu lubelsko-kaliskiego, datowana na początek XVII wieku i znajduje liczne analogie w obiektach sakralnych Małopolski. Na ścianie wschodniej znajduje się otwór, ulokowany w miejscu pierwotnego ołtarza, do tego niewielkiego „pomieszczenia” służą dwie pary półokrągłych przejść, wewnątrz wnęki znajduje się rzeźbiony w murze aniołek, symbol galerii zamkowej.
Kaplica zbudowana jest z kamienia, sporadycznie występuje cegła. Kamienne obramowanie okna w ścianie północnej zostało osadzone dopiero po wyprawieniu ścian, wskazuje na to odmienny rodzaj tynku otaczającego obramowanie i fakt, że znajduje się on tylko w tym miejscu. Kaplica zamkowa jest również salą główną Galerii Kaplicy Zamkowej, która wystawia w niej obrazy oraz rzeźby.
Sala wystawowa.
Sala wystawowa, jest boczną salą Galerii Kaplicy Zamkowej, jednak to w niej organizowane są otwarcia wystaw oraz przemówienia okolicznościowe. Jest to pomieszczenie, w którym odbywają się bankiety, konkursy wiedzowe, próby chóru miejskiego oraz teatrów, a także mniejszych koncertów oraz zebrań. Architektura tego pomieszczenia ogranicza się do przejścia do kaplicy, zwieńczonego łukiem półkolistym oraz ozdobnych portali do sąsiednich pomieszczeń. Historyczny charakter tego miejsca nadaje znajdujące się w nim pianino, stare kufry oraz świeczniki. W sali wystawowej eksponowane są dzieła pochodzące z plenerów oraz sztuka twórców ponadlokalnych.
Biuro.
Jedno z pomieszczeń dyrektorskich Szydłowieckiego Centrum Kultury, do którego prowadzi ozdobny, późnogotycki portal wejściowy. Wewnątrz znajdują sklepienia krzyżowe oraz współczesne obrazy Szydłowca.
Komnata I.
Sala dyrektora Muzeum Ludowych Instrumentów Muzycznych, zachował się fragment malowideł renesansowych na ścianie wschodniej i południowej, ściana północna przewiązana jest belką drewnianą, pomieszczenie nie jest udostępnione dla turystów.
Komnata II.
Kolejne z pomieszczeń dyrektorskich Muzeum, widoczne są w nim ślady po pierwotnych belkach stropowych pierwotnego układu kondygnacji – domu gotyckiego. Na ścianie wschodniej widoczne są ślady malowideł. Wystrój wnętrz nawiązuje do XIX-wiecznych trendów pałacowych.
Sala kasetonowa.
Sala kasetonowa to jedno z najlepiej zachowanych pomieszczeń zamkowych. W ścianie północnej znajduje się otwór dawnej latryny ("locus secreti"), doświetlanej przez niewielkie okienko, w którym znajduje się witraż przedstawiający delfina. Zachowały się również polichromowane kasetony, wykonane w warsztacie polskim około 1526 roku. Na kasetonach widnieją przedstawienia ornamentalne o motywach roślinnych, uproszczony motyw owocu granatu, podwójna sześciopłatkowa rozeta, mała rozeta pięciopłatkowa, liście dębu i wole oczka. Ściany obiega fryz z motywem wici roślinnej, z rozetkami oraz herbami: Jastrzębiec i Sulima, datowany na pierwsze ćwierćwiecze XVI wieku. W ścianie wschodniej odnaleziono okno strzelnicze dużych rozmiarów. Wystrój wnętrz nawiązuje do XIX-wiecznych tradycji pałacowych. Jest to obecnie gabinet dyrektora Muzeum.
Sala ekspozycyjna.
Sala ekspozycyjna Muzeum Ludowych Instrumentów Muzycznych przeznaczona jest do celów wystawienniczych. Na zachodniej ścianie tego pomieszczenia, stanowiącej livo domu gotyckiego widoczne są przemurowania: na osi portalu istnieje okienko o wymiarach 35 cm x 35 cm w obramieniu kamiennym. W Glifie okna północnego widoczne są ślady malowidła renesansowego.
Sala muzealna.
Sala muzealna znajduje się w centrum dworu renesansowego, prowadzi do niej rozległa barokowa klatka schodowa. W sali znajdują się wtórne sklepienia z profilowanymi w tynku żebrami, bowiem w XVIII wieku przebito tutaj klatkę schodową. Po ścianie zachodniej, w narożu północno-zachodnim widoczny jest fragment wycięcia ze śladami po schodach w górnej partii ściany resztki renesansowego fryzu. W nasadzie sklepień widoczne są wiązania cegieł, nie zachowujące zasady zakrywania spoin. W ścianie południowej widoczne są ślady kominka. W sali muzealnej znajduje się recepcja Muzeum oraz niewielka ekspozycja z ludowymi kapelami.
Sala rycerska.
Sala rycerska wsparta jest na filarze, na którym wspierają się sklepienia sali. W ścianie północnej kominek – na dwóch konsolach ujmujących paleniska wspiera się profilowany gzyms, nad którym w części centralnej umieszczony jest kartusz herbowy. Ramię herbu stanowią esownice dźwigające drugi, również profilowany gzyms. Całość wieńczy dekoracja złożona z esownic i festonów o wybitnie barokowym charakterze. Na kartuszu umieszczony jest orzeł radziwiłłowski. Dolny gzyms profilowany i belka spoczywająca na konsolach są zrekonstruowane.

</doc>
<doc id="738978" url="https://pl.wikipedia.org/wiki?curid=738978" title="Depresja Świebodzic">
Depresja Świebodzic

Depresja Świebodzic – niewielka jednostka geologiczna w Sudetach Środkowych. 
Jest to geologiczne piętro strukturalne Masywu Czeskiego, zbudowane ze skał osadowych, położone między metamorfikiem kaczawskim od północy i blokiem sowiogórskim od południa, a od południowego zachodu oddzielona jest uskokiem od niecki śródsudeckiej. Powierzchnia depresji ma kształt zbliżony do trapezu, rozciąga się z południowego wschodu od miejscowości Świebodzice w kierunku północno-zachodnim.
Jest to waryscyjska depresja śródgórska w formie wydłużonego rowu o kierunku wschód-zachód, otoczona wzniesieniami skał krystalicznych: bloku sowiogórskiego oraz metamorfiku kaczawskiego. Stanowi samodzielną jednostkę geologiczną utworzoną z niezmetamorfizowanych skał osadowych. Wypełniają ją osady górnodewońskie i dolnokarbońskie, które należą do synorogenicznego kompleksu waryscyjskiego. Skały wypełniające depresję to przede wszystkim piaskowce, zlepieńce, mułowce, łupki ilaste, wapienie.
Depresja Świebodzic buduje fragmentarycznie podłoże Pogórza Wałbrzyskiego i zachodniej części Gór Sowich. Od północy skały depresji Świebodzic graniczą z Górami Kaczawskimi, od północnego wschodu z sudeckim uskokiem brzeżnym, od południa z Górami Wałbrzyskimi i Górami Sowimi. 

</doc>
<doc id="738979" url="https://pl.wikipedia.org/wiki?curid=738979" title="Alfabet wietnamski">
Alfabet wietnamski

Alfabet wietnamski () – alfabet oparty na piśmie łacińskim, służący do zapisu języka wietnamskiego. Składa się z następujących 29 liter:
W zapisie języka wietnamskiego używa się też 10 dwuznaków i jednego trójznaku:
Liter F, J, W oraz Z używa się do zapisu wyrazów obcego pochodzenia.
Alfabet wietnamski i wymowa poszczególnych liter.
Uwaga: spółgłoski c, p, i t występujące w wygłosie wyrazów, wymawiane są bez plozji.
Wymowa dwuznaków i trójznaku NGH.
a) Wymowa w nagłosie sylaby:
b) Wymowa w wygłosie sylaby:
Zaznaczenie tonów na piśmie.
Tony zaznacza się we współczesnym alfabecie wietnamskim za pomocą odpowiednich znaków diakrytycznych.

</doc>
<doc id="738984" url="https://pl.wikipedia.org/wiki?curid=738984" title="Essilor">
Essilor

Essilor – firma projektująca i produkująca soczewki okularowe (szkło progresywne). Od końca lat 80. jest liderem w swojej branży na świecie produkując ponad 200 mln soczewek rocznie. 
Essilor powstał w 1972 r. z połączenia dwóch francuskich firm: Essel i Silor. Najbardziej znanym jego produktem są soczewki Varilux.
W 1990 roku Essilor założyło Transitions Optical jako spółkę joint venture z amerykańskim koncernem PPG.
Od 2002 r. działa w Warszawie fabryka Essilor Optical Laboratory Poland.

</doc>
<doc id="738996" url="https://pl.wikipedia.org/wiki?curid=738996" title="Turmit">
Turmit

Turmit – dwuwymiarowy model obliczeń będący połączeniem maszyny Turinga i modelu Langtona. Wykazano, że odpowiadają pod względem możliwości obliczeniowych jednowymiarowej maszynie Turinga.
W przeciwieństwie do jednowymiarowych maszyn Turinga taśma zawiera się siatce komórek, które mogą zostać zmodyfikowane przez aktywny element (czoło). Zmienia on swój kierunek poruszania w każdej iteracji w zależności od swojego własnego stanu i stanu komórki, na jakiej się znajduje.
„Czoło” struktury nazywane jest zwykle "mrówką" lub "turmitem" (od "termit" i "Turing") dla siatek kwadratowych oraz "pszczołą", "robakiem" lub "żółwiem" dla siatek heksagonalnych (sześciokątnych).
Pojedynczy turmit określany jest przez zmienne jego pozycji, kierunku i stanu.

</doc>
<doc id="738997" url="https://pl.wikipedia.org/wiki?curid=738997" title="Droga wojewódzka nr 763">
Droga wojewódzka nr 763

Droga wojewódzka nr 763 (DW763) – droga wojewódzka w województwie świętokrzyskim o długości 11 km, łącząca drogę wojewódzką nr 762 w Chęcinach z DK73 na granicy Brzezin i Morawicy. Droga w całości przebiega przez powiat kielecki.
Razem z krótkim odcinkiem DW762 umożliwia dojazd od drogi krajowej nr 73 do trasy S7 w kierunku Krakowa.
Historia numeracji.
Na przestrzeni lat trasa posiadała różne kategorie i oznaczenia:
Dopuszczalny nacisk na oś.
Od 13 marca 2021 roku na drodze dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dla ruchu ciężkiego – na całej długości drogi dozwolony był ruch pojazdów o nacisku na pojedynczą oś do 8 ton. W listopadzie 2005 roku dokonano obniżenia dopuszczalnego nacisku na oś z 10 ton.

</doc>
<doc id="739004" url="https://pl.wikipedia.org/wiki?curid=739004" title="Free Trade Party">
Free Trade Party



</doc>
<doc id="739005" url="https://pl.wikipedia.org/wiki?curid=739005" title="Czarne Stopy (powieść)">
Czarne Stopy (powieść)

Czarne Stopy – powieść dla dzieci i młodzieży Seweryny Szmaglewskiej opublikowana po raz pierwszy w 1960 roku.
Jej akcja toczy się po 1952 roku w Górach Świętokrzyskich, w harcerskim obozie w miejscowości Mąchocice. Chłopcy z pięciu harcerskich zastępów: PIHM (skrót od Państwowy Instytut Hydrologiczno-Meteorologiczny), Żurawie, Białe Foki, Kontiki i Czarne Stopy przeżywają różne przygody, a głównym bohaterem jest najmłodszy z harcerzy Marek Osiński.
W 1973 r. opublikowana została kontynuacja powieści, zatytułowana "Nowy ślad Czarnych Stóp", której akcja rozgrywa się bezpośrednio po wydarzeniach opisanych w pierwszej części.
W roku 1987 w kinach pojawił się film "Czarne Stopy" w reżyserii Waldemara Podgórskiego, będący ekranizacją pierwszej powieści.

</doc>
<doc id="739022" url="https://pl.wikipedia.org/wiki?curid=739022" title="Sacrifice (album Motörhead)">
Sacrifice (album Motörhead)

Sacrifice – trzynasty album studyjny brytyjskiego zespołu Motörhead, wydany 13 stycznia 1995 roku nakładem wytwórni muzycznej SPV GmbH. Ostatni z udziałem Würzela. Odszedł on zaraz po wydaniu albumu, dlatego też w amerykańskim wydaniu jest pominięty na zdjęciach i w opisie. Nagrań dokonano w Cherokee Studios w Hollywood w Stanach Zjednoczonych. Album był promowany teledyskiem do utworu tytułowego.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="739023" url="https://pl.wikipedia.org/wiki?curid=739023" title="Hieronim Ossoliński">
Hieronim Ossoliński

Hieronim (Jarosz) Ossoliński herbu Topór (zm. przed 30 stycznia 1576 roku) – kasztelan sandomierski w latach 1570–1575, kasztelan wojnicki w latach 1569–1570, kasztelan sądecki w latach 1568–1569, starosta krzeszowski w 1570 roku.
Uczestnik sejmu podpisującego unię polsko-litewską w Lublinie w 1569 roku, wyznawca kalwinizmu, przywódca stronnictwa innowierców w Małopolsce za króla Zygmunta Augusta, sygnatariusz konfederacji warszawskiej.
Życiorys.
Jako pierwszy z rodu zaczął się systematycznie pisać "Ossoliński" zamiast "z Ossolina". Jego ojcem był Paweł Ossoliński, a matką Zbigniewa Słupecka.
Hieronim Ossoliński był postacią postawioną wysoko w państwie polskim. Reprezentował na sejmach województwo krakowskie. Zdobył świetne wykształcenie za granicą. Kształcił się na niemieckich akademiach, a kunszt rycerski posiadł we Włoszech, w wojsku Jana Medyceusza. Studiując w Niemczech, poznał teorie kalwinizmu.
Kasztelan znany był z najlepszego przywództwa w kole poselskim. Był znakomitym mówcą (m.in. mowa O wolnym senatorskim wotowaniu). Popierał unię polsko-litewską czemu dał wyraz w anonimowym, przypisywanym mu pisemku Unione Lithuaniae. Redagował memoriały polityczne.
Brał udział w kampanii obertyńskiej (1531).
Był posłem województwa krakowskiego na sejm piotrkowski 1548 roku, poseł na sejm piotrkowski 1550 roku z województwa sandomierskiego, sejm 1553, sejm 1556/1557 i sejm piotrkowski 1562/1563 roku. Poseł na sejm piotrkowski 1552 roku z województwa krakowskiego.
W 1556/7 r. na sejmie warszawskim wypowiedział się w kwestii reformacji kościoła. Przedstawił wtedy królowi swój projekt w sprawie ułożenia wyznań w kraju, nawiązujący do programu kalwińskiego wygłoszonego w Seceminie. W 1557 r. na synodzie generalnym w Pińczowie został mianowany na jednego z pięciu seniorów świeckich zboru kalwińskiego. Jego innowiercza postawa sprowadziła na niego wielokrotnie rzucane klątwy kościelne.
Poseł na sejm piotrkowski 1558/1559 roku z województwa krakowskiego.
Jako przedstawiciel Korony Królestwa Polskiego podpisał akt unii lubelskiej 1569 roku. Ossoliński odgrywał ważną rolę podczas pierwszego bezkrólewia, założył konfederację zapewniającą pokój dysydentom. Jako kasztelan wojnicki w 1570 r. otrzymał kasztelanię sandomierską. Podpisał konfederację warszawską 1573 roku. Podpisał dyplom elekcyjny Henryka Walezego i brał udział w jego koronacji. Dwa lata później, w 1575 r. domagał się jego detronizacji.
Hieronim Ossoliński zmarł prawdopodobnie w końcu 1575 roku, a na pewno przed 30 I 1576 r., kiedy to odbyła się elekcja w Warszawie, w której nie wziął udziału. Syn Zbigniew, wojewoda sandomierski i gorliwy katolik, napisał w pamiętniku, że ojciec do końca życia wytrwał w innowierstwie.
Przyjął prawo miejskie w Krakowie.
Został pochowany w Goźlicach, gdzie wcześniej zamienił istniejący tam kościół katolicki na zbór kalwiński (1559–1620).
Rodzina.
W 1547 zawarł związek małżeński z wyznawczynią kalwinizmu Katarzyną Zborowską, w którym urodziły się następujące dzieci:

</doc>
<doc id="739025" url="https://pl.wikipedia.org/wiki?curid=739025" title="Sezon rezerwowych">
Sezon rezerwowych

Sezon rezerwowych (ang. "The Replacements") – amerykański film sportowy z 2000 roku w reżyserii Howard Deutch.
Strajki w 1987 roku futbolistów z drużyny "Washington Sentinels", działacze nie chcąc zaniechać środków pieniężnych od sponsorów zmuszeni są do założeni drużyny z pół-profesjonalistów. Jednak i tak nikt nie wierzy w to, że zwyciężą; nowym trenerem staje się emerytowany trener "Jimmy McGinty". Kapitanem zostaje niegdyś gwiazda futbolu drużyny uniwersyteckiej Ohio "Shane Falco". Oprócz ich są także inni zawodnicy. Zawodnicy do wygranych mogą dojść tylko sercem do walki i ambicją. W filmie pokazany jest także wątek miłosny "Shane Falco" z "Annabelle Farrell".

</doc>
<doc id="739027" url="https://pl.wikipedia.org/wiki?curid=739027" title="Dekanat XIX – św. Tomasza Apostoła w Sosnowcu">
Dekanat XIX – św. Tomasza Apostoła w Sosnowcu

Dekanat św. Tomasza Apostoła w Sosnowcu – dekanat diecezji sosnowieckiej.
W skład dekanatu wchodzą: 

</doc>
<doc id="739028" url="https://pl.wikipedia.org/wiki?curid=739028" title="Taylor Hicks">
Taylor Hicks

Taylor Reuben Hicks (ur. 7 października 1976) – amerykański wokalista muzyki soul, twórca tekstów piosenek.
Hicks na początku swojej kariery był muzykiem niezależnym. Dopiero wygrana w piątym sezonie programu "American Idol" przyniosła mu dużą popularność i pozwoliła na współpracę z dużymi wytwórniami płytowymi.
Hicks rozpoczął współpracę z wytwórnią Arista Records, pod której szyldem 12 grudnia 2006 ukazał się album "Taylor Hicks".

</doc>
<doc id="739030" url="https://pl.wikipedia.org/wiki?curid=739030" title="Droga wojewódzka nr 764">
Droga wojewódzka nr 764

Droga wojewódzka nr 764 (DW764) − droga wojewódzka w województwie świętokrzyskim i podkarpackim o długości ok. 91 km łącząca DK73 w Kielcach, DK79 w Połańcu oraz DW985 w Tuszowie Narodowym. Do momentu oddania do użytku obwodnicy Staszowa (30 maja 2019) droga wojewódzka nr 764 miała kilkukilometrową nieciągłość na terenie miasta. Droga przebiega przez 3 powiaty: kielecki i staszowski i mielecki oraz miasto Kielce.
W listopadzie 2014 roku oddano do ruchu nowo wybudowany odcinek drogi od Połańca do Tuszowa Narodowego wraz z mostem na Wiśle w Połańcu. Droga ta skróci czas przejazdu pomiędzy Kielcami a Rzeszowem.
W 2018 roku oddano do użytku nowy fragment drogi wojewódzkiej w Kielcach - ulicę Witolda Pileckiego. Do tego czasu, DW764 przebiegała przez ulicę Wrzosową.
Pod koniec 2019 roku oddano wyremontowany 22-kilometrowy odcinek drogi wojewódzkiej nr 764. W skład tego przedsięwzięcia wchodziła budowa obwodnicy Sukowa i Daleszyc.
W połowie 2022 roku rozpoczęto remont ul. Wojska Polskiego w Kielcach od Ronda Czwartaków do granicy miasta, który w całości pokrywa się z DW764. Prace nad odcinkiem mającym 2,5 km mają potrwać do października 2023 roku.

</doc>
<doc id="739031" url="https://pl.wikipedia.org/wiki?curid=739031" title="Jurij Samarin">
Jurij Samarin

Jurij Fiodorowicz Samarin (ur. 3 maja 1819 w Petersburgu - zm. 31 marca 1876 w Berlinie), rosyjski historyk, działacz społeczny i publicysta. Od lat 40. jeden z ideologów ruchu słowianofili, głosił teorię 3 okresów rozwoju narodowości rosyjskiej. W roku 1861 brał udział w przygotowaniu reformy uwłaszczeniowej. Główne prace historyczne poświęcił stosunkom społeczno-ekonomicznymi narodowym w krajach bałtyckich oraz historii rosyjskiej Cerkwi. 
10 tomowe wydanie јеgo dzieł zebranych: "Сочинения" (1877 - 1911).
Zobacz też:

</doc>
<doc id="739033" url="https://pl.wikipedia.org/wiki?curid=739033" title="Andrzej Ossoliński (zm. 1616)">
Andrzej Ossoliński (zm. 1616)

Andrzej Ossoliński herbu Topór (zm. 1616) − żupnik ziem ruskich, kalwinista.
Drugi w kolejności syn Hieronima Ossolińskiego i Katarzyny Zborowskiej.
Miał dwie żony, pierwszą Annę Drohojowską poślubił w 1576 roku i Katarzynę Hołowczyńską h. Łabędź, (zm. przed 1629). Z Anną Drohojowską, bliską krewną swej bratowej Jadwigi z Herburtów miał syna Mikołaja Ossolińskiego, dworzanina królewskiego w roku 1646, elektora z województwa ruskiego 1648, (zm. 1653), żonatego z Krystyną Wieszczycką (zm. po 1650).
Andrzej odbył studia za granicą w 1579 roku w Genewie, a następnie w 1581 roku u Sturma w Strasburgu. Otrzymał w 1590 roku urząd żupnika ziem ruskich. Polityk Zygmunta III Wazy o przeciwnych poglądach w stosunku do królewskich. Uczestnik rokoszu Zebrzydowskiego. Po ojcu odziedziczył Bałtów, Nową Wieś, Goźlice i Pokrzywiankę.

</doc>
<doc id="739035" url="https://pl.wikipedia.org/wiki?curid=739035" title="Tajemnica zielonej pieczęci">
Tajemnica zielonej pieczęci

Tajemnica zielonej pieczęci – powieść dla młodzieży Hanny Ożogowskiej z 1959 roku.
Akcja powieści rozgrywa się w Łodzi. Trójka przyjaciół z klasy VIa zostaje przeniesiona do VIb, gdzie nie jest dobrze przyjęta. Nowi koledzy nie lubią ich. Każdy chłopiec ma swoją piętę achillesową: Stefan ortografię, Bartek geografię, Wiktor matematykę. Zakładają "Stowarzyszenie Trzech Osądzonych", które ma na celu zdobycie roweru – nagrody dla najlepszego ucznia. Tymczasem koleżanka Stefana, Alina, proponuje mu wstąpienie do tajemniczej grupy. Żeby zostać jej członkiem trzeba przejść kilka prób. Kiedy okazuje się, że pierwszą próbą jest dokonanie kradzieży, Stefan rezygnuje. Po jakimś czasie Alina oznajmia, że grupa się rozpadła. Gdy Stefan idzie do piwnicy po węgiel, jacyś nieznajomi kręcą się przy cegłach. Po ich odejściu Stefan podnosi cegłę i zabiera zaszyfrowany list z zieloną pieczątką adresowany do Aliny. Kilka dni później Stefan poznaje szyfr. Kolejne listy są podkładane co sobotę.

</doc>
<doc id="739041" url="https://pl.wikipedia.org/wiki?curid=739041" title="Jan Ossoliński (starosta płocki)">
Jan Ossoliński (starosta płocki)

Jan Ossoliński herbu Topór (zm. ok. 1576) – starosta płocki

</doc>
<doc id="739051" url="https://pl.wikipedia.org/wiki?curid=739051" title="Sankt-Pietierburgskije wiedomosti">
Sankt-Pietierburgskije wiedomosti

Sankt-Pietierburgskije wiedomosti () – pierwsza drukowana gazeta rosyjska, wydawana w latach 1703–1917. Pierwsze próbne odbitki wykonano za zlecenie Piotra I w grudniu 1702, lecz ostatecznie gazetę zaczęto drukować w styczniu 1703. Ukazywała się początkowo jako "Wiedomosti" (Вѣдомости), od 1728 była kontynuowana jako "Sankt-Pietierburgskije wiedomosti" (С.-Петербургскія Вѣдомости) przy Petersburskiej Akademii Nauk wydawane dwa razy w tygodniu. Od roku 1800 niezależny dziennik. Wśród pierwszych redaktorów pisma znajdował się m.in. M. Łomonosow. W latach 1863–1874 najbardziej liberalna gazeta w Rosji (redaktor W. Korsz). W roku 1875 przekazane ministerstwu oświaty, gazeta utraciła swój opozycyjny charakter. Od roku 1905 gazeta bliska Związkowi 17 Października, a od 1914 wydawana pod nazwą "Pietrogradskije wiedomosti". W roku 1917 gazeta została zamknięta przez bolszewików i nigdy nie została wznowiona.

</doc>
<doc id="739062" url="https://pl.wikipedia.org/wiki?curid=739062" title="Stefan Szlaszewski">
Stefan Szlaszewski

Stefan Julian Szlaszewski (ur. 22 maja 1894 w Warszawie, zm. 1959 na Śląsku) – pułkownik dyplomowany piechoty obserwator Wojska Polskiego, ostatni dowódca 2 Pułku Strzelców Podhalańskich (1938–1939).
Życiorys.
Stefan Julian Szlaszewski urodził się 22 maja 1894 roku w Warszawie jako syn Michała. 1 czerwca 1921 roku pełnił służbę w Wielkopolskiej Szkole Podoficerów Piechoty Nr 2, pozostając w ewidencji 33 pułku piechoty w Łomży. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 321. lokatą w korpusie oficerów piechoty. 1 sierpnia 1923 roku został przydzielony z 39 pułku piechoty Strzelców Lwowskich w Jarosławiu do Departamentu I Piechoty Ministerstwa Spraw Wojskowych w Warszawie. 31 marca 1924 roku został awansowany na majora ze starszeństwem z dniem 1 lipca 1923 roku i 110. lokatą w korpusie oficerów piechoty. 1 lipca 1924 został przesunięty z Dep. I MSWojsk. do Oddziału II Sztabu Generalnego. Z dniem 1 listopada 1925 roku został przeniesiony z Oddziału II SG do Wyższej Szkoły Wojennej w Warszawie, w charakterze słuchacza Kursu Normalnego 1925–1927. Z dniem 28 października 1927 roku, po ukończeniu kursu i otrzymaniu dyplomu naukowego oficera Sztabu Generalnego, został przeniesiony do kadry oficerów piechoty i przydzielony do Dowództwa Okręgu Korpusu Nr II w Lublinie na stanowisko kierownika referatu.
24 lipca 1928 roku został przeniesiony do 14 Wielkopolskiej Dywizji Piechoty w Poznaniu na stanowisko szefa sztabu. W grudniu 1929 roku otrzymał przydział do 77 pułku piechoty w Nowej Wilejce na stanowisko dowódcy batalionu. 26 marca 1931 roku został przeniesiony do Dowództwa Okręgu Korpusu Nr IV w Łodzi. Od września 1931 roku zajmował stanowisko szefa Oddziału Ogólnego Sztabu DOK IV, a od stycznia do grudnia 1932 roku szefa Wydziału Mobilizacji i Uzupełnień.
W grudniu 1932 roku został przeniesiony do 44 pułku piechoty Strzelców Kresowych w Równem na stanowisko dowódcy I batalionu. Z tego okresu służby pochodzą dwie opinie na jego temat. Autorem pierwszej opinii jest generał brygady Jerzy Kirchmayer, wówczas oficer sztabu w Dowództwie 13 Dywizji Piechoty w Równem: "Oficer ten, znany w wojsku zawadiaka, birbant i bufon, postrach komendantów miast, właścicieli restauracji, wieczna zgryzota przełożonych, został przeniesiony na początku 1933 roku do Równego na stanowisko dowódcy batalionu w 44 pp. Z miejsca poczynał sobie wesoło. Trochę utemperował się, gdy dowiedział się, że jego nazwisko figuruje na liście oficerów proponowanych przez Departament Piechoty do zwolnienia. Gdzieś w tym czasie poznał szwagierkę jakiegoś porucznika z 44 pp, panią już nie pierwszej młodości, ale z inicjatywą i charakterkiem nielichym. Szlaszewski niespodziewanie obabił się i uspokoił. Żona wzięła go pod pantofel. W jakiś czas po ślubie doszło do niemiłej historii z ordynansem. Szlaszewska używała go do najróżniejszych posług. Coś się tam kiedyś nie udało i Szlaszewska poskarżyła się na niezdarę. Major dał chłopakowi w gębę. Tego żołnierzowi było za wiele. Poszedł ze skargą do Gajewskiego. Ten wszczął zaraz regularne dochodzenie. Gdy Szlaszewski się o tym dowiedział, poleciał jak w dym do Gajewskiego prosić o ukręcenie łba tej niemiłej sprawie. Liczył, że uda mu się to bez trudu, bo zdążył już zaprzyjaźnić się serdecznie z Kaziem, byli z sobą na ty, czasami wypili po kieliszku. Niespodziewanie Gajewski odmówił i nie było siły, która mogłaby go odwieść od tej decyzji. Szlaszewski szalał – nic nie pomogło, doszło do sprawy sądowej, został skazany na twierdzę i odsiedział karę już jako podpułkownik i zastępca dowódcy pułku w Złoczowie". Autorem drugiej opinii, tym razem służbowej, jest generał dywizji Edward Śmigły-Rydz. Ówczesny Inspektor Armii tak scharakteryzował majora Szlaszewskiego: "Szaławiła, którego żona ustatkowała. Trochę andrusowaty, ale żołnierz z nerwem, umie brać się do oddziału, sprytny w taktyce. Duży temperament bojowy, czasem na złamanie karku. Tylko do służby liniowej. Ponad przeciętność".
27 czerwca 1935 roku został awansowany na podpułkownika ze starszeństwem z dniem 1 stycznia 1935 roku i 1. lokatą w korpusie oficerów piechoty, a 4 lipca 1935 roku wyznaczony na stanowisko zastępcy dowódcy 52 pułku piechoty Strzelców Kresowych w Złoczowie. Od 1 grudnia 1938 roku pełnił funkcję dowódcy 2 pułku strzelców podhalańskich w garnizonie Sanok i był ostatnim przedwojennym dowódcą tej jednostki.
W czasie kampanii wrześniowej dowodził 2 pułkiem strzelców podhalańskich do 10 września 1939 roku. Po kapitulacji został wzięty do niewoli przez Niemców i wraz z innymi oficerami 2 psp był osadzony w niemieckim obozie jenieckim Oflag VII A Murnau od 1939 do 1945 roku.
W 1946 roku był szefem sztabu 15 Dywizji Piechoty w Olsztynie, a od 15 lipca 1946 do 1 lutego 1947 roku dowodził 7 Łużycką Dywizją Piechoty w Bytomiu. Od 4 listopada 1946 roku był kierownikiem wojewódzkiej Grupy Ochronno-Propagandowej (GOP) w Katowicach.
Zmarł w 1959 roku na Śląsku.

</doc>
<doc id="739069" url="https://pl.wikipedia.org/wiki?curid=739069" title="Jan Kempiński">
Jan Kempiński

Jan Kempiński ps. „Błysk”, „Jan Nowak” (ur. 4 lutego 1921 w Jaskółkach, zm. 21 czerwca 1946 w Poznaniu) – partyzant antyhitlerowskiego i antykomunistycznego ruchu oporu.
Życiorys.
Młodość i wojna.
Był synem rolnika Władysława i Julii z domu Cebulskiej, z wyróżnieniem ukończył szkołę w Raszkowie, zaliczył także trzy klasy gimnazjum (naukę przerwał wybuch II wojny światowej). W grudniu 1939 wstąpił do Związku Walki Zbrojnej, działalność konspiracyjną przerwało wywiezienie go na roboty w głąb Rzeszy. W Westfalii jako członek plutonu budowlanego zaangażował się w działalność sabotażową za co w 1943 został aresztowany i poddany ciężkiemu śledztwu. Skazano go na deportacje do KL Dachau, zdołał jednak uciec w trakcie leczenia szpitalnego. Przedostał się do Generalnego Gubernatorstwa i wstąpił do Armii Krajowej przybierając pseudonim „Błysk”. W jej szeregach walczył na terytorium Kielecczyzny w oddziale kpt. Eugeniusza Kaszyńskiego ps. „Nurt” gdzie brał udział m.in. w akcji odbicia więźniów z Kielc. Za zasługi w Górach Świętokrzyskich został czterokrotnie odznaczony i przeniesiony na Lubelszczyznę do konspiracyjnej Wyższej Szkoły Wojskowej. Po jej ukończeniu został skierowany do oddziału por. Stefana Dębickiego ps. „Kmicic” a następnie do OP 7 kpt. Bolesława Flisiuka ps. „Jarema”. Wziął udział m.in. w akcji odbicia więźniów z Zamku Lubelskiego oraz (wspólnie z regularnymi oddziałami Armii Czerwonej) rozbił niemiecki 62 Pułk. Ogółem w czasie całej wojny Kempiński wraz z podkomendnymi zlikwidował 362 „SS- manów”, 7 konfidentów, zaminował 8 pociągów, rozbił kilka posterunków żandarmerii. 
Po wyzwoleniu Lubelszczyzny spod niemieckiej okupacji ujawnił się pod fałszywym nazwiskiem "Jan Nowak" (ur. 15 stycznia 1915) i 1 sierpnia 1944 wstąpił do Milicji Obywatelskiej. Został skierowany do pracy w IV Komisariacie Komendy Miejskiej MO w Lublinie.
Walka z rządem Polski Ludowej.
Po dwóch tygodniach pracy w MO Kempiński porzucił służbę wstępując w szeregi oddziału Pogotowia Akcji Specjalnej Narodowych Sił Zbrojnych kpt. Mieczysława Pazderskiego ps. „Szary”, brał udział m.in. w pacyfikacji wsi Wierzchowiny, w której oddział „Szarego” zamordował od 194 do 196 cywilnych mieszkańców (w tym 65 dzieci do 11 roku życia). Po rozbiciu oddziału PAS NSZ przez Korpus Bezpieczeństwa Wewnętrznego i RKKA „Błysk” powrócił do rodzinnej Wielkopolski nawiązując kontakt z Samodzielną Grupą Operacyjną „Warta”. Na rozkaz ppłk Andrzeja Rzewuskiego ps. „Hańcza” zorganizował na południu regionu oddział partyzancki podległy „Warcie”. 25 września 1945 oddział „Błyska” przeprowadził pierwszą akcję zbrojną opanowując w Dobrzycy posterunek MO, pocztę i gorzelnię, w nocy z 6 na 7 października 1945 r. w Krzywosądowie zatrzymano samochód z trzema działaczami PPR z Ostrowa Wielkopolskiego, których zamordowano po uprzednim przesłuchaniu. 9 października oddział „Błyska” przeprowadził akcję w Sulmierzycach, zajmując budynek UB i posterunek MO oraz w Odolanowie opanowując placówkę MO i pocztę, następnego dnia w Kuczkowie dokonano zatrzymania por. Tadeusza Palaka i sierż. Kazimierza Sikorskiego z jarocińskiego PUBP, dwóch oficerów poznańskiej MO i jednego żołnierza WP (po przesłuchaniu milicjantów i żołnierza wypuszczono na wolność, pozostałych więźniów rozstrzelano). W nocy z 10 na 11 października część oddziału pod dowództwem por. „Alego” zaatakował więzienie w Koźminie Wielkopolskima w nocy z 15 na 16 października rozbito posterunek MO w tym mieście. 16 października we wsi Kościelec-Kolonia starł się z dwoma grupami operacyjnymi KBW z Kalisza i Ostrowa Wielkopolskiego („Warta” straciła jednego zabitego i dwóch rannych a KBW czterech ludzi), dwa dni później zamordowano Czesława Kolędę, działacza PPS z Raszkowa. Oprócz działalności wymierzonej w polski aparat bezpieczeństwa oddział WSGO „Warta” rozbrajał niedobitki hitlerowców, niszczył szajki rabunkowe, napadał na radzieckie konwoje transportujące zagrabiony majątek, odbierali im bydło rozdając wśród rolników. Środki na swoją działalność, utrzymanie i broń brali z napadów na państwowe gorzelnie, państwowe konwoje z pieniędzmi. Nigdy nie napadali na osoby prywatne dzięki czemu miejscowa ludność nie była im nieprzychylna.
Ostatnią akcją por. „Błyska” było opanowanie Odolanowa. 22 października 1945 trzydziestu partyzantów WSGO „Warta” weszło do miasta niszcząc linie telefoniczne, bez jednego wystrzału opanowano posterunek MO rekwirując żywność i pieniądze, w miejskiej kasie pozostawiono pokwitowanie z podpisem "Wojsko Polskie Armia Krajowa". Po opuszczeniu miasta oddział został okrążony przez dwukrotnie silniejszą grupę operacyjną KBW, UBP i NKWD. W wyniku starcia zginęło 24 partyzantów, rannemu Kempińskiemu udało się uciec. Dowództwo na niedobitkami oddziału objął kpt. Marian Wasilewski ps. „Wilk” a po nim „Janek” i „Huragan”. Działalność partyzancka w rejonie Ostrowa trwała do połowy 1946. Ostatnia potyczka miała miejsce pod Benicami. Ocalali żołnierze oddziału „Błyska” ujawnili się przy okazji amnestii 22 lutego 1947.
Aresztowanie i śmierć.
Jan Kempiński aresztowany został w Poznaniu 17 grudnia 1945. Za partyzancką działalność antyrządową sąd skazał go na karę śmierci, wyrok wykonano 21 czerwca 1946. 22 września 1994 Sąd Wojewódzki w Poznaniu zrehabilitował „Błyska” uznając wyrok za nieważny.

</doc>
<doc id="739072" url="https://pl.wikipedia.org/wiki?curid=739072" title="Mendon (Illinois)">
Mendon (Illinois)

Mendon – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkują 883 osoby.
Geografia.
Wioska zajmuje powierzchnię 1,9 km2, całość stanowi ląd.
Demografia.
Według spisu z 2000 roku wioskę zamieszkuje 883 osób skupionych w 348 gospodarstwach domowych, tworzących 238 rodzin. Gęstość zaludnienia wynosi 467 osoby/km2. W wiosce znajdują się 373 budynki mieszkalne, a ich gęstość występowania wynosi 197,3 mieszkania/km2. Wioskę zamieszkuje 99,66% ludności białej, 0,11% Afroamerykanów, 0,11% ludności innych ras, 0,11% ludności wywodzącej się z dwóch lub więcej ras. Hiszpanie lub Latynosi stanowią 0,45% populacji.
W wiosce są 348 gospodarstwa domowe, w których 34,5% stanowią dzieci poniżej 18 roku życia żyjących z rodzicami, 55,2% stanowią małżeństwa, 10,1% stanowią kobiety nie posiadające męża oraz 31,6% stanowią osoby samotne. 26,7% wszystkich gospodarstw domowych składa się z jednej osoby oraz 16,7% żyjących samotnie ma powyżej 65 roku życia. Średnia wielkość gospodarstwa domowego wynosi 2,54 osoby, natomiast rodziny 3,08 osoby. 
Przedział wiekowy kształtuje się następująco: 27,5% stanowią osoby poniżej 18 roku życia, 9,4% stanowią osoby pomiędzy 18 a 24 rokiem życia, 27,4% stanowią osoby pomiędzy 25 a 44 rokiem życia, 21,5% stanowią osoby pomiędzy 45 a 64 rokiem życia oraz 14,2% stanowią osoby powyżej 65 roku życia. Średni wiek wynosi 35 lat. Na każde 100 kobiet przypada 89,9 mężczyzn. Na każde 100 kobiet powyżej 18 roku życia przypada 83,9 mężczyzn.
Średni dochód dla gospodarstwa domowego wynosi 35 139 dolarów, a dla rodziny wynosi 41 750 dolarów. Dochody mężczyzn wynoszą średnio 30 370 dolarów, a kobiet 20 000 dolarów. Średni dochód na osobę w mieście wynosi 15 267 dolarów. Około 6,7% rodzin i 8% populacji miasta żyje poniżej minimum socjalnego, z czego 10% jest poniżej 18 roku życia i 10% powyżej 65 roku życia.

</doc>
<doc id="739081" url="https://pl.wikipedia.org/wiki?curid=739081" title="Formatowanie niskopoziomowe">
Formatowanie niskopoziomowe

Formatowanie niskopoziomowe dysku twardego, dyskietki – operacja, która przygotowuje powierzchnię nośnika do pracy w komputerze. Polega na naniesieniu niezbędnych dla kontrolera dysku informacji wykorzystywanych do odnajdywania miejsc zapisu sektorów oraz, w niektórych typach dysków, do pozycjonowania głowic. Podczas formatowania zostają zapisane na dysku nagłówki sektorów zawierające informacje o numerze cylindra i sektora, oraz próbne sektory.
Niskopoziomowe formatowanie dyskietek.
Sektory są zazwyczaj fizycznie większe niż 512 bajtów ponieważ zawierają numery sektorów, sumę kontrolną CRC i inne informacje niezbędne podczas zapisu i odczytu danych. Te dodatkowe dane nie są liczone do pojemności dyskietki.
Niektóre programy typu freeware i shareware (np Fdformat, NFORMAT oraz 2M) pozwalają na sprawowanie większej kontroli nad procesem formatowania pozwalając na sformatowanie dyskietki 3½ cala do pojemności nawet do 2 MB. Stosowane w tym celu techniki wykorzystują między innymi:
Niskopoziomowe formatowanie dysków twardych.
Wykorzystywanie niskopoziomowego formatowania było popularne w latach 80. ubiegłego wieku. Zwykle polegało to na ustawieniu wzorca MFM na dysku tak, by sektory bajtów mogły być prawidłowo na nich zapisywane. Z nastaniem kodowania RLL, formatowanie niskopoziomowe stawało się coraz mniej popularne tak, że większość nowoczesnych dysków twardych jest systemami wbudowanymi, które są formatowane niskopoziomowo już w fabryce, a więc nie wymagają one wykonania tej procedury od użytkownika.
Wczesne dyski twarde były dość podobne do dyskietek, lecz niskopoziomowe formatowanie było zwykle zadaniem BIOS-u, nie zaś systemu operacyjnego. Z początkiem lat 90., niskopoziomowe formatowanie dysków twardych stawało się coraz bardziej złożone w wyniku wprowadzania nowych technologii:
Producenci dysków, aby nie mierzyć się z trudnościami wynikłymi z różnic między wersjami poszczególnych BIOS-ów, postanowili wykonywać niskopoziomowe formatowanie już w fabryce. Dziś użytkownik końcowy, w większości przypadków, nigdy nie powinien wykonywać tego typu formatowania dysków twardych IDE czy ATA; z kolei reinicjacja tych dysków jest dużo częstszym zjawiskiem.

</doc>
<doc id="739086" url="https://pl.wikipedia.org/wiki?curid=739086" title="Narkotyna">
Narkotyna

Narkotyna ("noskapina") – organiczny związek chemiczny, naturalny alkaloid izochinolinowy występujący w opium. Ma działanie przeciwkaszlowe i pobudzające ośrodek oddechowy oraz słabe działanie spazmolityczne. Związek ten wydzielił w postaci czystej, w 1817, Pierre Jean Robiquet, i był stosowany jako lek przeciwkaszlowy (do otrzymania kodeiny w 1832).
Działania niepożądane.
Senność, nudności, zawroty głowy, odczyny uczuleniowe, brak apetytu, halucynacje, tymczasowa impotencja.

</doc>
<doc id="739090" url="https://pl.wikipedia.org/wiki?curid=739090" title="Jan Sulmicki">
Jan Sulmicki

Jan Sulmicki (ur. 1945) – profesor zwyczajny Szkoły Głównej Handlowej Warszawie ("Zakład Strategii Zarządzania w Handlu Zagranicznym", "Instytut Handlu Zagranicznego i Studiów Europejskich") i Wyższej Szkoły Informatyki i Zarządzania w Rzeszowie. Specjalista w zakresie długookresowych zmian w gospodarce światowej, finansów międzynarodowych, integracji europejskiej (m.in. badacz zagadnień związanych z integracją walutową Polski w Unii Europejskiej) oraz w zakresie zarządzania przedsiębiorstwem.
Życiorys.
Stryj prof. Paweł Sulmicki w lutym 1959 usynowił Jana nie posiadając własnych dzieci. Absolwent wydziału handlu zagranicznego Wydziału Handlu Zagranicznego Szkoły Głównej Planowania i Statystyki. Tematem jego pracy doktorskiej w 1973 była rola handlu zagranicznego w integracji europejskiej. Jego rozprawa habilitacyjna poświęcona była zmianom zachodzącym w gospodarce światowej.
Stypendysta Fundacji Fulbrighta. Autor ponad stu prac naukowych.
Od 1968 wykłada na SGH. Był członkiem PZPR. W latach 1986–2002 doradca kolejnych prezesów NBP. W latach 1990–1992 członek Rady Nadzorczej PBK S.A. Następnie, w latach 1992–1997 był przedstawicielem Polski w Radzie Nadzorczej Banku Światowego w Waszyngtonie. W latach 1997–2000 wiceminister w Rządowym Centrum Studiów Strategicznych. Od 24 października 2006 do 11 kwietnia 2007 członek rady nadzorczej KGHM Polska Miedź S.A.
12 grudnia 2006 roku przedstawiony przez prezydenta RP Lecha Kaczyńskiego jako kandydat na prezesa NBP, jednak już po dwóch dniach (14 grudnia) wycofał swoją kandydaturę, motywując decyzję powodami rodzinnymi. 22 listopada 2007 odebrał nominację na profesora belwederskiego.

</doc>
<doc id="739091" url="https://pl.wikipedia.org/wiki?curid=739091" title="Payson (Illinois)">
Payson (Illinois)

Payson – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 1 066 osób.
Geografia.
Wioska zajmuje powierzchnię 3 km2, całość stanowi ląd.
Demografia.
Według spisu z 2000 roku wioskę zamieszkuje 1 066 osób skupionych w 389 gospodarstwach domowych, tworzących 289 rodzin. Gęstość zaludnienia wynosi 357,9 osoby/km2. W wiosce znajdują się 409 budynki mieszkalne, a ich gęstość występowania wynosi 137,3 mieszkania/km2. Wioskę zamieszkuje 98,78% ludności białej, 0,09% Afroamerykanów, 0,09% mieszkańców Pacyfiku, 1,03% ludności wywodzącej się z dwóch lub więcej ras. Hiszpanie lub Latynosi stanowią 0,56% populacji.
W wiosce są 389 gospodarstwa domowe, w których 39,8% stanowią dzieci poniżej 18 roku życia żyjących z rodzicami, 61,2% stanowią małżeństwa, 10,8% stanowią kobiety nie posiadające męża oraz 25,7% stanowią osoby samotne. 22,6% wszystkich gospodarstw domowych składa się z jednej osoby oraz 13,1% żyjących samotnie ma powyżej 65 roku życia. Średnia wielkość gospodarstwa domowego wynosi 2,74 osoby, natomiast rodziny 3,24 osoby. 
Przedział wiekowy kształtuje się następująco: 29,9% stanowią osoby poniżej 18 roku życia, 8,4% stanowią osoby pomiędzy 18 a 24 rokiem życia, 31,1% stanowią osoby pomiędzy 25 a 44 rokiem życia, 18,9% stanowią osoby pomiędzy 45 a 64 rokiem życia oraz 11,6% stanowią osoby powyżej 65 roku życia. Średni wiek wynosi 33 lat. Na każde 100 kobiet przypada 96,7 mężczyzn. Na każde 100 kobiet powyżej 18 roku życia przypada 89,1 mężczyzn.
Średni dochód dla gospodarstwa domowego wynosi 37 321 dolarów, a dla rodziny wynosi 40 789 dolarów. Dochody mężczyzn wynoszą średnio 30 880 dolarów, a kobiet 20 231 dolarów. Średni dochód na osobę w mieście wynosi 14 541 dolarów. Około 7,1% rodzin i 9,3% populacji miasta żyje poniżej minimum socjalnego, z czego 11,6% jest poniżej 18 roku życia i 12,2% powyżej 65 roku życia.

</doc>
<doc id="739099" url="https://pl.wikipedia.org/wiki?curid=739099" title="Marcel Mahouvé">
Marcel Mahouvé

Marcel Mahouvé (ur. 16 stycznia 1973 w Duali), wzrost: 179 cm, waga: 74 kg, piłkarz, występował na pozycji pomocnika. Jest Kameruńczykiem, ale posiada także obywatelstwo francuskie.
Życiorys.
Jego pierwszym klubem był Tonnerre Jaunde. W 1991 roku zajął z tym klubem piąte miejsce, a w 1993 czwarte. Rok później przeszedł do Dynamo Duala. Przez następne dwa lata występował w indonezyjskim Persisam Putra Samarinda, gdzie wypatrzyli go skauci Montpellier HSC. Pierwszy mecz w tym klubie rozegrał przeciwko LB Châteauroux, a jego całkowity dorobek w barwach Montpellier to 100 meczów i 7 bramek. 79 w Ligue 1, 2 w Pucharze Francji, 7 w Pucharze Ligi, 8 w Pucharze Intertoto i 4 w UEFA. W lidze strzelił 5 bramek, oraz po jednej w Pucharze Ligi i Intertoto. W sezonie 2000/2001 wywalczył awans do Ligue 1. Przez pewien czas grał razem ze swoimi rodakami: Billem Tchato, Thierrym Gathuessi, oraz Valérym Mézague. Mahouvé grał z Montpellier w wygranym finale Pucharu UEFA, przeciwko HSV. W sezonie 2002/2003 przeniósł się do Clermont Foot i rozegrał 25 meczów, zdobywając 1 bramkę (14. miejsce w lidze). Kolejnym jego klubem był fiński Inter Turku. Później przeniósł się na rok do szkockiego Hamilton Academical, a następnie grał w 1. FC Saarbrücken. Do Niemiec trafił z wolnego transferu, z kartą zawodniczą w ręku. W 2007 roku grał w Reunionie, w klubie Capricorne Saint-Pierre, a w 2008 roku przeszedł do indonezyjskiej Persity Tangerang. W 2009 roku zakończył karierę.
W reprezentacji Kamerunu rozegrał 38 meczów. Ma za sobą udział w Mistrzostwach Świata w 1998 roku, podczas których zaliczył tylko jeden mecz w barwach "Nieposkromionych Lwów", z Chile. Mecz ten zakończył się remisem 1:1.

</doc>
<doc id="739100" url="https://pl.wikipedia.org/wiki?curid=739100" title="Smithsonit">
Smithsonit

Smithsonit (smitsonit, daw. spat cynkowy) – minerał, z gromady węglanów. Należy do grupy minerałów pospolitych. 
Nazwany został na cześć Jamesa Smithsona (1754–1829), brytyjskiego chemika i mineraloga, założyciela Smithsonian Institution, który wyodrębnił smithsonit z kalaminu od hemimorfitu.
Charakterystyka.
Właściwości.
Bardzo rzadko tworzy kryształy o pokroju romboedrów, lub skalenoedrów. Występuje w skupieniach ziemiste, ziarniste, naciekowe, nerkowate. Jest kruchy, przezroczysty, często zawiera domieszki: FeO – monheimit, odmiana drobnoziarnista zwana jest galmanem. 
Występowanie.
Minerał hydrotermalny niskich temperatur; produkt utleniania rud cynkonośnych – głównie sfalerytu. Współwystępuje z dolomitem, wapieniami, marglami.
Miejsca występowania:

</doc>
<doc id="739102" url="https://pl.wikipedia.org/wiki?curid=739102" title="Plainville (Illinois)">
Plainville (Illinois)

Plainville – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 248 osób.
Geografia.
Wioska zajmuje powierzchnię 0,6 km², całość stanowi ląd.
Demografia.
Według spisu z 2000 roku wioskę zamieszkuje 248 osób skupionych w 100 gospodarstwach domowych, tworzących 74 rodzin. Gęstość zaludnienia wynosi 416,3 osoby/km². W wiosce znajdują się 110 budynki mieszkalne, a ich gęstość występowania wynosi 184,7 mieszkania/km². Wioskę zamieszkuje 99,6% ludności białej, 0,4% ludności wywodzącej się z dwóch lub więcej ras.
W wiosce są 100 gospodarstwa domowe, w których 35% stanowią dzieci poniżej 18 roku życia żyjących z rodzicami, 61% stanowią małżeństwa, 8% stanowią kobiety nie posiadające męża oraz 26% stanowią osoby samotne. 22% wszystkich gospodarstw domowych składa się z jednej osoby oraz 12% żyjących samotnie ma powyżej 65 roku życia. Średnia wielkość gospodarstwa domowego wynosi 2,48 osoby, natomiast rodziny 2,84 osoby.
Przedział wiekowy kształtuje się następująco: 26,6% stanowią osoby poniżej 18 roku życia, 6,5% stanowią osoby pomiędzy 18 a 24 rokiem życia, 30,6% stanowią osoby pomiędzy 25 a 44 rokiem życia, 21,4% stanowią osoby pomiędzy 45 a 64 rokiem życia oraz 14,9% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 89,3 mężczyzn. Na każde 100 kobiet powyżej 18 roku życia przypada 100 mężczyzn.
Średni dochód dla gospodarstwa domowego wynosi 28 438 dolarów, a dla rodziny wynosi 38 472 dolarów. Dochody mężczyzn wynoszą średnio 27 813 dolarów, a kobiet 21 538 dolarów. Średni dochód na osobę w mieście wynosi 13 700 dolarów. Około 2,9% rodzin i 6,9% populacji miasta żyje poniżej minimum socjalnego, z czego 0% jest poniżej 18 roku życia i 17,6% powyżej 65 roku życia.

</doc>
<doc id="739104" url="https://pl.wikipedia.org/wiki?curid=739104" title="Orange Bowl (tenis)">
Orange Bowl (tenis)

Orange Bowl – mistrzostwa juniorów, prestiżowy turniej juniorski w tenisie, rozgrywany m.in. w kategoriach do lat 12 i 14. Miejscem rozgrywania zawodów jest Crandon Park w Key Biscayne w Miami na Florydzie. Rozgrywany od 1948 roku dla mężczyzn i 1951 dla kobiet.

</doc>
<doc id="739109" url="https://pl.wikipedia.org/wiki?curid=739109" title="Parafia św. Józefa Rzemieślnika w Sosnowcu">
Parafia św. Józefa Rzemieślnika w Sosnowcu

Parafia św. Józefa Rzemieślnika – parafia rzymskokatolicka należąca do diecezji sosnowieckiej. Powstała 28 lutego 1957 roku dekretem erekcyjnym biskupa dra Zdzisława Golińskiego w Sosnowcu, w dzielnicy Rudna. 
Historia parafii.
Kościołem stała się kaplica na głównym cmentarzu. W 1982 roku ks. kan. Stanisław Szopa uzyskał zgodę na budowę nowego kościoła, co w czasach komunizmu było trudnym zadaniem. W czasie II wizyty do Polski w 1983 roku papież Jan Paweł II dokonał aktu poświęcenia kamienia węgielnego. Budowa kościoła trwała 6 lat. W 1990 roku uroczystego poświęcenia nowego kościoła dokonał ks. biskup Stanisław Nowak, ówczesny ordynariusz diecezji częstochowskiej (w granicach, której mieścił się Sosnowiec).
Proboszczowie.
Dotychczasowi proboszczowie parafii;
Aktualnie

</doc>
<doc id="739112" url="https://pl.wikipedia.org/wiki?curid=739112" title="Tragedia grecka">
Tragedia grecka



</doc>
<doc id="739116" url="https://pl.wikipedia.org/wiki?curid=739116" title="Eysymontowie herbu Korab">
Eysymontowie herbu Korab

Ejsmont (Eysmont, Eysymont, Eysymontt, Eysmond, Ejsmond, Ejsymont) – ród szlachecki o korzeniach jaćwieskich, zamieszkujący głównie powiat grodzieński (obecnie na Białorusi).
Ród ten pieczętuje się herbem Korab. Członkowie rodu sprawowali wiele urzędów szlacheckich w Rzeczypospolitej Obojga Narodów, zwłaszcza w powiecie grodzieńskim. Aktywni w życiu społecznym, kulturalnym i politycznym Rzeczypospolitej Obojga Narodów na przestrzeni ponad 500 lat.
Opis Herbu Korab.
 Ta forma herbu funkcjonowała zarówno u Eysymonttów grodzieńskich jak też wołyńskich i kijowskich. Wyjątkowo w powiecie mińskim występował maszt czarnej barwy. Eysymontowie nie używali w herbie wieży. Najstarsze zachowane pieczęcie herbowe Eysymontów pochodzą z lat 60. XVI wieku
Historia.
Najstarszy znany zapis nazwiska pochodzi z 3 Księgi wpisów Metryki Litewskiej, gdzie wymienia się Mitka Eisimontowicza (ok. 1450 roku). Już wtedy był to ród bojarów osadzony na ziemi grodzieńskiej. Różni i liczni Eisimontowicze są notowani na popisach wojska Wielkiego Księstwa Litewskiego w 1528, 1565 i 1567 r. Ród umacniał swoją pozycję przez cały XVI w., przede wszystkim poprzez zasługi wojenne (ale także małżeństwa, m.in. z Wołowiczami, Siemaszkami etc.), co odzwierciedla wiele przywilejów książęcych i królewskich dla poszczególnych jego członków. Na przełomie XVI i XVII w. coraz częściej przedstawiciele rodu pojawiają się również w samorządzie szlacheckim, sprawując głównie urzędy i funkcje związane z wymiarem sprawiedliwości, jak np. Krzysztof Eysymont, woźny sądowy grodzieński w 1611 r., Andrzej Eysymont, sędzia grodzki grodzieński 1632 r., Konstanty Eysymont, generał grodzieński (woźny generalny) 1646 r., czy Mikołaj Michał Eysymont, pisarz grodzki grodzieński 1632-1650. W II połowie XVII w. coraz częściej też zajmowali urzędy wynikające z kariery wojskowej, jak Jerzy Eysymont, strażnik piński, Kazimierz Eysymont, podczaszy orszański, czy Jan Kazimierz Eysymont, miecznik, a nawet wojski grodzieński. Główne majątki Eysymontów znajdowały się w powiecie grodzieńskim, zgrupowane w tzw. okolice szlacheckie. Niektóre przybrały nazwy rodowe. Tak np. włości w pobliżu wsi Tobola, z czasem przyjęły nazwę Eysymontów, majątki w okolicy Paszewicze – Małych Eysymontów, a okolica rozsiana pomiędzy Burniewem, Kulikami i innymi zaściankami położonymi opodal rzeki Wereci – Wielkich Eysymontów. Tam też w 1650 r. Anna Eysymontowa ufundowała kościół pod wezwaniem Najświętszej Marii Panny (późniejszy kościół pw. św. Jana Nepomucena), gdzie znajdował się Cudowny Obraz Matki Boskiej Eysymontowskiej, który później zaginął. Również w woj. wileńskim znajdowały się podobne miejscowości jak Ejsmontowskie Powersocze w parafii ejszyskiej.
Wielu Eysymontów służyło w wojsku Rzeczypospolitej. Leon był porucznikiem lekkiej jazdy Potockiego w czasie Bitwy pod Wiedniem w 1683 r., zaś Jan był majorem Jego Królewskiej Mości w 1671 r.
Od połowy XVII w. Eysymontowie coraz częściej wymieniani są w powiatach brzeskim, pińskim, mińskim, orszańskim, starodubowskim czy rzeczyckim. Andrzej Jan Eysymontt, cześnik rzeczycki i głowa rodu, został na sejmiku grodzieńskim 20 sierpnia 1669 r. zabity przez ludzi Massalskiego. Od tego czasu datuje się antagonizm pomiędzy rodami, co dało o sobie znać jeszcze w dobie Sejmu Wielkiego.
Nowy rozdział historii rodu rozpoczął w XVIII w. Michał Józef Eysymontt, chorąży grodzieński (zm. 1768), który jest architektem dominującej pozycji rodu w całym powiecie przez cały okres panowania Stanisława Augusta Poniatowskiego. Jego potomkowie i krewni pełnili większość urzędów ziemskich grodzieńskich tej epoki. W okresie Sejmu Wielkiego co najmniej 9 przedstawicieli rodu równocześnie pełniło te urzędy, z wojskim, podstarościm, sędzią (ziemskim i grodzkim) i stolnikiem włącznie, mając swojego przedstawiciela na Sejmie Wielkim w osobie Aleksandra Michała Eysymontta. I to właśnie przedstawiciele tego rodu z Ferdynandem, wojskim i Maciejem Tadeuszem, stolnikiem grodzieńskim, na czele, walnie się przyczynili do entuzjastycznego przyjęcia przez szlachtę grodzieńską na sejmiku w 1792 r. postanowień Konstytucji 3 Maja.
Po upadku Rzeczypospolitej wielu przedstawicieli rodu zaangażowała się w działalność spiskową mającą na celu odzyskanie niepodległości. Do pierwszych Eysymontów dotkniętych prześladowaniami za „nieprawomyślność” należeli synowie Ferdynanda, wojskiego grodzieńskiego – Lucjan, członek Towarzystwa Filomatów oraz Oktawiusz, późniejszy adiutant generała Dziekońskiego w czasie Powstania listopadowego, wyróżniony Orderem Virtuti Militari. Prześladowania dotknęły również Aureliana, syna Anzelma Eysymontta, regenta ziemskiego grodzieńskiego, i Jana, słuchacza Wydziału Medycyny na Uniwersytecie Wileńskim.
Wskutek działalności powstańczej kilkudziesięciu członków rodu zostało zesłanych w głąb Rosji, wielu zostało przesiedlonych, innych wcielono karnie do armii rosyjskiej. Pozbawiano ich praw stanu, konfiskowano majątki, jak Karasiowszczyznę. Wielu zginęło podczas walk. Innych jak Aleksandra Eysymontta z Karasiowszczyzny stracono. Wśród zesłańców po Powstaniu Styczniowym znaleźli się Adolf Eysymont, Kazimierz Eysymont, Leon Eysymont, żeby wymienić najbardziej znanych. Często podążały za nimi żony jak w przypadku Apolonii – małżonki Leona, o której raport policyjny głosił: „Żona jest istną Polką, przepojoną księżowskim fanatyzmem, zawsze gotowa na wszelkie ciemne sprawy...”
W czasie I Wojny Światowej pośród innych wyróżnił się Stanisław Eysymont, socjalista i piłsudczyk z ziemi grodzieńskiej. Wielu członków rodu w okresie międzywojnia wybrało zawodową służbę wojskową jak Witold czy Mieczysław Eysymontowie. Tego ostatniego zamordowano w Starobielsku w 1940 r.
Wielu Eysymontów padło ofiarą ludobójczej polityki Związku Sowieckiego. Począwszy od zamordowania Jana Eysymonta z okolicy Starzyno 25 IX 1920 r., po Władysława Ejsmonta z Burniewa zmarłego w Obozie Specjalnym w Tajszecie gdzieś ok. 1955 r. Lista ofiar sowieckiego terroru zawiera ponad 100 przedstawicieli rodu.
Po 1945 r. wielu członków rodziny przeniosło się na tereny nowego państwa polskiego. Funkcjonowali zarówno w administracji publicznej PRL-u jak we wszystkich innych grupach społecznych i zawodowych. Np. Maria Ejsymont (rodem z Burniewa) była wieloletnią siostrą przełożoną w Szpitalu Łagiewnickim w Łodzi.
Współcześnie żyje w Polsce ok. 2000 osób o tym nazwisku i jego odmianach, i co najmniej drugie tyle w Rosji, na Białorusi, Litwie i Ukrainie.
Wywody genealogiczne XVIII – XX w..
Po III rozbiorze Polski, na skutek polityki rosyjskiej Eysymontowie wielokrotnie występowali do Zgromadzenia Szlacheckiego Deputacji Wywodowych różnych powiatów i guberni, w celu uzyskania praw stanu szlacheckiego. Była to procedura zarówno droga jak i czasochłonna. Jednak bez niej nie można było utrzymać substancji ziemskiej.
W archiwach znajduje się wiele materiałów genealogicznych Eysymontów – jednak większość wywodów nie została ostatecznie zatwierdzonych przez władze.
Legendy.
Jedna z legend głosi, że po Bitwie pod Grunwaldem król Polski i Wielki Książę Litewski Władysław II Jagiełło, będąc na Litwie, zdobywał zamek krzyżacki leżący na wyspie otoczonej jeziorem. Miał przy sobie trzech paziów bądź pachołków – braci o imionach Jawmont, Dowmont i Symont. Ostatni z nich był najbardziej waleczny i wraz z pozostałymi braćmi przedarł się do zamku by znaleźć słaby punkt w warowni. Jawmont i Dowmont zginęli, jedynie Symontowi udało się przypłynąć na łódce do króla z dobrymi wiadomościami. W nagrodę za jego waleczność, dzięki której udało się zamek zdobyć. Jagiełło, zamiast, jak do tej pory wołać na niego "Ej Symont" nadał mu nazwisko Ejsymont (Eysymont – obecnie również Ejsmont), herb Korab i ziemie w okolicach Grodna.
Według innej legendy, kiedy rycerz Ejsymont (Eysymont) był stary miał sen o Matce Boskiej płynącej po jeziorze jego łódką. Ejsymont uznawszy, że jest to objawienie, zlecił malarzowi wykonanie obrazu nazwanego obrazem Matki Boskiej Ejsymontowskiej i umieścił go w kościele przez siebie wybudowanym. Z czasem uznano go za jeden z cudownych wizerunków Matki Boskiej i otaczano czcią.

</doc>
<doc id="739119" url="https://pl.wikipedia.org/wiki?curid=739119" title="Nacpolsk">
Nacpolsk

Nacpolsk – osada w Polsce położona w województwie mazowieckim, w powiecie płońskim, w gminie Naruszewo.
Za Królestwa Polskiego istniała gmina Nacpolsk. W latach 1975–1998 miejscowość należała administracyjnie do województwa ciechanowskiego. Wcześniej nazywała się Nocpalsk od ognisk, które żołnierze palili nocą.
W Nacpolsku znajduje się szkoła (oraz kiedyś przedszkole), a także klub piłkarski OKS Nacpolsk.

</doc>
<doc id="739122" url="https://pl.wikipedia.org/wiki?curid=739122" title="Ftalmid">
Ftalmid



</doc>
<doc id="739125" url="https://pl.wikipedia.org/wiki?curid=739125" title="Rąbież (powiat płoński)">
Rąbież (powiat płoński)

Rąbież – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="739126" url="https://pl.wikipedia.org/wiki?curid=739126" title="Connecticut Open">
Connecticut Open

Connecticut Open, dawniej "Pilot Pen Tennis", "New Haven Open at Yale" – turniej tenisowy, poprzedzający bezpośrednio wielkoszlemowy US Open, rozgrywany na kortach twardych w amerykańskim New Haven. Pierwsza edycja rozegrana została w 1948 roku, a ostatnia – w 2018 roku.
Była to impreza rangi WTA Premier wśród kobiet. Turniej należał do serii US Open Series.
W latach 1981–2010 w zawodach rywalizowali również mężczyźni. W latach 1990–2004 grali w Long Island, a od 2005 do 2010 roku w New Haven.

</doc>
<doc id="739127" url="https://pl.wikipedia.org/wiki?curid=739127" title="Ftalimid">
Ftalimid

Ftalimid – organiczny związek chemiczny z grupy imidów.
Powstaje w reakcji amoniaku z bezwodnikiem ftalowym: 
Wykorzystywany jest m.in. do produkcji fungicydów.

</doc>
<doc id="739128" url="https://pl.wikipedia.org/wiki?curid=739128" title="Noskapina">
Noskapina



</doc>
<doc id="739131" url="https://pl.wikipedia.org/wiki?curid=739131" title="MBank Mobile">
MBank Mobile



</doc>
<doc id="739136" url="https://pl.wikipedia.org/wiki?curid=739136" title="Wciągarka">
Wciągarka

Wciągarka – cięgnik, w którym zespół mechanizmów jest zbudowany na odrębnej konstrukcji nośnej, którą stanowić może rama (stała, przesuwana lub przejezdna). Wciągarka jest to urządzenie mechaniczne, które jest używane do ciągnięcia przedmiotów pionowo w górę lub poziomo w bok lub w innym przypadku do uzyskania odpowiedniego „naciągu” liny, kabla lub drutu. W swojej najprostszej postaci składa się z bębna i przyłączonej korbki. W większych formach, wciągarki stosowane są w maszynach jak np. lawety, windy lub przemysłowo na statkach do ich przeciągania bądź budowy linii napowietrznych jako wciągarki hydrauliczne. Szpula wciągarki nazywana jest bębnem wciągarki na który nawijana jest lina. Bardziej złożone modele mają zespoły przekładni, a lina może być nawijana bezpośrednio na bęben lub za pośrednictwem kabestanów. Wciągarki w zależności od potrzeb mogą być zasilane elektrycznie, hydraulicznie, pneumatycznie lub za pomocą wewnętrznych napędów spalinowych. Niektóre z nich mogą zawierać elektromagnetyczny lub mechaniczny hamulec bezpieczeństwa (negative break) automatycznie blokujący bęben podczas postoju uniemożliwiając odwijanie się liny. Do mniejszych ciężarów używane są wciągarki ręczne, łańcuchowe lub linowe wykorzystujące tę samą zasadę kabestanów z zabezpieczeniem zapadką. Do większych ciężarów stosuje się zwykle wciągarki hydrauliczne o sile ciągnięcia 300 kN i większych, których napędem jest zwykle silnik spalinowy przenoszący siłę na obwód hydrauliczny.
Zastosowanie.
Różnorodność konstrukcji pozwala na wszechstronne i wygodne zastosowanie wciągarek praktycznie we wszystkich sytuacjach. Nowoczesne wciągarki posiadają zabezpieczenia przed przeciągnięciem, które zatrzymują pracę. Wciągarki spalinowe lub elektryczne zaopatrzone są w silnik, który może pracować w obu kierunkach.
Wciągarki stosuje się we wszystkich działach przemysłu, ale głównie w stoczniach, energetyce, kolejnictwie oraz przemyśle motoryzacyjnym i budowlanym.

</doc>
<doc id="739139" url="https://pl.wikipedia.org/wiki?curid=739139" title="Dzień Pamięci Ofiar Stanu Wojennego">
Dzień Pamięci Ofiar Stanu Wojennego

Dzień Pamięci Ofiar Stanu Wojennego – polskie święto obchodzone corocznie 13 grudnia, w rocznicę wprowadzenia stanu wojennego w Polsce.
Dzień ten został uchwalony poprzez aklamację przez Sejm Rzeczypospolitej Polskiej 6 grudnia 2002 roku.
Dzień Pamięci Ofiar Stanu Wojennego nie jest dniem wolnym od pracy.

</doc>
<doc id="739144" url="https://pl.wikipedia.org/wiki?curid=739144" title="Radzyminek">
Radzyminek

Radzyminek – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość należała administracyjnie do województwa ciechanowskiego.
W miejscowości znajduje się kościół parafialny pw. Świętych Apostołów Piotra i Pawła (starokatolicki mariawitów).

</doc>
<doc id="739152" url="https://pl.wikipedia.org/wiki?curid=739152" title="Harpoon">
Harpoon

Harpoon, w wariantach AGM-84, RGM-84, UGM-84 – amerykański przeciwokrętowy pocisk manewrujący, rakietowy krótkiego zasięgu, wystrzeliwany z platform nawodnych, podwodnych i powietrznych, przeznaczony do zwalczania celów nawodnych. Harpoon jest pociskiem jednogłowicowym, napędzanym na całej długości lotu aerodynamicznego przez silnik turbowentylatorowy. W zależności od platformy przenoszenia, występuje w wariantach o sygnaturze AGM-84 dla pocisków przenoszonych przez statki powietrzne, RGM-84 przenoszone przez okręty nawodne oraz UGM-84, dla których platformą bojową są okręty podwodne.
Rozwój systemu.
W roku 1965 marynarka wojenna Stanów Zjednoczonych rozpoczęła wstępne prace nad przeciwokrętowym pociskiem rakietowym o zasięgu 45 kilometrów (25 Mm). Głównym przeznaczeniem pocisku miało być niszczenie okrętów podwodnych slangowo nazywanych przez marynarzy „waleniami”, stąd jego nazwa "harpun". Po zatopieniu w 1967 izraelskiego niszczyciela „Eilat” przez radziecki pocisk przeciwokrętowy P-15 Termit, US Navy złożyła zamówienie na konstrukcję podobnego pocisku służącego do niszczenia głównie jednostek nawodnych. Prototypowy pocisk oznaczony jako ZAGM-84A został przedstawiony w 1970 przez wytwórnię McDonnell Douglas. W lipcu 1971 roku McDonnell Douglas wygrał rządowy kontrakt na rozwój systemu i w maju 1973 roku United States Navy wybrała Harpoon na swój podstawowy pocisk przeciwokrętowy ("Anti-Surface Vessel" - ASV) w wersjach przeznaczonych do przenoszenia przez samoloty (AGM-84A), okręty podwodne (UGM-84A) oraz okręty nawodne (RGM-84A). Wszystkie trzy systemy weszły do służby w 1977 roku. Od tego czasu powstały i zostały wprowadzone na uzbrojenie kolejne wersje pocisku, oznaczane literowo: A, B, C, D, E, F, G, H, J, K oraz L. W 1979 roku zostały podjęte studia nad nuklearną wersją tego pocisku, wersja ta nigdy jednak nie otrzymała środków finansowych na rozwój.
W ciągu lat nieprzerwanego rozwoju konstrukcji, podjęto wiele programów ulepszania pocisku w wyniku których powstały wersje Block 1B, 1C, 1D, 1E (SLAM), 1G, 1H (SLAM-ER), 1J (Harpoon 200), 1K oraz 1L (Block 2). Początkowy standard pocisku Block 1 oznaczony był jako AGM / RGM / UGM-84A na wyposażeniu wojsk USA oraz UGM-84B w służbie brytyjskiej. Block 1B posiadał desygnację AGM / RGM / UGM-84C, Block 1C zaś AGM / RGM / UGM-84D. Block 1D RGM-84F został anulowany przed wejściem do służby, Block 1E AGM-84E (znany także jako Stand-off Land Attack Missile - SLAM), Block 1G AGM / RGM / UGM-84G oraz SLAM-ER oznaczony jako AGM-84H. Block 1J był propozycją dla dalszego rozwoju, AGM / RGM / UGM-84J Harpoon (lub Harpoon 2000) wersja służąca do zwalczania zarówno celów pływających jak i celów lądowych.
Zmodyfikowany projekt Block 2, dla AGM / RGM / UGM-84L zastąpił Harpoon 2000 wszedł do programu rozwojowego w listopadzie 1998 roku. Ta wersja pocisku używa bezwładnościowego układu nawigacyjnego ("Inertial Measurement Unit" - IMU) pochodzącego z precyzyjnie naprowadzanych bomb JDAM oraz INS/GPS z pocisków SLAM-ER.
Konstrukcja.
Harpoon ma cztery trójkątne skrzydła o obciętych końcówkach (składane w wariancie okrętowym i dla okrętów podwodnych) w środkowej części korpusu oraz cztery umieszczone w jednej linii z nimi mniejsze płetwy ogonowe. Wraz z rakietowym silnikiem startowym, pocisk w wersjach odpalanych z wody ma 4,64 metra długości, zaś średnica korpusu wynosi 0,43 metra. Wyposażony jest w penetracyjną głowicę burzącą o masie 222 kilogramów, zaś jego masa startowa wynosi 682 kilogramy. Zarówno UGM-84A jak i RGM-84A napędzane są silnikiem turbowentylatorowym silnikiem marszowym, oraz dwoma tandemowymi silnikami startowymi umieszczonymi w jednej linii, wraz z czterema płetwami każdy. Napędzany paliwem stałym silnik startowy wypala się w ciągu 3 sekund, po czym jest odrzucany.Silnik turbowentylatorowy ma zbiornik paliwa z 45 kilogramami paliwa JP-6 bądź JP-100 wystarczającego na 15 minut lotu. Taka kombinacja zapewnia pociskowi maksymalny zasięg 130 kilometrów. W celu umożliwienia pociskowi w wersji UGM-84 startu z zanurzonego okrętu podwodnego, pocisk ten jest umieszczony w specjalnej kapsule. Po wystrzeleniu z wyrzutni torpedowej, rozłożeniu ulegają płetwy mające za zadanie ustabilizować ślizg kapsuły i zagwarantować właściwy kąt pod którym pocisk osiąga powierzchnię wody. Po wykryciu przez odpowiedni sensor że kapsuła opuściła wodę, inicjuje on procedurę odrzucenia czoła i części ogonowej kapsuły, a następnie uruchomienia silnika startowego. W tym samym czasie pocisk wydostaje się z kapsuły, skrzydła i płetwy ulegają rozwinięciu, a pocisk jest rozpędzany po trajektorii identycznej jak w wersji dla okrętów nawodnych. Okręty podwodne wyposażone w układ kontroli ognia Mk. 113 osobnego Encapsulated Harpoon Command and Launch System (EHCLS), podczas gdy okręty wyposażone w układ Mk. 117 posiadają zintegrowany układ kontroli systemu Harpoon.
Pociski wystrzeliwane z okrętów nawodnych, RGM-84 Harpoon, mogą być odpalane z wyrzutni Mk. 112 przeznaczonej dla rakietotorped RUR-5 ASROC, bądź wyrzutni Mark 141. Poza stanami Zjednoczonymi, do wystrzeliwania tych pocisków służą również wyrzutnie Mk. 140, a na mniejszych okrętach także Mk. 13. Jednostki nawodne używają systemu kontroli ognia AN/SWG-1 połączonego z radarem obserwacji powierzchni.Wszystkie wersje pocisku maja taki sam zaprogramowany wzór lotu po odpaleniu z samolotu lub oddzieleniu się silnika startowego. Napędzany silnikiem turbowentylatorowym pocisk zmniejsza pułap swojego lotu do niewielkiej wysokości przelotowej kontrolowanej przez wysokościomierz i kontynuuje swój lot ku celowi korzystając ze swojego bezwładnościowego układu naprowadzania zasilanego energią z silnika. 
W zaprogramowanym przed startem momencie, najczęściej w ostatniej terminalnej fazie lotu, uruchamia się w trybie poszukiwania dwuosiowy radar pracujący w paśmie J. Radar ten może zostać zaprogramowany przed startem w dużym, średnim bądź małym oknie przeszukiwania w zależności od odległości od celu w momencie uruchomienia. Uruchomienie w małym oknie przeszukiwania wymaga precyzyjniejszego określenia pozycji celu przed wystrzeleniem pocisku, jednakże pocisk jest dzięki temu bardziej odporny na działania zakłócające stosowane przez przeciwnika za pomocą środków ECM ("Electronic Countermeasures"). Harpoon umożliwia także odpalenie w trybie "Bearing Only Launch" (BOL) z orientacyjnie jedynie ustaloną pozycja celu, w którym pocisk odpalony zostaje na nieprecyzyjny namiar celu, a aktywny radar układu naprowadzania uruchomiony zostaje już na wczesnym etapie trajektorii lotu pocisku skanując przestrzeń w szerokim sektorze przeszukiwania do 45° z każdej strony względem kursu pocisku. W razie nie odnalezienia celu w określonym czasie od wystrzelenia, pocisk przełącza się w tryb poszukiwania stosując w tym zakresie zaprogramowane wzory poszukiwania, a w razie dalszego niepowodzenia, pocisk ulega samozniszczeniu. Niezależnie od trybu wystrzelenia pocisku, po odnalezieniu celu oraz zablokowania się na nim radaru poszukującego, przed trafieniem pocisk w wersji Block 1A wznosi się gwałtownie na wysokość do 1800 metrów nad celem wykonując manewr "pop-up", po czym nurkuje w kierunku celu pod kątem około 30°.
Późniejsze wersje Block 1B oraz 1C posiadły możliwość ataku z wykorzystaniem terminalnego profilu sea-skimming w celu bezpośredniego trafienia w burtę celu, zaś Block 1C może także zostać zaprogramowany do niebezpośredniego podejścia do celu. 
Platformy wystrzeliwania.
Lotnicze wersje pocisków AGM-84 wszystkich wersji są wystrzeliwane ze standardowych węzłów podwieszeń uzbrojenia. Głównymi nosicielami tych pocisków są samoloty F/A-18 Hornet, F-16 Fighting Falcon, S-3B Viking, P-3C Orion, B-52H Stratofortress oraz P-8 Poseidon. W przeszłości przenosiły je również maszyny F-111C Aardvark, Grumman A-6 Intruder i brytyjskie Hawker-Siddeley Nimrod.
Wersje okrętowe RGM-84 były odpalane z wyrzutni kontenerowych różnych typów, lekkich Mk 140 lub wzmocnionych Mk 141, zawierających po 4 pociski, ale także ze starszych Mk 112 i Mk 26. Pociski pierwszej wersji RGM-84A posiadały składane powierzchnie sterowe i stabilizujące, które rozkładały się natychmiast po starcie.
Pociski przeznaczone do wystrzeliwania z okrętów podwodnych (UGM-84) zamykano w specjalnych kontenerach odpalanych z wyrzutni torpedowych, które po osiągnięciu powierzchni wody uwalniały pocisk Harpoon.
Warianty pocisków Harpoon.
Dane o celu mogą być wprowadzone do komputera pocisku z systemów pokładowych samolotu, a podczas lotu jest prowadzone dodatkowe poszukiwanie innych celów, które mogą w danej chwili okazać się ważniejszymi lub stanowiącymi większe zagrożenie. Głowica naprowadzania termicznego jest uodporniona na oślepienie laserowymi środkami obrony, a głowica bojowa tej wersji pocisku posiada większą masę 360 kg, w porównaniu do poprzednich wersji AGM-84.

</doc>
<doc id="739159" url="https://pl.wikipedia.org/wiki?curid=739159" title="Alfabet rosyjski">
Alfabet rosyjski

Alfabet rosyjski (ros: русский алфавит) – alfabet używany do zapisu języka rosyjskiego. Składa się z 33 liter, aczkolwiek ё jest nieobowiązkowa, a ъ praktycznie się nie używa.
Litera ъ w latach 20. i 30. XX wieku zastępowana była apostrofem – maszyny do pisania oraz stosowane w drukarniach czcionki wyprodukowane w tym okresie nie zawierały litery ъ, ponieważ jeszcze zwalczano starszą, przedsowiecką ortografię. W latach 1940–1970, mimo ponownego wprowadzenia do alfabetu litery ъ, bywała ona nadal zastępowana przez znak apostrofu lub (w maszynach do pisania) przez znak ". Obecnie z takimi sposobami oddawania litery ъ można się nadal spotkać w rękopisach osób starszych. Czasami stosowanie apostrofu zamiast ъ jest ukrainizmem, jako że to właśnie w języku ukraińskim apostrof pełni tę samą funkcję fonetycznie, co ъ w języku rosyjskim.
Litery usunięte w latach 1917–1918.
Do czasu reformy rosyjskiej ortografii w latach 1917–1918, a w publikacjach emigracyjnych jeszcze długo później, w języku rosyjskim oficjalnie funkcjonowały jeszcze 4 inne litery tj.:
Także i obecnie litery te, choć rzadko, spotkać można niekiedy w rosyjskich tekstach. Dotyczy to zwłaszcza litery "Ѣ", niegdyś powszechnej w rosyjskim piśmiennictwie, której usunięcie wzbudziło największe opory (pozostałe trzy usunięte z alfabetu litery używane były w niewielkiej liczbie słów, głównie zapożyczeń z języka greckiego; 'і' także w niektórych końcówkach, w zasadzie zawsze przed samogłoskami i samogłoskami jotowanymi). Użycie tego znaku ma nawiązywać do starych, przedrewolucyjnych tradycji, stąd litera ta pojawia się niekiedy np. w nazwach firm czy na znakach towarowych.
Użycie litery ё.
Współcześnie litery "ё" wymawianej jako /jo/ w języku rosyjskim używa się obowiązkowo w następujących przypadkach:
W każdej książce teksty można pisać, używając litery "ё", jeśli taka jest wola autora czy redaktora. Często jednak litery tej używa się tylko wyrywkowo. Zaleca się jej używać w przypadku:

</doc>
<doc id="739160" url="https://pl.wikipedia.org/wiki?curid=739160" title="Kwartyl górny">
Kwartyl górny



</doc>
<doc id="739161" url="https://pl.wikipedia.org/wiki?curid=739161" title="Władysław Lubomirski">
Władysław Lubomirski

Władysław Lubomirski herbu Szreniawa bez Krzyża (ur. 1 stycznia 1866 w Warszawie, zm. 29 października 1934 w Inzersdorfie koło Wiednia) – polski ziemianin (książę), mecenas sztuki i kompozytor. Właściciel dóbr Dubrowna i Rajcza. Miłośnik rasowych koni i jeździectwa. 
Życiorys.
Syn Eugeniusza Lubomirskiego i Róży Zamoyskiej, brat Stanisława Sebastiana. Uczył się w zakładzie jezuitów w Chyrowie, następnie studiował w Paryżu. W młodości podróżował, między innymi do Egiptu. W latach 1895–1896 zajmował się odnawianiem stadniny w Kruszynie, a następnie w Widzowie.
14 stycznia 1890 roku poślubił w Wiedniu baronównę Elżbietę de Vaux. Małżeństwo to doczekało się czworga dzieci: Leonii (1890–1978), Róży (1892–1969), Eugeniusza (1895–1982), Stefana (1899–1948).
Dopiero w wieku 40 lat podjął naukę muzyki, u Grzegorza Fitelberga. Studiował teorię muzyki w konserwatorium w Wiedniu, pod kierunkiem Roberta Fuchsa. Zaczął komponować, napisał między innymi: "Symfonię fantastyczną", "Preludium orkiestrowe", "Marsz na wielką orkiestrę", "Poemat w trzech częściach", "Symfonię f-moll" oraz pod pseudonimem W. Lirski operetkę "Die liebe Unschuld" ("Luba niewinność"), którą wystawił m.in. Raimundtheater w Wiedniu w 1912. Jego kompozycje nie zostały docenione przez krytykę.
Był jednym z głównych fundatorów Filharmonii Warszawskiej, zbudowanej w latach 1900–1901. Wspierał finansowo młodych kompozytorów: Ludomira Różyckiego, Karola Szymanowskiego, Grzegorza Fitelberga i Apolinarego Szelutę, którzy założyli w 1905 w Berlinie Spółkę Nakładową Młodych Kompozytorów Polskich (Szymanowski dołączył do niej w 1906). 
Około 1928 zachorował. Doznał sklerozy (udaru) mózgu. Przestał poznawać nawet najbliższych członków rodziny. Zmarł w zakładzie dla chorych psychicznie w Inzersdorfie pod Wiedniem 29 października 1934.

</doc>
<doc id="739164" url="https://pl.wikipedia.org/wiki?curid=739164" title="BitLocker">
BitLocker

BitLocker – rozwiązanie pozwalające na kryptograficzną ochronę danych na dyskach, wbudowane w systemach operacyjnych Microsoftu – Windows Vista Enterprise, Windows Vista Ultimate, Windows 7 Ultimate, Windows 7 Enterprise, Windows Server 2008 oraz Windows Server 2008 R2, Windows 8 Pro, Windows 8 Enterprise oraz Windows 10 Pro, Windows 10 Enterprise. Może wykorzystywać sprzętowe moduły Trusted Platform Module.
Mechanizm działania.
BitLocker szyfruje przy pomocy algorytmu AES (128 lub 256 bitów) każdy sektor partycji. Szyfrowanie i odszyfrowanie odbywa się w najniższej możliwej warstwie, przez co mechanizm jest praktycznie niewidzialny dla systemu i aplikacji. Niezależnie od AES, do szyfrowania wykorzystywany jest dyfuzor, pozwalający na lepszą dyfuzję zaszyfrowanych danych. Algorytm dyfuzora został opracowany przez firmę Microsoft i jest powszechnie dostępny, jednak aby nie zmuszać użytkowników do stosowania niecertyfikowanych algorytmów kryptograficznych, istnieje możliwość jego wyłączenia. Razem z algorytmem dyfuzora, opublikowany został formalny dowód, wykazujący, że połączenie AES i dyfuzora daje ochronę nie słabszą niż sam AES. Algorytmy kryptograficzne używane w mechanizmach BitLocker posiadają certyfikację FIPS.
GUI systemu Windows Vista pozwala na założenie ochrony BitLocker wyłącznie dla partycji systemowej. Przy użyciu wbudowanego w system skryptu "manage-bde.wsf" można jednak zaszyfrować dowolną inną partycję.
Jeżeli szyfrowana jest partycja systemowa, ważnym wymogiem dla działania mechanizmu BitLocker jest istnienie na dysku twardym niezaszyfrowanej partycji startowej o rozmiarze rzędu kilkuset MB. Znajdują się na niej niezaszyfrowane programy pozwalające na odczytanie kluczy szyfrujących i start całego mechanizmu.
Do szyfrowania partycji systemowej wykorzystywany jest klucz generowany przez TPM, klucze wprowadzane z klawiatury lub klucze z pamięci USB. Możliwe jest połączenie metod wprowadzania kluczy tak w sposób wymagający równoczesnego użycia kilku z nich jak i dający wybór którego klucza użyć.
Inne partycje nie mogą być chronione przez TPM, jednak jeżeli partycja systemowa jest zaszyfrowana, klucz można zapisać w rejestrze i automatycznie go używać przy każdym uruchomieniu systemu.
Uwierzytelnienie.
Dane umożliwiające dostęp do danych mogą pochodzić z:
W przypadku dostępu do partycji innej niż systemowa i obsługi przez linię poleceń, można użyć dowolnego pliku zawierającego klucz. W przypadku GUI i startu systemu, klucz musi znajdować się w głównym katalogu nośnika USB. Jeden nośnik USB zawierać może klucze dla praktycznie dowolnej liczby partycji. W takiej sytuacji, właściwy klucz wybierany jest automatycznie na podstawie nazwy pliku identycznej z unikalnym identyfikatorem partycji.
Choć BitLocker znacząco zyskuje dzięki użyciu modułu TPM, jego istnienie w żaden sposób nie jest wymagane. Bez TPM zaszyfrować można tak partycję systemową jak i inne partycje. Wadą braku TPM jest konieczność wprowadzania klucza podczas startu systemu. TPM robi to automatycznie w sposób niezauważalny dla użytkownika.
Składający się z 48 cyfr kod, wprowadzany podczas startu systemu wprowadza się za pomocą klawiszy numerycznych lub klawiszy funkcyjnych [F1] dla 1, [F2] dla 2 itd., gdzie [F10] oznacza zero. Wynika to z faktu, że niektóre klawiatury używają nietypowych kodów dla cyfr, podczas gdy klawisze funkcyjne zawsze obsługiwane są tak samo.
Konieczność wprowadzenia kodu pojawić się może w sytuacji, kiedy TPM nie może wygenerować klucza automatycznie. Wynikać to może na przykład ze zmian w sprzęcie lub oprogramowaniu. W takiej sytuacji, po użyciu kodu odzyskiwania należy ponownie wygenerować klucz dla TPM. Przy ponownym uruchomieniu klucz taki zostanie użyty automatycznie.
W systemie Windows 7 wprowadzona została obsługa mechanizmów BitLocker dla nośników wymiennych, w tym pamięci USB Flash, nazywana BitLocker to Go.
Z poziomu GUI w przypadku dostępności modułu TPM nie da się zaszyfrować partycji systemowej inną metodą niż przechowywanie klucza w TPM, da się jednak użyć innej metody (np. hasła) szyfrując partycję systemową wydając polecenie z PowerShella (przykładowe polecenie znajduje się poniżej).
Enable-BitLocker -MountPoint "C:" -UsedSpaceOnly -PasswordProtector
Użycie innej metody zabezpieczenia partycji systemowej niż przechowywanie klucza w TPM wymaga ustawienie zasady w gpedit.msc zezwalającej na użycie funkcji BitLocker bez zgodnego modułu TPM ("Konfiguracja komputera" &gt; "Szablony administracyjne" &gt; "Składniki systemu Windows" &gt; "Szyfrowanie dysków funkcją BitLocker" &gt; "Dyski z systemem operacyjnym" &gt; "Wymagaj dodatkowego uwierzytelnienia przy uruchamianiu") wybrać opcję "Włączone" i zaznaczyć opcję "Zezwalaj na używanie funkcji BitLocker bez zgodnego modułu TPM".
Ataki.
Z założenia BitLocker służy wyłącznie do ochrony dysków przed nieuprawnionymi osobami oraz atakami offline, na które systemy Windows były dotąd podatne. W żaden sposób nie gwarantuje on kontroli przepływu informacji pomiędzy uprawnionymi użytkownikami tego samego komputera lub przesyłania jej na zewnątrz systemu.
Istnieje szereg scenariuszy, w których atakujący może uzyskać dostęp do zawartości zaszyfrowanego dysku, jeśli posiada do niego fizyczny dostęp.

</doc>
<doc id="739166" url="https://pl.wikipedia.org/wiki?curid=739166" title="Zasada Macha">
Zasada Macha

Zasada Macha mówi, że cała materia we Wszechświecie jest ze sobą ściśle powiązana, a masa ciała nie jest jego wewnętrzną cechą, ale skutkiem oddziaływania pozostałej materii Wszechświata.
Według zasady Macha bezwładność materii (opór przy przyspieszaniu) nie wynika z własności wewnętrznej materii, ale stanowi miarę jej oddziaływania z całym Wszechświatem. Bezwładność ta występuje tylko dlatego, że istnieje pozostała materia we Wszechświecie.
Zasada ta, jako hipoteza została sformułowana przez XIX-wiecznego fizyka i filozofa austriackiego Ernsta Macha. Była jedną z inspiracji Alberta Einsteina przy tworzeniu ogólnej teorii względności (OTW), jednak ostatecznie okazała się z nią sprzeczna.
Układy inercjalne.
Isaac Newton sformułował prawa ruchu oraz prawo grawitacji. Grawitacja określa, jakie siły działają na ciała, a prawa ruchu, jak te siły wpływają na prędkość i położenie ciał.
Newton zauważył, że istnieją układy, które nie stosują się do tego zbioru praw. Np. w przypadku obracającego się wiadra z wodą, w układzie współrzędnych, w którym wiadro spoczywa, powierzchnia wody wygina się, co nie wynika z żadnego z praw Newtona. Układy, w których obowiązują prawa ruchu, Newton nazwał układami inercjalnymi.
W układach nieinercjalnych prawa ruchu trzeba zmodyfikować tak, jakby na ciała działały pewne dodatkowe siły, zwane siłami pozornymi, inercjalnymi lub bezwładnością. Przykładem siły pozornej jest np. siła odśrodkowa, która powoduje wygięcie powierzchni wody w obracającym się wiadrze. Newton założył, że istnieje pewien układ preferowany, a układy inercjalne to takie, które nie wykazują względem niego przyspieszeń.
Krytyka Macha.
Ernst Mach nie uznawał istnienia przestrzeni absolutnej, a zamiast tego twierdził, że każdy ruch łącznie z przyspieszeniem należy rozpatrywać względnie. Siły pozorne jego zdaniem wynikają z przyspieszenia względem średniego rozkładu mas we Wszechświecie. Konsekwencją takiego założenia jest teza, że masa ciała również zależy od rozkładu mas innych ciał. Masa jest wynikiem oddziaływania ciała z resztą Wszechświata.
Jakkolwiek paradoksalnie by to nie brzmiało, w prawach Newtona występują dwa rodzaje masy – jedna w prawach ruchu, zwana masą bezwładną a druga w prawie grawitacji zwana masą grawitacyjną. Wszystkie eksperymenty wykazały, że dla każdego ciała są one sobie równe, ale nie wynika to z żadnego z praw fizyki newtonowskiej. Mach postuluje, że masa bezwładna ciała jest wynikiem oddziaływań z innymi ciałami i zależy od rozkładu mas grawitacyjnych.
Wszechświat w rozumieniu Macha jest niezmienniczy względem przekształceń przeprowadzających jeden układ współrzędnych w układ przyspieszający względem niego. Nie ma więc bezwzględnego przyspieszenia - względem jakiegoś wyróżnionego typu układu / układów. Układy inercjalne - to takie układy, które nie przyspieszają względem dalekich gwiazd.
Einstein i OTW.
Einstein zauważył, że siły pozorne są lokalnie nieodróżnialne od grawitacji. Obserwator zamknięty w rakiecie i poddany sile grawitacji lub przyspieszeniu, nie będzie potrafił ich odróżnić. Einstein nazwał to zasadą równoważności. Inne sformułowanie tej zasady głosi, że masa bezwładna zawsze jest równa masie grawitacyjnej. Układy inercjalne w OTW to takie, które poruszają się swobodnie w polu grawitacyjnym, na przykład podczas swobodnego spadku lub orbitowania.
Rozważania te doprowadziły do stworzenia ogólnej teorii względności. Jeżeli na ciało działają siły w rozumieniu Newtona, to w OTW ciało to porusza się po linii zakrzywionej w czasoprzestrzeni. Stąd wniosek, że grawitacja zakrzywia czasoprzestrzeń.
W badaniach wykazano, że ogólna teoria względności jest z zasadą Macha sprzeczna. Do dzisiaj trwają jednak próby nałożenia na OTW dodatkowych warunków, które wymusiłyby zasadę Macha, lecz nie przyniosły one jak dotąd pozytywnych rezultatów.

</doc>
<doc id="739168" url="https://pl.wikipedia.org/wiki?curid=739168" title="Kino Moskwa">
Kino Moskwa



</doc>
<doc id="739172" url="https://pl.wikipedia.org/wiki?curid=739172" title="Kwartyl dolny">
Kwartyl dolny



</doc>
<doc id="739185" url="https://pl.wikipedia.org/wiki?curid=739185" title="Bęben magnetyczny">
Bęben magnetyczny

Bęben magnetyczny – obrotowy metalowy cylinder, którego zewnętrzna powierzchnia pokryta jest substancją ferromagnetyczną umożliwiającą zapis i odczyt danych; wykorzystywany jako nośnik danych w pamięciach bębnowych.
Poszczególne bity danych były zapisywane na powierzchni bębna za pomocą zestawu głowic elektromagnetycznych poprzez zmianę polaryzacji domen magnetycznych.

</doc>
<doc id="739186" url="https://pl.wikipedia.org/wiki?curid=739186" title="Road Trip's Over">
Road Trip's Over

Road Trip's Over – polski zespół rockowy założony w połowie 2004 roku w Szczecinie, stworzyło go trzech muzyków związanych już wcześniej z kilkoma Szczecińskimi formacjami punkowymi tj. The Analogs czy Anti Dread. Ich muzyka wywodzi się z melodyjnego pop punka, emo i rocka alternatywnego. Zespół wykonuje swoje utwory w języku angielskim oraz polskim. Do ich większych osiągnięć należy zdobycie pierwszej nagrody podczas ogólnokrajowego festiwalu rockowego "Generacja" w Koszalinie w 2004 roku oraz koncert na żywo w Polskim Radio Szczecin S.A. w 2006 roku. We wrześniu tego samego roku zespół wydał w wytwórni Jimmy Jazz Records swój pierwszy studyjny album – "Romance on the Phone". Do piosenek powstały także teledyski, emitowane w ogólnopolskiej telewizji 4fun TV.

</doc>
<doc id="739187" url="https://pl.wikipedia.org/wiki?curid=739187" title="Adam Bałdych">
Adam Bałdych

Adam Bałdych (ur. 18 maja 1986 w Gorzowie Wielkopolskim) – polski skrzypek i kompozytor.
Życiorys.
Ukończył z wyróżnieniem studia w Akademii Muzycznej w Katowicach, w klasie Henryka Gembalskiego. Od 2012 roku związany z prestiżową oficyną wydawniczą ACT z siedzibą w Monachium. 
Międzynarodowy debiut muzyczny miał miejsce na płycie "Imaginary Room", którą wydał wraz z europejskimi muzykami: Lars Danielsson, Jacob Karlzon, Verneri Pohjola, Morten Lund oraz Marius Neset. Płyta otrzymała nagrodę niemieckiego przemysłu muzycznego – ECHO JAZZ 2013. Nominowano go do nagrody Fryderyk 2013 w kategorii „Artysta Roku – Muzyka Jazzowa”.
Nazywany „cudownym dzieckiem skrzypiec”, karierę rozpoczął w wieku 14 lat. Szybko został okrzyknięty innowatorem łączącym dokonania muzyki poważnej i współczesnego języka skrzypcowego z talentem improwizatorskim. W krótkim czasie stworzył własny styl, który stał się inspiracją dla nowej generacji improwizujących skrzypków.
„Bez wątpienia Adam jest najbardziej rozwiniętym technicznie skrzypkiem żyjącym w naszych czasach. Możemy spodziewać się po nim wszystkiego.” – pisał o Adamie Ulrich Olshausen z Niemieckiego Frankfurter Allgemeine Zeitung.
Swoją muzykę prezentował na najważniejszych festiwalach jazzowych, w prestiżowych salach koncertowych, m.in. w: Polsce, Niemczech, Korei Południowej, Chinach, Japonii, Stanach Zjednoczonych, Kanadzie, Austrii, Islandii, Portugalii, Azerbejdżanie, Holandii, Szwecji, Norwegii, Finlandii, Włoszech, Hiszpanii i Indonezji. Koncertuje i nagrywa z wybitnymi artystami, takimi jak: Yaron Herman, Agata Zubel, Cezary Duchnowski, Helge Lien, Aaron Parks, Lars Danielsson, Nils Landgren, Iiro Rantala, Marius Neset, Jacob Karlzon, Joachim Kuhn i Billy Cobham. Otrzymał liczne nagrody i wyróżnienia, w tym: Grand Prix i nagrodę indywidualną festiwalu „Jazz nad Odrą” (2006), ECHO Jazz – nagrodę niemieckiego przemysłu muzycznego (2013), Złoty Krzyż Zasługi (2016) oraz Odznakę „Zasłużony dla Kultury Polskiej” (2016). W 2020 roku wraz Adam Bałdych Quartet znalazł się w finale prestiżowej nagrody BMW Welt Jazz 2020, której rozstrzygnięcie zaplanowane jest na styczeń 2021.
Adam Bałdych coraz częściej zwraca się w stronę klasycznej twórczości kompozytorskiej, pisząc na zamówienie renomowanych orkiestr. W 2015 roku na zamówienie Baltic Neopolis Orchestra ze Szczecina stworzył kompozycję "Mozaika–Impresje", a w 2016 roku dla Orkiestry Muzyki Nowej napisał utwór "Antiphona" do tekstów znalezionych w grotach Qumran. W 2019 roku na zamówienie orkiestry AUKSO przygotował "Early Birds Symphony" na festiwal auksodrone, a przed nim już kolejne zamówienia dla AUKSO. W 2021 r. w Stuttgarcie swą premierę będzie mieć także nowa kompozycja Adama Bałdycha przygotowywana na zamówienie Stuttgarter Kamerorchester.
"Adam Bałdych ceniony jest za kreatywność na polu jazzu i wykonawstwa muzyki współczesnej, twórcze łączenie obu tych dziedzin oraz za wielką wyrazistość swoich muzycznych interpretacji" - brzmiała ocena jury nagrody Koryfeusz Muzyki Polskiej, do której nominację Adam Bałdych uzyskał w 2020 w kategorii Artysta Roku. 
Brał udział w nagraniach blisko 20 płyt, w tym autorskie: "Imaginary Room" (Adam Bałdych &amp; The Baltic Gang), "The New Tradition" (Adam Bałdych, Yaron Herman) „Bridges” (Adam Bałdych &amp; Helge Lien Trio), „Brothers" (Adam Bałdych &amp; Helge Lien Trio) - poświęcony pamięci brata artysty, gitarzysty Grzegorza Bałdycha, "Sacrum Profanum" (Adam Bałdych Quartet). 
Najnowsza, wydana w 2020 roku – "Clouds" – to jego szósty album autorski zrealizowany przez ACT. Na płycie tej artysta współtworzy muzykę z wybitnym francuskim wiolonczelistą Vincentem Courtois oraz holenderskim pianistą Rogierem Teldermanem. 
Bałdych działa również jako skrzypek i improwizator w świecie muzyki poważnej, współpracując z kompozytorami Pawłem Hendrichem (projekt Avatar, premiera - "Allopopulo") i Cezarym Duchnowskim, wiolonczelistą Andrzejem Bauerem (Transfuzja), śpiewaczką i kompozytorką Agatą Zubel (Impressions for 4), kompozytorką Ewą Trębacz (premiera - "Metanoia") 
10 czerwca 2016 Adam Bolesław Bałdych został odznaczony Złotym Krzyżem Zasługi przez prezydenta Rzeczypospolitej Polskiej Andrzeja Dudę oraz odznaką honorową „Zasłużony dla Kultury Polskiej” przyznaną przez Ministra Kultury i Dziedzictwa Narodowego. 31 maja 2019 roku Adam Bałdych otrzymał „Medal 100-lecia Odzyskania Niepodległości” przyznany mu przez Premiera RP Mateusza Morawieckiego. 23 maja 2022 Adam Bałdych został odznaczony medalem Gloria Artis oraz medalem Zasłużony dla Województwa Lubuskiego.
Mieszka i tworzy w Warszawie.

</doc>
<doc id="739189" url="https://pl.wikipedia.org/wiki?curid=739189" title="SRGB">
SRGB

sRGB () – przestrzeń odwzorowania kolorów w układzie RGB stanowiąca wspólny standard dla urządzeń – monitorów, skanerów, drukarek, aparatów cyfrowych. W tym standardzie informacja o każdym ze składowych kolorów jest przechowywana w 8-bitowej liczbie naturalnej. Standard został zaproponowany w 1996 roku przez przedsiębiorstwa Hewlett-Packard i Microsoft. Obecnie podlega nadzorowi komisji IEC jako IEC 61966-2-1. sRGB jest także standardem internetowym wprowadzonym przez konsorcjum W3C jako obowiązującym dla HTML i CSS.
W przestrzeni kolorów sRGB zawarte jest 256 wersji każdego z kolorów podstawowych co daje ok. 16,78 mln odcieni (224 = 16 777 216). Przestrzenie kolorów mające większy zakres tonalny można przedstawić w sRGB przez transformację, która przybliża kolor spoza zakresu do mieszczącego się w zakresie. Nie jest to jednak możliwe w drugą stronę. Uproszczenie zakresu kolorów sRGB powoduje, że niektóre urządzenia nie mogą wykorzystać swych maksymalnych możliwości.
Przestrzeń barw.
W sRGB zdefiniowana jest Chromatyczność barw podstawowych; czerwonej, zielonej i niebieskiej, w których w trzech składowych sRGB jedna z wartości jest różna od zera, a dwie pozostałe są równe zero. Zakres chromatyczności, która może być reprezentowana w sRGB, jest trójkątem koloru zdefiniowanym przez chromatyczność kolorów podstawowych. Podobnie jak w przypadku każdej przestrzeni kolorów RGB, dla nieujemnych wartości R, G i B nie jest możliwe przedstawienie kolorów poza tym trójkątem, który znajduje się w zakresie kolorów widocznych dla człowieka z normalnym trójchromatycznym widzeniem. 

</doc>
<doc id="739191" url="https://pl.wikipedia.org/wiki?curid=739191" title="Długoszki">
Długoszki



</doc>
<doc id="739196" url="https://pl.wikipedia.org/wiki?curid=739196" title="Eugeniusz Lubomirski (1825–1911)">
Eugeniusz Lubomirski (1825–1911)

Eugeniusz Adolf Lubomirski, książę (ur. 17 czerwca 1825 w Dubrownej, zm. 15 września 1911 w Kruszynie) – działacz polityczny i gospodarczy, kolekcjoner dzieł sztuki i bibliofil.
Syn Eugeniusza i Marii Czackiej, brat: Jana Tadeusza i Władysława Emanuela. Pierwszą jego żoną została Krystyna Lubomirska, którą poślubił 4 maja 1850 w Warszawie. Po raz drugi ożenił się 5 czerwca 1859 – z Różą Zamoyską. Para doczekała się sześciorga dzieci: czterech synów (Władysława, Stanisława Sebastiana, Stefana i Konstantego Eugeniusza) oraz dwóch córek: Róży Zofii wydanej za Artura Władysława Potockiego oraz Krystyny Marii, żony Władysława Tyszkiewicza.
Właściciel majątków: Dubrowna, Uchanie i Kruszyna. W Kruszynie osiedlił się w 1862. W pałacu przez 49 lat zgromadził pokaźną kolekcję dzieł stuki i bibliotekę. Pochowany został w grobowcu rodzinnym na miejscowym cmentarzu odnowionym staraniem spadkobierców w 2004.

</doc>
<doc id="739197" url="https://pl.wikipedia.org/wiki?curid=739197" title="ŌBAN Star-Racers">
ŌBAN Star-Racers



</doc>
<doc id="739198" url="https://pl.wikipedia.org/wiki?curid=739198" title="Polska Liga Siatkówki (2005/2006)">
Polska Liga Siatkówki (2005/2006)

Polska Liga Siatkówki 2005/2006 − 70. sezon mistrzostw Polski (6. sezon jako ligi profesjonalnej) organizowany przez Profesjonalną Ligę Piłki Siatkowej SA pod egidą Polskiego Związku Piłki Siatkowej. Zainaugurowany został 15 października 2005 roku i trwał do 23 kwietnia 2006 roku.
Rozgrywki składały się z fazy zasadniczej, w której uczestniczyło 10 zespołów, fazy-play-off składającej się z ćwierćfinałów, półfinałów, meczów o miejsca 5-8, meczów o 3. miejsce i finałów oraz fazy play-out, w której zespoły rywalizowały o miejsca 9-10.
Tytuł mistrza Polski po raz drugi z rzędu zdobył klub , który w finałach fazy play-off pokonał . Brązowy medal zdobył klub .
Z PLS spadły dwa kluby: oraz po przegranych barażach z klubem – .
W sezonie 2005/2006 w Lidze Mistrzów Polskę reprezentowała , w Pucharze Top Teams – , natomiast w Pucharze CEV – oraz .
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Prawa transmisyjne.
Wyłączne prawa transmisyjne do rozgrywek posiadała Telewizja Polsat. W każdej kolejce w TV4 oraz w Polsacie Sport pokazywane były dwa spotkania – grane w soboty o 13:00 oraz w niedziele o 15:00 (z wyjątkiem 4. kolejki, w której transmitowano wyłącznie jedno spotkanie).
W sezonie 2005/2006 w TV4 i Polsacie Sport łącznie pokazano 49 spotkań Polskiej Ligi Siatkówki.

</doc>
<doc id="739199" url="https://pl.wikipedia.org/wiki?curid=739199" title="II Liceum Ogólnokształcące w Bydgoszczy">
II Liceum Ogólnokształcące w Bydgoszczy

II Liceum Ogólnokształcące im. Mikołaja Kopernika w Bydgoszczy – jedno z liceów ogólnokształcących w Bydgoszczy, położone przy Nowodworskiej 13. Obecnie dyrektorem szkoły jest mgr Mirosława Glaza.
Historia szkoły.
Gmach szkolny przy ul. Nowodworskiej zbudowali Niemcy w 1916. W 1920 w dotychczasowej (Oberrealschule) Miejskiej Wyższej Szkole Realnej utworzono dwie polskie klasy. 15 października 1921 powołano do życia "Miejskie Gimnazjum Matematyczno-Przyrodnicze im. Mikołaja Reja", które miało za zadanie zastąpić dotychczasową Szkołę Realną. W 1923 w ramach obchodów 450. rocznicy urodzin Mikołaja Kopernika szkole nadano jego imię. W 1928 szkołę przekształcono w "Miejskie Gimnazjum Męskie", zaś kilka lat później wraz z reformą oświaty w Polsce w "Miejskie Liceum i Gimnazjum Matematyczno-Przyrodnicze". W 1960 szkoła otrzymała obecną nazwę "II Liceum Ogólnokształcące im. Mikołaja Kopernika". W 1999 w trakcie kolejnej reformy oświaty przy II Liceum Ogólnokształcącym w Bydgoszczy powołano Gimnazjum nr 46.
W 2018 przeprowadzono remont obiektu (wymiana pokrycia dachowego i instalacji odgromowej oraz wykonanie ocieplenia na poddaszu nieużytkowym). Nieco wcześniej przeprowadzono modernizację boiska, w ramach której wymieniono jego asfaltową nawierzchnię na poliuretanową, oraz zamontowano tzw. piłkochwyty, kosze do koszykówki, bramki do piłki ręcznej i plastikowe krzesełka.
Jesienią 2020 w otoczeniu szkoły posadzono 17 drzew (magnolie, śliwy wiśniowe, jarzęby pospolite, jabłonie, wiśnie), 14 krzewów, a ponadto 40 tui.
Połączenie klas.
W roku 2008 nastąpiło połączenie dwóch klas wynikające z niżu demograficznego. Klasy C i D połączyły się w klasę CD, która dzieliła się z kolei na dwie grupy: angielską i niemiecką. Przedmioty, których grupy uczyły się osobno, to języki obce oraz – w przypadku grupy niemieckiej – dodatkowe godziny matematyki w języku niemieckim.
W roku szkolnym 2010/2011 nastąpiło połączenie Klasy francuskiej z nowym profilem rozszerzenia klasy niemieckiej. Klasa CD została wygaszona z powodu decyzji ówczesnego prezydenta miasta Bydgoszczy –Konstantego Dombrowicza.
Gimnazjum nr 46.
Przy II Liceum Ogólnokształcącym działa powołane do życia w 1999 roku jednoklasowe Gimnazjum nr 46. Klasa G reprezentuje profil humanistyczno-lingwistyczny integracji z Europy (autorski program nauczania), a jego naturalną kontynuacją jest profil autorski (klasa F) w II Liceum Ogólnokształcącym.

</doc>
<doc id="739201" url="https://pl.wikipedia.org/wiki?curid=739201" title="UNIVAC">
UNIVAC

UNIVAC () – amerykańskie przedsiębiorstwo produkujące komputery typu mainframe. Powstało ono z wydzielenia części korporacji Remington Rand, która w 1950 roku nabyła Eckert-Mauchly Computer Corporation (firmę założoną 4 lata wcześniej przez twórców ENIAC-a).
Jego najsłynniejszym produktem był komputer UNIVAC I, czyli pierwszy na świecie elektroniczny komputer ogólnego przeznaczenia.

</doc>
<doc id="739207" url="https://pl.wikipedia.org/wiki?curid=739207" title="Inkubacja">
Inkubacja



</doc>
<doc id="739208" url="https://pl.wikipedia.org/wiki?curid=739208" title="Stara Synagoga w Wilnie">
Stara Synagoga w Wilnie

Stara Synagoga w Wilnie, zwana Wielką – nieistniejąca obecnie główna synagoga ortodoksyjnej gminy żydowskiej w Wilnie, zbudowana w latach 1630–1633, przy ulicy Żydowskiej, na miejscu starszej murowanej synagogi. Bożnica została wzniesiona w stylu barokowo-renesansowym.
Historia.
Na początku XIX wieku dodano drewniany, polichromowany szczyt z bogatą galerią drewnianą w stylu klasycystycznym. Aby wejść do bożnicy, która była położona znacznie niżej od poziomu ulicy, należało zejść kilka stopni przez okute drzwi, które można było zatarasować od wewnątrz za pomocą ruchomej poręczy schodów. Wewnątrz znajdowała się kwadratowa sala główna, która mogła pomieścić około 300 osób. Na środku między czterema kolumnami stała piękna bima w kształcie rokokowego baldachimu. Na wschodniej ścianie znajdował się bogato zdobiony Aron ha-kodesz, udekorowany m.in. motywami roślinnymi i zwierzęcymi, typowo żydowskimi oraz z podwójnym orłem na szczycie. W synagodze przechowywano bogaty sprzęt liturgiczny oraz XVII i XVIII-wieczne lichtarze, wywiezione przez Rosjan w 1915.
W 1846 roku synagogę odwiedził Moses Montefiore, którego w bożnicy chciało zobaczyć tysiące okolicznych Żydów. Synagoga została zniszczona częściowo przez hitlerowców podczas II wojny światowej, lecz doszczętnego zniszczenia synagogi dokonało wojsko radzieckie.
W 1886 Matiyahu Straszun założył przy synagodze słynną bibliotekę, przy której istniało także archiwum gromadzące materiały do dziejów Żydów w Polsce. Biblioteka i archiwum mieściły się w piętrowym budynku wzniesionym w 1892 obok synagogi. W 1927 Biblioteka Publiczna Żydowska im. Matityahu Straszuna w Wilnie liczyła około 19 tys. woluminów.
Do dzisiaj ze Starej Synagogi pozostały m.in. drzwi Aron ha-kodesz oraz stół do odczytywania wersetów Tory, przechowywane w miejscowym muzeum żydowskim. Na miejscu budynku, którego ruiny uprzątnięto w 1948 roku, znajduje się przedszkole.
W 2002 pojawił się projekt odbudowy fragmentu dzielnicy żydowskiej w Wilnie, w tym Starej Synagogi.

</doc>
<doc id="739210" url="https://pl.wikipedia.org/wiki?curid=739210" title="Elephantulus rozeti">
Elephantulus rozeti



</doc>
<doc id="739211" url="https://pl.wikipedia.org/wiki?curid=739211" title="Macroscelides proboscideus">
Macroscelides proboscideus



</doc>
<doc id="739212" url="https://pl.wikipedia.org/wiki?curid=739212" title="Kino Moskwa w Warszawie">
Kino Moskwa w Warszawie

Kino „Moskwa” – kino działające w latach 1950–1996 przy ulicy Puławskiej 19 w Warszawie. Było największym kinem w powojennej Warszawie.
Historia.
Budynek kina wzniesiono według projektu Kazimierza Marczewskiego i Stefana Putowskiego. Był to wolnostojący budynek przy ul. Puławskiej 19, naprzeciw wylotu ul. Rakowieckiej.
Kino zostało oddane do użytku 22 lipca 1950, w Święto Odrodzenia Polski. Posiadało nowocześnie urządzone wnętrza ze 1012 miejscami dla widzów (według innego źródła – 1260 miejscami). We wrześniu 1951 przed budynkiem kina ustawiono dwa kamienne lwy dłuta Józefa Trenarowskiego.
Było największym kinem w powojennej Warszawie oraz jednym z najnowocześniejszych i najelegantszych kin PRL. Początkowo miało nosić nazwę „Wieczór”, którą jednak zmieniono na „Moskwa”. W latach siedemdziesiątych i osiemdziesiątych XX wieku w ramach Konfrontacji Filmowych, poza standardowym repertuarem wyświetlano w nim filmy, będące laureatami międzynarodowych festiwali filmowych. 
W 1981 budynek kina został uwieczniony przez Chrisa Niedenthala na jednym z ikonicznych zdjęć z okresu stanu wojennego, przedstawiającym transporter opancerzony SKOT stojący na tle reklamy filmu "Czas apokalipsy" Francisa Forda Coppoli, znajdującej się na budynku kina. Fotografia została wykonana z klatki schodowej kamienicy przy Rakowieckiej.
Ostatni seans filmowy odbył się 30 kwietnia 1996 roku.
Rozbiórkę kina rozpoczęto w 1996, a rok później na tym miejscu stanął biurowiec Europlex, w którym mieściło się m.in. kino Silver Screen. Z dawnego gmachu zachowały się tylko rzeźby dwóch lwów autorstwa Józefa Trenarowskiego, wykonane oryginalnie z narzutu cementowego na szkielecie stalowym, z wierzchnią warstwą imitującą czerwony piaskowiec na bazie cementu. Zostały one umieszczone na chodniku przed biurowcem od strony ulicy Puławskiej.
W kulturze.
Historię kina i wspomnienia jego pracowników oraz rozbiórkę budynku dokumentuje film "Moja Moskwa" Piotra Morawskiego z 1996. Śpiewa o nim także Pablopavo w piosence "Oddajcie kino Moskwa" oraz zespół Koniec Świata w swoim utworze „Kino Mockba”. Kino występuje też w jednym z epizodów serialu „Wojna domowa” w reżyserii Gruzy.
Kino Moskwa pojawia się także w komedii "Ile waży koń trojański?" w reżyserii Juliusza Machulskiego. Kino Moskwa widać w tle, kiedy Zosia macha do Kuby Radeckiego (Radecki odmachuje, jednak nie Zosi, a swojej własnej żonie). Tłem tej sceny jest właśnie kino Moskwa oraz wielki napis reklamujący premierę ówczesnego hitu kinowego Kingsajz.

</doc>
<doc id="739216" url="https://pl.wikipedia.org/wiki?curid=739216" title="Georges Louis de Buffon">
Georges Louis de Buffon



</doc>
<doc id="739219" url="https://pl.wikipedia.org/wiki?curid=739219" title="Anders Allhage">
Anders Allhage



</doc>
<doc id="739222" url="https://pl.wikipedia.org/wiki?curid=739222" title="Wojewódzki Szpital Specjalistyczny im. Mikołaja Kopernika w Łodzi">
Wojewódzki Szpital Specjalistyczny im. Mikołaja Kopernika w Łodzi

Wojewódzkie Wielospecjalistyczne Centrum Onkologii i Traumatologii im. Mikołaja Kopernika w Łodzi – szpital w Łodzi, położony w dzielnicy Górna. Powstał w 1968 roku.
Historia.
Początkowo funkcjonował jako Szpital Miejski, później po przyłączeniu Ośrodka Onkologicznego oraz Przychodni Specjalistycznych jako Wojewódzki Szpital Zespolony. Od 21 grudnia 1998 szpital z jednostki budżetowej Skarbu Państwa stał się publicznym zakładem opieki zdrowotnej zarządzanym przez Samorząd Województwa Łódzkiego.
Szpital posiada ok. 950 łóżek. Od 1 października 2003 roku w struktury szpitala włączony został Specjalistyczny Zespół Opieki Zdrowotnej Matki i Dziecka w Łodzi, który obecnie funkcjonuje pod nazwą Ośrodek Pediatryczny im. dr. Janusza Korczaka.
W 2002 przed szpitalem został odsłonięty pomnik Mikołaja Kopernika, którego autorką jest rzeźbiarka Jadwiga Janus.
15 maja 2009 otwarto przyszpitalne lądowisko dla śmigłowców Lotniczego Pogotowia Ratunkowego. Koszt budowy lądowiska wyniósł 1,25 mln zł. "Zob. Lądowisko Łódź – Szpital Wojewódzki."
18 listopada 2019 r. w szpitalu powstał Unit Urologiczny.

</doc>
<doc id="739232" url="https://pl.wikipedia.org/wiki?curid=739232" title="Aaron Ben Eliasz">
Aaron Ben Eliasz

Aaron Ben Eliasz (ur. 1328/1330, zm. 1369) – żydowski uczony z Nikomedii (w imperium osmańskim - dzisiejszy Izmit w Turcji), karaim. Napisał trylogię, która składa się z "Ec ha-Chajim" ("Drzewo Życia"), "Gan Eden" i "Keter Tora" ("Korona Tory").
Pierwsze dzieło zajmuje się istotą religii, jest świadomym naśladownictwem "Przewodnika błądzących" ("More newuchim") Mojżesza Majmonidesa, jednakże jest to doskonała jego przeciwwaga. Aaron Ben Eliasz wziął w obronę podstawowe teorie Kalamu, które zostały poddane krytyce w dziele Majmonidesa, twierdząc, że są zgodne z nauczaniem biblijnym, a więc mają pochodzenie żydowskie, podczas gdy system Arystotelesa jest wobec Judaizmu obcy, zarówno co do początku, jak i podstawowych teorii. Kiedy Majmonides zawęża działanie Opatrzności Bożej, ogarniającej wszystkie byty, do samego tylko rodzaju ludzkiego, czyni ustępstwo na rzecz arystotelizmu, zaprzeczając doktrynie biblijnej. Jednak, mimo tej obrony prawdy o powszechności działania Opatrzności, karaimski filozof nie wzbraniał się jednocześnie przed uznaniem za prawdziwą w dużym stopniu teorię zdeterminowania bytów ziemskich przez gwiazdy (tzw. determinacja astralna).
Druga księga zgłębia zasady prawa karaimskiego. Natomiast ostatnia jest komentarzem do Pięcioksięgu, opartym na dosłownej interpretacji tekstu. Zmarł prawdopodobnie podczas zarazy w Konstantynopolu.

</doc>
<doc id="739235" url="https://pl.wikipedia.org/wiki?curid=739235" title="Najstarsza Synagoga w Wilnie">
Najstarsza Synagoga w Wilnie

Najstarsza Synagoga w Wilnie – pierwsza bożnica w Wilnie, zbudowana według tradycji w 1440 roku. W latach późniejszych Żydzi starali się o zgodę na budowę nowej większej synagogi, którą otrzymali w 1630 roku. W tym również roku wzniesiono na jej miejscu nową synagogę.

</doc>
<doc id="739240" url="https://pl.wikipedia.org/wiki?curid=739240" title="Lotnicza 72">
Lotnicza 72



</doc>
<doc id="739241" url="https://pl.wikipedia.org/wiki?curid=739241" title="Becchi">
Becchi



</doc>
<doc id="739247" url="https://pl.wikipedia.org/wiki?curid=739247" title="Wina hiszpańskie">
Wina hiszpańskie

Hiszpania to drugi najstarszy winiarski kraj basenu Morza Śródziemnego. Produkuje nowoczesne wina od owocowych po gronowe wysokiej jakości i potencjale starzenia.
Rys historyczny.
Pierwsze wina były produkowane już pomiędzy 1100 a 500 rokiem p.n.e. w Andaluzji i u podnóża Pirenejów. Pierwszymi producentami byli mieszkańcy mitycznego Tartessos, osadnicy feniccy z Gadesu, Qart Hadasht i Abdery, a także koloniści greccy, przede wszystkim z Messalii i Syrakuz, którzy założyli m.in. Majnake, Emporion i Saguntum, skąd − w 212 roku p.n.e. − rozpoczął się podbój Półwyspu Iberyjskiego przez Rzymian. Ci rozwinęli produkcję wina do wielkości pozwalającej wyżywić legiony. Głównymi jednak produktami eksportowymi półwyspu były złoto, srebro, wełna, garum i oliwa.
W roku 409 n.e. Hiszpania została najechana przez barbarzyńców z północy, a w 711 przez plemiona arabsko-berberyjskie z południa. Powstały wówczas kalifaty muzułmańskich Maurów, co spowodowało upadek przemysłu winiarskiego. 
Ponowny rozkwit nastąpił w czasie rekonkwisty w XIV-XV wieku. W XVII i XVIII wieku otworzyły się nowe rynki w krajach podbitych przez Hiszpanów w Ameryce. W latach pięćdziesiątych XIX wieku w regionie La Rioja po raz pierwszy wyprodukowano wino czerwone metodą bordoską. Największy rozwój rynku i produkcji wina nastąpił po wybuchu we Francji epidemii filoksery. Wielu producentów francuskich straciło swoje winnice a wina zaczęto sprowadzać z Hiszpanii. Kolejny skok rynku winiarskiego nastąpił dopiero po 1978 roku i po przystąpieniu Hiszpanii do EWG, w 1986 roku. Dzięki większym inwestycjom w winnicach ulepszono sposoby uprawy i wytwarzania, co przełożyło się na poprawę jakości wina.
Obecnie Hiszpania ma największy areał winnic na świecie - 1,1 mln ha i zajmuje trzecie miejsce w produkcji wina - 45,3 mln hl rocznie. W Hiszpanii działa dziesięć tysięcy winiarni w 60 apelacjach i 17 dystryktach autonomicznych.
Hiszpańskie prawo winiarskie.
Hiszpańskie nowe prawo regulujące uprawę i produkcję win istnieje od 2003 roku. Przepisy wprowadziły dwie nowe kategorie DO Pago i VCIG. Poza tym, zgodnie z prawem unijnym, wina hiszpańskie dzielą się na jakościowe − wytwarzane zgodnie ze ściśle przestrzeganymi regulacjami i w określonych strefach − regionalne oraz stołowe. Wina posiadają cztery kategorie jakościowe: Pago DO, DO, DOCa i VCIG. Kategorie i ich przyznawanie kontrolowane jest przez organ "concejo regulador".

</doc>
<doc id="739249" url="https://pl.wikipedia.org/wiki?curid=739249" title="Zespół Szkół Technicznych i Ogólnokształcących">
Zespół Szkół Technicznych i Ogólnokształcących



</doc>
<doc id="739254" url="https://pl.wikipedia.org/wiki?curid=739254" title="Kożuch bakteryjny">
Kożuch bakteryjny

Kożuch bakteryjny - rodzaj biofilmu, cienka błona bakterii, substancji organicznych i kurzu, zbierająca się i pływająca na powierzchni wody w akwarium. 
Błona ta jest zazwyczaj mikroskopijna i w normalnych warunkach często niezauważalna. Złożona w przeważającej części z bakterii egzystujących na powierzchni wody i zbierających się tam zanieczyszczeń. W sprzyjających warunkach, na które składa się słaba cyrkulacja wody, brak pokrywy lub szyby okrywowej, potrafi gwałtownie narastać, przybiera barwę białawą lub białą i często zajmuje całe lustro wody, wtedy na powierzchni można zauważyć wyraźne zmętnienie. Zjawisko niepożądane w akwarium, utrudnia wymianę gazową i w zaniedbanych, zanieczyszczonych zbiornikach ze słabą filtracją, cyrkulacją wody i ubogich w rośliny może zwiększyć ryzyko powstania przyduchy.
Przeciwdziałanie.
Można jej przeciwdziałać poprzez: 

</doc>
<doc id="739257" url="https://pl.wikipedia.org/wiki?curid=739257" title="Jean Luc Picard">
Jean Luc Picard



</doc>
<doc id="739258" url="https://pl.wikipedia.org/wiki?curid=739258" title="TCA">
TCA



</doc>
<doc id="739264" url="https://pl.wikipedia.org/wiki?curid=739264" title="Monofag">
Monofag



</doc>
<doc id="739271" url="https://pl.wikipedia.org/wiki?curid=739271" title="Przejście graniczne Szczecin Gumieńce-Tantow">
Przejście graniczne Szczecin Gumieńce-Tantow

Przejście graniczne Szczecin Gumieńce-Tantow – istniejące do 2007 roku polsko-niemieckie kolejowe przejście graniczne położone w województwie zachodniopomorskim, w powiecie polickim, w gminie Kołbaskowo.
Opis.
Przejście graniczne Szczecin Gumieńce-Tantow z miejscem odprawy granicznej po stronie polskiej na stacji kolejowej Szczecin Gumieńce i po stronie niemieckiej na stacji kolejowej Tantow oraz na trasie przejazdu pociągu Szczecin Gumieńce–Tantow, czynne było całą dobę. Dopuszczone było przekraczanie granicy dla ruchu osobowego i towarowego oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Szczecinie-Porcie, Graniczna Placówka Kontrolna Straży Granicznej w Kołbaskowie, Placówka Straży Granicznej w Kołbaskowie.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej (NRD) funkcjonowało w tym miejscu polsko-niemieckie kolejowe przejście graniczne Szczecin Gumieńce-Tantow. Czynne było całą dobę. Dopuszczone było przekraczanie granicy dla ruchu osobowego i towarowego. Kontrolę graniczną osób, towarów i środków transportu wykonywała kolejno: Graniczna Placówka Kontrolna Rosówek, Graniczna Placówka Kontrolna Szczecin-Gumieńce.

</doc>
<doc id="739273" url="https://pl.wikipedia.org/wiki?curid=739273" title="Christian Chivu">
Christian Chivu



</doc>
<doc id="739279" url="https://pl.wikipedia.org/wiki?curid=739279" title="Janusz Szukszta">
Janusz Szukszta

Janusz Szukszta (ur. 25 czerwca 1932 w Warszawie) – polski szachista, olimpijczyk.
Kariera szachowa.
W 1950 r. zwyciężył w mistrzostwach Polski juniorów, rozegranych w Iwoniczu-Zdroju, wyprzedzając Stefana Witkowskiego oraz Romualda Grąbczewskiego. Dwa lata później zadebiutował w finale mistrzostw Polski mężczyzn w Katowicach. Do 1975 r. łącznie w finałach wystąpił siedmiokrotnie, najlepsze rezultaty osiągając w latach 1956 i 1957 (w obu przypadkach zajął IV miejsca). W 1958 r., po dobrym występie w eliminacyjnym turnieju w Polanicy-Zdroju, zakwalifikował się do drużyny narodowej i wystąpił na olimpiadzie w Monachium, gdzie grając na III szachownicy, uzyskał 5½ pkt w 10 partiach. Kilkakrotnie reprezentował polskie barwy w meczach międzypaństwowych oraz międzynarodowych turniejach. W 1974 r. podzielił I-IV miejsce (wraz z Julianem Gralką, Jakowem Estrinem oraz Henrykiem Doboszem) w otwartym turnieju w Augustowie, natomiast 1979 r. zwyciężył w turnieju "open" w Algierze.

</doc>
<doc id="739282" url="https://pl.wikipedia.org/wiki?curid=739282" title="Tuor">
Tuor

Tuor (ur. 473, popłynął na zachód w 560 PE) – postać ze stworzonej przez J.R.R. Tolkiena mitologii Śródziemia.
Był Adanem, bohaterem Trzeciego rodu Edainów, jedynym synem Huora i Ríany, kuzynem Túrina, Lalaith oraz Niënor. Poczęty został tuż przed śmiercią Huora w bitwie Nirnaeth Arnoediad. Został przygarnięty przez Annaela, Sindara z Mithrimu, gdyż Ríana zmarła wkrótce po jego urodzeniu z powodu żalu po śmierci Huora. Tuor spędził dzieciństwo w jaskiniach Androth, lecz kiedy miał 16 lat, Sindarowie zostali schwytani podczas próby ucieczki do przystani Sirionu. Tuor został niewolnikiem u Easterlinga Lorgana, lecz w 492 roku uciekł. Mieszkał samotnie w Androth przez 4 lata, wyrządzając Easterlingom wielkie szkody.
Ulmo wybrał go na swego posłańca i w 496 roku zachęcił go do udania się do Nevrastu, gdzie młodzieniec znalazł miecz i zbroję pozostawioną tam przez Turgona, króla Gondolinu. Ulmo następnie polecił Tuorowi, aby dostał się do Gondolinu: dał mu płaszcz z cienia oraz Voronwego, pochodzącego z tego miasta. Dzięki symbolom Ulma Tuor został wpuszczony do Gondolinu i zgodnie z życzeniem tegoż Valara przekazał mieszkańcom Gondolinu jego ostrzeżenie. Turgon nie chciał opuścić miasta, więc Tuor w nim pozostał, nabierając siły i zdobywając wiedzę elfów. W 503 Tuor poślubił córkę Turgona, Idril. Było to drugie znane małżeństwo pomiędzy elfką a człowiekiem i na wiosnę przyszłego roku narodził się ich jedyny syn, Eärendil.
Podczas zdobycia Gondolinu przez Morgotha Tuor uratował Idril i Eärendila z rąk Maeglina, którego zabił. Wraz z żoną przywiódł niedobitki Gondolindrimów do Przystani Sirionu. Od czasu, kiedy Ulmo zaprowadził go do Nevrastu, Tuor tęsknił za Morzem, więc kiedy poczuł się stary, wybudował wielki statek Eärrámë i popłynął na zachód wraz z Idril.
Ich los jest nieznany, ale mówi się, że Tuor jako jedyny śmiertelnik został przyjęty w Eldamarze i zaliczony w poczet Eldarów.

</doc>
<doc id="739284" url="https://pl.wikipedia.org/wiki?curid=739284" title="Otwórz oczy">
Otwórz oczy

Otwórz oczy – hiszpańskojęzyczny thriller z 1997 roku w reżyserii Alejandra Amenábara.
"Otwórz oczy" posłużył jako pierwowzór dla głośnego filmu "Vanilla Sky". W Polsce wydany wyłącznie na DVD przez Best Film w maju 2004.
Fabuła.
Ukrywający twarz pod maską César opowiada psychiatrze Antonio swoją historię. Był bogatym kobieciarzem i utracjuszem. Pewnego dnia na przyjęciu poznał Sofíę, dziewczynę swojego najlepszego przyjaciela, Pelayo. Zakochał się w niej, co wywołało zazdrość wciąż zakochanej w nim byłej kochanki, Nurii. Zrozpaczona Nuria wioząc Césara samochodem celowo rozbija auto, próbując zabić siebie i Césara. W wyniku wypadku Nuria ginie, a César zostaje poważnie oszpecony. Chirurdzy plastyczni nie są w stanie zrekonstruować jego twarzy. Sofia, nie mogąc znieść widoku Césara, wraca do Pelayo.
Po wypadku César zaczyna mieć przywidzenia. Zasypia na ulicy, po przebudzeniu wszystko jest odmienione: Sofía twierdzi, że go kocha, a chirurgom plastycznym udało się przywrócić jego dawny wygląd. Jednak pewnego dnia Sofia przemienia się w Nurię. Przerażony César dusi ją poduszką, lecz wkrótce odkrywa, że to właśnie na Nurię wszyscy prócz niego mówili Sofía. César trafia do więzienia.

</doc>
<doc id="739285" url="https://pl.wikipedia.org/wiki?curid=739285" title="Adrian Mroczek-Truskowski">
Adrian Mroczek-Truskowski

Adrian Mroczek-Truskowski (ur. 30 marca 1985 we Wrocławiu) – polski koszykarz występujący na pozycjach rzucającego obrońcy lub niskiego skrzydłowego, obecnie asystent trenera Śląska Wrocława.
Jest wychowankiem Śląska Wrocław, w którym spędził większość kariery. W sezonie 2009-2010 roku występował w pierwszoligowym zespole KKK MOSiR Krosno. Sezon 2010/2011 rozpoczął w Polpharmie Starogard Gdański, a zakończył w barwach drugoligowego WKS Śląska Wrocław. Z wrocławską drużyną, której był kapitanem, w sezonie 2011/2012 zdobył Puchar PZKosz oraz awansował do I ligi koszykarzy. W następnym sezonie ponownie wybrany na kapitana zespołu, wywalczył ze Śląskiem Wrocław awans do Polskiej Ligi Koszykówki. Podczas rozgrywek 2013/14 po raz kolejny pełnił funkcję kapitana Śląska Wrocław.
18 lipca 2017 trafił ponownie do WKS-u Śląska Wrocław.
3 lipca 2019 podpisał kolejną w karierze umowę z Pogonią Prudnik. Przed sezonem 2021/2022 został asystentem trenera Śląska Wrocław.

</doc>
<doc id="739289" url="https://pl.wikipedia.org/wiki?curid=739289" title="Droga wojewódzka nr 766">
Droga wojewódzka nr 766

Droga wojewódzka nr 766 (DW766) - droga wojewódzka w województwie: świętokrzyskim o długości 40 km łącząca DK73 w Morawicy z DW768 w Węchadłowie. Droga przebiega przez 2 powiaty: kielecki i pińczowski.

</doc>
<doc id="739300" url="https://pl.wikipedia.org/wiki?curid=739300" title="Przywilej czerwiński">
Przywilej czerwiński

Przywilej czerwiński nadany 23 lipca 1422 roku szlachcie polskiej przez króla Władysława II Jagiełłę na sejmie obozowym w Czerwińsku nad Wisłą w zamian za udział w wojnie z zakonem krzyżackim.
Przywilej ten gwarantował:

</doc>
<doc id="739301" url="https://pl.wikipedia.org/wiki?curid=739301" title="Rada Nadzorcza">
Rada Nadzorcza



</doc>
<doc id="739302" url="https://pl.wikipedia.org/wiki?curid=739302" title="Andrew Fisher">
Andrew Fisher

Andrew Fisher (ur. 29 sierpnia 1862 w , Szkocja, zm. 22 października 1928 w Londynie) – australijski polityk, trzykrotny premier Australii (1908-1909, 1910-1913, 1914-1915).
Życiorys.
Wczesna kariera.
Pochodził z rodziny szkockich górników. Jako 23-latek wyemigrował do kolonii Queensland, gdzie także zajął się pracą w kopalni. Tam zaangażował się w działalność związkową, która stała się dla niego przedsionkiem polityki. W 1893 po raz pierwszy został wybrany do parlamentu swojej kolonii z ramienia Australijskiej Partii Pracy (ALP), w którym spędził łącznie dwie kadencje, zaliczając nawet bardzo krótki epizod rządowy.
Polityka federalna.
Po powstaniu zjednoczonej Australii w 1901 znalazł się w parlamencie federalnym jako reprezentant okręgu wyborczego Wide Bay. Gdy powstał rząd Watsona (1904), stanął na czele resortu handlu i ceł, a następnie szybko wyrósł na pozycję czołowego specjalisty od gospodarki w kierownictwie ALP. Czyniło to z niego jednego z naturalnych kandydatów do sukcesji po Watsonie na stanowisku lidera ALP, co ostatecznie stało się w 1907. W 1908, po upadku protekcjonistycznego gabinetu Deakina, stanął na czele rządu mniejszościowego. W niespełna rok później został jednak obalony głosami nowo powstałej Związkowej Partii Liberalnej. Dopiero pewne zwycięstwo lewicy w wyborach roku 1910 pozwoliło mu stworzyć rząd o stabilnym poparciu w parlamencie.
Rządy Fishera przyniosły wiele reform, jak choćby powstanie systemu emerytalnego, marynarki wojennej czy druk pierwszych australijskich banknotów. Z drugiej strony dwukrotnie przegrał w referendum mającym przyznać rządowi federalnemu dodatkowe uprawnienia kosztem władz stanowych. W 1913 ALP przegrała w wyborach z liberałami Josepha Cooka.
Po rozwiązaniu parlamentu i nowych wyborach w 1914 powrócił do władzy, posługując się hasłami większej niezależności militarnej Australii od Wielkiej Brytanii. Szybko zaczął jednak tracić popularność, co było spowodowane koniecznością podniesienia podatków ze względu na wydatki wojenne oraz wewnątrzpartyjnym sporem w sprawie wprowadzenie obowiązkowej służby wojskowej. Na dodatek zaczął mieć poważne kłopoty ze zdrowiem. Ostatecznie ustąpił w 1915, oddając ster rządu Billy’emu Hughsowi.
Późniejsze życie.
Jego byli ministrowie uhonorowali go następnie nominacją na australijskiego wysokiego komisarza w Londynie. Funkcję tę pełnił do 1921, a po zakończeniu swej misji postanowił nie wracać już do Australii, lecz spędzić jesień życia w Anglii. Mieszkał w Londynie aż do swej śmierci, siedem lat później.

</doc>
<doc id="739307" url="https://pl.wikipedia.org/wiki?curid=739307" title="Parafia św. Józefa">
Parafia św. Józefa

Alfabetyczna lista parafii pod wezwaniem św. Józefa z Nazaretu, Robotnika i Rzemieślnika, Oblubieńca NMP:
Jednostki administracyjne państw:

</doc>
<doc id="739311" url="https://pl.wikipedia.org/wiki?curid=739311" title="16 batalion remontowy">
16 batalion remontowy



</doc>
<doc id="739314" url="https://pl.wikipedia.org/wiki?curid=739314" title="Droga wojewódzka nr 767">
Droga wojewódzka nr 767

Droga wojewódzka nr 767 (DW767) - droga wojewódzka w województwie świętokrzyskim o długości 14 km łącząca DW766 w Pińczowie z DW973 w Busku-Zdroju. Droga przebiega przez 2 powiaty: pińczowski i buski.

</doc>
<doc id="739316" url="https://pl.wikipedia.org/wiki?curid=739316" title="Historia sztuki wojennej">
Historia sztuki wojennej

Historia sztuki wojennej – dział wojskowości badający rozwój form i sposobów walki zbrojnej w różnych formacjach społeczno-ekonomicznych, ze szczególnym uwzględnieniem zagadnień dotyczących rozwoju strategii, sztuki operacyjnej i taktyki. Ponadto historia sztuki wojennej formułuje prawidłowości rozwoju walki zbrojnej i współzależności między ekonomią, techniką wojskową i polityką państwa, uogólnia historyczne doświadczenia wojen i określa ich wpływ na przygotowanie i prowadzenie współczesnych działań wojennych z uwzględnieniem nowej techniki i struktur organizacyjnych sił zbrojnych.

</doc>
<doc id="739320" url="https://pl.wikipedia.org/wiki?curid=739320" title="Historia wojen">
Historia wojen

Historia wojen – dyscyplina naukowa, będąca podstawą historii wojskowości jako całości i jej poszczególnych dziedzin. Historia wojen bada i opisuje wszystkie wojny oraz wydarzenia wojenne przeszłości dotyczące poszczególnych narodów i państw lub wojen w ich chronologicznej kolejności (np. historia wojen narodu polskiego, historia II wojny światowej).

</doc>
<doc id="739321" url="https://pl.wikipedia.org/wiki?curid=739321" title="Equilibrium (film)">
Equilibrium (film)

Equilibrium (ang. "Equilibrium") – thriller science-fiction produkcji amerykańskiej z 2002 roku inspirowany fabułą takich powieści jak "Rok 1984", "451 stopni Fahrenheita".
Opis fabuły.
Film przedstawia orwellowską wizję przyszłości. W XXI wieku wybucha III wojna światowa. Ludzkość dochodzi do wniosku, iż nie da rady przetrwać czwartej. Dlatego postanawiają pozbyć się zarzewi wszystkich konfliktów – emocji.
W mieście-państwie "Libria" ludzie raz na dobę przyjmują dawkę leku zwanego "Prozium". Lek ten absolutnie tłumi negatywne emocje, a inne wygłusza. Ma to prowadzić do absolutnego ujednolicenia społeczeństwa. Państwem rządzi Ojciec – odpowiednik Wielkiego Brata, oraz jego zastępca – Konsul.
Obywateli nadzoruje specjalnie powołana instytucja – Tetragrammaton, podlegająca Ojcu i Konsulowi, której członków nazywa się Klerykami. Klerycy niszczą wszelkie przejawy wolnej woli, jak również wszystkie dzieła poprzedniej kultury – filmy, książki, obrazy itd. Buntownicy ukrywają się w Nether – ruinach dawnej metropolii, poza obrębem Librii.
Pewnego dnia pewien wzorowy i podziwiany kleryk, John Preston (Christian Bale), rozbija swoją ampułkę z Prozium – pod wpływem śmierci innego „czującego” kleryka, decyduje się odstawić specyfik, przez co poznaje świat ludzkich uczuć. Zakochuje się w skazanej na śmierć za zbrodnię uczuć Mary (Emily Watson). Wykorzystując zlecone mu przez Konsula zadanie zaczyna działać w Ruchu Oporu, którego celem jest obalenie reżimu i zabicie Ojca, tak aby powrócił stary porządek.

</doc>
<doc id="739323" url="https://pl.wikipedia.org/wiki?curid=739323" title="Sarah wayne callies">
Sarah wayne callies



</doc>
<doc id="739324" url="https://pl.wikipedia.org/wiki?curid=739324" title="Jenny Wren (singel)">
Jenny Wren (singel)

Jenny Wren – singel Paula McCartneya wydany 31 października 2005 roku. Pochodzi z albumu Chaos and Creation in the Backyard.
Okoliczności powstania i charakterystyka singla.
Piosenka "Jenny Wren" została napisana w Los Angeles i jest o postaci z noweli Charlesa Dickensa pt. "Nasz wspólny przyjaciel". Nazwa odnosi się także do pewnego gatunku ptaka nazywanego "wren", który podobno jest ulubionym gatunkiem Paula. Melodia została utrzymana w klimacie Beatlesowskiego przeboju "Blackbird", "Mother Nature's Son" (z albumu "The Beatles" zwanego potocznie "Białym Albumem") i "Calico Skies" (z Flaming Pie).
Nagrody i pozycja na listach przebojów.
Piosenka "Jenny Wren" została nominowana do Nagrody Grammy w 2007 w kategorii "najlepsze wokalne wykonanie piosenki popowej". Dotarła do 22. pozycji w Wlk. Brytanii.

</doc>
<doc id="739327" url="https://pl.wikipedia.org/wiki?curid=739327" title="Stefan Brzózka">
Stefan Brzózka

Stefan Brzózka (ur. 5 października 1931 w Radomsku, zm. 7 stycznia 2023 w Częstochowie)) – polski szachista, arcymistrz w grze korespondencyjnej.
Kariera szachowa.
Niemal całe życie spędził w Częstochowie. W 1953 r. po raz pierwszy wystąpił w finale mistrzostw Polski, rozegranym w Krakowie. Do 1966 r. w finałowych turniejach zagrał 11 razy, największy sukces odnosząc podczas mistrzostw w 1963 r. w Głuchołazach, w którym zajął III miejsce. W 1958 r. wystąpił w narodowej drużynie na szachowej olimpiadzie w Monachium (na VI szachownicy uzyskał 4½ pkt w 9 partiach).
W 1967 r. wycofał się z gry turniejowej, poświęcając się rozgrywkom korespondencyjnym (w 1966 r. zdobył tytuł indywidualnego mistrza Polski w szachach korespondencyjnych). Osiągnął znaczące sukcesy (był m.in. uczestnikiem XVI finału indywidualnych mistrzostw świata). W 1985 r. jako pierwszy polski zawodnik otrzymał tytuł arcymistrza gry korespondencyjnej.
Stefan Brzózka został pochowany 14 stycznia 2023 r. na Cmentarzu Komunalnym w Częstochowie.

</doc>
<doc id="739332" url="https://pl.wikipedia.org/wiki?curid=739332" title="Petryła">
Petryła



</doc>
<doc id="739336" url="https://pl.wikipedia.org/wiki?curid=739336" title="Saz">
Saz

Saz (z perskiego ساز "sāz" - "instrument muzyczny") - instrument strunowy szarpany. Popularny na terenie Iranu, Azerbejdżanu, Armenii, Turcji, Kurdystanu i krajów bałkańskich. 
Saz kształtem przypomina lutnię o bardzo długim gryfie. Wywodzi się z grupy instrumentów zwanych kopuz, używanych przez plemiona tureckie w ósmym stuleciu. W Azji Mniejszej, Kaukazie, i Bałkanach pojawiły się wraz z migracją ludów tureckich na zachód. Saz jest wykorzystywany w tureckiej, kurdyjskiej, azerskiej i perskiej muzyce ludowej. 
Podobnymi instrumentami są bułgarska tambura oraz greckie buzuki.

</doc>
<doc id="739337" url="https://pl.wikipedia.org/wiki?curid=739337" title="Răzvan Raț">
Răzvan Raț

Răzvan Dincă Raț (ur. 26 maja 1981 roku w Slatinie) – rumuński piłkarz występujący na pozycji lewego obrońcy w Rayo Vallecano i reprezentacji Rumunii.
Kariera piłkarska.
Kariera klubowa.
Jest wychowankiem Rapidu Bukareszt, z którym w wieku osiemnastu lat zadebiutował w Divizii A. W ciągu pięciu sezonów gry w tym klubie zdobył z nim dwa tytuły mistrza kraju i jeden Puchar; w 2001 roku przebywał na wypożyczeniu w FCM Bacău, ale wówczas częściej zmagał się z kontuzją niż biegał po boisku. W I lidze rumuńskiej rozegrał 96 meczów i strzelił 6 goli. W 2003 roku został sprzedany na Ukrainę, do Szachtara Donieck, gdzie od lipca 2004 roku trenerem jest jego rodak Mircea Lucescu.
W maju 2013 piłkarz podpisał kontrakt z West Hamem United, na zasadzie wolnego transferu. 31 stycznia 2014 roku Răzvan rozwiązał swój kontrakt z londyńskim klubem. W West Hamie grał od 2013 roku, gdzie trafił z Szachtara Donieck.
13 lutego 2014 podpisał kontrakt do końca sezonu 2013/2014 z Rayo Vallecano.
Kariera reprezentacyjna.
W lutym 2002 roku w meczu z Francją po raz pierwszy zagrał w barwach reprezentacji Rumunii. Od tamej pory jest regularnie powoływany do drużyny narodowej. Brał z nią udział w przegranych eliminacjach do Euro 2004 i Mundialu 2006.

</doc>
<doc id="739339" url="https://pl.wikipedia.org/wiki?curid=739339" title="Razvan Rat">
Razvan Rat



</doc>
<doc id="739341" url="https://pl.wikipedia.org/wiki?curid=739341" title="Citeaux">
Citeaux



</doc>
<doc id="739345" url="https://pl.wikipedia.org/wiki?curid=739345" title="Oddział rozpoznawczy">
Oddział rozpoznawczy

Oddział rozpoznawczy (OR) – ogólnowojskowy element rozpoznawczy. 
Oddział rozpoznawczy organizowany jest zazwyczaj na szczeblu brygady lub dywizji w celu zdobycia informacji o nieprzyjacielu i terenie, a niekiedy dla zabezpieczenia odsłoniętego skrzydła związku taktycznego lub kierunku, z którego istnieje szczególne zagrożenie. Stanowi bardzo efektywny element zdobywania i potwierdzania pełnych, wiarygodnych i aktualnych informacji niezbędnych do skutecznego organizowania i prowadzenia walki. Jego skład uzależniony jest od wykonywanego zadania, sytuacji bojowej, warunków terenowych itp. Najczęściej do działania jako oddział rozpoznawczy dywizji wyznacza się pododdział od kompanii do wzmocnionego batalionu.
W zależności od zadania, charakteru działań nieprzyjaciela, jak i terenu batalion (kompania) wyznaczony do działania jako OR dywizji powinien być wzmocniony:
Ponadto, w razie potrzeby, do OR może być przydzielona artyleria, saperzy, pododdziały rozpoznania inżynieryjnego, artyleryjskiego i chemicznego oraz inni specjaliści niezbędni do sprawnego wykonania zadania.
W celu prowadzenia rozpoznania oddziałowi rozpoznawczemu określa się pas lub kierunek działania. Szerokość pasa rozpoznania (działania) zależy od otrzymanego zadania, sił i środków OR, warunków terenowych i charakteru działań nieprzyjaciela może wynosić :
Oddziały rozpoznawcze działają z reguły na kierunku głównego uderzenia dywizji prowadząc rozpoznanie obiektów nieprzyjaciela. Niekiedy niszczą je, współdziałając przy tym z innymi elementami rozpoznawczymi (samodzielny patrol rozpoznawczy, grupa rozpoznawcza, grupa specjalna).
Mogą również całością sił uchwycić i utrzymać do czasu podejścia wojsk własnych określony obiekt (przeprawę przez przeszkodę wodną, węzeł dróg, wzniesienie, cieśninę, miejscowość itp.).
Oddział rozpoznawczy rozpoznaje: rejony i obiekty nieprzyjaciela, rejony rozmieszczenia odwodów, kolejne rubieże obronne, rozmieszczenie środków ogniowych, sztabów, zapór inżynieryjnych oraz teren.

</doc>
<doc id="739354" url="https://pl.wikipedia.org/wiki?curid=739354" title="Zastosowanie bojowe samolotów F-16">
Zastosowanie bojowe samolotów F-16

General Dynamics F-16 Fighting Falcon – samolot wielozadaniowy zbudowany przez amerykańską wytwórnię Fort Worth korporacji General Dynamics, która obecnie jest częścią koncernu zbrojeniowego Lockheed Martin. Produkowany od drugiej połowy lat 70. do chwili obecnej F-16, jest użytkowany przez siły powietrzne 24 krajów. Do końca 2003 wyprodukowano 4129 egzemplarzy, w 2008 do Polski dostarczono 4400 egzemplarz, a w 2012 roku 4500 wyprodukowany F-16 dla Maroka.
Ogólna charakterystyka samolotu.
Samolot F-16 w dotychczasowych walkach nie padł ofiarą innego myśliwca. Oficjalny rezultat walk powietrznych, w których brał udział to 72 zwycięstwa powietrzne (52 – Izrael, 11 – Pakistan, 8 – Stany Zjednoczone i 1 – Holandia). Są to dane amerykańskie, ale nawet pesymistyczne oceny rosyjskie (Rosjanie potwierdzają ok. 39 zwycięstw) świadczą wyraźnie na jego korzyść. Obecnie, dzięki pociskom AIM-120 AMRAAM F-16 mogą zwalczać przeciwnika spoza zasięgu widzialności wzrokowej, będąc jednocześnie bardzo skutecznym podczas toczenia manewrowych walk powietrznych.
Jest to także bardzo skuteczny samolot uderzeniowy, który może zwalczać cele naziemne w dzień i w nocy przy ograniczonej widzialności (samoloty wyposażone w zasobniki celownicze LANTIRN lub Sharpshooter, albo też izraelskie Litening), przełamywać obronę powietrzną przeciwnika (głównie F-16C/D Block 50/52), a także wykonywać zadania wsparcia wojsk lądowych i sił morskich (F-16 zintegrowano z AGM-84 Harpoon i z norweskim pociskiem Penguin).
Samolot ten będzie podstawowym samolotem USAF do 2020 r. W służbie innych państw, samoloty te pozostaną zapewne jeszcze dłużej.
Izrael.
Pierwszym państwem, które F-16 użyło w walce był Izrael. W czasie, gdy pierwsze jego egzemplarze trafiły do tego kraju, na Bliskim Wschodzie od ośmiu lat (od zakończenia wojny Jom Kipur) panował jeszcze względny spokój, ale niedługo potem w Libanie wybuchła wojna domowa (a właściwie wojna syryjsko-libańska) pomiędzy chrześcijanami, a sfanatyzowanymi muzułmanami inspirowanymi i wspieranymi przez Syrię. Rozpoczął się też długotrwały i krwawy konflikt między Irakiem i Iranem.
Atak na reaktor Osirak.
Izrael, zaniepokojony irackimi dążeniami do skonstruowania własnej bomby jądrowej, postanowił zniszczyć ośrodek atomowy, który był budowany w pobliżu Bagdadu przy znacznym udziale specjalistów francuskich. Budowniczowie wykorzystywali francuskie i włoskie technologie oraz uran dostarczony przez Brazylię. Centralnym jego elementem był niemal ukończony, ale ciągle "zimny" reaktor, który czekał na umieszczenie w nim paliwa – wzbogaconego uranu. Nazwano go „Osirak” – z połączenia francuskich słów "Osiris", które było nazwą tego typu reaktora, i "Irak".
Operację planowano na lipiec 1981, aby uniknąć konsekwencji zniszczenia "gorącego" reaktora. Plany akcji przygotowywano już od 1979. Początkowo myślano o wykorzystaniu grupy uderzeniowej złożonej z samolotów A-4 i F-4, jednak ich zasięg zmuszał do tankowania ich w powietrzu, co nad obcym terytorium było bardzo ryzykowne. Dopiero dostarczone w 1980 F-16 dawały możliwość osiągnięcia celu bez tankowania, pod warunkiem użycia trzech zbiorników podwieszanych. Ówczesne instrukcje amerykańskie zabraniały w takim przypadku zabierania bomb (choć po pozytywnych doświadczeniach izraelskich sami Amerykanie zaczęli stosować taką kombinację podwieszeń), gdyż obawiano się uderzenia w nie zrzucanych zbiorników po paliwie. Izraelscy piloci podjęli jednak udaną próbę wykorzystania takiej konfiguracji. Na pustyni Negew zbudowano wierną makietę irackiego ośrodka, na której bombardowanie z lotu nurkowego ćwiczyli wyznaczeni do akcji piloci (8 i 4 zapasowych). Na ich dowódcę mianowano Ze’eva Raza, dowódcę pierwszej w IAF eskadry wyposażonej w F-16. Uderzenie, któremu nadano kryptonim „Opera”, wyznaczono na niedzielę, 10 maja 1981, ale tuż przed startem akcję odwołał premier Izraela, Menachem Begin. Przyczyną było ostrzeżenie przekazane premierowi przez przywódcę opozycji Szimona Peresa. Begina nie przestraszyły pogróżki Peresa, lecz przeciek o planach ściśle tajnej operacji.
Wkrótce potem izraelski wywiad zapewnił, że żadna wiadomość nie dotarła do któregokolwiek z państw arabskich, i akcję postanowiono mimo wszystko przeprowadzić. Tymczasem technicy, którzy po odwołaniu rajdu 10 maja po południu rozbrajali przygotowane samoloty, odkryli, że źle nastawiono opóźnienia na zapalnikach, co skończyłoby się zniszczeniem atakujących F-16 bombami poprzedników. 7 czerwca 1981 był terminem ostatecznym, dalsza zwłoka groziła niepowodzeniem akcji. Tego dnia wiał wyjątkowo silny wiatr i musiano zmienić kierunek startu na odwrotny. F-16, przebazowane na czas akcji na przeznaczone do opuszczenia lotnisko Etzion, musiały teraz przelecieć nad Zatoką Akaba.
Przypadek sprawił, że grupa przeleciała na małej wysokości niemal wprost nad jachtem, na którym wypoczywał król Jordanii Husajn. Król Husajn, który sam był pilotem, bez trudu rozpoznał typ i przynależność samolotów. Dostrzegł też podwieszone bomby i zbiorniki dodatkowe. Widząc, że samoloty skierowały się na wschód, zdał sobie sprawę, że celem może być tylko Irak. Drogą radiową polecił naczelnemu dowództwu jordańskich sił zbrojnych w Ammanie przekazanie odpowiedniego ostrzeżenia irackiemu przywódcy. Jednak Saddam Husajn przebywał wówczas w pobliżu frontu, dekorując swoich żołnierzy. Obecna w Bagdadzie dyżurna służba operacyjna ostrzeżenie zlekceważyła. Ósemka F-16A, osłaniana przez F-15A, kontynuowała lot na wysokości 100 m w kierunku przedmieść irackiej stolicy.
Zaskoczenie było kompletne, żadna z osłaniających ośrodek baterii 2K12 Kub nie odpaliła ani jednego pocisku, a samoloty spotkał nad celem jedynie słaby ogień małokalibrowych działek przeciwlotniczych. Tylko jeden izraelski pilot chybił – jego bomby zrzucone na oślep w kierunku przykrytych dymem i pyłem resztek reaktora, trafiły w okoliczne budynki. Atakowany obiekt został kompletnie zniszczony. Wszystkie F-15 i F-16 wróciły do baz nieniepokojone przez nikogo także w drodze powrotnej. Trasa lotu do celu przebiegała na 100 m i na tej wysokości samoloty przeleciały większość z 2500 km.
Był to duży sukces tej maszyny. Celność bombardowania nie odbiegała od uzyskiwanej w warunkach poligonowych – w obiekt o średnicy nieprzekraczającej 50 metrów trafiło bezpośrednio 14 z 16 zrzuconych bomb – czyli około 88%.
Inne zestrzelenia w 1981.
Na wykazanie zalet jako samolotu myśliwskiego samolot musiał poczekać jeszcze rok, do bitwy nad doliną Bekaa. Jednak zwycięstwa powietrzne odnoszono już wcześniej. 28 kwietnia 1981 para F-16A przechwyciła i zniszczyła syryjski śmigłowiec Mi-8, lecący z zaopatrzeniem dla obozów terrorystów w południowym Libanie. Kolejną maszynę tego typu zestrzelono pięć godzin później. Nie są znane nazwiska pilotów, którzy odnieśli te pierwsze na F-16 zwycięstwa powietrzne.
14 lipca 1981 ppłk Amir Nachumi (dowódca jednego z izraelskich dywizjonów F-16) zestrzelił syryjskiego MiG-a-21. Był to pierwszy na F-16 przypadek zestrzelenia myśliwca przeciwnika. W pierwszej połowie roku izraelskie F-16 zniszczyły jeszcze pięć kolejnych myśliwców syryjskich MiG-ów-21.
Atak na dolinę Bekaa.
Działający w Północnej Galilei partyzanci OWP mocno dali się we znaki okolicznej ludności, ostrzeliwując z moździerzy i z katiusz żydowskie osiedla i kibuce. Przeprowadzili też szereg śmiałych zamachów w całym Izraelu i poza jego granicami. Od 1981 izraelskie lotnictwo bardzo zintensyfikowało swoją działalność w tym rejonie, na co Syria zareagowała budową silnego systemu OP w rejonie dominującego nad okolicą wzgórza Heron i sąsiedniej doliny Bekaa.
Rząd izraelski, obawiając się konfliktu z Syrią, w połowie 1982 uznał, że dalsza bezczynność jest niepożądana i na początku czerwca rozpoczął lądowo-powietrzną operację Pokój dla Galilei, której celem było spacyfikowanie terrorystycznych obozów. Kulminacyjnym jej momentem miało stać się przełamanie naziemnego systemu OP zbudowanego głównie w dolinie Bekaa, którą trzeba było przekroczyć w drodze na tereny partyzanckich siedzib.
Obronę tę tworzyły dwie syryjskie brygady KUB-ów, w składzie po sześć baterii każda (razem 12 baterii po 4 wyrzutnie – 48 samobieżnych wyrzutni) i mieszana brygada rakiet Wołchow i Newa, dysponująca siedmioma bateriami (w bateriach Newa – cztery wyrzutnie, w bateriach Wołchow – po sześć wyrzutni, wszystkie umieszczone w umocnionych, wybetonowanych stanowiskach). Główną wadą tego systemu było to, że choć tworzyło go ponad 80 wyrzutni rakiet przeciwlotniczych różnych typów (nie licząc licznych, odpalanych z ramienia Strzała-2), to wystarczyło zniszczyć radiolokatory kierowania ogniem poszczególnych baterii, by pozbawić je zdolności bojowej. Dzięki temu liczba celów do natychmiastowego ataku zmniejszyła się do 19. Ale i to zadanie nie było łatwe – przy próbie wprowadzenia grupy samolotów w zasięg rażenia zestawów były one teoretycznie zdolne do zestrzeliwania po 12-16 samolotów co 30-45 s.
Przebieg akcji.
Plan akcji, która otrzymała kryptonim "Mole Cricket 19" przygotowano bardzo starannie, ale i tak jego realizacja wiązała się ze znacznym ryzykiem. Uderzenie zaplanowano na 9 czerwca 1982. Liczne Kfiry, A-4, F-4, F-15 i F-16 pozostawały w gotowości do działań już od godziny 12:00, lecz zgoda rządu na rozpoczęcie operacji nadeszła dopiero o 13:30. Pierwsze wyznaczone do akcji grupy wystartowały w trybie alarmowym.
Najłatwiej było zniszczyć radiolokator kierowania ogniem baterii pociskiem przeciwradiolokacyjnym, zdolnym do naprowadzania się na stację radiolokacyjną. Do akcji planowano użycie takich właśnie pocisków, AGM-45 Shrike. Były to najstarsze rakiety tego typu, a ich główną wadą było "gubienie" celu po wyłączeniu stacji. Dlatego zdecydowano, że odpalające je samoloty F-4 będą kontynuowały lot na drodze bojowej, do momentu, w którym będą mogły odpalić kierowane optycznie AGM-65 Maverick po zbliżeniu się na odległość wzrokowej obserwacji do "serca" baterii. Obsługa radiolokatora będzie miała wówczas do wyboru – wyłączenie go i dopuszczenie izraelskich maszyn na odległość strzału Maverickiem lub kontynuowanie własnej sekwencji strzelania "na wyścigi" z lecącym do nich Shrikiem.
Ta metoda nie nadawała się do zniszczenia pozostałych 19 baterii, urzutowanych w głąb i wzajemnie się osłaniających, najpierw trzeba było choć w przybliżeniu rozpoznać ich położenie. Służyły temu liczne samoloty bezpilotowe wysłane do doliny Bekaa przed grupą zbliżających się maszyn bojowych. Następnie do celu podeszły grupy F-16, które, nie wchodząc w zasięg ognia syryjskich rakiet, zrzuciły urządzenia Samson i Delila. Były to szybujące pułapki, przebudowane ze zwykłych bomb lotniczych poprzez dodanie skrzydeł i prostego, programowanego autopilota, który odpowiednio nimi manewrował. Delila był unowocześnioną wersją Samsona, mogącą dłużej utrzymywać się w powietrzu dzięki wyposażeniu w silnik rakietowy. Baterie otworzyły ogień do bomb-pułapek, a wtedy zbliżające się na małej wysokości 24 F-4E z pociskami Shrike i Maverick ruszyły do ataku, kierowane przez patrolującego w powietrzu E-2C. Dodatkowo ich zadanie ułatwiły zakłócenia syryjskich kanałów łączności wysyłane przez lecący najwyżej samolot Boeing 707.
W zmasowanym ataku trafiono wszystkie radiolokatory, a na obezwładnione baterie ruszyła trzecia fala ataku – Kfiry i A-4. Zbombardowały one z lotu nurkowego poszczególne wyrzutnie i inne elementy zestawów przeciwlotniczych. W czasie tego ataku jeden z A-4 trafiony ogniem z działka przeciwlotniczego rozbił się w pobliżu swojego celu. Była to jedyna bojowa strata izraelskiego lotnictwa w dniach 9 i 10 czerwca.
Czwarta fala, jak poprzednia uzbrojona w bomby zastała resztki trzech brygad przeciwlotniczych. Z braku innych obiektów samoloty A-4, F-16 i Kfir zaatakowały pojazdy, grupki wojsk, transportery opancerzone i punkty ogniowe. Całą dolinę pokryły pożary i dymy. Dopiero wtedy pojawiły się syryjskie myśliwce, według źródeł izraelskich było ich ok. 100, MiG-21MF, MiG-21bis i MiG-23. Na zbliżającego się przeciwnika naprowadzono patrolujące F-15A. Dzięki E-2C zajęły one bardzo dogodną pozycję do ataku i odpaliły liczne AIM-7 Sparrow. Ponieważ Syryjczycy utrzymywali zwarty szyk, ufni sowieckiej propagandzie, podającej mocno zaniżone dane dotyczące tych pocisków, Sparrowy wyrwały z syryjskiej grupy aż 22 samoloty. Teraz dopiero pozostali wykonali gwałtowny unik, rozsypując się na małe grupki. Do akcji włączyły się czekające na ten moment F-16, uzbrojone jedynie w AIM-9 Sidewinder. Zdołały one dopaść siedem samolotów, nim zaskoczeni piloci syryjscy zdołali wyjść z walki.
Następnego dnia na izraelskie samoloty przygotowujące grunt własnym wojskom lądowym znów ruszyły syryjskie MiG-i. Scenariusz walki powietrznej niemal dokładnie powtórzono, lecz tym razem syryjska formacja rozsypała się natychmiast po odpaleniu Sparrowów przez F-15. Doszło do manewrowych walk na małe odległości, w których brały udział zarówno F-16, jak i F-15. Samolotom F-16 przypadło w udziale zestrzelenie 37 MiG-ów. Jeden z pilotów, w jednym locie zestrzelił aż 4 MiG-i. Reszta z 82 (najwyższe znane liczby mówią o 92) utraconych w obu dniach walk samolotów syryjskich padło łupem F-15. Wszystkie izraelskie myśliwce wróciły do swych baz, choć mniej zwrotne F-15 odniosły liczne uszkodzenia, głównie ogniem z 23 mm działek GSz.
Skuteczność F-16 w bitwie.
Do chwili obecnej źródła izraelskie, brytyjskie, a także amerykańskie są zgodne, że izraelskie F-16 zestrzeliły w czasie bitwy nad doliną Bekaa 44 samoloty przeciwnika, nie ponosząc żadnych strat. Źródła sowieckie mówią co innego – 47 do 23, na korzyść Izraela, przy czym te 47 trzeba podzielić między F-16 i F-15. Wspomniane 23 rzekome zestrzelenia samolotów izraelskich to wynik ich zgłoszenia przez ocalałych syryjskich pilotów.
Ocena F-16 w wojsku izraelskim.
Informacje izraelskie odnośnie do oceny F-16 w stosunku do F/A-18. Państwo to wahało się, czy w miejsce jednosilnikowych F-16 nie zakupić bezpieczniejszych maszyn dwusilnikowych. Największym przeciwnikiem zakupu "latającego zbiornika paliwa, którego jedno trafienie rozrywa na strzępy, nie pozostawiając śladu na niebie" był Ze’ew Raz, późniejszy wielokrotny zwycięzca, dowódca pierwszej izraelskiej eskadry „szesnastek”. To właśnie on najgłośniej narzekał na małą odporność F-16 na polu walki, optując za większym i dwusilnikowym F/A-18. Kiedy po latach zapytano go, czy nadal uważa, że F-16 jest mało odporny w walce odpowiedział: "nie myliłem się wtedy, gdy tak mówiłem. Nadal uważam, że gdyby były one trafione, nie zostałby po nich nawet najmniejszy ślad. Czy to moja wina, że żaden z nich nie został trafiony?" Wypowiedź tą można wyjaśnić na przykładzie II wojny światowej, brytyjski bombowiec Wellington był co prawda o wiele odporniejszy od drewnianego Mosquito, ale te ostatnie ponosiły mniejsze straty. Ich atutem była nie odporność konstrukcji na ogień przeciwnika, lecz duża prędkość i pułap lotu. Podobnie jest z F-16 – dzięki swej zwrotności i środkom walki radioelektronicznej najczęściej unika on trafienia.
Łącznie izraelskim F-16 przypisuje się 52 zestrzelenia powietrzne (2 śmigłowce i 6 samolotów zestrzelonych przed bitwą oraz 44 w czasie bitwy nad Bekaa).
Stany Zjednoczone.
Operacja Pustynna Burza.
Amerykańskie F-16 wkroczyły do akcji prawie dziesięć lat później niż izraelskie. Ich prawdziwym debiutem (nie licząc potyczek w Panamie i na Grenadzie) była operacja Pustynna Burza. Był to najliczniejszy typ spośród wszystkich użytych w Zatoce Perskiej samolotów amerykańskich – 249 sztuk.
W toku operacji Pustynna Burza F-16 wykonały 13 500 lotów bojowych, z czego ok. 4000 w nocy.
Średni czas trwania lotu bojowego wynosił 3,25 godziny. Stanowi to aż 34% wszystkich lotów bojowych USAF, można więc powiedzieć, że F-16 odegrały główną rolę w działaniach bojowych USAF w operacji Pustynna Burza.
Stracono pięć samolotów, czyli jeden na przeszło 2000 misji. Cztery inne samoloty zniszczono w wypadkach. 3 września 1990 F-16C-25 83-1151 z 33. TFS 363. TFW (P) zapalił się w czasie lotu treningowego. Jego pilot, kpt. Richard Setzer, został ostrzeżony przez swego prowadzącego, który zauważył płomienie i zdołał opuścić samolot. 16 lutego 1991 F-16C Block 25 84-1379 z 17. TFS 363. TFW rozbił się w czasie podejścia do lądowania, a jego pilot kpt. Dale T. Cormier zginął. 21 lutego inny F-16 zapalił się w czasie tankowania powietrznego. Pilot zdołał się szybko odłączyć od przewodu zasilającego, a następnie bezpiecznie opuścił samolot. Ostatni F-16 rozbił się 13 marca 1991, a jego pilot uratował się.
Oddziały wyposażone w F-16.
F-16 latały w pięciu, tymczasowo sformowanych skrzydłach, na bazie dowództw przerzuconych z USA (3 skrzydła) i z Europy (2):
Styczeń.
Pierwsze F-16 ruszyły na Irak już o świcie 17 stycznia. W pierwszym okresie wojny bombardowały one koszary, instalacje wojskowe, zakłady przemysłowe, rafinerie naftowe, elektrownie, węzły kolejowe i drogowe. Położenie celów zmuszało do zabierania dwóch zbiorników podwieszanych o pojemności 1400 dm³. Ponieważ pod kadłub zawsze podwieszano zasobnik zakłócający (samoloty przebazowane z Europy AN/ALQ-131, a te z USA starszy AN/ALQ-119), to na ładunek bojowy zostawały już tylko dwa środkowe zaczepy podskrzydłowe. Na początku wojny używano głównie klasycznych bomb Mark 84 o masie 900 kg, a także kaset z amunicją odłamkową SUU-33 lub przeciwpancerną Mk 20 Rockeye. Na zewnętrznych podwieszeniach podskrzydłowych i na ich końcach zabierano początkowo 4, a w późniejszym okresie tylko 2 pociski AIM-9M Sidewinder do obrony na wypadek ataku irackich myśliwców. F-16 brały też udział w popołudniowym nalocie na obiekty w Iraku. Na grupę 24 F-16 ruszyła para irackich MiG-29. Oba zostały zestrzelone przez osłaniające grupę uderzeniową F-15C.
19 stycznia 1991 F-16 po raz pierwszy pojawiły się w rejonie Bagdadu. Był to pierwszy dzienny nalot sprzymierzonych na obiekty położone w irackiej stolicy i w jej okolicach. F-16 stanowiące część bardzo dużej grupy uderzeniowej wróciły bez strat. Następnego dnia, 20 stycznia, nalot powtórzono. Brało w nim udział aż 60 maszyn F-16. W rejonie Bagdadu samoloty dostały się w pułapkę przeciwlotniczą. Rozmieszczone tam potajemnie baterie rakiet przeciwlotniczych przepuściły pierwszą grupą atakujących samolotów, w której leciały F-4G uzbrojone w Harmy. Skoncentrowany ogień licznych, przeważnie kierowanych optycznie (bez włączania stacji radiolokacyjnej) baterii rakiet synchronizowano z lufową artylerią przeciwlotniczą różnych kalibrów.
W pułapkę dostały się F-16C-30 z 614. Dywizjonu 401. Skrzydła. Do dziś nie wiadomo, czy samolot 87-0257 pilotowany przez kpt. Mike "Cujo" Robertsa trafiły odłamki blisko wybuchającej rakiety przeciwlotniczej (S-125 Newa?), czy padł on ofiarą dział przeciwlotniczych. Kpt. Roberts zdołał się katapultować, ale natychmiast po lądowaniu został wzięty do niewoli. Tymczasem inny F-16C, mjr. Jeffa "Tico" Tice’a otrzymał bezpośrednie trafienie pociskiem z działka małego kalibru. Ciśnienie oleju w instalacji smarowania silnika spadło do zera. Mjr Tice zdołał dolecieć na odległość ok. 70 km od granicy z Arabią Saudyjską, gdy po zatarciu się silnika został zmuszony do katapultowania. Pilot natrafił na grupę Beduinów, całkowicie obojętnych wobec toczącej się wokół wojny. Przez pewien czas zastanawiali się oni, czy niefortunnego lotnika przekazać Irakijczykom, czy Amerykanom. Ostatecznie wybrali jednak to drugie rozwiązanie.
Pod koniec stycznia wysiłek F-16 przeniesiono w kierunku izolacji pola walki. Głównym ich celem stały się teraz szlaki zaopatrzenia wojsk, linie komunikacyjne. Częściej stosowano bomby kasetowe i bomby Mk82 225 kg podwieszane na trójzaczepowych belkach w miejsce bomb 900 kg. W jednym z ataków na konwój ciężarówek wojskowych w Kuwejcie zrzucona z F-16C należącego do 614. dywizjonu bomba wybuchła w kilka sekund po zwolnieniu z zamka. Przyczyną był wadliwie działający zapalnik FMU-139. Poważnie uszkodzony samolot zdołał jednak dolecieć nad morze, gdzie pilot się katapultował. Następnie został on podjęty z wody przez śmigłowiec ratowniczy SH-60B z dywizjonu HSL-44, należący do fregaty rakietowej USS „Nicholas”.
Luty.
Od początków lutego głównym zadaniem F-16 stało się bezpośrednie przygotowanie do rozpoczęcia działań na lądzie. Celem działań prowadzonych w tym czasie było osłabienie irackiej obrony poprzez wyeliminowanie z wojsk jak największej liczby czołgów, transporterów opancerzonych, baterii artyleryjskich, punktów ogniowych, stanowisk dowodzenia oddziałów i związków taktycznych wojsk lądowych, ich systemu łączności. Uderzenia wykonywano na całą głębokość irackiego ugrupowania, osłabiając nie tylko pierwszą, lecz także kolejne linie obrony wojsk na Kuwejckim Obszarze Operacyjnym i przyległym do niego obszarach. W poważnym stopniu osłabiono też odwody, by ich późniejsze użycie nie miało większego znaczenia taktycznego.
Cały wspomniany obszar podzielono na "killing boxes" (w żargonie wojskowym – "rejony zwalczania") o wymiarach 30-50 × 30–50 km. W każdym z rejonów działała para F-16D-40 wyposażonych w GPS i (najczęściej) nawigacyjny zasobnik systemu LANTIRN. Zadaniem tej pary, nazwanej "Fast FAC" (wysunięty oficer naprowadzania lecący na szybkim samolocie) było odszukanie wyznaczonych na ziemi celów i naprowadzenia na nie grup uderzeniowych (w każdym rejonie z Fast FAC współdziałała jedna grupa 4-8 F-16C). W przypadku, gdy obiekt był już zniszczony, lub gdy nie można było go znaleźć, grupę uderzeniową naprowadzano na inny, wykryty w czasie lotu obiekt ataku.
17 lutego 1991 w czasie ataku na jeden z takich celów pocisk z działka przeciwlotniczego trafił w wyprowadzający z nurkowania F-16C-25 84-1218 z 17 Dywizjonu 363. Skrzydła. 27-letni pilot z 33. Dywizjonu tego samego skrzydła (wykonywał lot na samolocie nie ze swojego dywizjonu), kpt. Scott "Spike" Thomas wykatapultował się z palącego się samolotu i zdołał się ukryć. Do pozycji własnych wojsk było ok. 70 km. W nocy, wyposażone w LANTIRNY F-16C Block 40 z 69. Dywizjonu ruszyły na poszukiwanie zestrzelonego pilota. Udało się go zlokalizować i wysłać śmigłowiec ratowniczy UH-60. Kierowane przez AWACS-a F-16 przez cały czas osłaniały rejon akcji. Kpt. Thomas wrócił do bazy w niecałą dobę od zestrzelenia.
W dniach ofensywy lądowej (24–28 lutego) F-16 poza wypełnianiem dotychczasowych zadań wykonały, obok A-10A, wiele lotów na bezpośrednie wsparcie walczących wojsk lądowych. W porównaniu do początkowego okresu wojny ładunek bojowy zwiększył się dwukrotnie, gdyż nie było już konieczności zabierania zbiorników dodatkowych. W czasie ataków na elementy ugrupowania wojsk irackich (punkty oporu, stanowiska artylerii, pozycje obrony czołgów i zmechanizowanej piechoty) będących w kontakcie bojowym z pododdziałami wojsk koalicji F-16 kierował na cel oficer naprowadzania (FAC – Forward Air Controler), siedzący na umocnionym stanowisku w transporterze opancerzonym, w odległości kilkuset metrów od przedniego skraju wojsk własnych. Najczęściej wskazywane przez niego cele były w zasięgu jego wzroku, czasem w ich umiejscowieniu pomagali zwiadowcy zapuszczający się w głąb irackiej obrony.
Każda walcząca dywizja miała swojego własnego oficera łącznikowego lotnictwa (ALO – Air Liaison Officer), który decydował o sposobie użycia wspierającego ją lotnictwa, zarówno organicznych pododdziałów śmigłowców, jak i przydzielonych na określony czas konkretnych działań (przełamanie obrony, pościg za nieprzyjacielem) samolotów USAF. ALO podlegało kilka posterunków naprowadzania lotnictwa pod dowództwem poszczególnych FAC. Wezwana do określonej akcji grupa samolotów zgłaszała się przez radio do ALO i otrzymywała tzw. pre-briefing, czyli wstępne dane o jej celu, pogodzie w rejonie, aktywności własnej i przeciwnika. Następnie ALO przekazywał grupę FAC-owi który miał cel w zasięgu obserwacji. W wyjątkowych przypadkach sam celu nie widział, ale miał łączność z pododdziałem rozpoznawczym, który udzielał szczegółowych wskazówek co do jego położenia i wyglądu.
Zwykle obiekt ataku był samolotom przekazywany metodą tzw. "jednostek" (unit). W czasie dolotu jeszcze nad wojskami własnymi podawał prowadzącemu grupę samolotów dwa widoczne jednocześnie punkty orientacyjne, a odległość między nimi to była właśnie unit. Zwykle jeden z wymienionych punktów orientacyjnych był tzw. IP (Initial Point – punkt wyjściowy, odpowiada to mniej więcej polskiemu pojęciu „początkowy punkt drogi bojowej”). FAC posługując się IP podawał bearing, czyli namiar na cel i odległość do niego w „jednostkach” (np. "your target is an arty coy, bearing zero seven zero, three units from IP. Report when visual" – "Twój cel to bateria artylerii, namiar 070, trzy „jednostki” od IP. Zgłoś kontakt wzrokowy"). Dopiero, kiedy pilot zameldował "Target on sight, switches hot", czyli "cel w polu widzenia, przyciski gorące" (to ostatnie odnosiło się do uzbrojenia gotowego do użycia), FAC podawał mu zgodę na atak – "Cleared for attack, one pass and break" – "zezwalam na atak, jedno zajście i odchodź". Bez zezwolenia od FAC-a atak był zabroniony.
Tę pozornie skomplikowaną procedurę wprowadzono głównie w celu uniknięcia przypadkowego porażenia wojsk własnych. W większości przypadków była to procedura skuteczna i nie tak skomplikowana jak by się mogło wydawać. W wykonywaniu zadań bliskiego wsparcia wyspecjalizowała się 138. Dywizjon 174. Grupy Gwardii Narodowej. W toku działań Boys from Syracuse wykonali ponad 1000 lotów, nie tracąc ani jednego ze swoich F-16A-10.
Nie udało się to natomiast kpt. Williamowi F. Andrewsowi z 10. Dywizjonu z bazy Hahn w Niemczech, działającego w „Pustynnej Burzy” w ramach 363. TFW (P). Jego F-16C-25 84-1390 został trafiony rakietą Igła wystrzeloną przez irackiego żołnierza. Andrews po katapultowaniu wylądował bardzo blisko operatora Igły, w czasie gdy ten przygotowywał do użycia kolejny pocisk, celując do innego F-16C. Amerykanin niewiele myśląc wyjął pistolet i zaczął strzelać. Operator wyrzutni wraz ze swoim pomocnikiem padli na ziemię i odpowiedzieli ogniem, ale stracili okazję do odpalenia kolejnego pocisku. W powstałym zamieszaniu pilot F-16 zdołał się ukryć. Wysłany mu na pomoc śmigłowiec UH-60 ze 101. dywizji powietrzno-szturmowej został zestrzelony. Z ośmiu osób jego załogi pięć zginęło na miejscu. Trzy pozostałe, w tym kobieta, chirurg mjr Rhonda L. Cornum, dostali się do niewoli, podobnie jak i pilot F-16. Po powrocie do kraju za ocalenie kolejnego samolotu przed zestrzeleniem kpt. Andrews otrzymał Air Force Cross.
Operacja Nothern Watch i Southern Watch.
Począwszy od 1991 samoloty F-16 uczestniczą w egzekwowaniu rezolucji ONZ o strefie bez lotów (No Fly Zone – NFZ) w południowym i północnym Iraku. Działania te są objęte operacjami (odpowiednio „Southern Watch” i „Nothern Watch”) Poszczególne jednostki na zmianę utrzymują wydzielone pododdziały (Detachment) w Arabii Saudyjskiej i w Turcji.
W drugiej połowie 1992 taki pododdział wydzielony z 33. Dywizjonu 363. Skrzydła Myśliwskiego bazował w bazie Az-Zahran w Arabii Saudyjskiej. 363. Skrzydło przezbroiło się w międzyczasie na nowsze F-16C/D Block 42. Samoloty wykonywały patrole w NFZ uzbrojone m.in. w pociski AIM-120 AMRAAM, umożliwiające wykonanie ataku spoza zasięgu wzrokowej widzialności celu powietrznego. 27 grudnia 1992 AWACS wykrył w NFZ samolot naruszający zakaz lotów – był nim iracki MiG-25. Po podjęciu decyzji o jego zestrzeleniu naprowadzono na niego F-16D Block 42; mimo że był to samolot w wersji duwosobowej, w kabinie znajdował się tylko pilot, podpułkownik Gary North. Do zestrzelenia użyto odpalonego z niedużej odległości pocisku AMRAAM. Było to pierwsze zestrzelenie uzyskane zarówno przez F-16 US Air Force, jak i przez AMRAAM-a.
Miesiąc później, 16 stycznia 1993, F-16 ponownie użyły AMRAAM-a – tym razem ofiarą padł iracki MiG-29. Zwycięstwo uzyskał pilot z 23. Dywizjonu Myśliwskiego z 52. Skrzydła Myśliwskiego, operujący z Turcji.
Operacja Deny Flight.
Z chwilą, gdy 22 lipca 1993 NATO ogłosiło, że jest gotowe do wsparcia ówczesnego UNPROFOR (sił ochronnych ONZ w byłej Jugosławii) operacja Deny Flight trwająca formalnie od kwietnia 1993 została znacząco rozwinięta. Celem działań prowadzonych wspólnie przez różne państwa NATO jest powietrzne wsparcie procesów pokojowych w tym rejonie Europy.
F-16 rozpoczęły loty patrolowe nad Bośnią jeszcze przed tą oficjalną datą – już od 2 lipca. Były to samoloty F-16C z 23. Dywizjonu 52. Skrzydła przerzuconego wcześniej do bazy Aviano we Włoszech ze Spangdahlem w Niemczech. Trzy miesiące później zastąpił ją 512. TFS z 86. TFW, z bazy Ramstein w Niemczech. Niedługo potem dołączyło do niej 10 holenderskich F-16A z 306. Dywizjonu z Volkel. W lipcu na jednym z F-16C odmówił posłuszeństwa system hydrauliczny. Samolot lądował przymusowo na chorwackim lotnisku w Splicie. Po naprawie trwającej jedną noc samolot wrócił do Aviano. 11 sierpnia 1993 rozbił się F-16C z 23. Dywizjonu, pilotowany przez płk. Donalda Mertona, szefa służby operacyjnej amerykańskiej 16. Armii Lotniczej. Po katapultowaniu nad Morzem Adriatyckim pilot został uratowany przez śmigłowiec.
Atak na lotnisko w Udbinie.
Jedną z najsłynniejszych akcji, w której brały udział F-16, był atak na lotnisko Udbina w serbskiej Krajinie. Na lotnisku stacjonowały 4 J-22 Orao, 4 G-4 Super Galeb, 6 J-21 Jastreb i G-2 Galeb, 1 Mi-8 i 4 SA-341/342 Gazelle. Wymienione samoloty i śmigłowce wielokrotnie uczestniczyły w różnych akcjach bojowych, w tym kilkakrotnie w rejonie odpowiedzialności Polskiego Batalionu Piechoty sił UNPROFOR. W dniach od 9 do 19 listopada 1993 w czasie powstania separatysty muzułmańskiego Fikreta Abdica w tzw. Kieszeni Bihackiej wybuchły ciężkie walki pomiędzy wojskami Abdica wspieranymi przez Serbów a wiernymi rządowi w Sarajewie bośniackimi oddziałami V Korpusu. Znaczna część działań toczyła się w pobliżu polskich posterunków m.in. w Trzackiej Rasteli. W rejonie tym, oraz w pobliskim Bihacu pozycje bośniackie były wielokrotnie atakowane przez serbskie samoloty i śmigłowce startujące z Udbiny. Używały one pocisków kierowanych Maverick, bomb burzących, kasetowych i napalmowych. Gazelle odpalały pociski 9M14 Malutka. Serbowie nie przestrzegali strefy bez lotów. Wtedy zapadła decyzja o zniszczeniu jedynego przydatnego dla odrzutowców lotniska w Krajinie – Udbiny.
Akcję zaplanowaną w dowództwie NATO-wskiej 5 Sojuszniczej Taktycznej Armii Lotniczej przeprowadzono 21 listopada 1993. Wśród wyznaczonych do grupy uderzeniowej samolotów znajdowało się: 6 F-15E z 492. TFS, 10 F-16C z 555. TFS, 4 brytyjskie i 2 francuskie Jaguary (te ostatnie z EC 11), 2 Mirage 2000N-K2 z EC 4 i 4 holenderskie F-16A z 315. Dywizjonu. Samoloty te bazowały w Aviano, Goia del Colle, Istrana, Cervia i Villafranca. Aby utorować im drogę do zwalczania środków OP, wyznaczono grupę 4 F/A-18D z VMFA (AW) – 332.
Wszystkie te grupy około godz. 1300 21 listopada znalazły się w powietrzu. W drodze do celu samoloty tankowały się z amerykańskich KC-135R i francuskich C-135FR. Lot koordynowały dwa AWACS-y: NATO-wski E-3A i brytyjski E-3D. Oficer dowodzący uderzeniem korzystał z dyżurującego w powietrzu EC-130E z 42nd Airborne Command and Control Squadron. W powietrzu oczekiwała też grupa ratownicza złożona z A-10A z 81. FS i należących do sił specjalnych MH-53J i HC-130, bazujących w Brindisi.
Jako pierwsze uderzyły F/A-18D, wsparte zakłóceniami z pojedynczego EF-111A. Dwa z nich odpaliły po jednym Harmie z odległości ok. 21 km. Zniszczyły one radiolokator kierowania ogniem baterii Kub. Ponieważ pozostałe radiolokatory osłaniającego lotnisko pułku Kubów wyłączono, druga para F/A-18D podeszła na ok. 13 km i podświetlając cel promieniem laserowym z podwieszonych zasobników odpaliły pociski AGM-65E Maverick. Tym razem trafiono w wyrzutnię. Po tej stracie rakietowa OPL lotniska pozostała bierna. Ponieważ jednak założeniem akcji było zniszczenie lotniska przy zadaniu Serbom minimalnych, niezbędnych do osiągnięcia celu strat, pozostałe wyrzutnie pozostawiono nietknięte. Hornety krążyły jednak dalej w rejonie akcji z odpowiednim zapasem Harmów i Mavericków, gotowe do natychmiastowego zaatakowania OPL w przypadku jej uaktywnienia.
W tym czasie kierowane laserowo bomby zrzucone z F-15E wyrwały kilka dziur w pasie startowym. Wtedy kolejne grupy samolotów brytyjskich i francuskich oraz holenderskie F-16A zrzuciły z lotu nurkowego burzące bomby wagomiaru 450–900 kg ostatecznie niszcząc pas. Na koniec amerykańskie F-16C częściowo zniszczyły, a częściowo zaminowały drogi kołowania, używając kaset bombowych CBU-87. Działa przeciwlotnicze i odpalane z ramienia rakiety Strzała-2 nie dosięgnęły ani jednego NATO-wskiego samolotu, głównie dlatego, że te nie zniżały się zbytnio, zachowując cały czas stosunkowo dużą wysokość. O 1345 lotnisko w Udbinie przestało istnieć na skutek działania COMAO i nie zostało już odbudowane aż do chorwackiego odbicia Krajiny w sierpniu 1995.
Późniejsze akcje.
W następnym tygodniu po zniszczeniu lotniska w Udbinie holenderskie F-16A z zasobnikami rozpoznawczymi oraz francuskie Mirage’e F1CR odnalazły i rozpoznały dywizjon S-75M Wołchow w pobliżu Okota, w rejonie przyległym do Kieszeni Bihackiej. Dywizjon ten, który 22 listopada ostrzelał dwa brytyjskie Sea Harriery, uszkadzając jeden z nich, został następnie zniszczony przez grupę samolotów F/A-18D, F-15E i francuskie Jaguary.
Wcześnie rano 28 lutego 1994 dyżurujący AWACS wykrył sześć serbskich samolotów w północnej części bośniackiej "Strefie bez lotów". Dyżurująca w pobliżu para F-16C z 526. Dywizjonu 86. Skrzydła pod dowództwem kpt. Wrighta otrzymała zgodę na zniżanie w celu rozpoznania intruzów. Pilot czołowego F-16C rozpoznał wzrokowo parę Super Galebów, a chwilę później dostrzegł także lecące przed nimi cztery inne samoloty tego typu. Przez 7 minut para F-16C leciała za serbskimi samolotami, w tym czasie AWACS na częstotliwości radiowej Super Galebów powtórzył kilka ostrzeżeń, nakazując samolotom natychmiastowe przerwanie zadania i powróć na lotnisko. Gdy serbskie samoloty rozpoczęły nurkowanie w stronę swojego celu, F-16 otrzymały zgodę na otwarcie ognia. Prowadzący F-16C 89-2137 lecąc z prędkością ponad 700 km/h dokładnie o 5:25 odpalił AIM-120A zestrzeliwując wyprowadzający z ataku samolot. W pogoni za uciekającą grupą odpalił kolejno dwa Sidewindery, za każdym razem niszcząc kolejny samolot. W tym czasie jego prowadzony (kpt. Scott O’Grady) nie brał udziału w walce osłaniając swego dowódcę z dużej odległości na wypadek niespodziewanego pojawienia się serbskich MiG-ów. Wkrótce nadleciała następna para F-16C prowadzona przez innego pilota 526. Dywizjonu na samolocie 89-2009. Odpalił on Sidewindera uzyskując czwarte zestrzelenie dla Amerykanów. Dwa pozostałe samoloty serbskie umknęły wykorzystując górskie doliny jako kryjówkę. Na razie nie podano nazwiska drugiego pilota, któremu przyznano czwarte zestrzelenie. Uzyskano je zużywając jeden pocisk Amraam i trzy Sidewinder (za każdym razem strzelano tylko jedną rakietę).
2 czerwca 1995 serbska rakieta przeciwlotnicza Kub trafiła w F-16C z 555. Dywizjonu 31. Skrzydła, pilotowanego przez kpt. Scotta F. O’Grady.
Deliberate Force.
Operacja „Deliberate Force” w pewnym sensie stanowi zaprzeczenie przykładu Rolling Thunder, jako że bezpośrednio przyczyniła się do zmiany stanowiska nieugiętych dotąd tak zwanych „twardogłowych”, a ponadto była to operacja przeprowadzona przez siły NATO, których przeciwnikiem byli Serbowie, podobnie jak w operacji „Allied Force”.
Scenariusz wydarzeń był w zasadzie bardzo podobny, choć rozgrywały się one nie na rdzennych ziemiach serbskich, lecz w sąsiedniej Bośni i Hercegowinie. Wojna trwała tam już od trzech lat, a strony konfliktu nie godziły się na różne rozwiązania pokojowe, przygotowywane przez ONZ i międzynarodowych mediatorów. Latem 1995 Serbowie nasilili czystki etniczne muzułmańskiej ludności w Bośni, nie pomogło utworzenie tzw. Stref Bezpieczeństwa ONZ, wokół Bihaca, Gorażde, Tuzli, Srebrenicy i Sarajewa. W lipcu i w sierpniu NATO, mające poparcie Rady Bezpieczeństwa ONZ zagroziło wykonaniem uderzeń lotniczych na serbskie obiekty wojskowe w Bośni. 20 sierpnia wystosowano ostre i wydawałoby się jednoznaczne ostrzeżenie. W odpowiedzi Serbowie nasilili działania, wkraczając do obszarów wokół Srebrenicy (11 lipca) i Zepy (26 lipca) oraz wzmagając ostrzał Sarajewa i Bihaca.
Uderzenia na wybrane obiekty rozpoczęły się 30 sierpnia 1995, brały w nim udział samoloty USA (65% wszystkich lotów), Wielkiej Brytanii, Francji, Holandii, Niemiec, Włoch, Hiszpanii i Turcji, a także samoloty E-3A Sentry należące do NATO-wskiej jednostki NAEW. Celami uderzeń były zgrupowania ciężkiego sprzętu, a głównie artylerii ostrzeliwującej Sarajewo, system dowodzenia i łączności wojsk – stanowiska dowodzenia, centra łączności itd., obiekty o kluczowym znaczeniu dla prowadzenia działań – składy logistyczne i amunicji, a także wybrane elementy infrastruktury komunikacyjnej.
W wyniku stosunkowo skutecznych uderzeń, w których użyto znaczną ilość amunicji precyzyjnej (ok. 70% wszystkich środków bojowych, odpalono też 13 pocisków Tomahawk) 14 września 1995 gen. Ratko Mladić, dowódca Armii Republiki Serbskiej (Serbów Bośniackich) zgodził się na warunki zawieszenia broni podyktowane przez dowódcę sił UNPROFOR (United Nations Protection Force). Podpisane zawieszenie broni, dało podstawy do dalszego dialogu, zakończonego wynegocjowanym porozumieniem o trwałym charakterze, zainicjowanym 21 listopada 1995 w bazie lotniczej Wright-Patterson pod Dayton w stanie Ohio, a ostatecznie podpisanym 14 grudnia 1995 w Paryżu (Dayton Peace Accords). W wyniku porozumienia strony zaprzestały działań bojowych w Bośni, przy czym Serbowie ostatecznie przyjęli warunki, które wcześniej określali jako "nie do przyjęcia".
Allied Force.
Już przed południem 24 marca z bazy Whiteman w Missouri wystartowały dwa Northropy B-2 Spirity należące do 509. Skrzydła Bombowego. Oba były załadowane 16 bombami GBU-29 JDAM. B-2A, kilkakrotnie tankowane w powietrzu, ruszyły w długą drogę przez Atlantyk, a następnie Morze Śródziemne. Tymczasem z Fairford w Wielkiej Brytanii wystartowały 4 uzbrojone w AGM-86C bombowce B-52H należące do 2. Skrzydła Bombowego.
Uderzenie rozpoczęło się ok. 18:00 czasu lokalnego, krótko po zapadnięciu ciemności. Pierwsza faza operacji Allied Force miała na celu wywalczenie powietrznej przewagi w skali teatru działań, obiektami ataku były więc: posterunki radiolokacyjne, stanowiska dowodzenia systemu obroną powietrzną, stanowiska rakiet przeciwlotniczych i lotniska. W pierwszej fali ataku brały udział wyłącznie pociski manewrujące i B-2A. Około 50 AGM-86C odpalono z czterech B-52H, a ok. 20 BGM-109C/D wystrzeliły cztery okręty. Większość pocisków atakowała posterunki radiolokacyjne, półstałe stanowiska rakietowych zestawów przeciwlotniczych S-75/S-125, słabo umocnione stanowiska dowodzenia obroną powietrzną.
Zaraz po uderzeniu rakietowym samoloty B-2A zaatakowały z dużej wysokości silnie umocnione, podziemne stanowiska dowodzenia wchodzące w skład systemu OP oraz systemu kierowania siłami zbrojnymi. Cele B-2A leżały wokół Belgradu, najsilniej bronionego celu Jugosławii. Po obezwładnieniu systemu dowodzenia OP (zniszczono stanowiska dowodzenia w Batajnicy, w Golubovcach, w Ponikvach, w Ladjevcach, w Slatinie, w Niszu i w Somborze) oraz po odcięciu informacji o sytuacji powietrznej ruszyła druga fala ataku, złożona z samolotów taktycznych, podzielonych na kategorie:
W czasie masowego uderzenia na system obrony powietrznej Jugosławii doszło do pierwszej walki powietrznej. Z Batajnicy pod Belgradem zdołało wystartować kilka MiG-29, należących do 127. Dywizjonu 204. Pułku Lotnictwa Myśliwskiego. Dwa zostały zestrzelone przez F-15C z 493. Dywizjony 48. Skrzydła Myśliwskiego, podczas gdy trzeci został trafiony przez F-16A MLU (J-063) z 322. Dywizjonu holenderskiego. Było to pierwsze zwycięstwo NATO-wskich F-16. Wszystkie 3 cele otrzymały trafienia rakietami AIM-120 AMRAAM. Kilka kolejnych samolotów zniszczono bombami kierowanymi na atakowanych lotniskach (Batajnica pod Belgradem i Slatina koło Pristiny).
Po wstępnym obezwładnieniu obrony powietrznej Jugosławii do ataku ruszyła trzecia fala samolotów NATO, której zadaniem było uderzenie na wybrane obiekty wojskowe, mające znaczenie dla potencjału obronnego państwa. Były to zakłady remontowe sprzętu przeciwlotniczego, co najmniej dwie elektrownie: pod Belgradem i w Pristinie, zakłady produkcji samolotów pod Pancevem, wybrane zakłady produkcji zbrojeniowej w Krjagulcu (tutaj produkuje się też samochody Zastava) oraz kilka składów amunicji. W atakach brały udział samoloty F-16C Block 40 z 31. Skrzydła (510. i 555. Dywizjonu) oraz tureckie F-16C Block 40 ze 182. Dywizjonu, brytyjskie Harriery GR.7, włoskie Tornada IDS. Skład grup uderzeniowych trzeciej fali ataku uzupełniały francuskie Mirage’e 2000D. Po zaatakowaniu około 40 celów naziemnych i zniszczeniu większości z nich, wszystkie samoloty NATO wróciły pomyślnie do swoich baz.
Działania pierwszej nocy były kontynuowane w podobny sposób przez kilka kolejnych dni – mniej więcej do końca marca. Zniszczono zakłady produkcji lotniczej i zakłady remontowe, obezwładniono lotnictwo Jugosławii. Lotnictwo Jugosławii wraz z jego całą infrastrukturą i zapleczem nie ma jednak większego znaczenia wobec działań w Kosowie. W żadnym bowiem razie nie mogło się ono równać z potęgą lotniczą NATO, a jugosłowiańskie wojska operujące w Kosowie mogły się bez niego obejść. Znacznie ważniejsza była próba niszczenia składów i zapasów amunicji oraz zakładów ją produkujących. W działaniach tych ponownie uczestniczyły F-16 z wymienionych wcześniej jednostek.
Po pierwszych pięciu dniach działań i wywalczeniu powietrznej przewagi siły NATO przystąpiły do drugiej fazy operacji. Wobec nieudanej próby wywarcia nacisku na prezydenta Miloševicia, wysiłek działań przeniesiono na zredukowanie potencjału bojowego Serbii do stopnia uniemożliwiającego jej prowadzenia działań przeciwko kosowskim Albańczykom.
Atakowanie jugosłowiańskich wojsk w Kosowie było jednak bardzo utrudnione. Działały one bowiem małymi grupami, ukrywając sprzęt bojowy w pobliżu obiektów cywilnych. Dodatkowo chęć uniknięcia strat od broni lufowej i przenośnych przeciwlotniczych zestawów rakietowych zmusza lotnictwo NATO do operowania na dużych wysokościach. Postanowiono uderzyć więc w system zaopatrywania wojsk, głównie w paliwo i amunicje.
Duże składy amunicyjne były niszczone już od początku operacji Allied Force. 27 marca NATO-wskie samoloty po raz pierwszy zaatakowały składy paliw na terenie Serbii. Kolejne ataki były skierowane nie tylko w magazyny paliw płynnych, ale także w rafinerie i inne instalacje związane z produkcją i przechowywaniem paliw.
W końcu marca rozpoczęto też poszukiwanie i zwalczanie polowych baz logistycznych bezpośrednio na terenie Kosowa. Serbowie, zdając sobie sprawę z zagrożenia dla własnego systemu zaopatrzenia, zaczęli tworzyć dobrze zamaskowane, polowe bazy logistyczne, które w dodatku często przenoszono z miejsca na miejsce. Utrudniało to ich wykrycie i zaatakowanie, w dodatku złe warunki atmosferyczne, jakie zapanowały nad Jugosławią na kolejne dwa tygodnie ograniczyły możliwości lotnictwa atakującego z dużej wysokości.
14 kwietnia para amerykańskich F-16C z 31. Skrzydła, operująca w rejonie Djakovicy, zaatakowała z dużej wysokości bombami kierowanymi coś, co wzięto kolumnę wojskową. W istocie był to eskortowany przez pojazdy wojskowe konwój uchodźców. Przypuszczalnie wojsko zmusiło Albańczyków do opuszczenia domostw, a następnie eskortowało konwój, nie pozwalając ludności na powrót do domów. Po ataku usunięto zniszczone pojazdy wojskowe i sprowadzono na miejsce telewizję, która na dowód kolejnej "zbrodni" NATO pokazała wozy, ciągniki i trupy. Incydent pod Djakovicą negatywnie wpłynął na opinię publiczną, jednak operację Allied Force kontynuowano.
Sparaliżowanie dopływu zaopatrzenia, przerwanie produkcji zbrojeniowej, pozbawienie Jugosławii zapasu paliw płynnych nie przyniosło zamierzonych rezultatów. W tej sytuacji NATO przystąpiło do trzeciej fazy operacji – zwalczania wojsk zaangażowanych w walki i czystki etniczne w Kosowie. Atakowanie wojsk zaczęło się 31 marca. Do poszukiwania i zwalczania zgrupowań wojsk i sprzętu bojowego ruszyły amerykańskie i tureckie F-16C, brytyjskie Harriery, francuskie Mirage 2000D i Jaguary, włoskie Tornado IDS. Początkowo samoloty te działały w grupach po 6-8, jednak po pierwszym tygodniu działań zmiana taktyki stała się konieczna, nie tylko ze względu na złą pogodę.
Początkowo spodziewano się szybko odnaleźć i zniszczyć liczne duże zgrupowania wojsk jugosłowiańskich, nic takiego jednak nie nastąpiło. Przeciwnik jakby zapadł się pod ziemię, to co z E-8C brano za duże kolumny wojskowe okazało się być tłumami uchodźców. Niejednokrotnie natrafiano na ślady walk, płonące wioski, odkryto nawet masowe groby. Nigdzie jednak nie było wojsk serbskich.
Tymczasem siły jugosłowiańskie, zarówno VJ (Vojska Jugoslavije) jak i MUP (Ministarstvo Unutrasnjih Poslova), rozproszyły się na małe grupy, ukrywając sprzęt bojowy we wsiach, w lasach i w małych miasteczkach. Większość działań prowadzono pod osłoną nocy, w dzień nawet i te małe pododdziały zaszywały się w ukryciu. Opór UCK był już symboliczny, Serbowie mogli więc sobie pozwolić na taki stopień rozproszenia sił. Aby prowadzić walkę z takim przeciwnikiem lotnictwo NATO zaczęło działać małymi grupami, przeważnie w parach po 2 samoloty. Obszar zwalczania wojsk lądowych podzielono na mniejsze strefy, przydzielając je określonym grupom. Starano się też tak dobrać trasy patrolowania wewnątrz strefy, by utrudnić przewidywanie, kiedy samoloty znajdą się ponownie nad tym samym punktem.
W czasie tych akcji doszło do kolejnej straty NATO: 2 maja 1999 ofiarą pocisku przeciwlotniczego Igła padł samolot F-16C Block 40 z 555. Dywizjonu 31. Skrzydła (88-0550). F-16 odegrały się dwa dni później, gdy pilot z 78. Dywizjonu 52. Skrzydła (o nieujawnionym dotąd nazwisku) lecąc na F-16C Block 50 zestrzelił pociskiem AIM-120B AMRAAM jugosłowiańskiego MiG-a-29. Jest to na razie ostatnie, 72. zwycięstwo powietrzne, odniesione na F-16.
Desert Fox.
Samoloty F-16 wzięły udział w operacji Pustynny Lis, która trwała od 16 do 19 grudnia 1998. Celem nalotów były irackie instalacje, w których – jak przypuszczano – produkowano lub składowano broń masowego rażenia.
Iraqi Freedom.
Samoloty F-16 wzięły udział w operacji „Iracka Wolność” rozpoczętej 20 marca 2003 przez USA, przy wsparciu koalicji złożonej z 40 państw. Z udziałem samolotu F-16 biorącego udział w operacji jako Wild Weasel doszło do bratobójczego incydentu, kiedy pokładowy system ostrzegawczy samolotu błędnie zidentyfikował ochraniającą sztab 101. Dywizji Powietrznodesantowej baterię systemu antybalistycznego Patriot jako wrogą baterię SA-2. F-16 odpalił pocisk antyradarowy AGM-88 HARM, który uderzył bezpośrednio w czoło systemu radarowego baterii Patriot, wyłączając ją z akcji.
Po opanowaniu Iraku F-16 w dalszym ciągu są aktywnie wykorzystywane. Służą przede wszystkim do bezpośredniego wsparcia walczących z rebeliantami wojsk amerykańskich.
7 czerwca 2006 samoloty F-16 przeprowadziły atak bombowy, w którym zginął Abu Musab az-Zarkawi, szef Al-Ka’idy w Iraku. Terrorysta zginął od obrażeń odniesionych po eksplozji dwóch 500 funtowych bomb – najnowszego typu GBU-38 JDAM i starszej wypróbowanej m.in. podczas Pustynnej Burzy GBU-12.
27 listopada 2006 na północ od Al Falludża rozbił się F-16C Block 40K (90-0776) wykonujący misje bliskiego wsparcia walczących oddziałów lądowych. Pilot maszyny mjr Troy L. Gilbert zginął, a jego ciała pomimo intensywnych poszukiwań do tej pory nie znaleziono. Rebelianci oświadczyli, że to oni zestrzelili samolot przy pomocy dwóch rakiet ziemia-powietrze Strzała-2, jednak informacji tych nie potwierdziła strona amerykańska.
Odyssey Dawn.
W ramach operacji Odyssey Dawn od 21 marca 2011 roku latały nad Libią.
Pakistan.
W okresie od maja 1986 do listopada 1988 pakistańskie F-16A kilkakrotnie przechwytywały afgańskie samoloty naruszające przestrzeń powietrzną Pakistanu w czasie wojny domowej w Afganistanie. Oficjalnie według Pakistańskich Sił Powietrznych uzyskały wówczas osiem zwycięstw powietrznych. Dwóch pilotów 9. Dywizjonu zestrzeliło łącznie trzy samoloty afgańskie (dwa Su-22, w tym jeden prawdopodobnie i An-26), zaś piloci 14. Dywizjonu uzyskali pięć kolejnych zwycięstw (dwa MiG-i-23, dwa Su-22 i jeden Su-25).
Poza wymienionymi pakistańskie samoloty przypuszczalnie zestrzeliły jeszcze trzy inne maszyny. Ponieważ wspomniane trzy zwycięstwa zostały odniesione nad terytorium Afganistanu, oficjalne źródła pakistańskie odmawiają ich uznania. Amerykanie potwierdzają te zestrzelenia ze swoich źródeł wywiadowczych, przez co są one wliczane do oficjalnej „listy zwycięstw” prowadzonej w USA.
29 kwietnia 1987 jeden z pakistańskich F-16A został omyłkowo zestrzelony przez innego F-16A w czasie starcia z sześcioma samolotami przeciwnika. Rosjanie przypisują to zestrzelenie afgańskim myśliwcom.
Irak.
W 2018 i 2019 roku irackie F-16IQ wykonywały uderzenia na bojowników ISIS na terytorium Syrii.

</doc>
<doc id="739356" url="https://pl.wikipedia.org/wiki?curid=739356" title="Holowana stacja hydroakustyczna">
Holowana stacja hydroakustyczna

Holowana stacja hydroakustyczna - specjalna stacja hydroakustyczna, przystosowana do holowania przez okręt lub samolot (śmigłowiec), przeznaczona do wykrywania okrętów podwodnych.

</doc>
<doc id="739357" url="https://pl.wikipedia.org/wiki?curid=739357" title="James William Fulbright">
James William Fulbright



</doc>
<doc id="739360" url="https://pl.wikipedia.org/wiki?curid=739360" title="Pinus x rotundata">
Pinus x rotundata



</doc>
<doc id="739362" url="https://pl.wikipedia.org/wiki?curid=739362" title="Liga Mistrzyń siatkarek (2006/2007)">
Liga Mistrzyń siatkarek (2006/2007)

Liga Mistrzyń 2006/2007 – 7. sezon Ligi Mistrzyń rozgrywanej od 2006 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Turniej finałowy.
 Zurych

</doc>
<doc id="739364" url="https://pl.wikipedia.org/wiki?curid=739364" title="John Birks Gillespie">
John Birks Gillespie



</doc>
<doc id="739368" url="https://pl.wikipedia.org/wiki?curid=739368" title="Be-bop">
Be-bop



</doc>
<doc id="739370" url="https://pl.wikipedia.org/wiki?curid=739370" title="Gällivare">
Gällivare

Gällivare (pn-lap. "Jiellevárri" lub "Váhčir", lule: "Jiellevárre" lub "Váhtjer", meänkieli: "Jellivaara", fiń. "Jällivaara") – osada (nie posiadająca praw miejskich) w północnej Szwecji, w Laponii. Jest siedzibą gminy Gällivare w regionie Norrbotten i liczy 8480 mieszkańców .
"Gällivare", dawna lule-lapońska nazwa osady (pisownia z 1673 "Gillewara") była początkowo nazwą sąsiedniej miejscowości Malmberget, która później została samodzielnym sołectwem. Natomiast nazwy "Váhčir/Váhtjer" dotyczą hodowcy reniferów posiadającego te tereny w XV wieku.
Gällivare jest węzłem kolejowym na liniach kolejowych "Malmbanan" (Linia Rudy Żelaza) i "Inlandsbanan" (Linia Śródlądowa). Ta druga ma w Gällivare końcową stację. W latach 1893-1956 osada była municypium ("municipalsamhälle"), które rozwinęło się wraz z rozbudową kopalni rudy żelaza. Mimo stosunkowo późnego rozwoju, osada jest starsza od bliźniaczej osady Malmberget.
Na górze "Dundret" niedaleko Gällivare leży duży ośrodek narciarski. Odbywają się tu często zawody Pucharu Świata w biegach narciarskich i Pucharu Świata w narciarstwie alpejskim. Ośrodek jest czynny od 1 listopada do 1 maja, lecz zależnie od klimatu okres ten czasami się przedłuża.
Największymi zakładami pracy w Gällivare są LKAB (kopalnia), gmina Gällivare i urząd regionu Norrbotten. Leży tu najbardziej na północ Europy położona wytwórnia ogniw słonecznych. W 2008 otwarto w Gällivare "European Energy School". Osada jest centrum laestadianizmu pierwotnego z rocznym spotkaniami wiernych w okresie Świąt Bożego Narodzenia (przyjezdni ze Szwecji, Norwegii, Finlandii, USA, Kanady i innych krajów).
W Gällivare znajduje się lotnisko port lotniczy Gällivare (GEV/ESNG) z pasem startowym o długości 1700 m. Lotnisko ma dzienne połączenia lotnicze ze Sztokholmem-Arlandą i Kramforsem.

</doc>
<doc id="739372" url="https://pl.wikipedia.org/wiki?curid=739372" title="Kodeks Fejérváry-Mayer">
Kodeks Fejérváry-Mayer

Kodeks Fejervary-Mayer – aztecki dokument prekolumbijski zawierający informacje na temat kalendarza Azteków i związanych z nim uroczystości.
Opis.
Kodeks Fejervary-Mayer wchodzi w skład Kodeksów Borgia, pochodzi z okolic Choluli w Meksyku i jest spuścizną kultury nahuatl Puebla-Tlaxcala. Budową, treścią i wyglądem przypomina Kodeks Laud. 
Unikalną rzeczą jest ilustracja czterech stron kierunków świata, przedstawiona w postaci krzyża z piątą stroną w centrum. Dni kalendarza wyznaczone są zgodnie z kierunkami i każdemu podziałowi towarzyszy para bogów, poświęcone drzewa, ptaki oraz inne postacie wyrażone za pomocą ikon. 
W środku znajduje się bóg ognia Xiuhtecuhtli. Ilustracja jest też kalendarzem trzynastu miesięcy księżycowych.
Kodeks składa się z 17 sekcji. Większość sekcji dotyczy kalendarza. Kilka ostatnich przedstawia linie i kropki oznaczające liczby i związane jest z niezidentyfikowanymi uroczystościami.
Historia.
Najstarsze ślady Kodeksu Fejervary-Mayer prowadzą do węgierskiego kolekcjonera Fejérváryego, który sprzedał manuskrypt angielskiemu filantropowi Josephowi Mayerowi (1803-1886). Ten przekazał unikat Muzeum Publicznemu (Public Museum) w Liverpoolu.
Publikacje.
Pierwsza publikacja miała miejsce w 1901 roku we wznowionej publikacji dzieła pt. "Antiguidades de Mexico" autorstwa Edwarda Kinga, z komentarzem Eduarda Selera. Publikacja była ufundowana przez księcia Loubat. Kolejną znaczącą edycją było wydanie kodeksu w Grazu w Austrii. Obecnie oryginał znajduje się w Muzeum Publicznym w Liverpoolu (Anglia).

</doc>
<doc id="739373" url="https://pl.wikipedia.org/wiki?curid=739373" title="Historia powstania samolotu F-16">
Historia powstania samolotu F-16

Historia powstania samolotu F-16 wiąże się z doświadczeniami zdobytymi przez lotnictwo amerykańskie w czasie konfliktu wietnamskiego, na ich podstawie powstał General Dynamics F-16 Fighting Falcon zbudowany do tej pory w liczbie ponad 4000 egzemplarzy, od 2006 używany także przez Siły Powietrzne.
Wpływ wojny wietnamskiej na rozwój samolotu myśliwskiego.
Siły powietrzne Stanów Zjednoczonych wkroczyły w konflikt wietnamski bez dobrego samolotu myśliwskiego. Atomowe pole walki, do którego szykowano się na wypadek konfliktu z Układem Warszawskim w Europie, skierowało wysiłki Stanów Zjednoczonych na opracowanie naddźwiękowych samolotów myśliwsko-bombowych, zdolnych do penetracji przestrzeni powietrznej przeciwnika i wykonania uderzenia jądrowego na wybrane cele. Przed atakami myśliwców przeciwnika miała je chronić duża prędkość i manewrowość, a także możliwość podjęcia z nimi walki w razie przechwycenia. Do roli głównego środka osłony własnych wojsk wyznaczono rakietowe zestawy przeciwlotnicze, a dopiero za ich szczelnym łańcuchem miały operować naddźwiękowe myśliwce przechwytujące zdolne do ataku rakietowego na szybko poruszające się obiekty. Wobec prognozy o zaniku klasycznych walk powietrznych coraz mniejszą wagę przywiązywano do manewrowości samolotu bojowego, zarówno myśliwsko-bombowego, jak i myśliwca przechwytującego.
Ostatnim samolotem myśliwskim przeznaczonym do działań dziennych i prowadzenia manewrowych walk powietrznych z przewagą uzbrojenia strzeleckiego nad rakietowym był North American F-100A Super Sabre. Jednak jego dalszy rozwój przebiegał w kierunku samolotu do uderzeń z użyciem broni jądrowej.
Zmiana wizji pola walki i nowej roli lotnictwa nastąpiła w połowie lat 60., wraz z przyjęciem nowej doktryny obronnej Stanów Zjednoczonych – "Doktryny Elastycznego Reagowania" – w myśl której zakładano prowadzenie wojny środkami konwencjonalnymi, a następnie z użyciem taktycznej broni jądrowej, początkowo na ograniczoną, a później na szerszą skalę. W nowej sytuacji przewaga konwencjonalna na lądzie miała być wyrównana przewagą lotniczą – szerokim zwalczaniem wojsk i innych ważnych obiektów w głębi ugrupowania przeciwnika przez lotnictwo. W tym celu lotnictwo potrzebowało dwóch rzeczy: możliwości osiągnięcia przewagi powietrznej w celu zapewnienia swobody własnego działania oraz możliwości wykonywania precyzyjnych ataków na cele naziemne w różnych warunkach atmosferycznych.
By zyskać możliwość wypełnienia pierwszego zadania, jeszcze przed rozpoczęciem wojny wietnamskiej podjęto studia nad wyspecjalizowanym myśliwcem przewagi powietrznej. W wyniku podjętego w tym celu "programu FX" powstał bardzo skuteczny samolot myśliwski do działań w każdych warunkach pogodowych – F-15 Eagle (w amerykańskiej terminologii wojskowej „all-weather fighter” oznacza także samolot będący w stanie skutecznie walczyć w nocy). Był to jednak kosztowny samolot, zwłaszcza biorąc pod uwagę fakt jego specjalizacji. Dlatego w zadaniach uderzeniowych musiał być uzupełniony maszyną szturmową, zdolną do wykonywania precyzyjnych uderzeń na cele naziemne. W pierwszej połowie lat 70. flota samolotów uderzeniowych składała się głównie z samolotów F-4 Phantom II i General Dynamics F-111. Ich możliwości w zakresie prowadzenia walk powietrznych były jednak ograniczone (w przypadku General Dynamics F-111 – wręcz żadne), a nieustanna walka z silnym lotnictwem przeciwnika wymagałaby uzupełnienia jednostek lotnictwa taktycznego znaczną liczbą kosztownych myśliwców F-15.
Bardzo podobna sytuacja zarysowała się w marynarce wojennej – następcą F-4 Phantomów w Marynarce Wojennej Stanów Zjednoczonych miał być wyspecjalizowany do zwalczania przeciwnika powietrznego (w tym pocisków skrzydlatych odpalanych przeciwko lotniskowcowym grupom uderzeniowym) równie drogi samolot F-14 Tomcat. W przypadku udziału w konflikcie konwencjonalnym zarysował się więc pewien niedobór liczebny obu typów maszyn w obu służbach – siłach powietrznych i marynarce wojennej. Kosztowny był bowiem nie tylko zakup znacznie droższych samolotów, ale także konieczność sformowania nowych jednostek z powodu specjalizacji sprzętu, w jakie były one wyposażone.
Pierwszy okres wojny wietnamskiej przyniósł nowe doświadczenia. Sam przebieg działań nie odpowiadał co prawda europejskim warunkom, jednak ich intensywność i ilość zaangażowanych sił pozwalały na wysnucie pewnych wniosków. Charakterystyczną cechą konfliktu był powrót do manewrowych walk powietrznych, co spowodowało pojawienie się nie w pełni właściwych wniosków co do możliwości prowadzenia walk powietrznych na średnich odległościach z użyciem kierowanych pocisków rakietowych. Główną przyczyną braku takich walk był stanowczy nakaz wzrokowej identyfikacji samolotu przeciwnika przed jego ewentualnym zwalczeniem, z obawy o zestrzelenie maszyny chińskiej lub sowieckiej. W Związku Socjalistycznych Republik Radzieckich przyjęto, że brak użycia pocisków kierowanych półaktywnie radiolokacyjnie do niszczenia celów powietrznych spoza zasięgu widzialności wzrokowej wynika wyłącznie z ich niedoskonałości technicznej. W Stanach Zjednoczonych rzeczywista przyczyna była znana, jednak użycie tego rodzaju pocisków na mniejszych odległościach, doświadczenia w zakresie możliwości wykrycia przeciwnika na małej wysokości, jego odpowiednia wczesna identyfikacja oraz własności własnych maszyn w manewrowych walkach powietrznych również dały wiele do myślenia. Okazało się bowiem, że przy zmasowanym użyciu lotnictwa jedynie część samolotów przeciwnika może być zwalczana spoza widzialności wzrokowej, po czym w wyniku zbliżania się obu grup do siebie nastąpi nawiązanie manewrowych walk powietrznych. Wówczas główną rolę odgrywać miała manewrowość samolotu na typowych prędkościach walk powietrznych (Ma od 0,6 do 1,2) z uwzględnieniem fazy pościgu (Ma do 1,6). Liczyła się przy tym nie tylko zdolność do wykonywania ciasnych zakrętów w płaszczyźnie poziomej, ale także nadmiar ciągu, który umożliwiałby wykonywanie figur nawet w pionie bez utraty prędkości bądź wysokości i wywalczenie lepszej pozycji do ataku. Natomiast w zakrętach w płaszczyźnie poziomej ważna była zdolność do utrzymania prędkości, jak bowiem twierdził as myśliwski izraelskich wojsk lotniczych Awiem Sella, „utrata prędkości w walce to śmierć. Samolot staje się wówczas łatwym łupem samonaprowadzających się pocisków rakietowych, a brak prędkości uniemożliwia wykonywanie odpowiednich uników”.
Pierwsze studia nad lekkim myśliwcem.
Pomysł wprowadzenia do uzbrojenia lekkiego, nieskomplikowanego samolotu myśliwskiego, mogącego również w ograniczonym zakresie zwalczać cele naziemne pojawił się w Stanach Zjednoczonych w pierwszej połowie lat 60., czyli jeszcze przed rozpoczęciem wojny wietnamskiej. Bezpośrednią reakcją na zmianę doktryny obronnej było podjęcie w 1965 dwóch programów o charakterze studiów nad przyszłym samolotem bojowym: myśliwcem przewagi powietrznej – "program FX" – oraz lekkim myśliwcem dziennym – "Advanced Day Fighter (ADF)". Ten ostatni stanowił zalążek przyszłego F-16.
Wstępne wymagania mówiły o opracowaniu samolotu o masie startowej mieszczącej się w granicach 25 000 funtów (11 340 kg), przy takim dobraniu stosunku ciągu do masy i obciążenia powierzchni nośnej, by jego osiągi oraz manewrowość były w przybliżeniu o 25% lepsze niż myśliwca MiG-21 – podstawowego wówczas myśliwca sowieckiego lotnictwa frontowego wchodzącego szeroko do uzbrojenia nie tylko Związek Socjalistycznych Republik Radzieckich, ale i pozostałych państw Układu Warszawskiego. Studia "ADF" prowadzono równolegle z "FX" jako alternatywę dla tego ostatniego, jednak pojawienie się myśliwca MiG-25, o którym pewne informacje zdobyto w 1967 (i nie wiązało się to jedynie z prezentacją tego samolotu w Domodiedowie), spowodowało zwrot w stronę cięższego samolotu o wysokich osiągach i możliwościach bojowych. Dlatego w 1967 sprawę studiów "ADF" odłożono na kilka lat. Powodem powrotu do takiej koncepcji była wojna wietnamska, nie tylko w sensie zdobytych doświadczeń, ale także wskutek olbrzymich wydatków na tę wojnę i przyznania w związku z tym większej roli relacji „koszt-efekt”.
„Myśliwska mafia”.
Decyzja Stanów Zjednoczonych o dalszym rozwijaniu ciężkiego, skomplikowanego myśliwca przewagi powietrznej nie przekonała wszystkich specjalistów. Wokół zarzuconych w 1967 studiów "ADF" zgromadziło się pewne lobby zwolenników klasycznego samolotu myśliwskiego, które szybko zyskało sobie przydomek "Fighter Mafia". Jednym z głównych zwolenników takiego samolotu był mjr (późniejszy podpułkownik) John Boyd, pilot myśliwski i doświadczony instruktor zajmujący się praktycznym opracowaniem i wdrażaniem taktyki walk powietrznych. John Boyd, który swego czasu opracował tzw. teorię manewrowania energetycznego, czyli sposób wykonywania manewrów przez ciężki, ale dysponujący dużym nadmiarem mocy samolot myśliwski ery naddźwiękowej, był powszechnie uważany za „ojca” F-15. Boyd dostrzegł, że manewrowe walki powietrzne ery samolotów naddźwiękowych różnią się znacznie od taktyki walk powietrznych z okresu drugiej wojny światowej, czy nawet późniejszej – koreańskiej. Wynikało to nie tylko z faktu zdecydowanie gorszej zwrotności tego typu samolotów, ale też z ich nadmiaru ciągu oraz możliwości zastosowania kierowanych pocisków rakietowych z termiczną głowicą samonaprowadzającą w czasie walki manewrowej. To ostatnie sprawiło, że odległość rażenia celu manewrującego wzrosła z przedziału 100-400 m do wartości rzędu 0,5-2 km. Natomiast duża bezwładność ciężkich samolotów w połączeniu z dużym rozporządzalnym ciągiem zespołu napędowego pozwalała skutecznie zamieniać prędkość w wysokość (i odwrotnie) w stopniu zupełnie nieznanym na myśliwcach z napędem tłokowym. Umożliwiało to przeniesienie typowej dla II wojny światowej kołowej walki powietrznej w płaszczyznę pionową, a gdy nawet wykonywano manewry poziome, to w istocie ustąpiły one miejsca manewrom w płaszczyźnie pochyłej, z maksymalnym wykorzystaniem nadmiaru ciągu i bezwładności samolotu. Ponieważ manewrom tym towarzyszyła ciągła zmiana energii kinetycznej (prędkość) w potencjalną (wysokość), to nowy sposób manewrowania nazwano terminem "energy maneuvering" – „manewrowanie energetyczne”. F-15 został zbudowany dokładnie w tej filozofii, m.in. właśnie dzięki majorowi Boydowi. Jednak jeszcze w trakcie prac projektowych przeszedł na stronę zwolenników lekkiego samolotu myśliwskiego, uważając, że maszyna taka, pomimo mniejszej skuteczności zwalczania celów na średnich odległościach (lub nawet braku możliwości w tym zakresie), jest w stanie skutecznie prowadzić manewrowe walki powietrzne, w ostatecznym bilansie skuteczniej pokonując przeciwnika. Boyd uważał też, że duże zdolności manewrowe umożliwią uniknięcie ataku pocisków rakietowych odpalanych z większych odległości, nawet gdy przeciwnik będzie takimi możliwościami dysponował (MiG-23, MiG-25).
Drugą czołową postacią "mafii myśliwskiej" był Pierre Sprey, cywilny analityk pracujący w Sekretariacie Obrony, gdzie zajmował się analizami systemów uzbrojenia lotniczego. Sprey wychodził z nieco innego założenia niż Boyd – wierząc, że mniejsze możliwości samolotu da się zrównoważyć ich zwiększoną liczbą, dużą wagę przykładał do jego wielozadaniowości, czyli zdolności do równoległego zwalczania celów naziemnych uzbrojeniem konwencjonalnym i jądrowym.
Możliwości zwalczania celów naziemnych przez lekki samolot myśliwski wymagają pewnego komentarza. Otóż teoretycznie samolot taki przenosił identyczne uzbrojenie jak F-15. W latach 60. nie przewidywano wyposażenia lekkiego myśliwca w uzbrojenie precyzyjne, a F-15 też mógł przenosić zwykłe bomby. Jednak możliwości zaatakowania celu przy ograniczonej widzialności i przy niskiej podstawie chmur nie były identyczne. Duża zwrotność lekkiego samolotu pozwalała mu na szybki odwrót w stronę późno wykrytego celu i zaatakowanie go z pierwszego zajścia. Dopuszczalne były też mniejsze prędkości ataku, co pozwalało na bardziej precyzyjne celowanie. Łatwiej było również utrzymać ugrupowanie kilku samolotów w czasie ciasnych manewrów. Ponadto po wykryciu celu zbyt późno możliwy był ciasny manewr ponownego wyjścia na niego z innego kierunku przy utrzymaniu atakowanego obiektu w zasięgu widzialności wzrokowej przez znaczną część manewru. Istotny był też fakt, iż dzięki większej liczbie samolotów (niższa cena sprawiała, że można było mieć ich w uzbrojeniu więcej) możliwe było liczebne potęgowanie uderzenia na cele naziemne. Chodzi tu przede wszystkim o fakt atakowania większej liczby celów punktowych jednocześnie, czego nie rekompensuje większy udźwig pojedynczej maszyny.
„Mafia myśliwska” miała jeszcze jednego członka: Harry’ego Hillakera, głównego konstruktora w zakładach General Dynamics. Przedsiębiorstwo to, powstałe z Convaira (wcześniej Consolidated Vultee), do lat 70. budowała raczej ciężkie samoloty. To tu od drugiej wojny światowej powstawały bombowce strategiczne B-24 Liberator, B-36 Peacemaker i B-58 Hustler. Pierwsza próba zbudowania samolotu wielozadaniowego – General Dynamics F-111 – zakończyła się niepowodzeniem, właśnie z powodu jego zbyt wielkiej masy i stopnia komplikacji konstrukcji. Dwoma najbardziej znanymi myśliwcami firmy były samoloty przechwytujące przeznaczone dla NORAD – F-102 Delta Dagger i F-106 Delta Dart. Były to również ciężkie, skomplikowane samoloty, ale spełniające wymagania amerykańskiego systemu OP. General Dynamics nie miał więc żadnego konkretnego doświadczenia w budowie lekkich samolotów bojowych – doświadczenie to miało raczej charakter „jak nie należy tego robić”. Pod względem dotychczasowych osiągnięć w tej dziedzinie przodowała głównie firma Northrop, zajmująca się problemem lekkich myśliwców od lat 50., kiedy to w firmie tej powstał projekt N-102 Fang. Northropowi udało się sprzedać ponad 3800 lekkich myśliwców F-5 Freedom Fighter/Tiger, które były jednak produkowane niemal wyłącznie na eksport – Stany Zjednoczone kupiły śladową liczbę tych maszyn, ponieważ nie traktowały ich jako wartościowych samolotów bojowych. Pomimo to Harry Hillaker był gorącym zwolennikiem koncepcji lekkiego samolotu myśliwskiego, mając dobry pomysł na rozwiązanie problemu jego opracowania.
Pomimo działalności „mafii myśliwskiej” idea wprowadzenia lekkiego samolotu myśliwskiego do uzbrojenia miała wielu przeciwników w dowództwie sił zbrojnych Stanów Zjednoczonych. Przeważało tu tradycyjne dążenie do dysponowania najlepszym sprzętem, zdecydowanie przewyższającym parametrami i możliwościami bojowymi podobne samoloty przeciwnika. Czynnikiem decydującym było tu utrzymanie strat na minimalnym poziomie, co też było nie bez znaczenia – pozwalało bowiem utrzymać morale i wolę walki personelu na wysokim poziomie. Uważano również, że jakościowa przewaga pozwala na skuteczne zrekompensowanie przewagi liczebnej przeciwnika. Wdrażanie coraz lepszych samolotów umożliwia też coraz większe pogłębianie przewagi jakościowej, gwarantującej pewne zwycięstwo w przyszłości. F-15 rozwijano więc dalej i ostatecznie wprowadzono do uzbrojenia. Program lekkiego myśliwca chwilowo zarzucono.
Nowa administracja i zmiany w systemie obronnym USA.
W wyniku wyborów w grudniu 1968 roku władzę w Waszyngtonie na początku roku 1969 objął republikanin Richard Nixon. Nowym sekretarzem obrony został James Schlesinger. Jednak z punktu widzenia programu lekkiego samolotu myśliwskiego najważniejszą postacią w administracji Nixona był podsekretarz obrony David Packard. Pod jego kierunkiem zmieniono dotychczasowe procedury zakupu nowych samolotów dla Sił Zbrojnych Stanów Zjednoczonych – przede wszystkim nastąpił pewien odwrót od wstępnego obliczania całych kosztów programu i tworzenia na wstępnym etapie programu tzw. "Fixed Unit Price", czyli jednostkowego kosztu zakupu samolotu, który nie może już ulec zmianie. Obliczanie kosztów podzielono na etap od projektu do oblotu prototypów, fazę Full Scale Development i wreszcie kolejne zamówienia produkowanych kolejno serii. Dzięki takiemu posunięciu, firmy uzyskały więcej swobody finansowej na usunięcie stwierdzonych w toku prób usterek, zmniejszono też wpływ inflacji na długoterminowe kontrakty.
Nowa administracja ponownie powróciła do sprawy lekkiego samolotu myśliwskiego. Główną tego przyczyną były olbrzymie nakłady ponoszone na prowadzenie wojny w Wietnamie, a jednocześnie doświadczenia z pierwszej fazy tego konfliktu. Zgodnie z nową doktryną obronną nie można było wykluczyć szerokiego zaangażowania się Stanów Zjednoczonych w konflikty lokalne o różnym natężeniu, które w dwubiegunowym świecie były jedną z form konfrontacji przeciwstawnych bloków. W tego rodzaju konfliktach amerykańskie lotnictwo walczyło często z nienowoczesnymi już myśliwcami przeciwnika, więc narażanie kosztownych maszyn o nadmiernych możliwościach bojowych na przypadkowe straty było niecelowe. Do prowadzenia lokalnych kampanii powietrznych lekki samolot myśliwski nadawał się wręcz idealnie. Natomiast w konflikcie pełnoskalowym, samoloty tego typu walczące w ugrupowaniu ciężkich maszyn o większych możliwościach skutecznie potęgowały całościowy wysiłek lotnictwa.
Ustalenia nowej administracji były właśnie tym zwrotem w poglądach, o który chodziło „mafii myśliwskiej”. Nie próbowano teraz walczyć o zastąpienie lekkim samolotem myśliwskim maszyn o wysokich możliwościach bojowych, za to udało się skutecznie wpleść go w istniejący system, jako uzupełnienie myśliwców przewagi powietrznej F-15 i ciężkich uderzeniowych F-111. Nowa koncepcja nie oznaczała też zwiększenia liczby typów w uzbrojeniu, gdyż „lekki samolot myśliwski” faktycznie zastąpiłby w przyszłości wielozadaniowe samoloty F-4C/D/E Phantom II, których nie można było wycofać dysponując tylko F-15, F-111 i A-10.
Program Lightweight Fighter – LWF.
Jeszcze w końcu 1969 Pentagon wystosował memorandum do dowództw sił powietrznych i marynarki wojennej, proponując zastąpienie kosztownych programów budowy myśliwców F-15 (dla USAF-u) i F-14 (dla US Navy) lekkim samolotem wielozadaniowym, budowanym wspólnie – jako program F-XX. Memorandum to oceniono bardzo krytycznie w obu dowództwach, udowadniając, że nawet duża liczba lekkich myśliwców nie jest w stanie wykonać zadań przewidzianych dla F-15 i F-14. W wyniku zdecydowanego sprzeciwu obu rodzajów sił zbrojnych odstąpiono od pomysłu F-XX.
Nie przerwało to jednak trwających dyskusji nad przyszłością samolotu myśliwskiego. Spory te były wyjątkowo ostre, o czym może świadczyć przypadek pułkownika Everesta Riccioni, szefa oddziału studiów i analiz Armii Stanów Zjednoczonych. W grudniu 1970 roku o jego opinię na temat lekkiego samolotu myśliwskiego poprosił zastępca szefa sztabu sił powietrznych gen. John C. Meyer. Riccioni, uważany za członka "mafii myśliwskiej", wydał bardzo entuzjastyczną opinię o takiej maszynie. Następnego dnia płk Riccioni otrzymał przydział do Korei.
W pierwszej połowie lat 70. koncepcja uzupełnienia nowego samolotu przewagi powietrznej (F-15, jeszcze wówczas nieoblatanego) dojrzała do realizacji. Tym razem siły powietrzne nie wyrażały tak zdecydowanego sprzeciwu, jak w przypadku wcześniejszej propozycji F-XX (alternatywy dla F-X – F-15). Koncepcja LWF pozwalała bowiem na kontynuowanie kosztownego programu nowoczesnego samolotu myśliwskiego przewagi powietrznej, a także na utrzymanie stanów liczebnych na niezbędnym zdaniem samego dowództwa poziomie, zagrożonych redukcjami w wyniku wchłaniania znacznej ilości pieniędzy przez wojnę wietnamską.
Oficjalnie program LWF rozpoczął się 6 stycznia 1972 roku. Tego dnia wydano dokument "Request for Proposal" (RFP), czyli prośbę o zgłaszanie rozwiązań problemu postawionego w wymienionym dokumencie. RFP rozesłano do ośmiu przedsiębiorstw lotniczych (Boeing, General Dynamics, Grumman, Fairchild, Lockheed, LTV, McDonnell Douglas i Rockwell), przy czym założono krótki, niespełna dwumiesięczny (do 18 lutego) termin składania wstępnych propozycji.
Program LWF mówił raczej o zbudowaniu demonstratora technologii, a nie prototypu samolotu bojowego, choć wymagano takiego przygotowania samolotu, by mogło się na nim znaleźć podstawowe wyposażenie do prowadzenia działań bojowych. Postanowiono skoncentrować się na stworzeniu myśliwca do manewrowych walk powietrznych, z możliwością wykonywania uderzeń na cele naziemne uzbrojeniem niekierowanym, w dzień, przy wzrokowej widzialności celu. Początkowo dyskutowano nawet, czy samolot tego typu ma dysponować pokładową stacją radiolokacyjną, ale ostatecznie zdecydowano się na jej zastosowanie. Miała to być niewielka stacja, umożliwiająca wykrycie przeciwnika na odległość nieznacznie tylko przekraczającą zasięg wykrycia wzrokowego. Stacja miała umożliwić zajęcie pozycji dogodnej do walki powietrznej, ale na tym jej rola miała się kończyć. Nie przewidywano bowiem jej bezpośredniego wykorzystania do kierowania uzbrojeniem.
Po raz pierwszy w konstrukcji amerykańskiego samolotu myśliwskiego zrezygnowano z wymogu uzyskania dużej prędkości. Uznano, że z samolotami MiG-25 walkę będzie prowadził F-15, natomiast LWF miał działać na małych i średnich wysokościach w strefie przyfrontowej, gdzie operujące samoloty nie rozwijały dużych prędkości przekraczających Ma=1,6. Do tej wartości ograniczono też wymagania. Aby jednak samolot przeciwnika nie mógł swobodnie wyjść z nawiązanej walki, założono uzyskiwanie dobrych przyśpieszeń w zakresie Ma=0,6 do Ma=1,6, co w praktyce oznaczało zbudowanie samolotu zdolnego do rozwijania prędkości w granicach Ma=1,8 do Ma=1,9 na średnich wysokościach (szczególnie w przedziale 8000-12 000 m).
Wymagania mówiły o uzyskaniu maksymalnych własności manewrowych w przedziale prędkości Ma=0,6 do Ma=1,6, zoptymalizowanych do wysokości 10 000-13 000 m (30 000-40 000 stóp). W wymaganiach manewrowości zawarto uzyskiwanie minimalnego możliwego promienia zakrętu w locie poziomym, dobrych własności w manewrach pionowych, korzystnego stosunku ciągu zespołu napędowego do masy samolotu i dobrych własności przyśpieszania/hamowania.
Bardzo ważnym wymaganiem było zachowanie niewielkiej masy samolotu. Określono, że masa bojowa z 2/3 zapasu paliwa i z uzbrojeniem do prowadzenia walk powietrznych nie może przekroczyć 20 000 funtów (ok. 9070 kg). Była to wartość w przybliżeniu dwukrotnie mniejsza, niż w przypadku F-15.
Poza wymienionymi parametrami, przed konstruktorami postawiono też trzy inne zadania. Po pierwsze RFP zachęcał do szerokiego wykorzystania nowoczesnych technologii, gdyż uznano, że jedynie ta droga prowadzi do spełnienia wcześniejszych wymagań. W pewnej sprzeczności z powyższym stało kolejne zadanie, by ryzyko opracowania ograniczyć do minimum, co w zasadzie eliminowało zbyt "rewolucyjne" konstrukcje. Nowe technologie należało więc stosować szeroko, ale rozważnie, a tam gdzie to tylko było możliwe, trzeba było wykorzystać sprawdzone rozwiązania konstrukcyjne. I wreszcie ostatnie zadanie, jak się później okazało – bardzo ważne, nakaz takiego opracowania samolotu, by zachować odpowiedni potencjał modernizacyjny w przyszłości.
W lutym 1972 roku do Departamentu Obrony wpłynęło pięć propozycji od przedsiębiorstw, które zdecydowały się podjąć wyzwanie: Boeinga, General Dynamics, Lockheed, LTV i Northropa. W marcu 1972 dokonano wstępnej analizy wspomnianych projektów i do dalszej realizacji wybrano trzy. Za najlepszy uznano projekt Boeing 908-909, na drugim miejscu znalazł się projekt General Dynamics Model 401, a na trzecim – Northrop P-600. Odrzucono natomiast projekty Lockheed CL-1200 Lancer (oparty na dalekim rozwinięciu F-104 Starfightera) i Vought (LTV) V-1100.
Dalsze analizy projektów prowadziła wyznaczona przez Departament Obrony (DoD) komisja Source Selection Authority, złożona z niezależnych specjalistów z DoD i z Departamentu Sił Powietrznych. Po bardziej wnikliwej analizie odrzucono uważany początkowo za najlepszy projekt Boeinga i w efekcie 13 kwietnia 1972 dwie pozostałe firmy otrzymały kontrakty na budowę prototypów do prób porównawczych. Jednocześnie obu projektom nadano oficjalne oznaczenia Sił Zbrojnych Stanów Zjednoczonych: Model 401-16B General Dynamics otrzymał oznaczenie YF-16, a P-600 Northropa – YF-17.
General Dynamics – Model 401-16B.
Zaprojektowanie konstrukcji spełniającej wymagania zawarte w RFP nie było łatwe. Tym razem w celu uzyskania nakazanych osiągów samolotu nie można było po prostu zwiększyć ciągu zespołu napędowego czy powiększyć pojemności zbiorników paliwa. Jedyną możliwością było staranne opracowanie, o jak najlepszych własnościach aerodynamicznych (mały opór, doskonałość w szerokim zakresie prędkości i kątów natarcia) i o niewielkim zużyciu paliwa. Musiał powstać niewielki samolot, w którym trzeba było jednak zmieścić stację radiolokacyjną i nowoczesny system nawigacyjno-celowniczy, gdyż w przeciwieństwie do F-104A/C samolot miał był zdolny do działań w każdych warunkach atmosferycznych.
Harry Hillaker, pracujący jako konstruktor lotniczy od początku lat 40. (początkowo w Consolidated Aircraft Corporation, później w Convair i wreszcie w General Dynamics) stwierdził, że najtrudniejszym zadaniem było znalezienie właściwych proporcji pomiędzy sprzecznymi wymaganiami wysokiej manewrowości a żądaniem odpowiedniego zasięgu. Wysoką manewrowość w płaszczyźnie poziomej uzyskuje się m.in. przez powiększanie powierzchni nośnej, co nieuchronnie prowadzi do wzrostu wielkości i masy samolotu. Natomiast czynnikiem mającym bezpośredni związek z manewrowością pionową jest korzystny stosunek masy samolotu do ciągu zespołu napędowego. Aby go poprawić, można albo zmniejszyć masę samolotu, albo zwiększyć ciąg silnika. Łatwiejsze jest to drugie rozwiązanie, lecz prowadzi ono nieuchronnie do wzrostu zużycia paliwa. Jak to pogodzić z zasięgiem? Te dwa czynniki, ciąg silnika i ilość paliwa w samolocie stały się punktem wyjścia do opracowania koncepcji samolotu.
W rezultacie uzyskano myśliwiec o bardzo wyważonych parametrach. W opinii wielu fachowców nie udało się to konstruktorom OKB Mikojana, którzy dążąc do uzyskania jak największej manewrowości swego MiG-29, otrzymali samolot o bardzo małym zasięgu i długotrwałości lotu, co niemal dyskwalifikuje jego inne zalety.
Kolejnym problemem był wybór pomiędzy układem jedno- lub dwusilnikowym. Bardzo silna tendencja do zwiększenia bezpieczeństwa poprzez zastosowanie dwóch silników (tak zrobił Northrop w konkurencyjnym YF-17) nie wpłynęła jednak na decyzje konstruktorów General Dynamics. Po starannej analizie stwierdzono, że na 100 000 h lotu w 1955 wystąpiło ok. 50 wypadków na samolotach jedno- i 45 na dwusilnikowych. Wzrost niezawodności konstrukcji lotniczych powodował, że ówczesne prognozy na 1980 mówiły o 5,3 wypadkach na 100 000 godzin lotu samolotu jednosilnikowego i o 5,0 dwusilnikowego. Ponadto prawdopodobieństwo wyjścia z pracy jednego silnika na samolocie dwusilnikowym jest dwukrotnie większe niż na jednosilnikowym, i choć nie prowadzi to bezpośrednio do wypadku (jak na samolocie jednosilnikowym), to taka awaria zawsze zmusza do przerwania wykonywania zadania i powrotu na lotnisko. Odłączenie samolotu od grupy i samotny powrót znad terytorium nieprzyjacielskiego jest przesłanką do jego utraty w wyniku przeciwdziałania przeciwnika. I wreszcie układ jednosilnikowy daje ok. 15% zysk na masie konstrukcji. Po rozważeniu kilku układów jedno- i dwusilnikowych podjęto odważną decyzję o zastosowaniu "niemodnego" wówczas układu jednosilnikowego.
Do napędu samolotu wybrano silnik firmy Pratt Whitney F100, specjalnie opracowany dla myśliwca F-15. Był to bardzo nowoczesny silnik dwuprzepływowy, charakteryzujący się wysokim ciągiem, niskim jednostkowym zużyciem paliwa i korzystnym stosunkiem ciągu do masy silnika. Prace nad YF100 firma Pratt Whitney rozpoczęła w sierpniu 1968. Początkowo silnik oznaczano w wytwórni JTF22A-25A, zanim otrzymał oznaczenie YF100-PW. Na początku 1971 w czasie pierwszych testów silników YF100-PW-100 wystąpiły problemy z łopatkami turbiny i sprężarki, które nie wytrzymywały znacznych obciążeń i ulegały zniszczeniu. Problemy te zostały jednak w końcu rozwiązane i w połowie maja 1971 pierwsze 30 silników F100-PW-100 przeszło pomyślne wstępne próby, ale czekał je jeszcze ciężki test 150 h pracy na hamowni. Mowa o 150 godzinach nieprzerwanej pracy (bez wyłączania silnika), w tym 30 godzin w symulowanych warunkach odpowiadających prędkości Ma=2,3 i kolejnych 38 godzin dla symulowanej prędkości Ma=1,6. Po wielu wzmocnieniach i zmianach próbę taką podjęto w sierpniu 1973, w przeszło rok po oblocie pierwszego F-15 (latał on z licznymi ograniczeniami eksploatacyjnymi silników, które w dodatku często wymieniano). Jednak po przepracowaniu 132 h, w momencie gdy silnik pracował na pełnym dopalaniu, w ciśnieniu odpowiadającym wysokości 12 200 m i napływie powietrza dla prędkości Ma=2,3, nastąpiła poważna awaria. Cały przedział dopalacza oderwał się od głównej części silnika, który w wyniku tego uległ zniszczeniu. Tego się nie spodziewano, dotychczas bowiem pękały jedynie łopatki.
Kolejny poprawiony silnik poddano próbom we wrześniu, ale tym razem zawiódł system chłodzenia turbiny, powodując niebezpieczne naprężenia jej łopatek. Silnik musiał zostać zatrzymany po niecałych 14 godzinach pracy.
W związku z poważnymi kłopotami z silnikiem, przy braku zastępczej jednostki napędowej Departament Obrony powołał komisję śledczą, która miała zbadać przyczyny niepowodzeń oraz znaleźć winnych niedopatrzeń. Wszak program F-15 kosztował zbyt wiele, by go zakończyć z powodu braku silnika, nie mówiąc już o braku tak potrzebnego myśliwca przewagi powietrznej. Ciekawe, że komisja odkryła rzeczywistą przyczynę problemów – stal, którą stosowano do wytwarzania siłowych elementów silnika ulegała trudno wykrywalnej korozji termicznej. Wszystkie zbudowane z niej elementy poddawane testom wytrzymałościowym odpowiadały normom, ale po skorodowaniu pod wpływem wysokiej temperatury gwałtownie traciły wytrzymałość. Zmiana składu stali po stosunkowo krótkim okresie doświadczeń na stanowisku badawczym ostatecznie zażegnała problemy i w połowie października 1973 F100-PW-100 przeszedł pomyślnie 150-godzinne próby wytrzymałościowe. Od tego momentu nie było z tymi silnikami większych problemów. Stało się to dosłownie w ostatniej chwili, jako że projektowany od stycznia 1972 F-16 mógł również pozostać bez właściwej jednostki napędowej. W tym ostatnim przypadku problem był jeszcze poważniejszy, gdyż samolot miał napęd jednosilnikowy.
Specjalnie dla F-16 opracowano odmianę silnika F100-PW-200, dostosowaną do pracy na samolocie jednosilnikowym. Główną zmianą było dodanie urządzenia zapobiegającego pompażu w czasie odpalenia pocisków rakietowych. Urządzenie to było uruchamiane sygnałem do odpalenia dowolnego pocisku rakietowego. Wówczas automatycznie redukowano ilość paliwa podawanego do komory spalania i do dopalacza (jeśli był włączony). Jednocześnie urządzenie zmieniało kąt natarcia łopatek wieńców kierujących sprężarki na mniejszy. Powodowało to krótkotrwały spadek ciągu silnika, ale jak się okazało – skutecznie zapobiegało wpadnięciu silnika w pompaż. Drugim elementem wspomnianego urządzenia było automatyczne odcięcie dopływu paliwa w przypadku gwałtownego wzrostu temperatury gazów przed turbiną, charakterystycznego dla wystąpienia pompażu. Zapobiegało to zniszczeniu silnika w przypadku wystąpienia pompażu i umożliwiało jego ponowne uruchomienie w przypadku, gdy wystarczał na to zapas wysokości. W wersji F100-PW-200 silnik był o 25 kg cięższy od odmiany F100-PW-100 stosowanej na F-15. Silniki obu wersji nie były wzajemnie wymienne, ale występowała wymienność większości elementów, co znacznie upraszczało logistykę sił powietrznych. F100-PW-200 dawał ciąg bez dopalania 65,21 kN, a z dopalaniem – 105,93 kN (identyczny jak F100-PW-100 na F-15A/B).
W toku prac projektowych rozważano napęd w postaci dwóch silników YJ101 firmy General Electric, jednak obliczona masa bojowa samolotu z nimi wynosiła 9740 kg, podczas gdy w przypadku zastosowania pojedynczego silnika YF100 – zaledwie 7735 kg. W tej sytuacji pozostano przy napędzie jednosilnikowym.
Harry Hillaker zdawał sobie sprawę, że układ aerodynamiczny nowego myśliwca musi być oparty na nowatorskich niestandardowych rozwiązaniach, by mógł spełnić wspomniane trudne wymagania taktyczno-techniczne. Główną wagę przywiązywano do jak najmniejszego współczynnika oporu i jak najlepszej doskonałości aerodynamicznej w szerokim zakresie prędkości, na małych i dużych kątach natarcia. Łącznie w czasie prac projektowych przebadano 78 wariantów aerodynamicznych samolotu, a próby tunelowe objęły 1272 godziny na prędkościach odpowiadającym wartościom od Ma=0,2 do Ma=2,2, przy kątach natarcia do 28° i kątach ślizgu do 12°.
W czasie opracowania samolotu zbadano cztery różne układy skrzydeł: proste (trapezowe), skośne, o zmiennej geometrii i delta. Początkowo najbardziej korzystne wydawało się był skrzydło typu "delta", jednak wkrótce odkryto, że powoduje ono gwałtowny wzrost oporu na dużych kątach natarcia (potwierdzają to walki stoczone na MiG-21, którego zaletą była zdolność do wykonywania stosunkowo ciasnych zakrętów, a wadą tendencja do gwałtownej utraty prędkości w nich). Skrzydło skośne miało najgorsze właściwości i zostało szybko odrzucone. Przez pewien czas rozważano natomiast zastosowanie układu ze zmienną geometrią płata, co teoretycznie najlepiej korespondowało ze sprzecznymi wymaganiami zwrotności i uzyskiwania dobrych przyśpieszeń, przy uzyskiwaniu jak najlepszego zasięgu. Jednak przyrost masy konstrukcji, w połączeniu z mniejszą wytrzymałością takiego skrzydła na duże przeciążenia stały się przyczyną odrzucenia i tego układu. Ostatecznie więc wybrano skrzydło trapezowe, o dużym skosie krawędzi natarcia i o prostej krawędzi spływu. Był to układ pośredni pomiędzy skrzydłem trójkątnym a skośnym, umożliwiający zbalansowanie wad i zalet obu tych płatów.
Równocześnie, aby do maksimum zwiększyć efektywną powierzchnię nośną, postanowiono zastosować kadłub o spłaszczonym kształcie, który również wytwarzałby siłę nośną. Wkrótce w czasie badań tunelowych zaskakujące rezultaty dało połączenie skrzydła trapezowego (którego własności uznano za najkorzystniejsze przy wybranej jako optymalna prędkości Ma=1,2), z kadłubem typu nośnego. Na bocznych krawędziach spłaszczonego, nośnego kadłuba na dużych kątach natarcia pojawiał się wir, który dzięki uporządkowanemu w nim przepływowi powietrza dawał niewielki przyrost oporów, powodując jednocześnie duży wzrost energetyczności strugi opływającej trapezową część skrzydła. Nawet wprowadzone na duże kąty natarcia nie traciło ono zdolności do wytwarzania siły nośnej, przy stosunkowo niskim przyroście oporu. W zasadzie nie było to zjawisko nowe, już wcześniej stosowano na samolotach przykadłubowe napływy do celowego wytwarzania podobnych zawirowań (tzw. LEX – Leading Edge Extension – przedłużenie krawędzi natarcia). Jednak dzięki specjalnemu ukształtowaniu przykadłubowej części skrzydła w konstrukcji General Dynamics, z profilem o przekroju wklęsłym w pobliżu krawędzi natarcia, a następnie wypukłym, udało się zmniejszyć do minimum dodatkowe opory wytwarzane przez tę część płata w locie z małymi kątami natarcia. Podobny typ skrzydła zastosowano też w konkurencyjnej konstrukcji Northropa P-600, jednak Northrop "popsuł" jego opływ przez boczne chwyty powietrza. Ale nawet w konfiguracji całkowicie gładkiej płat opracowany przez General Dynamics miał lepsze własności. Na obu samolotach udało się uzyskał efekt "pasmowości", to znaczy przykadłubowy wir generował (niemal na zasadzie koła zębatego) podobne wiry na skrzydle zasadniczym. Dzięki temu struga opływająca profil nośny wzdłuż całej rozpiętości, a nie tylko przy kadłubie, miała dużą energię, nie odrywając się od niego nawet na bardzo dużych kątach natarcia. Wiry te nazwano pasmami, a skrzydło wykorzystujące zjawisko wirów pasmowych to po prostu "skrzydło pasmowe". To dzięki nim właśnie kąty natarcia rzędu 30° i więcej przestały był czymś niezwykłym. Najtrudniejszym zadaniem było takie dobranie obrysu płata, by wiry te nie "zaplatały się" i nie powodowały szkodliwej, gwałtownie zwiększającej opór turbulencji. Dzięki żmudnym badaniom w tunelu aerodynamicznym Harry Hillakerowi udało się opracować bryłę przyszłego samolotu, której opory były ok. trzykrotnie mniejsze od oporów F-4 w locie poziomym i aż piętnastokrotnie mniejsze na dużych kątach natarcia.
Kolejnym niestandardowym rozwiązaniem przyszłego F-16 był chwyt powietrza. Zdecydowano się na pojedynczy, nieregulowany chwyt podkadłubowy. W tamtych latach podkadłubowy chwyt był czymś niezwykłym, gdyż panowało powszechne przekonanie, że takie jego umieszczenie znacznie zwiększa możliwość uszkodzenia silnika przypadkowo zassanym z płyty lotniska śmieciem (z angielskiego FOD – Foreign Object Damage). Okazało się jednak, że najwięcej tego typu śmieci "wrzuca" do wlotu przednie kółko. Umieszczono je więc za wlotem, likwidując problem. Dolny chwyt powietrza dawał tę przewagę nad bocznymi, że na dużych kątach natarcia wpadało do niego powietrze o uporządkowanym opływie, nie zakłóconym wirami powodowanymi przez kadłub. Ponadto dzięki przebadaniu jego przeszło 50 konfiguracji udało się go zoptymalizował dla pod- i naddźwiękowego zakresu prędkości, aż do liczby Ma=2,1 bez konieczności stosowania jakiejkolwiek regulacji.
F-16 został zaprojektowany jako uzupełnienie ciężkiego myśliwca przewagi powietrznej F-15 Eagle, ze szczególnym naciskiem na cenę, wielozadaniowość oraz łatwość obsługi. Dlatego maksymalnie uproszczono konstrukcję i zastosowano identyczne części, jak w produkowanym przez General Dynamics i użytkowany przez Stany Zjednoczone myśliwsko-bombowy General Dynamics F-111, a samolot w pierwszej wersji (A) ograniczone możliwości przenoszenia broni. To odróżnia F-16 od swoich poprzedników – F-15 Eagle był bardzo drogi, a F-104 Starfighter nie był w stanie działać przy ograniczonych warunkach atmosferycznych. W konstrukcji F-16 po raz pierwszy zastosowano tzw. skrzydło pasmowe o większym skosie krawędzi natarcia przy kadłubie i mniejszym w zasadniczej części płata. Zapewnia ono duży współczynnik siły nośnej w dużym zakresie prędkości i kątów natarcia, w odróżnieniu od skrzydła o zmiennym skosie ma jednak prostszą i lżejszą konstrukcję.
Konstrukcja F-16 wskazywałaby na to, że jest to myśliwiec – jest niewielki, zwrotny, ma świetną widoczność z kabiny pilota (cecha bardzo ważna podczas walki powietrznej), jest uzbrojony w działko M61 Vulcan. Jednak F-16 Fighting Falcon świetnie radzi sobie z atakami na cele naziemne za pomocą kierowanych i niekierowanych pocisków rakietowych oraz bomb.
W czasie rozstrzygania kontraktu wygrała propozycja koncernu General Dynamics – XF-16, jednak projekt odrzucony – Northrop XF-17 – był dalej rozwijany i zrobił karierę w Marynarce Wojennej Stanów Zjednoczonych, już jako F/A-18 Hornet.
Pierwsze F-16 były produkowane w dwóch wersjach – A (samolot bojowy) oraz B (dwumiejscowy samolot szkolno-bojowo). Pierwszy lot F-16A miał miejsce w grudniu 1976, a pierwszy egzemplarz trafił do Sił Powietrznych Stany Zjednoczone w styczniu 1979.
W latach 80. wersje A i B zostały wyparte z jednostek liniowych przez nowsze modele C oraz D.
F-16 brał udział w wielu konfliktach zbrojnych, w tym wielu na Bliskim Wschodzie. W 1981 izraelskie F-16 brały udział w rajdzie nad terytorium Iraku, niszcząc bombami iracki reaktor atomowy Osirak zlokalizowany w pobliżu Bagdadu. Rok później, podczas ataku na Liban, izraelskie "Falcony" wielokrotnie prowadziły podniebne pojedynki z lotnictwem Syrii, prawie zawsze odnosząc zwycięstwa, w tym w bitwie powietrznej nad doliną Bekaa, atakując cele naziemne. W 1991, samoloty F-16 brały udział w atakach na Irak.

</doc>
<doc id="739379" url="https://pl.wikipedia.org/wiki?curid=739379" title="Pedipalp">
Pedipalp



</doc>
<doc id="739381" url="https://pl.wikipedia.org/wiki?curid=739381" title="Narodowi Syndykaliści (Portugalia)">
Narodowi Syndykaliści (Portugalia)

Ruch Narodowych Syndykalistów (port. "Movimento Nacional-Sindicalista", MNS) był skrajnie prawicowym syndykalistycznym ruchem, który przez krótki czas istniał w Portugalii w latach 30. XX wieku. Wywarł on spory wpływ m.in. na hiszpańską Falangę.
Pod przywództwem Francisco Rolão Preto, MNS pojawił się w 1932 roku, wykorzystując tradycje monarchistyczne i tzw. integralizm lusitański ("Integralismo Lusitano") utworzył platformę programową, która zdaniem członków MNS miała doprowadzić do pełnego korporacjonizmu, będącego alternatywą wobec tak kapitalizmu, jak i komunizmu. Wzięli sobie oni za symbol krzyż Zakonu Rycerzy Chrystusa, aby podkreślić chrześcijański etos. Stworzono także milicję MNS, która stała się znana jako "Niebieskie koszule" ("Camisas azuis") z powodu koloru ich uniformów (inspirowanych "Czarnymi Koszulami" Benito Mussoliniego). Członkowie tej organizacji pozdrawiali się także salutem rzymskim.
Narodowi Syndykaliści odnosili się krytycznie wobec reżimu António de Oliveira Salazara, twierdząc iż jego "Estado Novo" nie zrewolucjonizowało państwa portugalskiego w wystarczającym stopniu. Jednak nie zostali pomimo tego poddani represjom, głównie z powodu przyjaźni pomiędzy Salazarem i Preto. Dyktator pozwolił nawet MNS odbyć ogólnokrajowy kongres w listopadzie 1933 roku. Wkrótce potem wielu członków MNS zostało "przyciągniętych" przez reżim i poparło rząd, doprowadzając do rozłamów. Salazar ogłosił rozwiązanie organizacji 29 lipca 1934 roku.
Pomimo tego Preto kontynuował tajną działalność, łącząc różne ruchy w opozycji względem rządu. Byli to umiarkowani monarchiści, prawicowi członkowie Portugalskiej Partii Republikańskiej, a nawet paru socjalistów i anarchistów, którzy chcieli po prostu obalenia reżimu. Rewolta miała miejsce 10 września 1935 roku, ale spiskowcom nie udało się pozyskać szerokiego poparcia (ich działania wsparły jedynie nieduże grupy żołnierzy na pokładzie statku "Bartolomeu Dias" i w dzielnicy Lizbony, Penha de França). Próbę zamachu zdławiono niemal natychmiast. W rezultacie Preto został zmuszony do emigracji, a Narodowi Syndykaliści byli prześladowani tak jak pozostali opozycjoniści.

</doc>
<doc id="739386" url="https://pl.wikipedia.org/wiki?curid=739386" title="Dredg">
Dredg

dredg - amerykańska grupa rockowa pochodząca z Los Gatos w Kalifornii. Muzyka zespołu oscyluje pomiędzy new prog i rockiem alternatywnym. 
Historia.
Zespół powstał w pierwszej połowie lat 90. Wczesne EP-ki zespołu, np. "Orph" wskazywały na inspiracje metalowe i alternatywne. Pierwsza płyta, "Leitmotif" wydana w 1999 nakładem zespołu miała charakter koncept-albumu. Muzycznie jest to suita, w której dominują części instrumentalne i traktowane jako przerywniki części wokalne. Teksty basisty Drew'a Roulette mają charakter opowieści o poszukiwaniu uleczenia emocjonalnego. Twórczość dredg wielu krytyków porównywało do Tool. Popularność w kręgach miłośników muzyki alternatywnej przyniósł grupie drugi album, "El Cielo". Miał on również charakter koncepcyjny i nawiązywał do twórczości Salvadora Dalego. Trzecia płyta "Catch Without Arms", wydana w 2005 przyniosła złagodzenie stylu i zbliżenie ku bardziej tradycyjnym piosenkom, wykonywanym jednak z pasją i zaangażowaniem. Czwarta studyjna płyta kwartetu zatytułowana jest: "The Pariah,the Parrot,the Delusion". Jak przyznają muzycy idea na płytę powstała z inspiracji esejem Salmana Rushdie'go pt."A Letter to the Six Billionth Citizen". Płyta jak dotąd promowana była dwoma singlami: "Saviour" i "I Don't Know".

</doc>
<doc id="739390" url="https://pl.wikipedia.org/wiki?curid=739390" title="John Paul Larkin">
John Paul Larkin



</doc>
<doc id="739391" url="https://pl.wikipedia.org/wiki?curid=739391" title="Merkuria">
Merkuria

Merkuria — imię żeńskie pochodzenia łacińskiego, żeński odpowiednik imienia Merkury, od łac. "Mercurius", prawdopodobnie pochodzącego od "mercari" — "handlować". Patronką tego imienia w Kościele katolickim jest św. Merkuria, wspominana razem ze św. Dionizją i Ammonarią (III wiek).
Merkuria imieniny obchodzi 12 grudnia.

</doc>
<doc id="739392" url="https://pl.wikipedia.org/wiki?curid=739392" title="Rhythm &amp; Blues">
Rhythm &amp; Blues



</doc>
<doc id="739394" url="https://pl.wikipedia.org/wiki?curid=739394" title="Dekanat VIII – Najświętszej Maryi Panny Nieustającej Pomocy w Jaworznie">
Dekanat VIII – Najświętszej Maryi Panny Nieustającej Pomocy w Jaworznie

Dekanat Najświętszej Maryi Panny Nieustającej Pomocy – dekanat w mieście Jaworzno, jest dekanatem diecezji sosnowieckiej.
W skład dekanatu wchodzą następujące parafie:

</doc>
<doc id="739396" url="https://pl.wikipedia.org/wiki?curid=739396" title="Pawło Jakowenko">
Pawło Jakowenko

Pawło Ołeksandrowycz Jakowenko, ukr. Павло Олександрович Яковенко, ros. Павел Александрович Яковенко, "Pawieł Aleksandrowicz Jakowienko" (ur. 19 grudnia 1964 w Nikopolu, w obwodzie dniepropetrowskim) - ukraiński piłkarz, grający na pozycji pomocnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Karierę zawodniczą zaczynał w szkółkach piłkarskich w Nikopolu, Dniepropietrowsku, Charkowie i Kijowie. Jego pierwszym klubem był Metalist Charków, z którego w 1982 trafił do Dynama Kijów. Grając w zespole prowadzonym przez Walerego Łobanowskiego odniósł swe największe sukcesy sportowe. Karierę zakończył z powodu kontuzji w 1993 jako zawodnik FC Sochaux-Montbéliard.
Kariera reprezentacyjna.
W 1986 roku zadebiutował w radzieckiej drużynie reprezentacyjnej, a wkrótce potem wystąpił na Mistrzostwach Świata w Meksyku. Do 1990 rozegrał 19 meczów w reprezentacji, strzelił 1 bramką.
Kariera trenerska.
Jako trener pracował w zespołach ligowych Ukrainy i Rosji. Dwukrotnie podejmował się roli szkoleniowca Urałanu Elista, z którym w 1997 awansował do rosyjskiej ekstraklasy. Przez dwa lata prowadził młodzieżową reprezentację Ukrainy. W 2006 został trenerem drużyny Kubania Krasnodar, którą w tym samym roku doprowadził do awansu do Premier Ligi. W kwietniu 2007 został zdymisjonowany. Kilka miesięcy później (w lipcu) na krótko objął funkcję trenera FK Rostów. Od 2008 ponownie prowadzi "młodzieżówkę". 18 grudnia 2012 za obopólną zgodą kontrakt z Federacją Ukrainy został rozwiązany.

</doc>
<doc id="739397" url="https://pl.wikipedia.org/wiki?curid=739397" title="Paweł Jakowienko">
Paweł Jakowienko



</doc>
<doc id="739398" url="https://pl.wikipedia.org/wiki?curid=739398" title="Scat">
Scat

Scat ( wym. sket) – dźwiękonaśladowczy sposób śpiewania, charakteryzujący wokalistykę jazzową, polegający na naśladowaniu odgłosów instrumentów oraz zastąpienia tekstu onomatopejami słowopodobnymi.
Pomysły na ten styl powstały jeszcze we wczesnych początkach XX wieku, kiedy to rozkwitał jazz, a jego nowoorleańscy muzycy często eksperymentowali z dźwiękiem. Pionierami scatu byli m.in. piosenkarze popularnego w tym czasie stylu ragtime. Również w innych piosenkach, jak np. „Heebie Jeebies” Louisa Armstronga, można zauważyć elementy skatu. Na „śpiewanie bez słów” zwrócono uwagę szczególnie w latach 30., po występach orkiestry Ellingtona i Adelaide Hall udającej instrumenty. Za mistrzynię uznano w latach 40. Ellę Fitzgerald, operującą czystym trójoktawowym głosem.
Scat silnie wpłynął na nowoczesną muzykę rhythmandbluesową, jak również obecnie na hip-hop. Po latach 70. ustąpił miejsca innym mocno rozwijającym się typom muzyki, m.in. elektronicznej czy techno, by ponownie wrócić na rynek muzyczny, w latach 90. XX wieku. Stało się to dzięki singlowi „Scatman (Ski Ba Bop Ba Dop Bop)”, którego wykonawca John Paul Larkin, posiadacz przydomka Scatman John, był dotknięty jąkaniem.
Za polską przedstawicielkę stylu scat uważa się m.in. Urszulę Dudziak, dysponującą pięciooktawowym głosem. Scatem śpiewa również polski wokalista jazzowy Janusz Szrom oraz chicagowska wokalistka Grażyna Auguścik. Jonathan Davis (KoRn) śpiewa scatem w piosenkach „Twist”, „Liar”, „B.B.K.”, „Seed” oraz „Freak on a leash”. Technika była także stosowana przez wokalistę Rafała Tarachę na albumach polskiej grupy Tuff Enuff. W stylu scat śpiewa również Marian Lichtman, wokalista i perkusista zespołu Trubadurzy.

</doc>
<doc id="739401" url="https://pl.wikipedia.org/wiki?curid=739401" title="Lewicowa Unia dla Socjalistycznej Demokracji">
Lewicowa Unia dla Socjalistycznej Demokracji

Lewicowa Unia dla Socjalistycznej Demokracji (UEDS) – nieistniejąca już portugalska lewicowa partia polityczna założona w styczniu 1978 roku. Miała ona swoje początki w "Socjalistycznym Stowarzyszeniu Kulturowym – Bractwie Robotniczym", organizacji socjalistycznej. W jej skład wchodzili też początkowo niezależni członkowie zbliżeni do Partii Socjalistycznej.
UEDS uczestniczyła w wyborach 1980 roku, w koalicji z Partią Socjalistyczną oraz Niezależną Socjaldemokratyczną Akcją, tworząc Republikański i Socjalistyczny Front. W kolejnych wyborach członkowie UEDS znaleźli się na listach wyborczych Partii Socjalistycznej. Podczas wyborów prezydenckich w 1986 roku, część członków UEDS poparła Mário Soaresa, podczas gdy inni – Maria de Lurdes Pintasilgo.
Partia została rozwiązana w 1986 roku, a część jej aktywistów przyłączyło się do Partii Socjalistycznej.

</doc>
<doc id="739404" url="https://pl.wikipedia.org/wiki?curid=739404" title="Michael Marks">
Michael Marks

Michael Marks (ur. w czerwcu 1859 w Słonimie, zm. 31 grudnia 1907 w Manchesterze) – brytyjski przedsiębiorca pochodzenia żydowskiego, jeden ze współzałożycieli firmy "Marks &amp; Spencer".
Życiorys.
Urodził się w Słonimie, w ówczesnej guberni grodzieńskiej. Jako młodzieniec wyemigrował do Anglii. Przeniósł się do Leeds, gdzie znajdowała się firma "Barran", znana z zatrudniania żydowskich imigrantów.
W 1884 poznał właściciela hurtowni. Podpisał z nim umowę, na mocy której handlował jego wyrobami poza obszarem miasta Leeds. Biznes ten okazał się tak opłacalny, że Marks szybko uzyskał niezależność finansową. Dziesięć lat później zdecydował, że aby dalej rozwijać się, musi poszukać wspólnika. Zaoferował współpracę wcześniej opisanemu hurtownikowi, ten jednak odrzucił jego ofertę, przy czym zaproponował kandydaturę Toma Spencera. Spencer zdecydował, że 300 funtów, potrzebnych do rozpoczęcia interesu, będzie dobrą inwestycją.
Dzięki doświadczeniom z przeszłości, a także dzięki negocjowaniu cen bezpośrednio u producenta, przedsiębiorcy mogli rozwijać swoje sklepy w miastach takich jak Manchester, Birmingham, Liverpool, Middlesbrough, Sheffield, Bristol, Sunderland czy Cardiff.
Hurtownia otwarta w Manchesterze w 1897 r. stała się siedzibą imperium, zatrudniającego dzisiaj 70 000 osób i wartego 7 miliardów funtów.
Marks zmarł w 1907 r. jako obywatel brytyjski (był nim od 5 maja 1897).

</doc>
<doc id="739410" url="https://pl.wikipedia.org/wiki?curid=739410" title="Parafia Najświętszej Maryi Panny Nieustającej Pomocy w Jaworznie">
Parafia Najświętszej Maryi Panny Nieustającej Pomocy w Jaworznie

Parafia Matki Bożej Nieustającej Pomocy w Jaworznie – rzymskokatolicka parafia położona w diecezji sosnowieckiej.
Historia parafii.
Według założeń ówczesnych władz miało to być osiedle ateistyczne, dlatego jego mieszkańcy przez ponad 28 lat nie mieli własnej świątyni.
W roku 1978 nastąpił przełom. Jeden z kapłanów zakupił na swoje nazwisko 2 budynki mieszkalne i po przeprowadzonym w tajemnicy remoncie oddał je na kaplicę i salki katechetyczne.
"To wszystko, co się tutaj na waszym osiedlu dokonało, to dzieło, w którym wszyscy uczestniczymy, jest dziełem Nieustającej, zaiste, Pomocy Matki Chrystusowej" - mówił rozpoczynając w kwietniu 1978 r. Nowennę do Matki Bożej Nieustającej Pomocy kard. Karol Wojtyła, który przybył do jaworznickiej wspólnoty jako pielgrzym. 
Zasięg parafii.
Do parafii należą wierni mieszkający w Jaworznie, w obrębie następujących ulic: Armii Krajowej, Daleka, Darwina, Długoszyńska nr 17-49 oraz 38-66, Energetyków, Grunwaldzka 285 (hotel), Inwalidów Wojennych, Jabłonowa, Jaśminowa, Kalinowa, Kamińskiego, Katowicka, Klonowa, Kolbego, Kolonia Ryszard, Koszarowiec, Kusocińskiego, Kwiatowa, Łukasiewicza, Martyniaków, Morcinka, Muchy, Nad Przemszą, Partyzantów, Powstańców Śląskich, Promienna, Puszkina, Radosna, Sempołowskiej, Skłodowskiej, Stachurki, Staffa, Starowiejska, Storczyków, Stwosza, Tysiąclecia, Wojska Polskiego, Wyczółkowskiego i Wysoki Brzeg.
Kościół parafialny.
Wszelkie próby zniszczenia miejsca sacrum ze strony władz komunistycznych spełzły na niczym. Dwa lata później rozpoczęto budowę potężnej świątyni parafialnej. Jej dolna część oddana została do sprawowania Liturgii i poświęcona 26 października 1986 r. przez bp. Stanisława Smoleńskiego, natomiast kościół górny i kaplicę Najświętszego Sakramentu oddano dla celów kultu i pobłogosławiono w czasie Pasterki 1997 r.&lt;br&gt;
Dokonał tego ordynariusz sosnowiecki, bp Adam Śmigielski.

</doc>
<doc id="739413" url="https://pl.wikipedia.org/wiki?curid=739413" title="Deszczownia (akwarystyka)">
Deszczownia (akwarystyka)

Deszczownia – w akwarystyce jest to element odpowiedzialny za rozbicie na wiele strużek strumienia wody powracającej do akwarium z filtra.
Budowa.
Deszczownia to najczęściej plastikowa rurka z nawierconymi na całej jej długości i w jednej linii otworkami. Jeden z końców deszczowni jest zaślepiony do drugiego jest podłączony wąż, którym powraca do akwarium woda z filtra. Woda z deszczowni wydostaje się przez nawiercone otworki kilkoma lub kilkunastoma równoległymi strużkami.
Montaż i działanie.
Deszczownia ogranicza gwałtowną cyrkulację wody w całej objętości zbiornika powodowaną przez wyrzut wody z filtra jednym silnym strumieniem i tym samym przeciwdziała efektowi pralki (żargon akwarystyczny) ale w zdecydowany sposób poprawia cyrkulację wody przy powierzchni przez co ułatwia wymianę gazową i natlenienie akwarium oraz doskonale przeciwdziała powstawaniu kożucha bakteryjnego.
Jest montowana w poziomie, najczęściej do tylnej szyby akwarium tuż nad powierzchnią wody przy pomocy przyssawek. W zależności od kąta ustawienia wylotów otworków osiąga się różny efekt: od strużek wody opadających prostopadle do lustra wody tuż przy szybie pod samą deszczownią, aż do strużek opadających mniejszym lub większym łukiem w kierunku środka akwarium. Sposób ustawienia i wypływu wody przekłada się bezpośrednio na siłę strumienia wody i dynamikę wzbudzanej cyrkulacji powierzchni wody. Woda z tak ustawionej deszczowni wydaje charakterystyczny dźwięk podobny do deszczu, z tego powodu jest uciążliwa gdy jest zastosowana w akwarium stojącym w pomieszczeniu sypialnym. Innym mniej popularnym sposobem montażu i ustawienia ale dającym równie dobry efekt cyrkulacji powierzchni wody jest zamontowanie jej tuż pod powierzchnią wody i skierowanie otworków wypływowych prostopadle lub pod kątem w kierunku powierzchni wody. Przy takim montażu można uniknąć kłopotliwego szumu wody.
Wskazania do zastosowania.
Deszczownia doskonale sprawdza się wszędzie tam gdzie trzeba:
Przeciwwskazania dla stosowania.
Deszczowni nie powinno się stosować w akwariach roślinnych, gdyż rozproszenie strumienia i powodowana przez nie silna cyrkulacja powierzchni wody powoduje gwałtowną utratę dwutlenku węgla CO2, który ulatuje z wody do atmosfery a na którego deficyt akwaria roślinne zazwyczaj cierpią. Ze względu na wydawany dźwięk, stosowanie deszczowni może być uciążliwe w akwariach stojących w pomieszczeniach przeznaczonych na stały pobyt ludzi.

</doc>
<doc id="739415" url="https://pl.wikipedia.org/wiki?curid=739415" title="Bernardo Canal">
Bernardo Canal

Bernardo Canal (1674-1744) malarz włoskiego baroku. Żył i tworzył w Wenecji. Ojciec Canaletta (Giovanniego Antonia Canala),

</doc>
<doc id="739416" url="https://pl.wikipedia.org/wiki?curid=739416" title="II Liceum Ogólnokształcące im. Mikołaja Kopernika w Bydgoszczy">
II Liceum Ogólnokształcące im. Mikołaja Kopernika w Bydgoszczy



</doc>
<doc id="739421" url="https://pl.wikipedia.org/wiki?curid=739421" title="Rabiu Afolabi">
Rabiu Afolabi

Rabiu Afolabi (ur. 18 kwietnia 1980 w Oshogbo) – piłkarz nigeryjski grający na pozycji środkowego obrońcy.
Kariera klubowa.
Afolabi pochodzi z małego miasta Oshogbo. Karierę zaczynał w klubie NEPA Lagos FC. Szybko jednak wyjechał z ojczyzny, bo w 1998 roku, gdy został wypatrzony przez skautów Standardu Liège podczas turnieju o nazwie Meridian Cup. W rundzie wiosennej sezonu 1997/98 zagrał w 3 meczach w Eerste klasse, z czego w 2 w pierwszym składzie. Standard jednak rozegrał słaby sezon i skończył go na 9. miejscu w tabeli. W następnym sezonie Rabiu był już podstawowym zawodnikiem klubu z Liège. Zagrał w 26 meczach, zdobył gola i zajął ze swoją klubową drużyną 6. miejsce w lidze. Standard grał także w finale Pucharze Belgii, tam jednak przegrał 1:3 z Lierse SK. Sezon 1999/2000 także nie przyniósł klubowi Afolabiego sukcesów. Standard zajął 5. miejsce, a Rabiu znów zdobył 1 gola w sezonie (w 24 meczach). Jego dobra gra w belgijskiej lidze została zauważona we Włoszech. Włodarze SSC Napoli zapłacili za Afolabiego 4 miliony euro. Były to jednak pieniądze wyrzucone w błoto, zważywszy na to, że Rabiu nie zagrał żadnego oficjalnego meczu w barwach „Azzurrich”. Więcej czasu spędzał na leczeniu kontuzji, a gdy mógł grać, grał w rezerwach klubu z Neapolu.
Po straconym pół roku we Włoszech Afolabi wrócił do Liège. W drużynie grał jednak dopiero w następnym sezonie – 2001/2002. Standard zajął 5. miejsce, a Afolabiego uznano najlepszym obrońcą w Belgii. Kolejny sezon nie był już tak udany. Rabiu zagrał tylko 14 ligowych meczów, a i cały Standard zagrał słabiej kończąc ligę na 7. pozycji.
Latem 2003 skończył mu się kontrakt z belgijskim zespołem i na podstawie prawa Bosmana przeszedł do mistrza Austrii, Austrii Wiedeń. W Bundeslidze zadebiutował w barwach stołecznego klubu już w 1. kolejce ligowej, 16 lipca w przegranym 1:2 wyjazdowym meczu z FC Kärnten. Afolabi rozegrał 33 mecze i całkiem dobry sezon oraz wspomógł Austrię w wywalczeniu wicemistrzostwa Austrii. Latem 2004 zainteresowanie Rabiu wykazał Olympique Marsylia, a także inne kluby, ale ostatecznie zdecydował się zostać w Wiedniu. Zagrał w 27 meczach ligowych w sezonie, we wszystkich od pierwszej do ostatniej minuty oraz zdobył 1 gola w wygranym 3:0 wyjazdowym meczu z FC Wacker Tirol. Zespół Austrii był jednak krytykowany za słabszą postawę w lidze i zajął w niej dopiero 3. miejsce za Rapidem Wiedeń i Grazer AK. Lepiej było w Pucharze UEFA, gdzie Wiedeńczycy doszli aż do półfinału.
Po sezonie 2004/2005 z Austrii zaczęli odchodzić niektórzy zawodnicy. Był wśród nich także Afolabi, który za 2 miliony euro przeszedł do FC Sochaux-Montbéliard. W Ligue 1 zadebiutował w 3. kolejce ligowej, 13 sierpnia w wygranym 2:1 wyjazdowym meczu z OGC Nice. Nie był to jednak udany debiut, gdyż Afolabi otrzymał czerwoną kartkę w 87. minucie meczu. W 37. kolejce zdobył swoją pierwszą bramkę na francuskich boiskach, a jego drużyna 6 maja 2006 zremisowała na własnym stadionie z Troyes AC. Ogólnie dobrze wprowadził się do drużyny i oceny tej nie popsuł nawet fakt, że Sochaux straciło dużo bramek w lidze i zajęło dopiero 15. miejsce. W Sochaux Afolabi spędził cztery sezony.
Latem 2009 roku podpisał kontrakt z austriackim Red Bull Salzburg. W 2010 roku wywalczył z Red Bullem mistrzostwo Austrii, a w 2011 roku odszedł do drugoligowego AS Monaco.
Kariera reprezentacyjna.
Reprezentacyjną karierę Afolabi rozpoczął od występów w reprezentacji Nigerii Under-17, z którą w 1997 roku wygrał puchar Meridian Cup rozegrany w Portugalii. W 1999 roku został wicemistrzem Afryki, gdy Nigeryjczycy przegrali w finale Młodzieżowych Mistrzostw Afryki U-20 z gospodarzem Ghaną 0:1. Brał udział także w Młodzieżowych Mistrzostwach Świata U-20, na których był kapitanem zespołu gospodarzy. Nigeria odpadła wówczas w ćwierćfinale przegrywając 1:3 z Mali.
W pierwszej reprezentacji Afolabi zadebiutował 17 czerwca 2000 w wygranym 2:0 meczu z reprezentacją Sierra Leone rozegranym w ramach kwalifikacji do MŚ 2002. Dużą niespodzianką było, gdy nie znalazł się w kadrze reprezentacji olimpijskiej na Igrzyska Olimpijskie w Sydney, gdyż był wówczas w wysokiej formie.
W 2002 został powołany przez Festusa Onigbinde na finały MŚ w Korei i Japonii. Tam jednak nie zagrał ani jednego meczu, a Nigeryjczycy odpadli już po fazie grupowej zajmując ostatnie miejsce.

</doc>
<doc id="739422" url="https://pl.wikipedia.org/wiki?curid=739422" title="Dariusz Trafas">
Dariusz Trafas

Dariusz Trafas (ur. 16 maja 1972 w Kołobrzegu) – polski lekkoatleta, specjalizujący się w rzucie oszczepem. Olimpijczyk z Sydney 2000, rekordzista Polski w rzucie oszczepem (do roku 2018, rekord Polski poprawiał 6-krotnie), medalista mistrzostw Polski we wszystkich kategoriach wiekowych od juniora młodszego po seniora, łącznie 19 razy stawał na podium Mistrzostw Polski (w każdym roku swojej kariery).
Wychowanek Sztormu Kołobrzeg. Jego pierwszym trenerem był Michał Barta, później trenował między innymi pod okiem Uwe Hohna, rekordzisty świata w starym typie oszczepu. Absolwent kołobrzeskiego Zespół Szkół Ogólnokształcących im. Mikołaja Kopernika. Wywodzi się z tzw. „kołobrzeskiej szkoły rzutu oszczepem”, której twórcą był trener Michał Barta, a kontynuatorem jest były wychowanek tej szkoły Mirosław Szybowski. Dariusz Trafas studiował w Akademii Ekonomicznej w Poznaniu oraz na University of Florida w Gainesville (1992-1995).
Życiorys.
Pierwsze sukcesy zaczął odnosić pod trenerskim okiem twórcy kołobrzeskiej szkoły oszczepu Michała Barty, podczas nauki w I Liceum Ogólnokształcącym w rodzinnym Kołobrzegu. W roku 1988 zdobył brązowy medal Spartakiady Młodzieży w Pile uzyskując wynik 59,88 m. Rok później w Kielcach wygrał zawody tej samej rangi rzutem na odległość 64,96 m. Także w 1989 pobił rekord Polski siedemnastolatków – 69,12 m. Największy sukces odniósł w roku 1990, zdobywając w bułgarskim mieście Płowdiw tytuł wicemistrza świata juniorów – jego medal był jedynym wywalczonym na tej imprezie przez reprezentantów Polski. Także w 1990 zdobył ponownie złoto Spartakiady Młodzieży – na stadionie w Stargardzie Szczecińskim rzucił 75 m, co było nowym rekordem Polski juniorów. Tego samego roku w wypadku stracił palec wskazujący ręki rzucającej, co postawiło pod znakiem zapytanie dalszy rozwój kariery. W roku 1991 został jednak wicemistrzem Polski juniorów (Zabrze, wynik: 71,46) i zajął szóste miejsce w mistrzostwach Europy juniorów w greckich Salonikach (rzucił 72,06 m) – uplasował się wówczas tuż za innym Polakiem Tomaszem Damszelem.
W latach 1991–1992 studiował ekonomię w Poznaniu, a następnie kształcił się na University of Florida w Gainesville USA (92-95 Bachelor of Science in Business Admin.) Podczas studiów w USA trzykrotnie staje na podium akademickich mistrzostw USA (NCAA Championships 1993, 94, 95), zdobywając dla swojej uczelni dwa srebrne i jeden brązowy medal. Zwycięża też trzykrotnie mistrzostwa konferencji SEC.
Po zakończeniu studiów rozpoczyna współpracę z trenerem Uwe Hohnem (rekordzistą świata w starym typie oszczepu 104.80 m). Współpraca owocuje progresję wyników i udziałem w Igrzyskach Olimpijskich.
W 1998 wystąpił w mistrzostwach Europy w Budapeszcie (11 miejsce), a rok później w mistrzostwach świata w Sewilli, gdzie nie udało mu się awansować do rozgrywki finałowej.
W 2000 uzyskał minimum i wziął udział w igrzyska olimpijskie w Sydney. Podczas pobytu w Australii,17 września biorąc udział w zawodach w Gold Coast na kilka dni przed konkursem olimpijskim uzyskał wynik 87,17 m., bijąc rekord życiowy. Wynik ten był także nowym rekordem Polski, jednak nie został uznany za takowy przez Polski Związek Lekkiej Atletyki. Trafas uzyskał go bowiem w zawodach, w których brał udział tylko jeden przeciwnik. Aby wynik mógł być uznany za oficjalny, w zawodach, w których padnie, musi brać udział co najmniej trzech uczestników. Kilka dni po tych zawodach zajął dziesiąte miejsce w finałowym konkursie igrzysk olimpijskich – był to pierwszy po 20 latach występ polskiego oszczepnika w zawodach olimpijskich oraz pierwszy po 24 latach występ polskiego zawodnika w finale igrzysk olimpijskich.
W 2001 roku poprawił własny rekord Polski (Oslo 85.77) i startował ponownie w Mistrzostwach Świata w Edmonton. Nie zakwalifikował się jednak do finału. Rok później zajął siódme miejsce w rozgrywanych w Monachium mistrzostwach Europy. W rankingu IAAF za 2002 r. zajął dziesiąte miejsce, w rankingu pisma "Track and Field News" był dziesiąty w 2000 i ósmy w 2002.
W ciągu swojej kariery startował także w pięciu meczach międzypaństwowych odnosząc w nich jedno zwycięstwo. Uczestniczył w World Athletics Tour, startując w najbardziej prestiżowych mityngach lekkoatletycznych na świecie, np. w cyklu Golden League. Od 1988 do 2006 rokrocznie zajmował miejsce na podium mistrzostw Polski. Był kapitanem reprezentacji Polski w czasie pucharu Europy w Lillehammer, gdzie zwyciężył.
Zakończył karierę zdobywając swój ostatni złoty medal Mistrzostw Polski w roku 2006 w Bydgoszczy.
Do 21 lipca 2017 rekordzista Polski – 86,77 (16 czerwca 2002, Warszawa).
Żonaty, ma syna Jana i córkę Antoninę. Jego młodszy brat Krystian także uprawiał rzut oszczepem.

</doc>
<doc id="739424" url="https://pl.wikipedia.org/wiki?curid=739424" title="Joseph Mayer">
Joseph Mayer

Joseph Mayer (ur. 1803 w Newcastle-under-Lyme, zm. 1886 w Bebington) – angielski jubiler i kolekcjoner sztuki.
Joseph Mayer urodził się w Newcastle-under-Lyme w hrabstwie Staffordshire. W wieku dwudziestu lat przeprowadził się do Liverpoolu. Zamieszkał u swojego szwagra Josepha Wordley i u niego rozpoczął praktykę jako jubiler. W latach 1844–1845 otworzył własny zakład jubilerski, który przyniósł mu ogromny majątek. Niezależność finansowa pozwoliła mu na zrealizowanie jego zamiłowań do sztuki starożytności i kolekcjonerstwa.
Joseph Mayer już w młodości zainteresował się starożytnościami. Zaowocowało to pokaźnym zbiorem ceramiki Wedgwood, egipskimi i rzymskimi artefaktami, angielskimi obrazami i średniowieczną sztuką. Swoje liczne podróże zagraniczne w interesach, mające na celu podpatrywanie nowych trendów w jubilerstwie, wykorzystywał również do sprowadzania interesujących artefaktów z całego świata. Jednym z nich był manuskrypt aztecki nazwany później Kodeksem Fejervary-Mayera.
W 1848 roku Mayer był współzałożycielem "Historic Society of Lancashire and Cheshire". W 1852 roku otworzył muzeum na ulicy Colquitt, w którym zamieścił początkowo własne eksponaty. Pomysł na ekspozycję powstał pod wpływem jego częstych wizyt w British Museum w Londynie. Ponadto założył stowarzyszenie antykwariuszy.
W 1867 roku Mayer oddał cały swój zbiór do Muzeum w Liverpoolu – obecnie World Museum Liverpool. Jego część: średniowieczne rękopisy, wyroby z kości słoniowej i emalie znajduje się obecnie w zbiorach Walker Art Gallery.

</doc>
<doc id="739425" url="https://pl.wikipedia.org/wiki?curid=739425" title="Sycera">
Sycera

Sycera (zwana też szekar) – mocny napój sfermentowany, sporządzany z owoców, zwłaszcza z daktyli, z niektórych zbóż lub miodu.
Określenie pochodzi z czasów biblijnych, więc nie odnosi się do wysokoprocentowych alkoholi w dzisiejszym rozumieniu (np. wódki czy spirytusu), lecz do wysokoprocentowych win lub - najprawdopodobniej - do piwa. Jest to jeden z napojów, którego nie można spożywać po ślubowaniu nazireatu.

</doc>
<doc id="739429" url="https://pl.wikipedia.org/wiki?curid=739429" title="Gudena">
Gudena



</doc>
<doc id="739432" url="https://pl.wikipedia.org/wiki?curid=739432" title="Droga wojewódzka nr 872">
Droga wojewódzka nr 872

Droga wojewódzka nr 872 (DW872) - droga wojewódzka w województwach: świętokrzyskim i podkarpackim o długości 62 km łącząca DK9 w Łoniowie z DK77 w Nisku. Droga przebiega przez powiaty: sandomierski, tarnobrzeski, kolbuszowski, stalowowolski i niżański. W miejscowości Majdan Królewski występuje 2-kilometrowa nieciągłość w przebiegu trasy (na rzecz DK9).

</doc>
<doc id="739433" url="https://pl.wikipedia.org/wiki?curid=739433" title="Wieluń (ujednoznacznienie)">
Wieluń (ujednoznacznienie)



</doc>
<doc id="739435" url="https://pl.wikipedia.org/wiki?curid=739435" title="Sanktuarium Matki Bożej Nieustającej Pomocy w Jaworznie Osiedlu Stałym">
Sanktuarium Matki Bożej Nieustającej Pomocy w Jaworznie Osiedlu Stałym

Sanktuarium Matki Bożej Nieustającej Pomocy – sanktuarium i kościół parafialny parafii Jaworzno – Osiedle Stałe w Jaworznie. W sanktuarium znajduje się koronowany 14 czerwca 1999 r. przez papieża Jana Pawła II w Sosnowcu wizerunek Matki Boskiej. Jej wizerunek jest kopią obrazu znajdującego się w kościele św. Alfonsa w Rzymie.
Pomimo starań rozpoczętych w latach 60. XX wieku kościół stanął za pozwoleniem władz dopiero w 1984 roku – obecnie Sanktuarium Matki Bożej Nieustającej Pomocy. Od 6 marca 2006 roku Matka Boska Nieustającej Pomocy stała się Patronką Miasta Jaworzna.

</doc>
<doc id="739436" url="https://pl.wikipedia.org/wiki?curid=739436" title="MOS 6510">
MOS 6510



</doc>
<doc id="739438" url="https://pl.wikipedia.org/wiki?curid=739438" title="Spadek swobodny">
Spadek swobodny

Spadek swobodny – ruch odbywający się wyłącznie pod wpływem ciężaru (siły grawitacji), bez oporów ośrodka.
Przykłady:
Przyjmuje się, że spadek rozpoczyna się od spoczynku, w odróżnieniu od ruchu w polu grawitacyjnym z prędkością początkową zwanego rzutem.
Przykładem tego typu zagadnień są szkolne zadania dotyczące rzutu ukośnego, pionowego lub poziomego.
Pojęcie spadku swobodnego odgrywa istotną rolę w ogólnej teorii względności. Jeden z jej podstawowych postulatów głosi bowiem, że krzywa w czasoprzestrzeni opisująca ruch będący spadkiem swobodnym jest czasopodobną krzywą geodezyjną.
Spadek swobodny w pobliżu powierzchni Ziemi.
Jeżeli spadek ma miejsce z małej wysokości w pobliżu powierzchni Ziemi i dotyczy ciała o stosunkowo dużej gęstości i aerodynamicznym kształcie (np. kuli), wówczas ruch takiego ciała można z dobrym przybliżeniem traktować jak ruch jednostajnie przyspieszony z przyspieszeniem ziemskim "g" bez prędkości początkowej. Ruch ten opisuje kinematyczne równanie ruchu w postaci:
gdzie
Wzór ten zapisany jest w układzie odniesienia, który stanowi oś skierowana pionowo w górę o początku na powierzchni Ziemi.
Spadek swobodny w ogólnej teorii względności.
W ogólnej teorii względności obiekt spadający swobodnie nie podlega działaniu żadnych sił porusza się wzdłuż linii geodezyjnej. Jeżeli ciało jest daleko od dużych mas, to czasoprzestrzeń jest płaska i ciało spadające swobodnie porusza się po linii prostej – co jest zgodne z mechaniką Newtona. Mechanika Newtona nie opisuje zaś ruchu w przestrzeni zakrzywionej.

</doc>
<doc id="739439" url="https://pl.wikipedia.org/wiki?curid=739439" title="Mount Erebus">
Mount Erebus



</doc>
<doc id="739443" url="https://pl.wikipedia.org/wiki?curid=739443" title="Seth MacFarlane">
Seth MacFarlane

Seth Woodbury MacFarlane (ur. 26 października 1973 w Kent) – amerykański animator, scenarzysta, producent telewizyjny, reżyser i aktor dubbingowy.
MacFarlane jest twórcą seriali telewizyjnych Family Guy (od 1999) i The Orville (od 2017), a także współtwórcą serialu telewizyjnego American Dad! (od 2005) i The Cleveland Show (2009–2013). Napisał, wyreżyserował i zagrał w filmach Ted (2012), Ted 2 (2015) oraz Milion sposobów, jak zginąć na Zachodzie (2014).
Wystąpił gościnnie w kilku serialach telewizyjnych, takich jak "Kochane kłopoty", "The War at Home", "" i FlashForward. W 2008 roku stworzył swój własny serial na YouTube zatytułowany Cavalcade of Cartoon Comedy Setha MacFarlane’a. W 2009 roku został uhonorowany nagrodą Webby Award for Film &amp; Video Person of the Year. Okazjonalnie przemawia na uniwersytetach i uczelniach w całych Stanach Zjednoczonych. Jest aktywistą na rzecz praw gejów.
MacFarlane występował jako wokalista w kilku znanych miejscach, m.in. w Carnegie Hall w Nowym Jorku i Royal Albert Hall w Londynie. MacFarlane wydał pięć studyjnych albumów inspirując się jego muzycznym idolem Frankiem Sinatrą.
Za swoją twórczość muzyczną był nominowany do pięciu nagród Grammy. MacFarlane był gospodarzem 85. edycji Academy Awards w 2013 roku, a także był nominowany do najlepszej oryginalnej piosenki "Everybody Needs a Best Friend" która znalazła się w filmie Ted (2012).
Życiorys.
Wcześniejsza kariera.
MacFarlane jest absolwentem w Kent School w Connecticut. Studiował sztukę animacji w Rhode Island School of Design, gdzie zainspirowany Rhode Island wpadł na pomysł Family Guy. W czasach college’u stworzył film krótkometrażowy nazwany "The Life of Larry". Po ukończeniu szkoły pracował dla Hanna-Barbera Productions, a później pracował dla Cartoon Network jako animator i scenarzysta kilku krótkometrażówek z serii "Co za kreskówka!", a później w serialach "Laboratorium Dextera", "Johnny Bravo" i "Krowa i Kurczak". Był również scenarzystą opartego na filmie "".
"Family Guy".
Seth MacFarlane użyczał swego głosu wielu głównym bohaterom show "Family Guy" oraz był jego animatorem. W serialu Family Guy MacFarlane podkładał głos: Petera – głównego bohatera, Briana – elokwentnego psa-alkoholika, Stewie’ego – najmłodszego syna Petera, Glenna – sąsiada i Toma Tuckera – prezentera lokalnych wiadomości oraz innych postaci, które pojawiały się tylko okazjonalnie. Otrzymał za to 5 nagród Emmy kolejno w latach: 2000, 2002, 2016, 2017 i 2019 w kategorii Najlepszy występ dubbingowy.
"American Dad!".
Pierwszy raz był emitowany 6 lutego 2005 po Super Bowl XXXIX. Później był regularnie emitowany w telewizji FOX począwszy od 1 maja 2005. Film skupia się na życiu Stana Smitha – agenta CIA przekonanego, że terroryści są wszędzie. Bohater serialu ma kochającą żonę i dwójkę dzieci, w jego domu mieszkają też: Roger, obcy, którego Stan uratował ze Strefy 51, i Klaus – gadająca złota rybka. W 2006 telewizja FOX wyprodukowała kolejne dwa sezony "American Dad!". Seth udzielił głosu Stanowi i Rogerowi, a jego siostra Rachael: córce Stana – Hayley.

</doc>
<doc id="739444" url="https://pl.wikipedia.org/wiki?curid=739444" title="Ray of Light (album)">
Ray of Light (album)

Ray of Light – siódmy studyjny album Madonny.
Płyta otrzymała między innymi 4 nagrody Grammy, w tym za najlepszy album popowy. W Polsce wydawnictwo także zostało uhonorowane Fryderykiem w kategorii Najlepszy Album Zagraniczny.
Album zapoczątkował okres współpracy Madonny z Williamem Ørbitem. Razem z nim piosenkarka wyprodukowała jeszcze utwór "Beautiful Stranger" z filmu "", piosenki "American Pie" i "Time Stood Still", które znalazły się na ścieżce dźwiękowej "The Next Best Thing" oraz część materiału na płytę "Music".
Album jest jedną z najlepiej sprzedających się płyt lat 90. W Stanach Zjednoczonych sprzedano ponad 4 mln egzemplarzy, na całym świecie około 20 mln.
W 2003 album został sklasyfikowany na 367. miejscu listy 500 albumów wszech czasów magazynu „Rolling Stone”.

</doc>
<doc id="739446" url="https://pl.wikipedia.org/wiki?curid=739446" title="Khalid Khannouchi">
Khalid Khannouchi

Khalid Khannouchi (arab.: خالد خنّوشي; ur. 22 grudnia 1971 w Meknes, Maroko) – maratończyk, reprezentujący Maroko (do 1999) i Stany Zjednoczone.
Przez pierwszą część kariery reprezentował Maroko. Następnie przeniósł się do Nowego Jorku. W 1996 roku poślubił Sandrę Inoa, która jest także jego trenerem i agentem. Otrzymał obywatelstwo amerykańskie 2 maja 2000 roku.
W 2012 ogłosił zakończenie kariery.
Osiągnięcia.
Khannouchi był pierwszym biegaczem, który przełamał barierę 2:06:00 w maratonie. Jego rekordowy wynik został jednak poprawiony przez Paula Tergata 28 września 2003 roku.

</doc>
<doc id="739447" url="https://pl.wikipedia.org/wiki?curid=739447" title="Światosława">
Światosława



</doc>
<doc id="739448" url="https://pl.wikipedia.org/wiki?curid=739448" title="GT6">
GT6



</doc>
<doc id="739449" url="https://pl.wikipedia.org/wiki?curid=739449" title="Czynnik indukujący apoptozę">
Czynnik indukujący apoptozę

Czynnik indukujący apoptozę (ang. Apoptosis Inducing Factor, AIF) – niedawno odkryte białko uwalniane z przestrzeni międzybłonowej mitochondriów do cytoplazmy komórki podczas apoptozy.

</doc>
<doc id="739450" url="https://pl.wikipedia.org/wiki?curid=739450" title="Gra wstępna">
Gra wstępna

Gra wstępna – w ludzkich zachowaniach seksualnych ogół intymnych zachowań o aspekcie psychologicznym i fizycznym pomiędzy dwojgiem lub więcej ludzi mających na celu zwiększenie podniecenia seksualnego. Gra wstępna rozpoczyna się przed stosunkiem płciowym lub innym działaniem służącym wywołaniu wspólnej satysfakcji seksualnej (orgazmu).

</doc>
<doc id="739452" url="https://pl.wikipedia.org/wiki?curid=739452" title="Droga wojewódzka nr 776">
Droga wojewódzka nr 776

Droga wojewódzka nr 776 (DW776) – droga wojewódzka w województwach: małopolskim i świętokrzyskim o długości 92 km, łącząca południową obwodnicę Krakowa (węzeł łagiewnicki) (A4) w Krakowie z DK73 w Busku-Zdroju. Droga przebiega przez powiaty: grodzki m. Kraków, krakowski, proszowicki, pińczowski, kazimierski i buski.
Modernizacja drogi w latach 2008-2012.
Od roku 2008 prowadzone są prace projektowe, a od 2010 budowlane. Na odcinku od Krakowa do Kocmyrzowa droga doprowadzana jest do statusu drogi dwujezdniowej, a dalej do Ostrowa poszerzona do 7 m. Powstaje obwodnica Prus, Kocmyrzowa i Proszowic. Odnawiana jest infrastruktura (zatoki przystankowe, nowe odcinki chodników). Planowane zakończenie modernizacji w województwie małopolskim przypadało na 30 września 2011. Inwestycja finansowana była z funduszy Unii Europejskiej i budżetu województwa małopolskiego.
W marcu 2011 został ogłoszony przetarg na modernizację drogi w województwie świętokrzyskim.

</doc>
<doc id="739459" url="https://pl.wikipedia.org/wiki?curid=739459" title="Droga wojewódzka nr 770">
Droga wojewódzka nr 770

Droga wojewódzka nr 770 (DW770) - droga wojewódzka w województwie świętokrzyskim o długości 11,08 km, łącząca DW768 w Drożejowicach z DW776 w Krzyżu. Droga przebiega przez powiat kazimierski.

</doc>
<doc id="739462" url="https://pl.wikipedia.org/wiki?curid=739462" title="Klimontów (województwo dolnośląskie)">
Klimontów (województwo dolnośląskie)

Klimontów – osada w Polsce położona w województwie dolnośląskim, w powiecie górowskim, w gminie Niechlów.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="739466" url="https://pl.wikipedia.org/wiki?curid=739466" title="Zbigniew Stepek">
Zbigniew Stepek

Zbigniew Stepek (ur. 3 maja 1932 w Rzeszowie, zm. 17 sierpnia 1973 w Himalajach Lahul) – polski prozaik, reporter, alpinista.
W 1956 ukończył polonistykę na KUL, był autorem słuchowisk radiowych, w latach 1958–1966 kierownikiem redakcji literackiej Radia Lublin. Autor m.in. powieści "Most" opublikowanej w 1972 r. oraz wydanej pośmiertnie książce "Charchira" (1974) o wyprawie w Ałtaj Mongolski z 1969 roku. Zginął w lawinie lodowej wraz z Andrzejem Grzązkiem w Himalajach Lahul, w drodze na szczyt CB12. Ich ciał nie odnaleziono. Na cmentarzu w Lublinie przy ulicy Lipowej, nieopodal siedziby Radia Lublin, znajduje się płyta symbolicznie upamiętniająca Zbigniewa Stepka.
Alpinizm.
Wspinaczki w Tatrach i przynależność do Klubu Wysokogórskiego podjął w okresie studiów. W 1967 był w Alpach, gdzie m.in. wszedł na Mont Blanc. Wspinał się także w Pirinie (1968, nowa droga na Dżengał 2730 m, pn.-zach. żlebem), w górach Rumunii (nowa droga na pn.-wsch. ścianie Moldoveanu, 1972).
W 1969 kierował lubelską wyprawą w Ałtaj Mongolski, w trakcie której zdobył dwa dziewicze samodzielne szczyty, nazwane przez wyprawę Lublin (3450) i Wielka Jurta (3750).
W 1971 uczestniczył w Krakowsko-Wrocławskiej Wyprawie w Hindukusz, w trakcie której wszedł m.in. na trzy dziewicze szczyty pięciotysięczne (Sakhe Sangi 5273 m w rejonie Lunkho oraz Kohe Sangi ok. 5500 i Kohe Dandan ok. 5150 w rejonie Zebak).
W latach 1966-1970 był prezesem Koła Lubelskiego Klubu Wysokogórskiego (przed powstaniem PZA).
Wyprawa w Himalaje Lahul.
W 1973 zorganizował i kierował lubelską wyprawą w Himalaje Lahul (Himalaje Zachodnie), która dostała zgodę władz indyjskich na działania w najwyższym zakolu rzeki Chandry (górny odcinek rzeki Chenab) w pobliżu miejscowości Batal, a jej celami głównymi były szczyty 6-tysięczne z CB12 na czele (6252 m). Była to faktycznie pierwsza polska powojenna wyprawa w Himalaje, ale w rozumieniu przyjętym dosłownie, ściśle geograficznie. W tym okresie Polacy mieli już doświadczenie i sukcesy w masywach typu himalajskiego, i to wyższych o 1000-1500 m co do wartości bezwzględnych i z o wiele większymi wysokościami względnymi, m.in. w Karakorum (Kunyang Chhish 7852 m, zdobyty w 1971 r.) i w Hindukuszu (od 1960 roku i drugiego wejścia na Noszak 7492 m, po wejścia ścianami w 1972 r. i pierwsze wejście zimowe na Noszak w lutym 1973).
Wypadek i jego oddźwięk.
Zbigniew Stepek zginął wraz z partnerem na lodospadzie lodowca Batal w drodze na szczyt CB12 (6252 m). 17 sierpnia, po pokonaniu wysokiego na 400 m lodospadu w górę i tym samym rozpoznaniu możliwości wejścia na ów szczyt, położony w głębi doliny, ok. godz. 17:45 rozpoczęli zejście drogą wejścia. Gdy obniżyli się około 100 m, powyżej nich ruszyła druga tego dnia lawina lodowa z bariery seraków, zasypując trasę. Zdarzenie obserwowało dwóch wspinaczy czekających w obozie poniżej lodospadu, ale teren wciąż był zagrożony kolejnymi lawinami i przed zmrokiem mogli tylko nawoływać, po czym zeszli do bazy wysuniętej zawiadomić resztę wyprawy. W tym czasie trzech innych najsilniejszych wspinaczy wyprawy zdobyło (16 sierpnia) inną trasą szczyt CB13A, ok. 6180 m i do bazy wysuniętej zeszli następnego dnia wieczorem (to jest w dniu wypadku). Poszukiwania i lustrację terenu rozpoczęto następnego dnia rano, bezskutecznie. W trakcie dalszych poszukiwań, ponowionych z inicjatywy alpinistów hinduskich i przy współudziale czworga Polaków z wyprawy, przeszło 2 tygodnie po wypadku odnaleziono jedynie czekan jednego ze wspinaczy.
Wydarzenie to stało się inspiracją do powstania utworu "Cień wielkiej góry" Budki Suflera, wydanego w 1975 roku, jako utwór tytułowy debiutanckiego albumu tego zespołu. Wyprawa i wypadek stały się też kanwą wydanej w 1976 r. książki o charakterze reportażu autorstwa Romualda Karasia, który m.in. zebrał relacje członków wyprawy oraz korespondencję zaginionych z najbliższymi.

</doc>
<doc id="739471" url="https://pl.wikipedia.org/wiki?curid=739471" title="Droga wojewódzka nr 795">
Droga wojewódzka nr 795

Droga wojewódzka nr 795 (DW795) - droga wojewódzka w województwach: świętokrzyskim i śląskim o długości 16 km, łącząca DW786 w Seceminie z DK78 w Szczekocinach. Droga przebiega przez 2 powiaty: włoszczowski i zawierciański.

</doc>
<doc id="739475" url="https://pl.wikipedia.org/wiki?curid=739475" title="Jannu">
Jannu

Jannu lub Phoktanglungma – siedmiotysięcznik w Nepalu w paśmie Himalajów. Należy do masywu Kanczendzongi. Od północy ma charakterystyczną, wielką pionową ścianę wysokości około 3000 metrów. Jest ona podzielona na 3 (wszystkie kilometrowej wysokości) odcinki o różnej naturze: skalny filar, następnie sekcja skalno-lodowa i pionowe urwisko górskie.
Szczyt jest 32. szczytem Ziemi co do wysokości.
Pierwszego wejścia na szczyt dokonali 28 kwietnia 1962 r. Robert Paragot, Paul Kellar, René Desmaison z Francji oraz Szerpa Gyalzen Mitchu. Dzień później na szczycie stanęli kolejni dwaj Francuzi: Jean Ravier, Lionel Terray oraz Szerpa Wangdi.
23 maja 1981 r. szczyt zdobyli Leonard Divald, Ivan Vozárik i Róbert Gálfy - członkowie wyprawy czechosłowackiej, którą kierował Adam Blažej.

</doc>
<doc id="739476" url="https://pl.wikipedia.org/wiki?curid=739476" title="Karol Gąsienica Szostak">
Karol Gąsienica Szostak

Karol Gąsienica Szostak (ur. 1963 w Gdańsku) – rzeźbiarz, rysownik, profesor Państwowej Wyższej Szkoły Zawodowej w Nowym Sączu.
Życiorys.
Ukończył Państwowe Liceum Sztuk Plastycznych im. A. Kenara w Zakopanem (1981). Uzyskał dyplom Akademii Sztuk Pięknych w Warszawie na Wydziale Rzeźby w 1988 roku. W latach 1988-1989, pracował w tejże uczelni w charakterze asystenta. Od 1990 mieszka w Zakopanem. 1995-1997 prowadził zajęcia rzeźby w PLSP im. A. Kenara. 2008 uzyskuje stopień doktora w ASP w Warszawie. Od 2009 roku wykładowca w Państwowej Wyższej Szkole Zawodowej w Nowym Sączu. 2014 uzyskuje stopień doktora habilitowanego w ASP w Gdańsku, od 2014 profesor nadzwyczajny PWSZ. Trzykrotny stypendysta Ministerstwa Kultury i Dziedzictwa Narodowego. Prezentował prace w Polsce, Holandii, Francji, Niemczech, Finlandii, Czechach, Słowacji i USA na 40 wystawach indywidualnych i brał udział w ponad 40 wystawach zbiorowych.
Syn zakopiańskiego rzeźbiarza Michała Gąsienicy Szostaka (1936).

</doc>
<doc id="739477" url="https://pl.wikipedia.org/wiki?curid=739477" title="Złoty Czekan">
Złoty Czekan

Złoty Czekan (fr. "Piolet d’Or") – prestiżowa nagroda przyznawana za wybitne osiągnięcia w alpinizmie przez francuską organizację Groupe de Haute Montagne oraz Montagne Magazine od roku 1992. Nagroda przyznawana jest za dokonania w roku poprzedzającym (Złoty Czekan 1992 za osiągnięcia w 1991). 
Od roku 2009 przyznawana jest także nagroda im. Waltera Bonattiego za całokształt dokonań w górach (fr.: Piolets d’or Carrière, ang.: Lifetime Achievement Award). Honoruje się w ten sposób osoby, które miały wybitne osiągnięcia przed powstaniem nagrody Złotego Czekana. 
Złote Czekany 2018, 2019 i 2020 zostały wręczone w Polsce podczas Przeglądu Filmów Górskich im. Andrzeja Zawady w Lądku-Zdroju. 

</doc>
<doc id="739479" url="https://pl.wikipedia.org/wiki?curid=739479" title="Nuptse">
Nuptse

Nuptse – siedmiotysięcznik w Nepalu w Himalajach. Pod względem wysokości 23 szczyt na Ziemi.
Nuptse ma kilka wierzchołków:
Najwyższy szczyt zdobyli jako pierwsi 16 maja 1961 r. Dennis Davis i Tashi Sherpa z wyprawy, kierowanej przez Joego Walmsleya. Wejścia dokonali zachodnią ścianą od strony lodowca Khumbu.
Szczyt odznacza się charakterystyczną, stromą sylwetką. Zachodnia ściana szczytu opada ponad 2300 metrów (inne źródła podają nawet 2700 metrów) do leżącego u jej stóp lodowca Khumbu. Południowa ściana z kolei ma 2500 metrów wysokości i 5 kilometrów szerokości.
W dniu 30 kwietnia 2017 na wysokości około 7600 m n.p.m. odpadł od ściany i zginął Ueli Steck – szwajcarski himalaista, zdobywca dwóch Złotych Czekanów, który na Nuptse przygotowywał się do pionierskiej wyprawy trawersu dwóch głównych ośmiotysięczników – Mount Everst i Lhotse.

</doc>
<doc id="739486" url="https://pl.wikipedia.org/wiki?curid=739486" title="Droga wojewódzka nr 771">
Droga wojewódzka nr 771

Droga wojewódzka nr 771 (DW771) - droga wojewódzka w województwie świętokrzyskim o długości 11 km, łącząca DW776 w Wiślicy z DW973 w Strożyskach. Droga w całości przebiega przez powiat buski.

</doc>
<doc id="739488" url="https://pl.wikipedia.org/wiki?curid=739488" title="Iwona Guzowska">
Iwona Guzowska

Iwona Kamila Guzowska z domu Żebrowska (ur. 7 lutego 1974 w Gdańsku) – polska pięściarka i kickbokserka, mistrzyni świata, Europy i Polski, a także polityk, posłanka na Sejm VI i VII kadencji.
Życiorys.
Urodziła się i dorastała w Gdańsku. We wczesnym dzieciństwie została adoptowana, jej ojciec adopcyjny był chemikiem. Nigdy nie poznała swoich biologicznych rodziców. Ukończyła liceum ogólnokształcące. Kiedy była nastolatką, wygrała konkurs plastyczny organizowany przez redakcję programu "5-10-15". Za swoją pracę zdobyła także wyróżnienie w międzynarodowym konkursie organizowanym przez Mariele Ventre.
W wieku 17 lat rozpoczęła treningi taekwondo w klubie bokserskim Stoczniowiec Gdańsk. Niedługo po narodzinach syna w 1992 powróciła do treningów sportowych, jednak porzuciła taekwondo na rzecz kick-boxingu, który trenowała w klubie Fighter Gdańsk. Szybko zaczęła odnosić sukcesy w tej dyscyplinie – jesienią 1992 została medalistką mistrzostw Europy w Warnie, a w 1993 zwyciężyła w kategorii "light contact" w finale mistrzostw świata w Stanach Zjednoczonych.
W styczniu 1999 podpisała kontrakt z promotorem firmy Polish Boxing Promotion, stała się pierwszą kobietą w Polsce, która rozpoczęła zawodową karierę bokserską. 13 lutego zadebiutowała na zawodowym ringu – walkę, zakontraktowaną na cztery rundy, wygrała przed czasem w pierwszej rundzie. W lipcu zdobyła tytuł mistrzyni Europy w boksie, pokonując Esther Schouten. We wrześniu wywalczyła mistrzostwo świata kobiet International Boxing Organization (WIBO), wygrywając pojedynek z Valérie Rangeard. W kwietniu 2000 została mistrzynią świata federacji WIBO i Women’s International Boxing Federation, zwyciężając z Chris Kreuz; oba tytuły obroniła także pod koniec tego samego roku, zwyciężając pojedynek z Leoną Brown.
Zdobyła również tytuły mistrzyni Finlandii w kick-boxingu oraz siedmiokrotnie tytuł mistrzyni Polski. Ponadto czterokrotnie wywalczyła Puchar Świata w kick-boxingu.
Wstąpiła do Platformy Obywatelskiej, z ramienia której w wyborach parlamentarnych w 2007 uzyskała mandat poselski. Kandydując w okręgu gdańskim, otrzymała 9534 głosy. W wyborach parlamentarnych w 2011 także uzyskała mandat poselski, otrzymując w okręgu gdańskim 22 616 głosów. W 2015 została członkinią honorowego komitetu poparcia Bronisława Komorowskiego przed wyborami prezydenckimi. W tym samym roku nie ubiegała się o poselską reelekcję.
Zajęła się działalnością biznesową – prowadzeniem wykładów i warsztatów o tematyce motywacyjno-inspirującej. W 2017 ukazała się jej autobiograficzna książka "Najważniejsza decyzja".
Życie prywatne.
W latach 90. zawarła związek małżeński z Krzysztofem (swoim pierwszym trenerem taekwondo), z którym ma syna Wojciecha (ur. 1992). Małżeństwo po kilku latach zakończyło się rozwodem. W 2014 wyszła za Jacka Wiśniewskiego, żołnierza Wojska Polskiego. Zamieszkała w Gdańsku.
W 2003 wzięła udział w reality show "Bar". Hobbistycznie maluje obrazy; w 2018 zorganizowała swoją pierwszą wystawę podczas Jeździeckich Mistrzostw Gwiazd „Art Cup” w Zakrzowie.

</doc>
<doc id="739490" url="https://pl.wikipedia.org/wiki?curid=739490" title="Węglik tytanowo krzemowy">
Węglik tytanowo krzemowy



</doc>
<doc id="739502" url="https://pl.wikipedia.org/wiki?curid=739502" title="Podróż Wędrowca do Świtu">
Podróż Wędrowca do Świtu



</doc>
<doc id="739510" url="https://pl.wikipedia.org/wiki?curid=739510" title="Road trip's over">
Road trip's over



</doc>
<doc id="739515" url="https://pl.wikipedia.org/wiki?curid=739515" title="Cyfomandra grubolistna">
Cyfomandra grubolistna

Cyfomandra grubolistna (tamarillo, pomidor drzewiasty, zgrabka grubolistna, zgrabka burakowata) "Cyphomandra betacea" – gatunek rośliny z rodziny psiankowatych. Występuje w stanie dzikim na terenie Peru, Chile, Ekwadoru oraz Boliwii. Jest uprawiany w Argentynie, Australii, Brazylii, Portugalii, Kolumbii, Kenii, Stanach Zjednoczonych, Wenezueli i w Nowej Zelandii. Posiada jadalne owoce wielkości od 2 do 8 cm, występujące w 8 odmianach barwnych, m.in. czerwonej (najczęściej spotykanej w handlu), żółtej czy pomarańczowej. Są podobne do pomidora, mają galaretowaty miąższ i mało wyrazisty smak. Są też z nim spokrewnione – tak jak on należą do psiankowatych, choć krzewy cyfomandry osiągają rozmiary niewielkich drzewek.

</doc>
<doc id="739516" url="https://pl.wikipedia.org/wiki?curid=739516" title="Pomidor drzewiasty">
Pomidor drzewiasty



</doc>
<doc id="739519" url="https://pl.wikipedia.org/wiki?curid=739519" title="Marshall Allman">
Marshall Allman

Marshall Scott Allman (ur. 5 kwietnia 1984 w Austin) – amerykański aktor telewizyjny i filmowy. Występował w roli L.J. Burrowsa w serialu "Skazany na śmierć", produkcji Foksa.
Życiorys.
Urodził się i wychował w Austin w Teksasie jako syn Idanell Brown i Jamesa Martina Allmana Jr. Dorastał z bratem Davidem. W 2002 ukończył Austin High School. Był utalentowany plastycznie, a jego pasją była też piłka nożna. Brał udział w programie piłkarskim treningów olimpijskich, zanim rozdarł więzadło krzyżowe przednie, zakończył karierę piłkarską i pozostał zapalonym fanem tego sportu. Studiował aktorstwo w Playhouse West w Los Angeles.
Występował gościnnie w "Boston Public", "Bez śladu", "Filip z przyszłości", "Zwariowany świat Malcolma", "Kancelaria adwokacka" i "Krok od domu". Zagrał w "Little Black Book", "Dishdogz", "Shallow Ground" i "Hostage".
17 czerwca 2006 w Austin poślubił Jamie Anne Brown, z którą ma troje dzieci: córkę June Joanne oraz dwóch synów – Olivera Charlesa i Ashera Jamesa.

</doc>
<doc id="739523" url="https://pl.wikipedia.org/wiki?curid=739523" title="Dyluwium">
Dyluwium



</doc>
<doc id="739525" url="https://pl.wikipedia.org/wiki?curid=739525" title="Acharnejczycy">
Acharnejczycy

Acharnejczycy – najstarsza zachowana komedia Arystofanesa, a trzecia pod względem kolejności powstawnia, wystawiona w 425 p.n.e. na Lenajach. Zajęła w konkursie pierwsze miejsce; Arystofanes, prawdopodobnie bojąc się możliwych reperkusji ze strony Kleona, wystawił ją pod imieniem Kallistratosa. Najbardziej charakterystyczną cechą sztuki jest silne opowiedzenie się autora przeciw wojnie.
Treść.
Główna postać komedii, Dikajopolis (w przekładzie Stefana Srebrnego Prawogrodziec), wskutek działań wojennych (II wojna peloponeska) odizolowany od swej posiadłości wiejskiej, wykupuje pokój na trzydzieści lat za osiem drachm. Ściąga na siebie tym samym gniew tytułowych Acharnejczyków (chór mieszkańców Acharnei), którzy pragną odwetu na wrogu za zniszczenia na samym początku wojny. Przekonawszy ich za pomocą chwytów zaczerpniętych z tragedii Eurypidesa (i łachów żebraczych, pożyczonych od samego dramatopisarza), ustanawia strefę "wolnego handlu", wskutek czego popada w konflikt z wojowniczym Lamachosem; następuje agon, polegający na humorystycznym zestawieniu przygotowań Lamachosa do wojny i Dikajopolisa do uczty.
Nawiązania do istniejących osób.
Arystofanes w sztuce nawiązał do wielu znanych podówczas w Atenach postaci; z tych, do dziś potrafimy zidentyfikować:
Szczególnie atakowany jest Kleon; strateg ten wytoczył był wcześniej proces twórcy w związku z jego również negatywnym przedstawieniem w drugiej (chronologicznie) sztuce, "Babilończykach" (wystawionej w 426 p.n.e.), a stanie się postacią w następnej sztuce Arystofanesa, "Rycerzach".
W wielu miejscach komediopisarz nie oszczędza również Eurypidesa, oprócz przedstawienia jako jednej z postaci niejednokrotnie parodiując sceny z jego sztuk, bądź cytuje wprost, szczególniej z zachowanej Medei i z niezachowanego Telefosa.
Tłumaczenia.
Do najpopularniejszych tłumaczeń należą wersje Bogusława Butrymowicza, Stefana Srebrnego (pod tytułem "Acharniakowie") oraz Janiny Ławińskiej-Tyszkowskiej.

</doc>
<doc id="739532" url="https://pl.wikipedia.org/wiki?curid=739532" title="Punkt HS w skokach narciarskich">
Punkt HS w skokach narciarskich



</doc>
<doc id="739544" url="https://pl.wikipedia.org/wiki?curid=739544" title="Missouri (Indianie)">
Missouri (Indianie)

Missouri (ang. "Missouri" albo "Missouria") – lud indiański Ameryki Północnej z siouańskiej rodziny językowej, który zamieszkiwał nad brzegami rzeki Missouri w pobliżu ujścia rzeki Grand. Wojny i choroby przywleczone przez białych niemal wyniszczyły ich doszczętnie. Nieliczni, jacy przetrwali do dziś, występują jako Otoe i mieszkają w rezerwacie Otoe w Oklahomie. Nazwa ludu ma oznaczać „Lud Dłubanek”. W związku z tym, że przez wiele lat nazwę rzeki Missouri tłumaczono jako „Wielka Błotnista (rzeka)”, uważano, że nazwa ludu musi znaczyć to samo. Dopiero późniejsze badania (w XX wieku) dowiodły, że Missouri swą nazwę wywodzili od łodzi, nie od rzeki.
Nazwę ludu nosi stan Missouri i rzeka Missouri.

</doc>
<doc id="739545" url="https://pl.wikipedia.org/wiki?curid=739545" title="Kształtownik">
Kształtownik

Kształtownik, profil – element konstrukcyjny o dużej długości względem wymiarów stałego przekroju poprzecznego (rozumiany także jako pręt), wykonany najczęściej ze stali walcowanej lub giętej na zimno, stopów aluminium lub wytłoczony z tworzywa sztucznego (np. PVC).
Najczęściej stosowane kształtowniki stalowe przypominają w przekroju poprzecznym jedną z liter alfabetu, dlatego wyróżnia się następujące ich podstawowe typy:

</doc>
<doc id="739547" url="https://pl.wikipedia.org/wiki?curid=739547" title="Mobile (Indianie)">
Mobile (Indianie)

Mobile – maskogańskie plemię Indian Ameryki Północnej zamieszkujące podnóża wzgórz Choctaw Bluff w stanie Alabama nad rzeką o tej samej nazwie. Zniekształcony język międzyplemienny używany na terenach od Florydy po Luizjanę, a nawet wzdłuż rzeki Missisipi do ujścia rzeki Ohio, nazywany był wymiennie „językiem Mobile” lub też „językiem Czikasawów”.
Ich wielkim wodzem był Tuscaloosa, bardzo wysoki i obdarzony niezwykłym darem przywódczym Indianin, który pchnął swych współplemieńców do ataku na hiszpański fort Mabila. Hiszpanie zwyciężyli ponosząc wielkie straty w bitwie stoczonej jesienią 1540 roku (straty Indian wyniosły wówczas ponad 2500 zabitych i rannych). Resztki Mobilów zostały wchłonięte przez Czoktawów.
Od nazwy plemienia wzięły swoje imiona miasto, hrabstwo, zatoka i rzeka w stanie Alabama, a od imienia ich wodza nazwę swą wzięło miasto Tuscaloosa w tym samym stanie.

</doc>
<doc id="739549" url="https://pl.wikipedia.org/wiki?curid=739549" title="Gruszka żarowa">
Gruszka żarowa

Gruszka żarowa – konstrukcyjna część głowicy silnika spalinowego działającego w niespotykanym dziś (historycznym) układzie silnika średnioprężnego.
Była to celowo niechłodzona część głowicy, której wysoka temperatura umożliwiała zapłon paliwa (zwykle nafty). Przed rozruchem zimnego silnika gruszkę żarową należało wstępnie rozgrzać, do czego używano zazwyczaj lampy lutowniczej.

</doc>
<doc id="739550" url="https://pl.wikipedia.org/wiki?curid=739550" title="Modokowie">
Modokowie

Modokowie (nazwa własna "Mo'-dok") – niewielkie plemię Indian Ameryki Północnej spokrewnione z plemieniem Klamatów i zamieszkujące pierwotnie południowo-zachodnie obszary stanu Oregon. Chociaż zetknęli się z białymi później niż większość plemion Indian, to dali się poznać jako wrogo nastawieni wobec osadników, a zbrodnie popełniane przez obie strony przeszły do historii.
Znani są przede wszystkim z toczonej w latach 1872–1873 wojny Modoków, w czasie której wojska USA próbowały zapędzić ich do rezerwatu. Modokowie, pod wodzą Kintpuasha (przez białych zwanego „Kapitanem Jackiem”), próbowali odzyskać swe dawne tereny plemienne w dolinie Lost River w stanie Oregon.
Od stycznia do kwietnia 1873 roku niewielki oddział Modoków bronił się w wulkanicznych skałach przeciwko dużej liczbie żołnierzy. W końcu dotarła do nich grupa negocjatorów z generałem E. S. Canbym na czele, ale została wymordowana poza jednym z oficerów, ocalonym przez indiańską dziewczynę imieniem Toby Riddle. Ostatecznie wojsko przypuściło szturm i zmusiło Modoków do kapitulacji. Kintpuash i pięciu innych przywódców zostało straconych.
Ich imieniem nazwano hrabstwo w Kalifornii i kilka miejsc w stanach Arkansas, Georgia, Luizjana, Ohio, Karolina Południowa, Illinois i Indiana. W Oregonie i Kansas znajdują się szczyty zwane Modoc Point, a miejsce ich ostatniej bitwy w północnej Kalifornii znane jest jako Modoc Lava Beds.

</doc>
<doc id="739555" url="https://pl.wikipedia.org/wiki?curid=739555" title="Forst (powiat Karlsruhe)">
Forst (powiat Karlsruhe)

Forst – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Bruchsal. Leży ok. 20 km na północny wschód od Karlsruhe, przy autostradzie A5 i linii kolejowej Stuttgart – Mannheim.

</doc>
<doc id="739558" url="https://pl.wikipedia.org/wiki?curid=739558" title="Hambrücken">
Hambrücken

Hambrücken – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Bruchsal. Leży ok. 20 km na północny wschód od Karlsruhe, przy linii kolejowej Stuttgart – Mannheim.

</doc>
<doc id="739559" url="https://pl.wikipedia.org/wiki?curid=739559" title="Karlsdorf-Neuthard">
Karlsdorf-Neuthard

Karlsdorf-Neuthard – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Bruchsal. Leży ok. 15 km na północny wschód od Karlsruhe, przy autostradzie A5 i drodze krajowej B35.

</doc>
<doc id="739560" url="https://pl.wikipedia.org/wiki?curid=739560" title="Oberderdingen">
Oberderdingen

Oberderdingen (do 1964 Derdingen) – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba wspólnoty administracyjnej Oberderdingen. Leży w Kraichgau, nad rzeką Kraichbach, ok. 30 km na wschód od Karlsruhe, przy drodze krajowej B293 i linii kolejowej Stuttgart – Mannheim.

</doc>
<doc id="739562" url="https://pl.wikipedia.org/wiki?curid=739562" title="Kürnbach (powiat Karlsruhe)">
Kürnbach (powiat Karlsruhe)

Kürnbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład wspólnoty administracyjnej Oberderdingen. Leży w Kraichgau, ok. 33 km na wschód od Karlsruhe.

</doc>
<doc id="739566" url="https://pl.wikipedia.org/wiki?curid=739566" title="Oberhausen-Rheinhausen">
Oberhausen-Rheinhausen

Oberhausen-Rheinhausen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, wchodzi w skład związku gmin Philippsburg. Leży nad Renem, ok. 30 km na północ od Karlsruhe, przy granicy z Nadrenią-Palatynatem.

</doc>
<doc id="739570" url="https://pl.wikipedia.org/wiki?curid=739570" title="Malsch (powiat Karlsruhe)">
Malsch (powiat Karlsruhe)

Malsch – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży ok. 18 km na południe od Karlsruhe, przy autostradzie A5, drodze krajowej B3 i linii kolejowej Karlsruhe – Freudenstadt.

</doc>
<doc id="739573" url="https://pl.wikipedia.org/wiki?curid=739573" title="Marxzell">
Marxzell

Marxzell – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży w północnym Schwarzwaldzie, nad Alb, ok. 18 km na południe od Karlsruhe, przy linii kolejowej Albtalbahn (Ettlingen – Bad Herrenalb).

</doc>
<doc id="739580" url="https://pl.wikipedia.org/wiki?curid=739580" title="Pfinztal">
Pfinztal

Pfinztal – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe Leży nad rzeką Pfinz, ok. 12 km na wschód od Karlsruhe, przy drodze krajowej B10 i przy linii kolejowej Karlsruhe – Stuttgart.

</doc>
<doc id="739585" url="https://pl.wikipedia.org/wiki?curid=739585" title="Konwersatorium „Dialog 96”">
Konwersatorium „Dialog 96”

Konwersatorium: „Dialog '96” – forum dyskusyjne środowiska polonii chicagowskiej działające w latach 1996-2000 z inicjatywy dziennikarzy polonijnych, mające za cel zainteresowanie szerszych rzesz emigrantów z Polski tematami, które najczęściej do nich nie docierały z braku dostępu do książki, filmu, ogólnopolskiej dyskusji na dany temat. Warto zauważyć, że Konwersatorium powstało w czasie, gdy na rynku polonijnym nie było jeszcze telewizyjnych programów publicystycznych, ani powszechnego w okresie późniejszym dostępu do polskiej prasy.
Początki.
Wiosną 1996 r., pod patronatem Polskiego Instytutu Naukowego w Ameryce (ang. "Polish Instutute of Arts and Sciences in America " - PIASA), Oddział w Chicago, rozpoczęło swoją działalność Konwersatorium „Dialog '96” pomyślane jako środowiskowe forum dyskusyjne związane z kulturą, historią i sztuką polską oraz ich odbiorem w emigracyjnym środowisku. Ideę regularnych spotkań dyskusyjnych, umożliwiających publiczną reakcję wszystkim zainteresowanym, rzucił dr Wojciech Wierzewski (1941-2008), redaktor naczelny czasopisma „Zgoda”, prezes Oddziału PIASA, a jednocześnie autor radiowego programu „Kalejdoskop”, nadawanego w Chicago ze stacji WPNA 1490 AM. Jego najbliższym współpracownikiem był Piotr Domaradzki, dziennikarz, sekretarz redakcji Dziennika Związkowego, który podjął się pisania o konwersatoriach do prasy polonijnej i przygotowywania broszur „Dialog'96”. Blisko 40 znanych i aktywnych osób z kręgu chicagowskiej Polonii zgłosiło wstępny akces, by uczestniczyć jako paneliści, dyskutanci czy współorganizatorzy regularnych spotkań. Miejscem debat były: Centrum Kopernikowskie, Księgarnia D&amp;Z, Konsulat Generalny RP, Księgarnia Polonia Bookstore,a także studio telewizyjnego programu polonijnego „Polvision”.
Dzieje.
W pierwszym sezonie, 1996, debaty odbywały się co miesiąc. Towarzyszyły im stałe raporty w prasie polonijnej („Dziennik Związkowy” i „Gwiazda Polarna”), a także sprawozdania radiowe w programie „Kalejdoskop” (stacja WPNA 1490 AM w Oak Park pod Chicago), a po każdym spotkaniu ukazywała się broszura, przygotowywana przez Piotra Domaradzkiego, o objętości 10-16 stron, dokumentująca dokładnie odbytą imprezę. Spotkanie Konwersatorium rozpoczynało się zazwyczaj wystąpieniami wyznaczonych panelistów, którzy stawiali swoje, często polemiczne tezy, a następnie dyskusja przenosiła się na całe zgromadzone gremium. Każde ze spotkań było odmienne:
Pierwsze, poświęcone rozmowie na temat „Historii pisanej wciąż na nowo” rozpoczęło się przy „kwadratowym stole”, przy którym zasiedli historycy dr Wojciech Białasiewicz, Piotr Domaradzki, piszący weteran „karpatczyków”, Kazimierz Koszyca i Wojciech Wierzewski, wychodząc od sposobu interpretowania epoki stanisławowskiej oraz postaci ostatniego króla Polski, Stanisława Augusta Poniatowskiego w książce Adama Zamoyskiego, na użytek generalnej tezy o nieustannym kreowaniu obrazu przeszłości „na nowo”, w związku z potrzebami epoki.
Konwersatorium drugie „Co nakręca spiralę złej pamięci?” zostało sprowokowane przez pokaz filmu Mariana Marzyńskiego „Shtetl”, w amerykańskiej telewizji publicznej PBS, wywołującego silne reakcje sprzeciwu w polonijnej społeczności. Tym razem panel składał się z daleko większej ilości dyskutantów: historyka Johna Kulczyckiego ze State University of Illinois, reżysera filmowego Andrzeja Chudzińskiego, aktora Bogdana Łańko, dziennikarzy Jana Krawca, Piotra Domaradzkiego i Wojciecha Wierzewskiego.
Konwersatorium trzecie, „Świadectwo poezji pokolenia Złodziei Czereśni” stanowiło zaproszenie do rozmowy na temat twórczości Adama Lizakowskiego, poety emigracyjnego, który pisuje o doświadczeniach swego pokolenia, uchodźców z Polski z lat 1980., którzy przeszli przez obozy w Europie i starali się znaleźć swoje miejsce w Ameryce. Panelistami byli: polonistki Halina Czajkowska i Maria Zakrzewska, Kazimierz Koszyca, Piotr Domaradzki oraz Wojciech Wierzewski. W debacie głos zabrał również sam poeta, Adam Lizakowski.
Najpoważniejsze przedsięwzięcia.
Najpoważniejszym przedsięwzięciem sezonu stała się jednak letnia debata w studio telewizyjnym „Polvision” w Chicago, „Świadkowie: Kielce 1946” poświęcona pamiętnemu pogromowi w Kielcach, z udziałem zaproszonej publiczności (program został zarejestrowany i był emitowany w ramach programu tej stacji). Zaangażowana została trójka aktorów: Ewa Milde, Bogdan Łańko i Andrzej Szopa, którzy czytali fragmenty dokumentów rzucające światło na przebieg wydarzeń i ich ówczesne oceny w prasie polskiej i opiniach Zachodu. Panel złożony z historyków i publicystów: Andrzej Czuma, Wojciech Bialasiewicz, Piotr Domaradzki i Wojciech Wierzewski, podjął polemikę z utrzymywaną uporczywie tezą o „wybuchu w Kielcach polskiego antysemityzmu”, powołując się na wielorakie źródła oraz na nowo wydaną książkę Krzysztofa Kąkolewskiego „Umarły cmentarz”.
Na jesieni odbywały się kolejne spotkania dyskusyjne w księgarni „D&amp;Z” w Chicago wokół nowych książek: „Hanemann” Stefana Chwina, podejmującej wątek Niemców z Gdańska podczas II wojny światowej, „Strach być Polakiem” Henryka Pająka (rozmiary antypolonizmu i jego źródła), „Rozmowy o dialogu” ks. Waldemara Chrostowskiego, a także „Narodowy charakter Polaków” Edmunda Lewandowskiego. Wszystkie te konwersatoria otwierał wieloosobowy panel, a dyskusja znajdowała swoje odbicie w dokumentacyjnych broszurach przygotowywanych przez Piotra Domaradzkiego. W następnym sezonie to wydawnictwo przestało się - z przyczyn finansowych - ukazywać, natomiast wciąż na łamach dwutygodnika „Gwiazda Polarna” i gazety „Dziennik Związkowy” pojawiały się relacje ze spotkań.
Sezon drugi przyniósł sporo ciekawych gości, indywidualności autorskich oraz aktualnych wątków. W salach Konsulatu RP w Chicago odbyło się w lutym 1997 r. spotkanie z pisarzem – eseista, Charlesem Merrilem, autorem książki „Podróż” („The Journey”) zawierającej plon jego osobistych kontaktów z Polską i Polakami. Miesiąc później, w tym samym miejscu, pokazany został film TV Polskiej „Amerykański brzeg Leopolda Tyrmanda” skomentowany przez panel: Andrzej Czuma, Wojciech Wierzewski i Jacek Zieliński. W maju pojawił się brytyjski historyk Norman Davies, który przedstawił swoją najnowszą książkę „Dzieje Europy” („Europe”), a w czerwcu mieszkający w Kanadzie ukraiński historyk, dr Wiktor Poliszczuk, autor książki „Gorzka prawda”. Zainteresowanie wywołała wizyta w Chicago bohatera kontrowersyjnego filmu „Shtetl”, mieszkańca Briańska Zbigniewa Romaniuka, który wystąpił w konwersatorium „Dialog '96” w księgarni „D&amp;Z”.
Trzeci sezon konwersatorium w roku 1998, to seria spotkań, których punktem wyjścia stały się sporne książki sezonu, np. „Żydzi, Judaizm, Polska” Stanisława Krajewskiego (w panelu wystąpili: dr Tamara Trojanowska, ks. Stefan Filipowicz oraz Wojciech Wierzewski). „Dialog'96” gościł też Marka Brzezińskiego (syna Zbigniewa), który mówił o swojej książce „The Struggle for Constitutionalism in Poland”. Ostatnie badania nad zainteresowaniami i preferencjami Polonii zaprezentował dr Krzysztof Kubik na specjalnej prelekcji w Księgarni „D&amp;Z”. Oddzielną debatę poświęcono serii monografii poświęconych papieżowi Janowi Pawłowi II (Tada Szulca, Carla Bernsteina, Jonathana Kwitnego) komentowanych przez ks. Stefana Filipowicza i Wojciecha Wierzewskiego. Największe ożywienie wywołała wizyta Jerzego Roberta Nowaka, autora „Zagrożeń dla Polski i polskości”, który mówił o przestrogach (do tej pory nie sprawdzonych) dla Polski w roku 1999.
Ostatni sezon.
Rosnące koszty organizowania spotkań i związanych z nimi wysiłków, a także zawodowe obowiązki współpracowników, wpłynęły na mniej regularny tryb dalszych debat i spotkań autorskich, które od roku 1999 zaczęły się odbywać tylko okazjonalnie, głównie w Księgarni „Polonia”. Prowadził je Wojciech Wierzewski, a gośćmi byli m.in.: dr Eugeniusz Łazowski (autor wspomnień zat. „Prywatna wojna”), poeta i tłumacz polskiej poezji z Wielkiej Brytanii Adam Czerniawski, filmowiec z Polski Piotr Zarembski, autor filmu „Prywatna wojna Gan-Ganowicza”, pisarz z Polski Antoni Libera autor „Madame”, reżyser filmowy Jerzy Antczak i jego małżonka, aktorka Jadwiga Barańska (z okazji premiery ich filmu o Szopenie „Pragnienie miłości”), pisarz Henryk Skwarczyński (autor „Z różą i słowikiem w herbie”), poeta Adam Lizakowski (z okazji wydania albumu „Chicago City of Hope”), wydawca „Informatora Polonijnego”, Leszek Gil (przy okazji wejścia na rynek jego albumu fotograficznego o Chicago), a także badacze Polonii – dr Jarosław Rolicki z Krakowa i Marzena Ziejka z UJ. Gościem paru spotkań był wydawca z Torunia, Adam Marszałek, który przywiózł dwie książki Wojciecha Wierzewskiego wydane w jego oficynie – „Polskie Chicago” i „Pegaz za oceanem”, którym poświęcono dwa wieczory autorskie.
Konwersatorium zakończyło działalność w 2000 roku.

</doc>
<doc id="739586" url="https://pl.wikipedia.org/wiki?curid=739586" title="Sierakowo (powiat policki)">
Sierakowo (powiat policki)

Sierakowo (do 1945 niem. "Charlottenhof") – osada w Polsce położona w województwie zachodniopomorskim, w powiecie polickim, w gminie Police na skraju Puszczy Wkrzańskiej pomiędzy Pilchowem a Leśnem Górnym.
Przynależność polityczno-administracyjna:
Przez wieś prowadzi Szlak Pokoju. Przez wieś przepływa strumień Leśna.

</doc>
<doc id="739589" url="https://pl.wikipedia.org/wiki?curid=739589" title="Brzeźnica Książęca-Kolonia">
Brzeźnica Książęca-Kolonia

Brzeźnica Książęca-Kolonia (do 2009 "Karczunek") – wieś w Polsce położona w województwie lubelskim, w powiecie lubartowskim, w gminie Niedźwiada. Popularna nazwa miejscowości to Karczunek.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedźwiada.

</doc>
<doc id="739590" url="https://pl.wikipedia.org/wiki?curid=739590" title="Niedźwiada-Kolonia">
Niedźwiada-Kolonia

Niedźwiada-Kolonia – część wsi Niedźwiada w Polsce, położona w województwie lubelskim, w powiecie lubartowskim, w gminie Niedźwiada. Leży przy drodze wojewódzkiej nr 815. W latach 1975–1998 Niedźwiada-Kolonia należała administracyjnie do województwa lubelskiego.
Administracyjnie "Niedźwiada-Kolonia" jest sołectwem w gminie Niedźwiada. 

</doc>
<doc id="739591" url="https://pl.wikipedia.org/wiki?curid=739591" title="Zabiele-Kolonia">
Zabiele-Kolonia

Zabiele-Kolonia – nieoficjalna część wsi Zabiele w Polsce położona w województwie lubelskim, w powiecie lubartowskim, w gminie Niedźwiada.
W latach 1975–1998 miejscowość należała administracyjnie do województwa lubelskiego.
"Zabiele-Kolonia" jest sołectwem w gminie Niedźwiada. 

</doc>
<doc id="739596" url="https://pl.wikipedia.org/wiki?curid=739596" title="Chemnitz Hauptbahnhof">
Chemnitz Hauptbahnhof

Chemnitz Hauptbahnhof – główny dworzec kolejowy w Chemnitz, w Saksonii, w Niemczech.

</doc>
<doc id="739598" url="https://pl.wikipedia.org/wiki?curid=739598" title="Darmstadt Hauptbahnhof">
Darmstadt Hauptbahnhof

Darmstadt Hauptbahnhof – główny dworzec kolejowy w Darmstadt, w Hesji, w Niemczech. Dziennie obsługuje około 220 pociągów i 30 tys. pasażerów.

</doc>
<doc id="739604" url="https://pl.wikipedia.org/wiki?curid=739604" title="Kosmos (rakieta)">
Kosmos (rakieta)

Kosmos – rodzina radzieckich rakiet nośnych. Budowane w oparciu o dwie rakiety balistyczne średniego zasięgu, R-12 i R-14. Zapoczątkowana przez rakietę Kosmos 63S1 w roku 1961. Zastąpiona przez jej modyfikację, Kosmos 63S1M (1965). Kolejnym wariantem była rakieta Kosmos 11K63 (1966). Po nich nazwę "Kosmos" otrzymały rakiety budowane w oparciu o R-14. Były to, chronologicznie: Kosmos 65S3 (1964), Kosmos 11K65 (1966), Kosmos 11K65M (1967), Kosmos 65MP (1973).
Współcześnie używany jest jedynie model Kosmos 3M. Od 1967 roku startował 445 razy. Jest on dalej rozwijany, a jego najnowszym wariantem będzie rakieta Kosmos 3MU.
Nazewnictwo.
Rakiety rodziny "Kosmos" miały co najmniej dwie nazwy radzieckie i trzy nadane przez USA lub Europę.

</doc>
<doc id="739607" url="https://pl.wikipedia.org/wiki?curid=739607" title="Hannukah">
Hannukah



</doc>
<doc id="739610" url="https://pl.wikipedia.org/wiki?curid=739610" title="Gródź wodoszczelna">
Gródź wodoszczelna

Gródź wodoszczelna – element konstrukcyjny kadłuba dzielący jednostkę pływającą na przedziały wodoszczelne. 
Gródź ta sięga od pokładu głównego (grodziowego) do dna statku (okrętu). W zależności od usytuowania grodzi względem osi kadłuba wyróżnia się grodzie wodoszczelne poprzeczne lub podłużne. Wzmacniają one szkielet jednostki pływającej oraz przyczyniają się do zwiększenia jej niezatapialności. Projektowane są w taki sposób, aby ich wytrzymałość sprostała naporowi wody wypełniającej całkowicie przedział wodoszczelny. W celu zapewnienia komunikacji pomiędzy sąsiadującymi przedziałami wodoszczelnymi grodzie te wyposaża się w drzwi wodoszczelne.
Na mniejszych jednostkach (np. większych jachtach) dwie grodzie poprzeczne oddzielają trzy przedziały wodoszczelne: forpik, śródokręcie, achterpik. Na większych ich liczba może dochodzić do kilku - kilkunastu. Duże okręty wojenne lub duże statki o zwiększonych wymaganiach dotyczących bezpieczeństwa (np. zbiornikowce typu B-max, C-max, V-max) posiadają również grodzie podłużne.

</doc>
<doc id="739611" url="https://pl.wikipedia.org/wiki?curid=739611" title="Czepino (przystanek kolejowy)">
Czepino (przystanek kolejowy)

Czepino – przystanek kolejowy w Czepinie, w województwie zachodniopomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="739612" url="https://pl.wikipedia.org/wiki?curid=739612" title="Maria Broniewska">
Maria Broniewska

Maria Broniewska-Pijanowska ("Maja" Broniewska, "Maryla" Broniewska; ur. 8 października 1931 w Warszawie) – polska aktorka teatralna i filmowa.
Życiorys.
Karierę aktorską rozpoczęła jako ośmiolatka w 1939, występując w filmie "Przez łzy do szczęścia". Popularność zdobyła pod koniec lat 40. XX wieku za sprawą jednej z głównych ról w filmie "Ulica Graniczna" (1948).
Debiut teatralny Broniewskiej miał miejsce w 1954. W 1956 ukończyła studia na Wydziale Aktorskim Państwowej Wyższej Szkoły Teatralnej im. Aleksandra Zelwerowicza w Warszawie. Występowała w Teatrze Młodej Warszawy (1956–1957), Teatrze Klasycznym w Warszawie (1957–1961; 1965–1972) i Teatrze Studio w Warszawie (1972–1977).
Udzielała się także w Teatrze Telewizji. W latach 1957–1999 zagrała w 14 spektaklach telewizyjnych. Ma na koncie również role dubbingowe. W XXI w. występuje głównie na małym ekranie. W 2016 roku zagrała główną rolę w serialu internetowym "Rozmowy z babcią".
Życie prywatne.
Jest córką Zbigniewa Kornackiego i Marii Zarębińskiej, przybraną córką Władysława Broniewskiego, żoną krytyka filmowego, reżysera i scenarzysty Lecha Pijanowskiego, matką prezentera telewizyjnego Wojciecha Pijanowskiego. Spokrewniona z aktorką Olgą Koszutską, ciotka działacza sportowego Michała Listkiewicza.
Nagrody.
W 1996 w uznaniu zasług dla Stolicy Rzeczypospolitej Polskiej uhonorowana została Nagrodą Miasta Stołecznego Warszawy.
Publikacje.
W 2016 roku ukazała się książka "44739. Wspomnienie o Marii Zarębińskiej – aktorce" (Wydawnictwo Adam Marszałek, Toruń), która w części jest zapisem rozmowy Anety Kolańczyk z Marią Broniewską.

</doc>
<doc id="739615" url="https://pl.wikipedia.org/wiki?curid=739615" title="Mercury-Scout 1">
Mercury-Scout 1

Mercury-Scout 1 (MS-1) – nieudany testowy lot bezzałogowy w ramach programu Mercury. Rakieta Blue Scout 2 z małym satelitą miała sprawdzić działanie globalnej sieci śledzenia i łączności, która miała być użyta przy załogowych lotach kapsuł Mercury. Satelita w kształcie prostopadłościanu miał funkcjonować na orbicie przez 18,5 godziny. Był to pierwszy test rakiety nośnej Scout. Start się nie powiódł, w związku z czym zrezygnowano z dalszych prób wykorzystywania rakiety Scout do wyniesienia satelitów testowych na orbitę. Działania globalnej sieci śledzenia i łączności sprawdzono w trakcie lotów Merkury-Atlas.
Rakieta wystartowała 1 listopada 1961 roku o godzinie 15:32 GMT z Przylądka Canaveral, ze stanowiska LC18B. Wkrótce po starcie zaczęła jednak doświadczać chaotycznych ruchów i przeciążeń aerodynamicznych. W 43. sekundzie lotu uległa samozniszczeniu na rozkaz wydany przez oficera bezpieczeństwa kosmodromu.

</doc>
<doc id="739618" url="https://pl.wikipedia.org/wiki?curid=739618" title="Błoto morenowe">
Błoto morenowe



</doc>
<doc id="739622" url="https://pl.wikipedia.org/wiki?curid=739622" title="Linia kolejowa Belgrad – Bar">
Linia kolejowa Belgrad – Bar

Linia kolejowa Belgrad – Bar – linia kolejowa łącząca stolicę Serbii Belgrad z miastem portowym Bar w Czarnogórze została wybudowana w latach 70. XX wieku. Linia jest zelektryfikowana. Linia ta, szczególnie na odcinku Podgorica – Požega charakteryzuje się wybitnie górskim profilem. Na całej linii, długości 454,8 km (z czego 277,6 km przypada na odcinek serbski, 167,4 km na odcinek czarnogórski a 9,8 w Bośni i Hercegowinie) znajdują się 254 tunele o łącznej długości 114 km oraz 435 wiaduktów o łącznej długości 14,5 km. Najdłuższymi tunelami są "Sozina" (6,17 km) oraz "Zlatibor" (6,13 km). Kanion Mala Rijeka kolej pokonuje najdłuższym na trasie mostem, mającym 499 m długości i 200 m wysokości, który jest najwyższym na świecie wiaduktem kolejowym. Linia kolejowa Belgrad – Bar uważana jest za jedną z najpiękniejszych linii kolejowych w Europie, nazywana w obu krajach "koleją snów".

</doc>
<doc id="739628" url="https://pl.wikipedia.org/wiki?curid=739628" title="Nicholson Baker">
Nicholson Baker

Nicholson Baker (ur. 7 stycznia 1957 roku w Rochester, w stanie Nowy Jork) – pisarz amerykański skupiający się na przedstawianiu strumienia świadomości. Znany jest też ze swojej walki o ratowanie starych książek i czasopism, które zastępowane są w bibliotekach mikrofilmami.
Najbardziej cenione jego powieści to "The Mezzanine", "Vox" oraz "A Box of Matches".
"The Mezzanine": młody pracownik biurowy rozmyśla i wspomina w windzie biurowca w drodze do pracy.
"Vox": opowiada o sesji telefonicznego seksu między dwójką samotnych młodych ludzi. Monica Lewinsky podarowała jeden egzemplarz tej książki Billowi Clintonowi.
"A Box of Matches": poranne refleksje i wspomnienia narratora w średnim wieku, dotyczące głównie życia rodzinnego.
To nurt Joyce’a i Butora.

</doc>
<doc id="739633" url="https://pl.wikipedia.org/wiki?curid=739633" title="Abinsk">
Abinsk

Abinsk (ros. "Абинск") – miasto w Rosji, w Kraju Krasnodarskim, centrum administracyjne rejonu abinskiego.
Miasto położone nad rzeką Abin (lewy dopływ rzeki Kubań) na Nizinie Kubańsko-Przyazowskiej, przy autostradzie Krasnodar-Anapa, 80 km od Krasnodaru, 12 km od Krymska.
W II wieku naszej ery wymieniane jest miasto Abin nad rzeką o tej samej nazwie. Miasto założone jako Abinskaja w 1836 po deportacji w 1834 osiadłych tu Czerkiesów do Turcji. W 1962 osiedle typu miejskiego Abinskij, a w 1963 nadano prawa miejskie Abinskowi.

</doc>
<doc id="739635" url="https://pl.wikipedia.org/wiki?curid=739635" title="Silnik średnioprężny">
Silnik średnioprężny

Silnik średnioprężny (znany też pod nazwą silnik o zapłonie żarowym) — silnik spalinowy, konstrukcyjnie historyczny, w którym zapłon paliwa następuje w nagrzanej, niechłodzonej gruszce żarowej. Obecnie w silnikach Diesla zapłon inicjowany jest przez wysoki stopień sprężania (16 - 22), co powoduje wytworzenie temperatury zapłonu w cylindrze. W silniku żarowym zamiast wysokiego sprężenia stosowano mocno rozgrzany (do czerwoności) fragment komory spalania (tzw. grusza żarowa).
Początki.
Autorem pierwszego takiego silnika oraz patentu na niego jest Herbert Akroyd Stuart. Opracował i zgłosił go do opatentowania w maju 1890 r.
Silniki te pracowały przy stopniu sprężania od 4,5 (Ursus C-45 – 4,75), a więc niższym niż stopień sprężania silników benzynowych. Można je było zasilać niemal każdym dostępnym paliwem - benzynami lekkimi, spirytusem, naftą, benzynami ciężkimi, olejem napędowym (używanym najczęściej), parafiną lub mazutem.
Silniki tej konstrukcji mogły pracować w obiegu dwusuwowym lub czterosuwowym. W pierwszym przypadku głowica nie zawierała zaworów, a ładunek był zasysany do skrzyni korbowej skąd po niewielkim sprężeniu (1,15-1,25 atm) kanałem przelotowym dostawał się nad tłok do cylindra, jak w klasycznych silnikach dwusuwowych z przepłukiwaniem poprzecznym. Dlatego stosowano tłok z deflektorem, który zapobiegał przedmuchom świeżego powietrza wprost do kanałów wylotowych. W obiegu czterosuwowym były dwa zawory w głowicy, dodatkowo wyposażone w odprężnik dla ułatwienia rozruchu.
Zalety i wady.
Silniki średnioprężne cechują się zaletami takimi jak:
Mają też i wady takie jak:
Był stosowany zasadniczo do napędu stacjonarnych urządzeń i ciągników rolniczych np. Ursus C-45. W ich produkcji specjalizowała się firma Lanz Bulldog od roku 1921 stosując go w swych ciągnikach rolniczych aż do połowy lat 50.
Silnik średnioprężny należy do silników o znaczeniu historycznym, jego rola w Polsce była istotna tuż po zakończeniu II wojny światowej, w zniszczonym działaniami wojennymi kraju, gdzie nie było dostępu do specjalistycznych narzędzi a liczyła się prostota budowy i eksploatacji.

</doc>
<doc id="739637" url="https://pl.wikipedia.org/wiki?curid=739637" title="Paweł Sulmicki">
Paweł Sulmicki

Paweł Sulmicki vel Paweł Szynkaruk (ur. 4 czerwca 1909 w Sulmicach, gm. Skierbieszów, zm. 16 sierpnia 1980 w Sulmicach) – porucznik saperów Wojska Polskiego II Rzeczypospolitej, inżynier i ekonomista.
Życiorys.
Po zdaniu matury w 1927 rozpoczął studia na Wydziale Prawa Uniwersytetu Warszawskiego. Po roku przerwał studia ze względu na brak środków. Wstąpił do Szkoły Podchorążych Piechoty skąd po rocznej nauce został przeniesiony do Szkoły Podchorążych Inżynierii w Warszawie. Szkołę ukończył z pierwszą lokatą w 1932.
W latach 1932–1938 służył w 1 batalionie saperów Legionów i Centrum Wyszkolenia Saperów w twierdzy modlińskiej. W 1938 rozpoczął studia w Wyższej Szkole Wojennej w Warszawie (XIX promocja).
Brał udział w kampanii wrześniowej i kampanii francuskiej w 1940. W maju 1940 pełnił służbę w 1 Modlińskim batalionie saperów na stanowisku dowódcy plutonu. Został internowany w Szwajcarii. Skorzystał z możliwości bezpłatnego studiowania na uniwersytetach szwajcarskich. Po ukończeniu studiów ekonomicznych uzyskał doktorat. W listopadzie 1945 wrócił do Polski.
W latach 1945–1948 pracował w Centralnym Urzędzie Planowania na stanowisku zastępcy dyrektora departamentu. W latach 1948–1950 w Narodowym Banku Polskim jako kierownik działu. Jednocześnie w latach 1947–1949 wykładał ekonomię polityczną na UAM.
W 1950 w czasie czystek stalinowskich został zwolniony z pracy. Przez kilkanaście miesięcy pracował jako palacz w kotłowni. Dostał zakaz nauczania oraz nie uznano uzyskanego w Szwajcarii stopnia naukowego doktora. Znalazł zatrudnienie w Związku Spółdzielni Spożywców „Społem”. Przez sześć lat pracował jako kreślarz i księgowy.
W 1956 rozpoczął pracę w Komisji Planowania (PKPG) na stanowisku radcy. W 1957 przeniósł się do Narodowego Banku Polskiego, gdzie pełnił funkcję dyrektora biura ekonomicznego. Pracę nauczyciela akademickiego wznowił w 1957. Tytuł doktora nauk ekonomicznych uzyskał po raz drugi w roku 1959. W 1961 uzyskał habilitację. Wykładał w SGPiS, na Uniwersytecie Warszawskim oraz na uniwersytetach zagranicznych. Nie wstąpił do PZPR ani do żadnej innej organizacji politycznej.
Zmarł nagle na zawał serca. Został pochowany na cmentarzu przy kościele parafialnym w Kalinówce (gm. Skierbieszów).
W 1996 Senat Szkoły Głównej Handlowej nadał imię Sulmickiego jednej z sal w Gmachu Głównym uczelni. Imię profesora nosi też gmach Collegium Novum Wyższej Szkoły Zarządzania i Administracji w Zamościu.
Jego bratanek, Jan Sulmicki, w 2006 był kandydatem prezydenta Lecha Kaczyńskiego na prezesa NBP, jednak sam kandydat wycofał swoją kandydaturę z powodów rodzinnych.

</doc>
<doc id="739638" url="https://pl.wikipedia.org/wiki?curid=739638" title="Proces barceloński">
Proces barceloński

Partnerstwo Eurośródziemnomorskie, proces barceloński – platforma współpracy państw członkowskich Unii Europejskiej oraz 12 państw basenu Morza Śródziemnego (Maroko, Algieria, Tunezja, Egipt, Izrael, Autonomia Palestyńska, Liban, Jordania, Syria, Turcja) zainicjowana w Barcelonie w 1995 roku. Współpraca obejmuje trzy dziedziny: kwestie polityczne i bezpieczeństwo, gospodarkę i finanse oraz partnerstwo społeczne, kulturalne i humanitarne.
Od listopada 1995 w ramach tzw. procesu barcelońskiego Wspólnota Europejska buduje wraz z 12 państwami Magrebu (Maroko, Algieria, Tunezja, Egipt) i Bliskiego Wschodu strefę pokoju i stabilizacji. W zakresie Wspólnej Polityki Handlowej proces barceloński miał doprowadzić do stworzenia w 2010 roku strefy wolnego handlu poprzez zawarcie umów stowarzyszeniowych z państwami śródziemnomorskimi. Malta i Cypr są już w UE.
Unia na rzecz Regionu Morza Śródziemnego.
14 marca 2008 podczas szczytu Rady Europejskiej został zaakceptowany przez przywódców państw UE wstępny projekt utworzenia Unii na rzecz Regionu Morza Śródziemnego. Przyjęta wersja projektu zakładała wejście w struktury Unii na rzecz Regionu Morza Śródziemnego wszystkich państw członkowskich UE, podczas gdy pierwotna wersja prezydenta Francji Nicolasa Sarkozy’ego mówiła o przystąpieniu do niej jedynie państw Unii położonych nad Morzem Śródziemnym. Rozszerzenie projektu na całą Unię Europejską nastąpiło po interwencji kanclerz Niemiec Angeli Merkel.

</doc>
<doc id="739641" url="https://pl.wikipedia.org/wiki?curid=739641" title="Partnerstwo eurośródziemnomorskie">
Partnerstwo eurośródziemnomorskie



</doc>
<doc id="739646" url="https://pl.wikipedia.org/wiki?curid=739646" title="Regis (niziołek)">
Regis (niziołek)



</doc>
<doc id="739647" url="https://pl.wikipedia.org/wiki?curid=739647" title="Doktorzy honoris causa Wyższej Szkoły Rolniczej i Akademii Rolniczo-Technicznej w Olsztynie">
Doktorzy honoris causa Wyższej Szkoły Rolniczej i Akademii Rolniczo-Technicznej w Olsztynie

Tytuł doktora honoris causa Wyższej Szkoły Rolniczej i Akademii Rolniczo-Technicznej w Olsztynie (zmiana nazwy uczelni nastąpiła w 1972) otrzymały następujące osoby:

</doc>
<doc id="739648" url="https://pl.wikipedia.org/wiki?curid=739648" title="Czerwony Sztandar (periodyk po polsku)">
Czerwony Sztandar (periodyk po polsku)

Czerwony Sztandar, "Gazeta Codzienna Zarządu Politycznego Frontu Ukraińskiego" – dziennik wydawany w języku polskim we Lwowie po agresji ZSRR na Polskę 17 września 1939 przez okupacyjne władze sowieckie. Pierwsze 10 numerów ukazało się w Tarnopolu od 5 października 1939 dziennik ukazywał się we Lwowie aż do agresji III Rzeszy na ZSRR 22 czerwca 1941 i zakończenia sowieckiej okupacji Lwowa. Ostatni (150) numer ukazał się 27 czerwca 1941.
Nakład wynosił 40 tys. egzemplarzy. Pismo było organem Lwowskiego Komitetu Obwodowego i Miejskiego Komunistycznej Partii (bolszewików) Ukrainy. Redaktorem naczelnym byli: Józef Mańkowski (w okresie tarnopolskim), J. Markiewicz (do 3 listopada 1939), ponownie Józef Mańkowski (do 22 kwietnia 1941), następnie Eugeniusz Radecki. Zastępcą redaktora naczelnego był Witold Kolski, sekretarzem redakcji Wiktor Grosz.
Swoje teksty zamieszczali na jego łamach: Wanda Wasilewska, Julian Stryjkowski, Leon Chwistek, Władysław Broniewski, Stanisław Jerzy Lec, Janina Broniewska, Lucjan Szenwald, Tadeusz Boy-Żeleński i inni. 
W sierpniu 1940 Wszechzwiązkowy Komitet dla Spraw Szkół Wyższych zaprosił polskich uczonych z lwowskich uczelni do zwiedzenia Moskwy i jej placówek naukowych. Pod koniec września 1940 ukazywały się na łamach gazety na temat tej podróży teksty profesorów: Minkiewicza, Nowickiego, Bartla, Kulczyńskiego, Cieszyńskiego, Ochęduszki, Piłata, Rosłońskiego i Żeleńskiego. Spośród 18 uczestników wycieczki 7 profesorów zostało rozstrzelanych przez Einsatzkommando zur besonderen Verwendung 4 lipca 1941, po rozpoczęciu okupacji Lwowa przez III Rzeszę.

</doc>
<doc id="739649" url="https://pl.wikipedia.org/wiki?curid=739649" title="Interakcja transakcyjna">
Interakcja transakcyjna

Interakcja transakcyjna to proces wymiany nagród i kar pomiędzy jednostkami biorącymi udział w procesie komunikacji (wymiana „coś za coś”). Przykładem owej interakcji może być otrzymanie dyplomu za dobrą naukę.

</doc>
<doc id="739652" url="https://pl.wikipedia.org/wiki?curid=739652" title="Herb Pasewalku">
Herb Pasewalku

Herb Pasewalku stanowią 3 głowy gryfów na granatowym tle, symbolizujące czasy panowania książąt pomorskich z dynastii Gryfitów: Bogusława V, Barnima V i Warcisława V.

</doc>
<doc id="739654" url="https://pl.wikipedia.org/wiki?curid=739654" title="Kazimierz Sikorski (geodeta)">
Kazimierz Sikorski (geodeta)

Kazimierz Sikorski (ur. 25 listopada 1940 w Radziejowie, zm. 15 września 1998) − geodeta polski, profesor Akademii Rolniczo-Technicznej w Olsztynie, działacz sportowy.
W 1965 ukończył studia w Moskiewskim Instytucie Inżynierów Urządzeń Rolnych. Po odbyciu stażu w tymże roku podjął pracę w Studium Geodezji i Urządzeń Rolnych Wyższej Szkoły Rolniczej w Olsztynie (od 1972 Akademia Rolniczo-Techniczna) w charakterze asystenta. Z uczelnią tą pozostał związany do końca życia. Na Politechnice Warszawskiej obronił w 1971 doktorat nauk technicznych, a w 1980 habilitował się. Od 1988 był profesorem nadzwyczajnym, od 1992 profesorem zwyczajnym, w latach 1981-1990 pełnił funkcję dziekana Wydziału Geodezji i Urządzeń Rolnych Akademii Rolniczo-Technicznej. Organizował i od 1995 kierował Katedrą Fotogrametrii i Teledetekcji na tym wydziale. Brał udział w pracach Komitetu Geodezji Polskiej Akademii Nauk, Komitetu Badań Kosmicznych i Satelitarnych PAN, Stowarzyszenia Geodetów Polskich, Polskiego Towarzystwa Fotogrametrii i Teledetekcji.
W pracy naukowej zajmował się teorią opracowywania wyników pomiarów geodezyjnych, fotogrametrią, teledetekcją. Rozwinął metody cyfrowego opracowywania zdjęć lotniczych i satelitarnych. Był autorem przeszło 100 prac naukowych, wypromował pięciu doktorów.
Znany był jako działacz sportowy, wiceprezes i prezes uczelnianego Akademickiego Związku Sportowego w Olsztynie. Pełnił m.in. funkcję pełnomocnika rektora ART ds. sportu, zajmując się modernizacją obiektów sportowych w olsztyńskim miasteczku akademickim Kortowie. Jego imię nadano kortowskiemu stadionowi lekkoatletycznemu.

</doc>
<doc id="739655" url="https://pl.wikipedia.org/wiki?curid=739655" title="Kazimierz Sikorski">
Kazimierz Sikorski



</doc>
<doc id="739656" url="https://pl.wikipedia.org/wiki?curid=739656" title="CLIP">
CLIP

CLIP (ang. "Calling Line Identification Presentation") – wyświetlanie numeru telefonu osoby do nas dzwoniącej.
Usługa CLIP polega na tym, że na aparacie telefonicznym odbiorcy (lub innym urządzeniu podłączonym do linii telefonicznej) wyświetla się numer telefonu dzwoniącego. Numer nie pojawi się, jeśli telefon dzwoniący ma włączoną usługę CLIR.

</doc>
<doc id="739657" url="https://pl.wikipedia.org/wiki?curid=739657" title="Stała sedymentacji Svedberga">
Stała sedymentacji Svedberga

Stała sedymentacji Svedberga, stała Svedberga, S – współczynnik określający szybkość poruszania się cząstek koloidalnych pod wpływem sił odśrodkowych w ultrawirówkach, czyli sedymentację.
Stała sedymentacji jest definiowana wzorem
gdzie:
Jednostką stałej sedymentacji jest s lub swedberg (1 swedberg = 10−13 s)
W biochemii współczynnik ten stosuje się do określenia masy, wielkości np. rybosomów. Aby sprawdzić stałą sedymentacji, trzeba zmiażdżyć takie organellum komórkowe i wprawić w bardzo szybki ruch wirowy. W zależności od masy organellum będzie albo opadać, albo zostawać na wierzchu.

</doc>
<doc id="739658" url="https://pl.wikipedia.org/wiki?curid=739658" title="Stała Svedberga">
Stała Svedberga



</doc>
<doc id="739659" url="https://pl.wikipedia.org/wiki?curid=739659" title="Ahmad Shah Durrani">
Ahmad Shah Durrani



</doc>
<doc id="739660" url="https://pl.wikipedia.org/wiki?curid=739660" title="COLP">
COLP

COLP (ang. "Connected Line identification Presentation") - wyświetlanie numeru telefonu z którym się właśnie połączyliśmy.
Usługa COLP polega na tym, że osoba dzwoniąca widzi docelowy numer pod który się połączyła. Ma to szczególne znaczenie, jeśli nasza rozmowa została przekierowana pod inny numer (nawet wielokrotnie). Należy pamiętać, że numer pod który się dodzwoniliśmy nie wyświetli się, jeśli abonent docelowy ma włączoną usługę COLR.

</doc>
<doc id="739663" url="https://pl.wikipedia.org/wiki?curid=739663" title="Biskupi pomorscy">
Biskupi pomorscy



</doc>
<doc id="739668" url="https://pl.wikipedia.org/wiki?curid=739668" title="Wiesław Dębski (dziennikarz)">
Wiesław Dębski (dziennikarz)

Wiesław Dębski (ur. 18 stycznia 1953 w Wałczu) – polski dziennikarz, publicysta.
Życiorys.
Ukończył studia z dziedziny politologii na Uniwersytecie im. Adama Mickiewicza w Poznaniu. Był pracownikiem Socjalistycznego Związku Studentów Polskich (1979–1982). W latach 1982–1990 pracował dla „Trybuny Ludu”, był m.in. korespondentem w Moskwie. Po upadku PRL przeszedł do „Trybuny”, której redaktorem naczelnym był w latach 2005–2006. Zastąpił na tym stanowisku Marka Barańskiego, który po kilku miesiącach powrócił na stanowisko. 14 grudnia 2007 ponownie zmienił Barańskiego, obejmując funkcję redaktora naczelnego dziennika, którą sprawował aż do ukazania się ostatniego numeru.
Przez pewien czas Dębski był niezależnym publicystą i komentatorem. Publikował w „Rzeczpospolitej”, jest częstym gościem w programach TVN24: Skanerze Politycznym i Loży Prasowej, a także w programie Plusy dodatnie, plusy ujemne. Można go także usłyszeć w audycji Śniadanie w Trójce w Programie Trzecim Polskiego Radia. Obecnie współpracuje z portalem Wirtualna Polska, dla którego pisze felietony i przeprowadza wywiady z politykami.
W latach 1976–1990 należał do PZPR, obecnie bezpartyjny. Od 1988 r. był członkiem Stowarzyszenia Dziennikarzy PRL (następnie: RP).

</doc>
<doc id="739670" url="https://pl.wikipedia.org/wiki?curid=739670" title="COLR">
COLR

COLR (ang. "Connected Line identification Restriction") – blokada wyświetlania numeru pod który się dodzwoniono.
Usługa COLR polega na tym, że osoba, która się do nas dodzwoniła, nie dostanie informacji o tym pod jaki konkretnie numer się dodzwoniła. Przykład: Obsługa klienta - abonent dzwoni na numer firmowy, po czym zostaje przekierowany pod numer lokalnego przedstawiciela. Dzwoniący nie musi (lub nie powinien) znać numeru telefonu przedstawiciela, ponieważ oficjalnym numerem jest jeden główny numer firmowy.

</doc>
<doc id="739671" url="https://pl.wikipedia.org/wiki?curid=739671" title="Siarczan żelaza(III)">
Siarczan żelaza(III)

Siarczan żelaza(III) – nieorganiczny związek chemiczny, sól kwasu siarkowego i żelaza na +III stopniu utlenienia. Tworzy bezbarwne, żółtawe kryształy, bezwodny stanowi białożółty bezpostaciowy proszek. Jego 40% wodny roztwór stosowany jest jako koagulant w procesie oczyszczania ścieków.
Otrzymywanie.
Siarczan żelaza(III) otrzymuje się przez utlenianie gorącego roztworu siarczanu żelaza(II) w obecności kwasu siarkowego:

</doc>
<doc id="739675" url="https://pl.wikipedia.org/wiki?curid=739675" title="Funkcja gwarancyjna prawa">
Funkcja gwarancyjna prawa

Funkcja gwarancyjna prawa – zasada gwarantująca, że adresaci normy prawnej, którzy nie naruszą określonej w niej zasad postępowania, nie poniosą negatywnych konsekwencji ze strony państwa. Szczególne znaczenie funkcja ta ma na gruncie prawa karnego. Ustanawiając sankcję prawnokarną za naruszenie lub narażenie określonych dóbr (penalizacja), ustawodawca daje wyraz swojej woli zapewnienia tym dobrom poszanowania (funkcja ochronna prawa), lecz jednocześnie gwarantuje tym, którzy nie popełnią czynu zabronionego przez ustawę karną, że nie będą pociągnięci do odpowiedzialności karnej. Gwarantuje też, że za naruszenie norm prawa karnego może zostać wymierzona tylko wyraźnie określona w przepisie prawa kara. Wyrazem gwarancyjnej funkcji prawa karnego są zasady "nullum crimen sine lege" i "nulla poena sine lege", a także "lex severior retro non agit".
Funkcja gwarancyjna prawa wyznacza granicę między zakresem uprawnień państwa, a sferą praw i wolności jednostki. Chroni ona jednostkę przed arbitralną ingerencją ze strony władzy publicznej. Prawo musi wyraźnie określać, jakie zachowania jednostki są zabronione. Jeżeli określone postępowanie nie jest w sposób wyraźny zakazane, to jest ono dozwolone. Z drugiej strony, władza publiczna może działać jedynie w zgodzie z zasadą legalizmu, a więc w oparciu o istniejące normy prawne, powinna przy tym wskazywać podstawę prawną działań, które podejmuje.

</doc>
<doc id="739679" url="https://pl.wikipedia.org/wiki?curid=739679" title="Maksymilian III Józef Wittelsbach">
Maksymilian III Józef Wittelsbach

Maksymilian III Józef Karol Jan Leopold Ferdynand Nepomuk Aleksander Wittelsbach (ur. 28 marca 1727 w Monachium, zm. 30 grudnia 1777 tamże) – elektor Bawarii w latach 1745–1777.
Życiorys.
Był synem cesarza Karola VII Bawarskiego i jego żony Marii Amalii Habsburg. Jego dziadkami byli: elektor Bawarii Maksymilian II Emanuel Wittelsbach i Teresa Kunegunda Sobieska oraz cesarz rzymski Józef I Habsburg i Wilhelmina Amalia Brunszwicka.
Elektor przejął kraj zniszczony działaniami wojennymi toczącej się wojny o sukcesję austriacką. Udało mu się jednak dość szybko uporać ze zniszczeniami tak, że mógł wkrótce przejść do reformowania swego państwa. Wziął udział w wyborach króla Niemiec 13 września 1745 roku we Frankfurcie, na których obwołano królem i cesarzem Franciszka I Lotaryńskiego.
W roku 1747 w pałacu w Nymphenburgu otworzył manufakturę porcelany. W 1759 powstała pierwsza bawarska akademia naukowa z prawdziwego zdarzenia – Bawarska Akademia Nauk. W latach 1751–1753 bawarski architekt pochodzenia belgijskiego François de Cuvilliés zbudował na życzenie Maksymiliana tzw. Cuvilliés-Theater w budynku pałacu elektorskiego Residenz. W teatrze tym wystawiono m.in.: "Idomeneo" Mozarta.
9 czerwca 1747 roku w Monachium poślubił królewnę polską Marię Annę Wettyn, córkę króla Polski Augusta III i Marii Józefy Habsburg. Para nie miała dzieci.
22 września 1766 roku Karol Teodor Wittelsbach elektor Palatynatu Reńskiego i elektor Bawarii Maksymilian III Józef podpisali porozumienie, na mocy którego po śmierci Maksymiliana Karol Teodor miał dziedziczyć Bawarię. Miało to być pierwsze od roku 1253 połączenie w rękach jednej osoby terenów Bawarii i Palatynatu Reńskiego (ostatnim władcą będącym jednocześnie księciem Bawarii i Palatynatu był Otto II Wittelsbach (1206-1253).
Maksymilian zmarł 30 grudnia 1777. Po jego śmierci o schedę po nim toczyła się wojna o sukcesję bawarską (1778-1779).

</doc>
<doc id="739684" url="https://pl.wikipedia.org/wiki?curid=739684" title="Ultrawirówka">
Ultrawirówka

Ultrawirówka, ultracentryfuga – wirówka zdolna do osiągania kilkudziesięciu tysięcy i więcej obrotów na minutę. Ultrawirówki są wykorzystywane do wielu celów:

</doc>
<doc id="739685" url="https://pl.wikipedia.org/wiki?curid=739685" title="Ultracentryfuga">
Ultracentryfuga



</doc>
<doc id="739686" url="https://pl.wikipedia.org/wiki?curid=739686" title="Anatolij Bukriejew">
Anatolij Bukriejew

Anatolij Nikołajewicz Bukriejew (ros. Анатолий Николаевич Букреев, ur. 16 stycznia 1958 w Korkinie, zm. 25 grudnia 1997 w Nepalu) – kazachski wspinacz pochodzenia rosyjskiego, himalaista, autor książek o tematyce górskiej oraz trzykrotny zdobywca tytułu Śnieżnej Pantery. Zdobywca dziesięciu ośmiotysięczników. Z wykształcenia fizyk.
Był uczestnikiem tragicznej wyprawy komercyjnej na Mount Everest w 1996 r.
Zginął w lawinie podczas próby zimowego wejścia z Simone Moro oraz Dmitrijem Sobolevem południową ścianą na Annapurnę. Przeżył jedynie Simone Moro.

</doc>
<doc id="739687" url="https://pl.wikipedia.org/wiki?curid=739687" title="David Suazo">
David Suazo

David Suazo (ur. 5 listopada 1979 roku w San Pedro Sula) – honduraski piłkarz występujący na pozycji napastnika.
Kariera klubowa.
Pierwszym klubem w karierze Davida Suazo była Olimpia Tegucigalpa. W drużynie z Hondurasu piłkarz grał przez pół roku, rozegrał 10 meczów, w których zdobył 4 gole.
Latem 1999 roku Suazo został wypatrzony przez włoskich skautów i trafił do Cagliari Calcio. W pierwszym sezonie pobytu na włoskich boiskach rozegrał 13 pojedynków ligowych, w których strzelił tylko 1 bramkę. Debiut w Serie A zanotował 23 stycznia 2000 roku w zremisowanym 0:0 meczu przeciwko S.S. Lazio. Cagliari spadło do drugiej ligi, w której w sezonie 2000/2001 honduraski zawodnik zdobył 12 goli w 33 występach. Podczas rozgrywek 2003/2004 Suazo strzelił 19 bramek w 44 spotkaniach, a Cagliari awansowało do pierwszej ligi. Pozyskaniem piłkarza z Hondurasu zaczęło się interesować wiele włoskich drużyn, między innymi AC Milan i AS Roma. Mimo wielu ofert, które napłynęły latem 2006 roku, Suazo zdecydował się jednak pozostać w Cagliari.
Przed letnim okienkiem transferowym w 2007 roku gracz znów znalazł się w kręgu zainteresowań wielu innych zespołów. Gdy było już niemal pewne, że zostanie on zawodnikiem Interu Mediolan, Cagliari porozumiało się z AC Milan i Suazo został zawodnikiem "Rossonerich". Inter Mediolan złożył protest, a sam Suazo nie chciał podpisać kontraktu z Milanem. Ostatecznie wychowanek Club Deportivo Olimpia wybrał transfer do Interu i podpisał kontrakt z ekipą "Nerazzurrich". Działacze Interu zapłacili za niego 14 milionów euro. W debiutanckim sezonie w nowym klubie w 27 meczach Serie A strzelił 8 bramek i razem z drużyną zdobył mistrzostwo kraju.
28 sierpnia 2008 roku Suazo na jeden sezon został wypożyczony do Benfiki Lizbona. W Liga Sagres zadebiutował 26 października w wygranym 2:1 spotkaniu z Naval. Łącznie w 12 występach zdobył 4 gole, po czym powrócił do Interu. W Mediolanie wciąż pełnił jednak rolę rezerwowego, a w podstawowym składzie najczęściej grali Diego Milito, Samuel Eto’o i Mario Balotelli.
Pod koniec grudnia 2009 roku Suazo uzgodnił warunki półrocznego wypożyczenia do Genoi. Po sezonie powrócił do Interu.
Latem 2011 roku został sprzedany do Catanii.
Kariera reprezentacyjna.
W reprezentacji Hondurasu Suazo zadebiutował w 1999 roku i od tego czasu stał się jej podstawowym zawodnikiem. Strzelił między innymi 2 gole w meczu z Antylami Holenderskimi w ramach eliminacji do Mistrzostw Świata 2006 oraz 2 bramki w spotkaniu przeciwko Portoryko w ramach eliminacji do Mistrzostw Świata 2010.

</doc>
<doc id="739690" url="https://pl.wikipedia.org/wiki?curid=739690" title="Iter delicti">
Iter delicti



</doc>
<doc id="739699" url="https://pl.wikipedia.org/wiki?curid=739699" title="Roadrunner records">
Roadrunner records



</doc>
<doc id="739707" url="https://pl.wikipedia.org/wiki?curid=739707" title="21 Ośrodek Dowodzenia i Naprowadzania">
21 Ośrodek Dowodzenia i Naprowadzania

21 Ośrodek Dowodzenia i Naprowadzania – jednostka wojskowa wojsk radiotechnicznych Sił Powietrznych RP, jedna z czterech (obok 22, 31, 32) podległych pod Centrum Operacji Powietrznych, pełniąca funkcję przetwarzania informacji radiolokacyjnych i dowodzenia operacyjnego.
Powstanie 21 ODN.
Wejście Polski do NATO zobligowało polskie Siły Zbrojne do podjęcia szeregu przedsięwzięć integrujących je z NATO. Efektem tego był rozpoczęty proces restrukturyzacji Wojsk Lotniczych i Obrony Powietrznej (od 1 lipca 2004 r. – Siły Powietrzne) – zmian organizacyjno-etatowych jednostek, unowocześniania „floty powietrznej” i zmiany w systemie dowodzenia Siłami Powietrznymi, prowadzącymi do uzyskania pełnej kompatybilności z systemem obrony powietrznej NATO. 
W myśl tej koncepcji, na podstawie Rozkazu Dowódcy WLOP z dnia 11 lipca 2001 roku została powołana grupa organizująca 21 ODN, pod dowództwem ppłk Czesława Sieczkowskiego. 
Dzięki zaangażowaniu grupy organizującej 21 ODN oraz przybywającej stopniowo do jednostki kadry, zgodnie z Rozkazem Dowódcy WLOP z dnia 18 grudnia 2001 roku, możliwe było rozpoczęcie pracy od dnia 3 stycznia 2002 roku w systemie dowodzenia i obrony powietrznej Sił Powietrznych jako 21 Ośrodek Dowodzenia i Naprowadzania. Z dniem 3 stycznia 2002 roku 21 ODN rozpoczął prace eksperymentalno-bojową z wykorzystaniem ZtSD DUNAJ.
Decyzją Ministra Obrony Narodowej Nr 18 z dnia 11 stycznia 2002 roku na stanowisko Dowódcy 21 Ośrodka wyznaczony został ppłk Czesław Sieczkowski.
Decyzją Ministra Obrony Narodowej Nr 544 z dnia 13.06.2007 roku z dniem 01.07.2007 roku na stanowisko Dowódcy 21 Ośrodka Dowodzenia i Naprowadzania został wyznaczony płk dypl. pil. Wiesław Sokołowski.
W dniu 18.01.2010 roku w obecności Dowódcy Centrum Operacji Powietrznych odbyło się uroczyste przekazanie obowiązków Dowódcy 21 Ośrodka Dowodzenia i Naprowadzania. Obowiązki przekazał płk dypl. pil. Wiesław Sokołowski, który zakończył służbę wojskową. Obowiązki przejął Zastępca Dowódcy Ośrodka ppłk dypl. Piotr Jankowski.
Rozkazem Dziennym Nr 21 Dowódca Centrum Operacji Powietrznych z dniem 01.02.2010 roku powierzył czasowe pełnienie obowiązków Dowódcy 21 Ośrodka Dowodzenia i Naprowadzania ppłk. dypl. Piotrowi Jankowskiemu.
Od końca 2010 roku 21 ODN został rozformowany.
Siedziba jednostki znajdowała się na południu Warszawy w ursynowskich Pyrach w Lesie Kabackim.

</doc>
<doc id="739708" url="https://pl.wikipedia.org/wiki?curid=739708" title="Łabinsk">
Łabinsk

Łabinsk () – miasto w Rosji, w Kraju Krasnodarskim, centrum administracyjne rejonu łabinskiego, położone nad Łabą.
Miasto położone na prawym brzegu rzeki Łaby (dopływ Kubania), 180 km od Krasnodaru. Znajduje się tu stacja kolejowa Łabinskaja na trasie do Kurganińska.
Osada założona w 1841 przez kozaków dońskich początkowo jako stanica Łabinskaja. Od 1947 miasto Łabinsk.

</doc>
<doc id="739725" url="https://pl.wikipedia.org/wiki?curid=739725" title="Francesco Tavano">
Francesco Tavano

Francesco Tavano (ur. 2 marca 1979 roku w Casercie) – były włoski piłkarz, który występował na pozycji napastnika. Ostatnim klubem w karierze był FC Ponsacco 1920.
Kariera.
Francesco Tavano jako junior do 18. roku życia trenował w klubie Nola Calcio. Następnie trafił do Fiorentiny i występował w zespole Primavery. Zawodową karierę Włoch rozpoczął w 1999 roku w Pisie Calcio, z którą zajął 2. miejsce w Serie C1 oraz zdobył Puchar Serie C. Kolejny sezon spędził w Rondinelli Calcio, gdzie stał się podstawowym zawodnikiem i w 46 meczach Serie C2 zdobył 21 goli.
Latem 2001 roku Tavano podpisał kontrakt z Empoli FC i w debiutanckim sezonie awansował z nim do pierwszej ligi. W Serie A zadebiutował 29 września 2002 roku podczas wygranego 3:1 meczu z Perugią Calcio. Podczas rozgrywek 2002/2003 Tavano rozegrał w lidze 24 mecze, jednak tylko 10 z nich w podstawowym składzie. O miejsce w ataku rywalizował głównie z Tommaso Rocchim, Antonio Di Natale i Marco Borriello. W sezonie 2003/2004 Empoli spadło do Serie B, gdzie Tavano strzelając 19 goli w dużym stopniu przyczynił się do powrotu swojej drużynie do najwyższej klasy rozgrywek w kraju. W sezonie 2005/2006 Tavano zdobył w Serie A również 19 goli zajmując 4. miejsce w klasyfikacji najlepszych strzelców ligi.
Po zakończeniu rozgrywek Tavano dostał kilka ofert z zagranicznych klubów, między innymi od Realu Madryt. Ostatecznie podpisał jednak 4-letni kontrakt z Valencią, w barwach której zadebiutował w Lidze Mistrzów. W hiszpańskim zespole Tavano jednak się nie sprawdził i w rundzie jesiennej zanotował tylko 3 występy w Primera División nie zdobywając w nich żadnej bramki. Podstawowymi napastnikami ekipy z Estadio Mestalla byli bramkostrzelni David Villa i Fernando Morientes. 4 stycznia 2007 roku Tavano na zasadzie wypożyczenia powrócił do Włoch zasilając Romę, gdzie również nie wywalczył sobie miejsce w podstawowym składzie.
Pod koniec czerwca 2007 roku działacze Valencii sprzedali Tavano do Livorno Calcio. W debiutanckim sezonie w nowym klubie Włoch w 30 występach strzelił 10 goli będąc najlepszym strzelcem swojej drużyny. Livorno zajęło jednak ostatnie miejsce w tabeli i spadło do Serie B. 30 sierpnia 2008 roku włoski napastnik strzelił hat-tricka w meczu z US Avellino, który zakończył się zwycięstwem Livorno 3:1. W drugiej lidze Tavano zdobył łącznie 24 gole i został królem strzelców rozgrywek, a jego klub powrócił do Serie A.

</doc>
<doc id="739727" url="https://pl.wikipedia.org/wiki?curid=739727" title="Kwestia ceny (opowiadanie)">
Kwestia ceny (opowiadanie)

Kwestia ceny − opowiadanie z gatunku fantasy napisane przez Andrzeja Sapkowskiego. Należy ono do serii opowiadań o wiedźminie Geralcie z Rivii.
"Kwestia ceny" publikowana była w czasopismach i dziełach zbiorowych takich jak: „Nowa Fantastyka” 9/1990, "Wiedźmin" (Reporter, 1990), "Ostatnie życzenie" (superNowa, 1993), "Opowieści o wiedźminie" tom 1 (Świat Książki, 2002).
Bohaterowie.
W opowiadaniu występują:
Fabuła.
Geralt zostaje zaproszony na dwór królowej Calanthe, władczyni Cintry. Musi się przebrać za pewnego rycerza. Podczas uczty siedzi obok samej królowej. Ma ona dla Geralta ważne zadanie. Nie wyjawia mu jednak na razie, na czym ono polega, jest jednak pewna, że Geralt je wykona, gdyż według niej wykonanie każdego zadania to tylko „kwestia ceny”.
Tymczasem przyjęcie trwa dalej. Na uczcie jest wielu kandydatów do ręki księżniczki Cintry, Pavetty. Podczas uczty pojawia się jednak tajemniczy rycerz, Jeż z Erlenwaldu. Zgodnie ze swym ślubem nie zdejmuje on hełmu, dopóki nie wybije północ. Oznajmia, że Pavetta należy się jemu, zgodnie z prawem niespodzianki. Przed laty uratował bowiem życie jej ojcu, który zagubił się na polowaniu. Ten obiecał dać mu coś, co już ma, a czego się nie spodziewa. Była to właśnie Pavetta.
Słowa te urażają jarla Skellige, Cracha an Craite i wielu innych rycerzy. Po stronie Jeża stają jedynie opiekun Cracha, Eist, a także druid Myszowór i Geralt. Druid przypomina, że prawa niespodzianki nie należy łamać. Calanthe daje znać wiedźminowi, że to Jeża ma właśnie zabić, on jednak odmawia wykonania zadania. Wybija północ. Jeż zdejmuje hełm i ujawnia swą twarz, twarz jeża. Północ tak naprawdę jeszcze nie nadeszła – to podstęp Calanthe, by wszyscy zobaczyli czym jest adorator jej córki. Jeż oświadcza, że nie chce korony, tylko Pavettę, a Pavetta oznajmia, że chce z nim odejść. Wściekły Crach rzuca się na Jeża i rani go. Wówczas Geralt ogłusza Cracha i w obronie Jeża zabija trzech strażników. Pavetta wydaje z siebie krzyk, który powala na ziemię wszystkich ludzi. W ten sposób uwalnia się z niej moc, gen Lary. Nie mając doświadczenia, traci nad nią kontrolę, co grozi katastrofą, zniszczeniem sali i zabiciem uczestniczących w przyjęciu. Geralt i Myszowór przerywają jej kontakt z magią, oszałamiając druidzkim zaklęciem, połączonym z wiedźmińskim Znakiem Aard. Wybija prawdziwa północ. Jeż (a naprawdę Duny) odzyskuje ludzką twarz. Calanthe natomiast oddaje mu Pavettę.
Duny wyjaśnia, że został zaklęty przez czarnoksiężnika, któremu naraził się jego ojciec. Od północy do świtu ma ludzką twarz, a w pozostałe godziny twarz jeża. Tylko prawo niespodzianki mogło zdjąć z niego czar. Wstaje ranek, a Duny ma normalną twarz. Calanthe zdjęła z niego klątwę swoją zgodą. Wyjaśnia się, że Pavetta może korzystać ze swojej mocy, ponieważ straciła dziewictwo (z Dunym). Eist (ukochany Calanthe, który osłonił ją przed mocą Pavetty) oświadcza się królowej i zostaje przyjęty. Gdy Duny chce nagrodzić Geralta, ten żąda od niego prawa niespodzianki. Okazuje się bowiem, że Pavetta jest w ciąży.
Ekranizacja.
Na podstawie opowiadania powstał scenariusz 6. odcinka serialu Marka Brodzkiego "Wiedźmin". Geralta zagrał Michał Żebrowski, Calanthe zagrała Ewa Wiśniewska, Pavettę zagrała Agata Buzek, Duny’ego zagrał Dariusz Jakubowski, a Cracha an Craite zagrał Michał Milowicz.

</doc>
<doc id="739728" url="https://pl.wikipedia.org/wiki?curid=739728" title="Inwentaryzacja">
Inwentaryzacja

Inwentaryzacja – ogół czynności rachunkowych zmierzających do sporządzenia szczegółowego spisu z natury składników majątkowych i źródeł ich pochodzenia na określony dzień. Inwentaryzacja polega na ustaleniu za pomocą spisu faktycznego stanu wszystkich rzeczowych i pieniężnych składników majątkowych, jak też wyjaśnienie różnic pomiędzy stanem stwierdzonym podczas wykonania spisu faktycznego (stan rzeczywisty), a stanem wynikającym z ewidencji księgowej.
Różnice te wynikają głównie z dwóch następujących powodów:
Cele inwentaryzacji.
Głównym celem inwentaryzacji jest ustalenie rzeczywistego stanu aktywów i pasywów. W szczególności sprowadza się to do:
Zgodnie z obowiązującymi przepisami, inwentaryzacja dotyczy następujących czynności:
Rodzaje inwentaryzacji.
Rozróżnia się następujące rodzaje inwentaryzacji:
Inwentaryzację środków majątkowych i źródeł ich pochodzenia w jednostce gospodarczej przeprowadza się co najmniej raz w każdym roku obrotowym, najczęściej na ostatni dzień roku obrotowego.
Za poprawne i terminowe przeprowadzenie inwentaryzacji odpowiedzialność ponosi kierownik jednostki.
Inwentaryzacja powinna być tak zorganizowana, by normalna działalność jednostki gospodarczej nie została przerwana.
Spis z natury powinien zostać poddany wyrywkowej kontroli przez przewodniczącego komisji inwentaryzacyjnej.
Metody inwentaryzacji.
Inwentaryzacja może być przeprowadzana ręcznie lub za pomocą narzędzi informatycznych, wspomaganych przez sprzęt elektroniczny. Identyfikacja poszczególnych elementów majątku metodą automatyczną wykorzystuje znakowanie i odczyt za pomocą kodów kreskowych oraz znaczników RFID. Dane zidentyfikowane przez czytniki i kolektory przetwarzane są przez oprogramowanie współpracujące z bazami danych. Narzędzia wspomagające automatyczną inwentaryzację:
Etapy inwentaryzacji.
Proces inwentaryzacji najczęściej składa się z następujących etapów.
1. Etap przygotowawczy.
Obejmuje szereg czynności proceduralnych, formalnych i organizacyjnych takich jak zarządzenie przeprowadzenia inwentaryzacji, powołanie komisji inwentaryzacyjnej, zespołów spisowych, przygotowanie harmonogramu inwentaryzacji, dokumentacji inwentaryzacyjnej, odpowiednie oznakowanie majątku oraz przygotowanie sprzętu potrzebnego do przeprowadzenia spisu z natury. Z technicznego punktu widzenia bardzo ważnym elementem tego etapu jest unikalne oznakowanie wszystkich składników majątku, aby każdy z nich można było jednoznacznie zidentyfikować. Nie mniej istotne jest również dokładne przygotowanie dokumentacji, w tym druków ścisłego zarachowania (arkuszy spisowych).
2. Przeprowadzenie spisu z natury.
Spis z natury, często określany również mianem remanentu, stanowi techniczny aspekt inwentaryzacji i polega na dokładnym zaewidencjonowaniu wszystkich składników majątku. W efekcie otrzymuje się pełny obraz stanu faktycznego, który następnie jest porównywany ze stanem księgowym.
Spis z natury można przeprowadzać ręcznie, z wykorzystaniem papierowych arkuszy, lub komputerowo. Drugi sposób jest dziś powszechnie stosowanym rozwiązaniem, ponieważ znacznie skraca czas wykonywania poszczególnych czynności.
Osoby odpowiedzialne za przeprowadzenie spisu są wyposażone w czytniki kodów kreskowych lub częściej - w kolektory danych. Skanując oznaczenia na poszczególnych składnikach majątku system komputerowy zapamiętuje dane i po zakończeniu wszystkich czynności automatycznie generuje pełny arkusz spisu z natury.
W praktyce stosowane są dwie metody znakowania i spisywania stanu majątku:
Druga metoda jest znacznie wygodniejsza, ponieważ osoba przeprowadzająca spis nie musi celować skanerem w każdy kod pojedynczo, na każdym asortymencie. Kolektor danych automatycznie odczytuje zapisane w znacznikach RFID dane, tuż po ich wykryciu w pobliżu urządzenia (zasięg odczytu to zwykle kilka metrów).
3. Porównanie spisów ze stanami odnotowanymi w ewidencji księgowej.
Po przeprowadzeniu spisu z natury następuje porównanie stanu faktycznego ze stanem w ewidencjach księgowych oraz ustalenie różnic inwentarzowych. Komisja inwentaryzacyjna analizuje wszystkie niedobory i nadwyżki, a także określa przyczyny ich powstania. Różnice mogą wynikać z naturalnego zużycia majątku, sprzedaży, zakupów nowych składników, ale także strat, czy uszkodzeń.
4. Aktualizacja informacji w ewidencjach księgowych.
Po określeniu różnic inwentarzowych i wskazaniu ich przyczyn należy zaktualizować stan majątku w ewidencji księgowej. Zaewidencjonowany stan musi odpowiadać stanowi faktycznemu na dzień przeprowadzenia inwentaryzacji. Na tym etapie określa się również wartość posiadanego majątku i dokonuje wyceny jego poszczególnych składników. Istotnym aspektem jest także rozliczenie osób materialnie odpowiedzialnych oraz podjęcie decyzji dotyczących zidentyfikowanych nadwyżek i niedoborów.
5. Zakończenie inwentaryzacji.
Ostatnim etapem inwentaryzacji jest formalne zakończenie, sporządzenie sprawozdania i zarchiwizowanie dokumentacji. Zebrane informacje powinny być wykorzystane w praktyce w celu doskonalenia zarządzania majątkiem oraz kolejnych procesów inwentaryzacyjnych.
Zakres inwentaryzacji.
Inwentaryzacja dotyczy w dużej mierze towarów handlowych, ale nie tylko. Ponieważ mogą to być również niegotowe towary, a więc np. materiały, które służą do wyrobu danego towaru lub gotowe wyroby czy półwyroby.
W przepisach prawa (§ 27 ust. 1 rozporządzenia w sprawie prowadzenia podatkowej księgi przychodów i rozchodów) wypisane są te rzeczy, które mogą być ujęte w remanencie. Między innymi są to:
Dla wyjaśnienia ww. elementów, poniżej znajduje się ich szerszy opis (wyjaśnienie):
Biblioteki, archiwa i muzea oraz inne jednostki sektora kultury, są zobowiązane do prowadzenia Inwentaryzacji swoich zbiorów, zgodnie z odnośnymi przepisami.
Zawartość inwentaryzacji – dane.
Obowiązkowe elementy danych jakie muszą znaleźć się w dokumencie spisu z natury (inwentaryzacja) to:

</doc>
<doc id="739730" url="https://pl.wikipedia.org/wiki?curid=739730" title="Abiodun Baruwa">
Abiodun Baruwa

Abiodun Baruwa (ur. 16 listopada 1974 w Abudży) – nigeryjski piłkarz grający na pozycji bramkarza.
Grał w Nigerii, Szwajcarii, Austrii i Walii. Z reprezentacją Nigerii był na Mistrzostwach Świata 1998, gdzie jednak przegrał rywalizację o miejsce w bramce z Peterem Rufai.

</doc>
<doc id="739732" url="https://pl.wikipedia.org/wiki?curid=739732" title="Janusz Płoński">
Janusz Płoński

Janusz Płoński (ur. 14 marca 1947 w Szczecinie) – polski dziennikarz, scenarzysta, dokumentalista.
Życiorys.
W latach 1970–1980 pracował w tygodniku „itd”, zajmował się kulturą studencką, głównie teatrami. W 1980 wyjechał do Niemiec, gdzie jako autor i producent współpracował z telewizjami ZDF, Bayerischer Rundfunk i Hessischer Rundfunk. Dorobek: ok. 20 filmów dokumentalnych i reportaży
Współautor (wraz z Maciejem Rybińskim i Stanisławem Bareją) scenariusza serialu „Alternatywy 4”, autor (wraz z Jackiem Kondrackim i Jackiem Wasilewskim) scenariusza 13-odcinkowej kontynuacji „Alternatyw” pt. „Dylematu 5”.
Wraz z Maciejem Rybińskim autor książek "Góralskie tango", "Balladyna Superstar – git czytanka z momentami", "Brakujące ogniwo". Autor książki "„Elvis. Dlaczego ja, Panie”" oraz "„Janusz Płoński – Kandydat na prezydenta”". Autor tekstu do albumu fotograficznego Andrzeja Polca "„Kreuzwege in Polen”" (wyd. Uwe Bär, Zürich, 1988). W 2017 autor książki "„Alternatywy 4 – przewodnik po serialu i rzeczywistości”", wydawnictwo Edipress.
Dziennikarz Superstacji, autor ponad 200 reportaży cotygodniowo emitowanych w ramach cyklu „Jednym okiem” w telewizji Superstacja.

</doc>
<doc id="739736" url="https://pl.wikipedia.org/wiki?curid=739736" title="Gaszerbrum IV">
Gaszerbrum IV

Gaszerbrum IV – siedmiotysięcznik na granicy Chin i Pakistanu w masywie Gaszerbrumów w paśmie Karakorum. Osiemnasty szczyt Ziemi i szósty Pakistanu pod względem wysokości n.p.m. Jest uważany za jeden z najtrudniejszych szczytów do zdobycia w Karakorum. Dlatego też jest to jeden z najrzadziej zdobywanych szczytów.
Pierwszego wejścia dokonali Walter Bonatti i Carlo Mauri 6 sierpnia 1958 r.
Zachodnia ściana, licząca około 2500 m wysokości, jest uznawana za jedną z najtrudniejszych ścian wspinaczkowych na Ziemi. Ze względu na odbijające się od niej promienie słońca zwana jest „Świetlistą Ścianą”. Została ona po raz pierwszy zdobyta przez Wojciecha Kurtykę i Roberta Schauera w dniach 13–20 lipca 1985 roku, z czego przez 2 dni byli uwięzieni na skalnej półce z powodu bardzo złej pogody. Zdobywcy wyszli na grań szczytową w znacznej odległości od głównego wierzchołka i ze względu na załamanie pogody oraz ogólne wyczerpanie wspinaczką nie podjęli próby wejścia na niego. Magazyn „Climbing” uznał zdobycie ściany za największe osiągnięcie himalaizmu w XX wieku.

</doc>
<doc id="739739" url="https://pl.wikipedia.org/wiki?curid=739739" title="Rhyacophila nubila">
Rhyacophila nubila

Rhyacophila nubila – chruścik ("Insecta: Trichoptera") z rodziny "Rhyacophilidae", potamobiont. Larwy żyją w małych i średniej wielkości rzekach nizinnych potamal. Larwy są drapieżne, zjadają drobne organizmy wodne, nie budują przenośnych domków ani sieci łownych. Dopiero ostatnie stadium larwalne buduje domek poczwarkowy z małych kamyczków, w środku z przędzy jedwabnej buduje kokon, w którym następuje przepoczwarczenie. Postacie doskonałe (imago) spotykane są w pobliżu zbiorników wodnych, aktywne wieczorem i w nocy, przylatują do światła.

</doc>
<doc id="739741" url="https://pl.wikipedia.org/wiki?curid=739741" title="Rhyacophila">
Rhyacophila

Rhyacophila – chruścik (Insecta: Trichoptera) z rodziny Rhyacophilidae. W rodzaju "Rhyacophila" w Polsce występuje kilkanaście gatunków. Larwy żyją w źródłach (krenal), małych strumieniach (rhitral) oraz rzekach (potamal). W większości są to gatunki górskie związane z wodami płynącymi. Na nizinach liczniej występują jedynie: "Rhyacophila fasciata" i "Rhyacophila nubila". Larwy są drapieżne, zjadają drobne organizmy wodne, nie budują przenośnych domków ani sieci łownych. Dopiero ostatnie stadium larwalne buduje domek poczwarkowy z małych kamyczków, w środku z przędzy jedwabnej buduje kokon, w którym następuje przepoczwarczenie. Postacie doskonałe (imago) spotykane są w pobliżu zbiorników wodnych, aktywne wieczorem i w nocy, przylatują do światła.
W Polsce stwierdzono występowanie:

</doc>
<doc id="739742" url="https://pl.wikipedia.org/wiki?curid=739742" title="Entoloma">
Entoloma

Entoloma P. Kumm. (dzwonkówka) – rodzaj grzybów z rodziny dzwonkówkowatych ("Entolomataceae").
Systematyka i nazewnictwo.
Pozycja w klasyfikacji: "Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" według Index Fungorum.
Nazwę polską podał Stanisław Chełchowski w 1898 r. W polskim piśmiennictwie mykologicznym należące do tego rodzaju gatunki opisywane były pod takimi nazwami zwyczajowymi jak: delikatka, rumieniak, wieruszka, bedłka, kołpak, rumieniaczek, dzwoniak. Synonimów naukowych jest 25.
Cechy charakterystyczne.
Grzyby kapeluszowe. Kapelusze nagie, rzadziej łuseczkowate lub włókniste, przeważnie higrofaniczne. Trzon przeważnie osadzony w środku. Blaszki w stanie dojrzałym różowo połyskujące, różnie przyrośnięte. Często występują cheilocystydy. Wysyp zarodników cielistoróżowy. Zarodniki kanciaste ze wszystkich stron, cienkościenne lub stosunkowo grubościenne, o barwie od różowej do różowobrązowej. Podstawki 2- lub 4-zarodnikowe. Krawędź blaszki płodna, sterylna lub niejednorodna. Strzępki skórki typu "cutis", "trichoderm" lub "hymeniderma" ze wszystkimi możliwymi kombinacjami, z pigmentem w ścianie komórkowej lub wewnątrzkomórkowym. Trama blaszek regularna (strzępki biegną równolegle). U niektórych gatunków występują cheilocystydy, u niektórych bak cystyd. Niektóre strzępki (zwłaszcza w skórce i bezpośrednio pod nią) są wybarwione – zawierają pigment wewnątrzkomórkowy, lub w ścianie komórkowej, czasami inkrustacje. Wiele gatunków trujących.
Większość gatunków to saprotrofy, ale ostatnio stwierdzono, że niektóre tworzą ektomykoryzę.

</doc>
<doc id="739743" url="https://pl.wikipedia.org/wiki?curid=739743" title="Nadsanie (obszar)">
Nadsanie (obszar)

Nadsanie (, także Posanie, Посяння) – ukraińskie określenie obejmujące obszary leżące na północ od dolnego nurtu Sanu, pomiędzy rzeką Strwiąż na południu do Bełżca i okolic Tomaszowa Lubelskiego na północy, ziemia granicząca z Chełmszczyzną po stronie polskiej. 
W okresie walk polsko-ukraińskich 1918–1919 był to sporny obszar pomiędzy Polską a Ukraińską Radę Narodową we Lwowie. 4 listopada 1918 Zachodnioukraińska Republika Ludowa zadeklarowała przyszły zasięg terytorialny państwa ukraińskiego obejmujący między innymi Chełmszczyznę, Podlasie, Nadsanie oraz Łemkowszczyznę. Terytorialnie oznaczało to włączenie Przemyśla, Jarosławia, Sanoka, Krosna i terenów w kierunku Krynicy do ZURL. Militarny spór polsko-ukraiński o te ziemie rozgorzał ponownie jeszcze w okresie trwania II wojny światowej i trwał do końca roku 1947. 
W 1945 wschodnią część Nadsania włączono w skład USRR (ziemia jaworowska). Pozostała część należy do Polski.
Zamieszkująca ten obszar ludność ukraińska posługiwała się do roku 1947 dwoma rodzajami gwar ukraińskich: tzw. "nadsańską" i "naddniestrzańską". Byli to w większości grekokatolicy. Ludność ukraińska tego obszaru po przesiedleniach z lat 1944–1947 żyje obecnie w rozproszeniu na terenie Ukrainy, a także na zachodnich i północnych ziemiach dzisiejszej Polski.

</doc>
<doc id="739745" url="https://pl.wikipedia.org/wiki?curid=739745" title="Dzwonkówka trująca">
Dzwonkówka trująca

Dzwonkówka trująca ("Entoloma sinuatum" (Bull.) P. Kumm.) – gatunek grzybów należący do rodziny dzwonkówkowatych ("Entolomataceae"). 
Systematyka i nazewnictwo.
Pozycja w klasyfikacji według Index Fungorum: "Entoloma, Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1793 r. Jean Baptiste Bulliard nadając mu nazwę "Agaricus sinuatus". Obecną, uznaną przez Index Fungorum nazwę nadał mu w 1871 r. Paul Kummer przenosząc go do rodzaju "Entoloma". 
Synonimów naukowych ma około 20. Niektóre z nich::
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był wcześniej jako wieruszka zatokowata. Istnieje też wiele nazw regionalnych: wieruszka ciemna, bedłka trująca, bedłka sinawa, lub zatokowata, wieruszka sinawa, łęgot zaginany.
Morfologia.
Średnica 5-20 cm. Jest jedwabiście błyszczący, białawy, lub szaroochrowy, dojrzały szarobrązowy, gładki, nagi, lekko włóknisty, lekko śluzowaty. Za młodu półkolisty, później wypukły, wreszcie płaski. 
Najpierw białawe, potem kremowe, z wiekiem czerwonawe, średnio gęste, wycięte z ząbkiem. Są zatokowato przyrośnięte i stąd dawna nazwa gatunkowa tego grzyba.
Wysokość 5–12 cm, szerokość 1–3 cm, cylindryczny, za młodu pełny, potem gąbczasty, lekko bruzdowany i błyszczący. U nasady ma białą, filcowatą grzybnię.
Biały i błyszczący, nie zmieniający zabarwienia po przekrojeniu. Smak i zapach nieznaczny, mączno-ogórkowy.
Żółtaworóżowy. Zarodniki nieregularnie sześciograniaste, gładkie.
Występowanie i siedlisko.
W Europie Środkowej gatunek niezbyt pospolity. W Polsce również jest nieczęsty.
Pojawia się od końca maja do jesieni w lasach liściastych, zazwyczaj w grupach pod bukami i dębami. Spotykany jest głównie na terenach podgórskich i w górach aż po piętro alpejskie. Występuje także na mokrych łąkach, pastwiskach i przy drogach.
Znaczenie.
Jest grzybem mikoryzowym. Grzyb trujący, wywołujący zaburzenia żołądkowo-jelitowe. Spożycie nawet niedużej ilości już po czasie 15 minut do 2 godzin powoduje bolesne wymioty, biegunkę i utratę sił. W większych dawkach może spowodować nawet zatrucie śmiertelne.
Gatunki podobne.
Można tego grzyba pomylić z wieloma gatunkami grzybów, szczególnie z dzwonkówką gwiaździstozarodnikową ("Entoloma conferendum"), dzwonkówką tarczowatą ("Entoloma clypeatum"), wodnichą gładką ("Hygrophorus penarius"), czy lejkówką szarawą ("Clitocybe nebularis"). Dzwonkówka trująca różni od tych gatunków łososiowe zabarwienie blaszek, garb na kapeluszu u starszych okazów i różowawy wysyp zarodników. Niebezpieczne jest pomylenie z jadalną gęśnicą wiosenną ("Calocybe gambosa"), o co szczególnie łatwo w przypadku młodych okazów.

</doc>
<doc id="739747" url="https://pl.wikipedia.org/wiki?curid=739747" title="Inocybe">
Inocybe

Inocybe (Fr.) Fr. (strzępiak) – rodzaj grzybów z rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Agaricus" subgen. "Clypeus" Britzelm., "Agaricus" trib. "Inocybe" Fr., "Agmocybe" Earle, "Astrosporina" J. Schröt., "Clypeus" (Britzelm.) Fayod, "Inocibium" Earle, "Inocybella" Zerova.
Liczne gatunki zostały przeniesione do utworzonych w 2019 r. nowych rodzajów "Inosperma" (Kühner) Matheny &amp; Esteve-Rav., "Mallocybe" (Kuyper) Matheny, Vizzini &amp; Esteve-Rav. i "Pseudosperma" Matheny &amp; Esteve-Rav. 2019.
Nazwę polską podał Franciszek Błoński w 1889 r. W polskim piśmiennictwie mykologicznym należące do tego rodzaju gatunki były też opisywane jako gwiaździanka, bedłka, włókniak.
Charakterystyka.
Grzyby małe lub średniej wielkości. Kapelusze średnio mięsiste, początkowo stożkowate do dzwonkowatych, potem rozpłaszczające się, ze szczątkami osłony lub bez, czasami promieniście pękające. Zazwyczaj na środku jest mniejszy lub większy brodawkowaty garbek. Powierzchnia włókienkowata, na środku często wełnisto-filcowata, bardzo rzadko gładka. Przy brzegu włókienka często skupiają się w pasemka tworząc mniej lub bardziej odstające kosmki. Barwa powierzchni zwykle w różnych odcieniach brązu, rzadziej różowoceglasta, lub szaroliliowa, ale są też gatunki o barwie białawej lub żółtawej. Blaszki przyrośnięte, prawie wolne lub wycięte (zatokowato lub ząbkiem). Początkowo jasne, potem ciemniejsze – ochrowe, rdzawe, brązowe, czasem z oliwkowym odcieniem. Ostrza blaszek często białawe, a w dojrzałych owocnikach zwykle oszronione, frędzlowate lub karbowane. Trzony zwykle pełne, mniej więcej walcowate, zwykle nieco rozszerzające się ku podstawie, czasami z bulwką z obrzeżeniem. Barwa trzonu taka sama jak kapelusza lub podobna, powierzchnia włókienkowata lub biało oszroniona. Wysyp zarodników w różnych odcieniach brązu. Zarodniki elipsoidalne, migdałkowate, fasolkowate lub wielokanciaste, gładkie lub guzkowate, bez pory rostkowej. Zawsze występują cystydy, na szczycie inkrustowane żywicową masą lub kryształkami węglanu wapnia (metuloidy). Trama blaszek regularna (strzępki biegną równolegle).
Strzępiaki to liczny w gatunki, ale dość jednolity i charakterystyczny rodzaj grzybów. Od blisko spokrewnionych grzybów jego przedstawiciele odróżniają się kilkoma cechami: ich kapelusz jest suchy, włóknisty lub łuseczkowaty, bardzo rzadko jest lepki lub gładki, mają słabo widoczną i szybko zanikającą zasnówkę. Wysyp zarodników jest brudnobrązowy (a nie rdzawy), a zarodniki są drobniutko brodawkowane.
Gatunki strzępiaków występują na wszystkich kontynentach w różnych warunkach, zarówno w siedliskach wilgotnych, jak i suchych. Najliczniej występują w strefie klimatu umiarkowanego na półkuli północnej. Głównymi ich siedliskami są lasy, wiele gatunków preferuje podłoże wapienne. Są to głównie grzyby naziemne, wyjątkowo tylko rozwijają się na drewnie lub mchach.
Znaczenie.
Grzyby mykoryzowe. Niemal wszystkie gatunki strzępiaków są trujące, lub podejrzane o trujące właściwości. Jak dotąd tylko jeden gatunek uznany został za nietrujący. Strzępiaki zawierają pewną ilość muskaryny – tej samej substancji trującej, która występuje w muchomorach, stąd też zatrucia strzępiakami dają podobne objawy, jak zatrucia muchomorami. Ze względu na niewielką ilość muskaryny zwykle nie są to zatrucia śmiertelne, a tylko powodujące przykre dolegliwości. Z powodu trujących własności nie są zbierane jako grzyby jadalne, ponadto i tak nie mają wartości kulinarnych; są mało mięsiste i często o mało przyjemnym zapachu.

</doc>
<doc id="739749" url="https://pl.wikipedia.org/wiki?curid=739749" title="Strzępiak rzepowaty">
Strzępiak rzepowaty

Strzępiak rzepowaty ("Inocybe napipes" J. E. Lange) – gatunek grzybów z rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybe, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonim nazwy naukowej: "Astrosporina napipes" (J.E. Lange) A. Pearson 1938:
Nazwę polską podał Andrzej Nespiak w 1990 r.
Morfologia.
Średnica 2–4 cm, u młodych owocników stożkowaty z podwiniętym brzegiem, u starszych płasko rozpostarty z garbem i z wyprostowanym brzegiem. Szczyt kapelusza ma powierzchnię filcowatowełnistą i ciemnobrązową, ku brzegowi kapelusza przechodzącą we włóknistą, pasemkowatą i jasnobrązową, a nawet ochrową.
Nieco zbiegające na trzon, o ostrzu gęsto białawo oszronionym. Początkowo są białawe, później ciemniejsze – nieco szarawe, w końcu ochrowobrązowe. Oprócz blaszek kompletnych występują międzyblaszki.
Wysokość 5–9 cm, grubość 0,3–0,8 cm, walcowaty, ale nieco spłaszczony, ku podstawie rozszerzający się do 10 mm (bez wyraźnej bulwki). Powierzchnia w górnej i dolnej części jasna, niemal biała, w środkowej brązowa. W górnej części niemal gładka, w dolnej włókienkowata.
W kapeluszu białawy, w trzonie ochrowożółtawy, a w podstawie trzonu brązowawy. Ma słaby, nieco kwaskowy zapach.
Wysyp zarodników ochrowobrązowy. Zarodniki o rozmiarach 9–11 × 7–8 μm, z 6–8 guzkami. Cienkościenne cheilocystydy i pleurocystydy mają rozmiar 40–60 (70) × 15–18 (22) μm i często na szczycie posiadają główkę kryształków. Kaulocystyd brak.
Występowanie i siedlisko.
Opisano występowanie tego gatunku w Ameryce Północnej, Europie i Japonii. W piśmiennictwie naukowym na terenie Polski podano liczne stanowiska.
Rośnie na ziemi od lipca do listopada na wrzosowiskach, wydmach, w lasach liściastych i mieszanych, często wśród mchów Sphagnum.
Znaczenie.
Grzyb mikoryzowy. Grzyb trujący dla ludzi.

</doc>
<doc id="739750" url="https://pl.wikipedia.org/wiki?curid=739750" title="Włókniak ceglasty">
Włókniak ceglasty

Włókniak ceglasty, strzępiak ceglasty ("Inosperma erubescens" (A. Blytt) Matheny &amp; Esteve-Rav.) – gatunek grzybów z rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inosperma, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podali Barbara Gumińska i Władysław Wojewoda w 1968 r, wcześniej w polskim piśmiennictwie mykologicznym gatunek ten opisywany był też jako włókniak ceglasty. Po przeniesieniu do rodzaju "Inosperma" wszystkie te nazwy stały się niespójne z nazwą naukową. W 2021 r. Komisja ds. Polskiego Nazewnictwa Grzybów przy Polskim Towarzystwie Mykologicznym zarekomendowała nazwę włókniak ceglasty.
Morfologia.
Średnica 3–9 cm, kształt stożkowato wypukły. Brzeg cienki, u młodych owocników podwinięty, u starszych prosty i promieniście popękany. Powierzchnia gładka, jedwabista i sucha, bez łuseczek, ale pokryta delikatnymi włókienkami. U młodych owocników jest biała lub bladokremowa, szybko jednak staje się ceglasta, a nawet cynobrowoczerwona, zwłaszcza na środku kapelusza. Brzegi są jaśniejsze.
Szerokie, cienkie, dość gęste, przy trzonie zatokowato wycięte lub wolne. Początkowo są białawe, potem ciemnooliwkowo-rdzawe. Uciśnięte czerwienieją. Ostrza nierówne, oszronione.
Wysokość 5–20 cm, grubość 0,8–2 cm, walcowaty, pełny, bez bulwy w podstawie, lub co najwyżej z niewielką bulwką. Powierzchnia pokryta białawymi, różowymi lub cynobrowymi włókienkami, szczyt oszroniony.
W kapeluszu biały, w trzonie silnie różowiejący. Ma przyjemny, owocowy zapach i łagodny smak.
Wysyp zarodników ochrowobrązowy. Zarodniki, owalno-fasolkowate, czasami nieregularne, o rozmiarach 9–12 (14,5) × 5–8 μm. Brzeżne strzępki są cienkościenne, cylindryczne lub maczugowate, o rozmiarach 30–60 × 7–10 μm i tworzą pęczki na ostrzu blaszek.
Występowanie.
Notowany jest tylko w Europie, W piśmiennictwie naukowym na terenie Polski opisano wiele jego stanowisk. Jest częsty.
Rośnie od końca maja do początku października, w lasach, parkach miejskich, zaroślach, na ziemi, zwłaszcza pod drzewami liściastymi – bukami, dębami i lipami, ale także pod sosną.
Znaczenie.
Grzyb mikoryzowy. Grzyb toksyczny dla człowieka, powodujący nawet zatrucia śmiertelne. Zawiera dużą ilość muskaryny. Jest niebezpieczny dla grzybiarzy, którzy mogą pomylić go z gęśnicą wiosenną.

</doc>
<doc id="739754" url="https://pl.wikipedia.org/wiki?curid=739754" title="Piłka siatkowa w Polsce">
Piłka siatkowa w Polsce

Piłka siatkowa jest uprawianą w Polsce olimpijską dyscypliną sportową (jedną z najbardziej popularnych w kraju). Zorganizowane rozgrywki siatkarskie prowadzone są przez PZPS i PLS SA. PZPS jest członkiem organizacji międzynarodowych: FIVB i CEV.
Historia.
 
Do Polski siatkówka trafiła za pośrednictwem YMCA (z ang. Young Men's Christian Association - Związek Chrześcijańskiej Młodzieży Męskiej), a pierwszy mecz pokazowy miał miejsce w Warszawie w 1919. Rok później w Łodzi rozegrano turniej drużyn szkolnych.
Początkowo piłkę siatkową uprawiano głównie w szkołach. Gra nosiła wiele popularnych nazw, takich jak: "przebijanka", "latająca piłka" czy "dłoniówka". W Polsce spopularyzowali ją głównie instruktorzy YMCA. Jedna z pierwszych sekcji siatkarskich powstała w klubie Śmiały utworzonym przy gimnazjum imienia Pawła Giżyckiego w Warszawie. Potem zaczęto rozgrywać regularne rozgrywki międzyszkolne.
Od 1923 roku nastąpił gwałtowny rozwój polskiej piłki siatkowej. Utworzono pierwsze sekcje siatkarskie i kluby. W Warszawie powstały takie drużyny jak: Orzeł Warszawa, Orkan, 13 Drużyna Harcerska. Z czasem kluby powstawały w innych miastach. W Warszawie na bazie Orkana powstał AZS. Utworzono też inne klub, m.in.: Polonia, YMCA, Warszawianka, Zieloni, Victoria. W Łodzi powstał Harcerski Klub Sportowy, YMCA Łódź, Tur, Absolwenci, ŁKS, zaś w Krakowie: YMCA i Cracovia. Kluby powstawały również m.in. we Lwowie, Białymstoku, Lublinie, Poznaniu i wielu innych miastach. Uregulowano sprawy organizacyjne, doprowadzając do powstania rozgrywek centralnych.
W okresie międzywojennym siatkówka była zrzeszona, razem z paroma innymi dyscyplinami, w "Polskim Związku Palanta i Gier Ruchowych". W 1925 roku Polski Związek Palanta zmienił nazwę na Polski Związek Palanta i Gier Ruchowych (rok później już Polski Związek Gier Ruchowych). Zajmował się sześcioma grami zespołowymi, w tym też siatkówką. W 1928 roku związek przekształcił się w Polski Związek Gier Sportowych. Na jego czele stanął Tadeusz Chrapowicki. Za kluczową dla polskiej siatkówki datę oficjalnych narodzin siatkarskiego związku uznaje się rok 1928. Wówczas Warszawa i Łódź zorganizowały mistrzostwa swoich miast. Doszło również do spotkania reprezentacji Łodzi i Warszawy (zarówno wśród mężczyzn jak i kobiet).
W 1929 roku w Warszawie odbyły się pierwsze mistrzostwa Polski w piłce siatkowej. W kategorii kobiet zwyciężył zespół AZS Warszawa, natomiast wśród mężczyzn mistrzostwo zdobyli siatkarze YMCA Łódź.
Polski Związek Piłki Siatkowej (PZPS) jako samodzielny związek sportowy został powołany do życia 30 czerwca 1957, podczas Krajowej Konferencji Sprawozdawczo-Wyborczej Piłki Siatkowej. Głównym partnerem a zarazem sponsorem PZPS jest Polkomtel SA, który wspiera także Reprezentacje Polski w piłce siatkowej kobiet i mężczyzn.
Reprezentacja polskich siatkarek pierwszy mecz rozegrała w Warszawie 14 lutego 1948, pokonując Czechosłowację 3:1. Reprezentacja siatkarzy zadebiutowała na arenie międzynarodowej także z Czechosłowacją w Warszawie 28 lutego 1948, przegrywając 2:3.
Polski Związek Piłki Siatkowej.
Polski Związek Piłki Siatkowej (PZPS) jest ogólnokrajowym związkiem sportowym działającym na terenie Rzeczypospolitej Polskiej, posiadającym osobowość prawną, będącym jedynym prawnym reprezentantem polskiej siatkówki (zarówno mężczyzn, jak i kobiet we wszystkich kategoriach wiekowych) w kraju i za granicą.
PZPS zajmuje się rozwojem siatkówki w Polsce, organizuje rozgrywki ligowe (poza Polską Ligą Siatkówki, czyli męską Plusligą i TAURON 1. ligą oraz TAURON Ligą kobiet) oraz pucharowe w kraju, będąc jednocześnie odpowiedzialnym za funkcjonowanie wszystkich reprezentacji.
Jest członkiem FIVB oraz CEV.
Reprezentacja Polski.
 
Reprezentacje Polski w piłce siatkowej mężczyzn oraz kobiet są dwoma najważniejszymi zespołami siatkarskimi w kraju, powoływanymi przez selekcjonera, w których występować mogą wszyscy zawodnicy posiadający obywatelstwo polskie, niezależnie od wieku, narodowości, czy wyznania. Za ich funkcjonowanie odpowiedzialny jest Polski Związek Piłki Siatkowej.
Rozgrywki mężczyzn.
PlusLiga.
PlusLiga jest najwyższą w hierarchii klasą męskich ligowych rozgrywek siatkarskich w Polsce, będąc jednocześnie najwyższym szczeblem centralnym (I poziom ligowy). Rywalizacja w niej toczy się - co sezon, systemem ligowym wraz z play-offami - o tytuł Mistrza Polski oraz grę w europejskich pucharach organizowanych przez CEV (fazie grupowej bądź eliminacjach), a za jej prowadzenie odpowiada Polska Liga Siatkówki ("PLS SA"). Najsłabsza drużyna rozgrywa baraż o utrzymanie z drugim zespołem I ligi.
Zobacz też: Puchar Polski w piłce siatkowej mężczyzn.
I liga polska w piłce siatkowej mężczyzn.
TAURON 1. Liga Siatkarzy jest drugą w hierarchii klasą męskich ligowych rozgrywek siatkarskich w Polsce, będąc jednocześnie drugim szczeblem centralnym (II poziom ligowy). Rywalizacja w niej toczy się - co sezon, systemem ligowym wraz z play-offami w jednej grupie rozgrywkowej - o awans do PlusLigi, a za jej prowadzenie odpowiada Polska Liga Siatkówki (PLS SA). Po spełnieniu wymogów regulaminowych zwycięzca ligi awansuje do najwyższej klasy rozgrywkowej, natomiast druga drużyna rozgrywa baraż o awans z najniżej sklasyfikowanym zespołem Plusligi. Najsłabsze drużyny są relegowane do II ligi.
II liga polska w piłce siatkowej mężczyzn.
II liga polska w piłce siatkowej mężczyzn jest trzecią w hierarchii klasą męskich ligowych rozgrywek siatkarskich w Polsce, będąc jednocześnie trzecim i ostatnim poziomem ligowym zaliczanym do szczebla centralnego (III poziom ligowy). Rywalizacja w niej toczy się - co sezon, systemem ligowym wraz z play-offami w czterech równorzędnych grupach rozgrywkowych - o awans do I ligi, a za jej prowadzenie odpowiada Polski Związek Piłki Siatkowej (PZPS). Rozgrywa się turnieje półfinałowe i finałowe o awans. Dwie najlepsze drużyny ligi (wyłonione w turnieju finałowym) awansują do I ligi. Najsłabsze drużyny każdej z grup są relegowane do wojewódzkich grup III ligi prowadzonych przez Wojewódzkie Związki Piłki Siatkowej.
III liga polska w piłce siatkowej mężczyzn.
III liga polska w piłce siatkowej mężczyzn jest czwartą w hierarchii - po PLS (Plus Lidze i I lidze) i II lidze - klasą męskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym oraz w niektórych województwach później także systemem play-off - o awans do II ligi, a za jej prowadzenie odpowiadają Wojewódzkie Związki Piłki Siatkowej. Rozgrywa się turnieje półfinałowe i finałowe o awans. Cztery najlepsze drużyny ligi (zwycięzcy turniejów finałowych) awansują do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.
IV liga polska w piłce siatkowej mężczyzn.
IV liga polska w piłce siatkowej mężczyzn jest piątą w hierarchii, ostatnią ligą – po PLS (Plus Lidze i I lidze), II lidze i III lidze – klasą męskich ligowych rozgrywek siatkarskich w Polsce. Rywalizacja w niej toczy się - co sezon systemem ligowym oraz w niektórych województwach później także systemem play-off - o awans do III ligi. Za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu prowadzone są tylko w wybranych województwach. Najlepsze dwie drużyny każdego z województw awansują do III ligi. Jest to najniższa męska liga siatkarska w Polsce.
Rozgrywki kobiet.
TAURON Liga.
TAURON Liga jest najwyższą w hierarchii klasą kobiecych ligowych rozgrywek siatkarskich w Polsce, będąc jednocześnie najwyższym szczeblem centralnym (I poziom ligowy). Rywalizacja w niej toczy się - co sezon, systemem ligowym wraz z play-offami - o tytuł Mistrza Polski oraz grę w europejskich pucharach organizowanych przez CEV (fazie grupowej bądź eliminacjach). Najsłabsze drużyny są relegowane do I ligi.
Zobacz też: Puchar Polski w piłce siatkowej kobiet i Superpuchar Polski w piłce siatkowej kobiet.
I liga polska w piłce siatkowej kobiet.
I liga polska w piłce siatkowej kobiet – jest drugą w hierarchii (po TAURON Lidze) klasą kobiecych ligowych rozgrywek siatkarskich w Polsce, będąc jednocześnie drugim szczeblem centralnym (II poziom ligowy). Rywalizacja w niej toczy się co sezon, systemem ligowym wraz z play-offami w jednej grupie rozgrywkowej o awans do TAURON Ligi. Za jej prowadzenie odpowiada Polski Związek Piłki Siatkowej (PZPS). Najsłabsze drużyny są relegowane do II ligi.
II liga polska w piłce siatkowej kobiet.
II liga polska w piłce siatkowej kobiet jest trzecią w hierarchii - po TAURON Lidze i I lidze - klasą kobiecych ligowych rozgrywek siatkarskich w Polsce, będąc jednocześnie trzecim i ostatnim szczeblem poziomu centralnego (III poziom ligowy). Rywalizacja w niej toczy się - co sezon, systemem ligowym wraz z play-offami w czterech równorzędnych grupach rozgrywkowych - o awans do I ligi, a za jej prowadzenie odpowiada Polski Związek Piłki Siatkowej (PZPS). Najsłabsze drużyny każdej z grup są relegowane do III ligi.
III liga polska w piłce siatkowej kobiet.
III liga polska w piłce siatkowej kobiet jest czwartą w hierarchii - po PLS (TAURON Lidze), I lidze i II lidze - klasą żeńskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W województwie śląskim najsłabsze drużyny są relegowane do IV ligi.
IV liga polska w piłce siatkowej kobiet.
IV liga polska w piłce siatkowej kobiet jest piątą w hierarchii - po PLS (TAURON Lidze), I lidze, II lidze i III lidze - klasą żeńskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym - o awans do III ligi, a za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu aktualnie są prowadzone tylko w województwie śląskim. Również w tym województwie najsłabsze drużyny relegowane są do V ligi.
V liga polska w piłce siatkowej kobiet.
V liga polska w piłce siatkowej kobiet jest szóstą w hierarchii, ostatnią ligą - po PLS (TAURON Lidze), I lidze, II lidze, III lidze i IV lidze - klasą żeńskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym - o awans do IV ligi, a za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu aktualnie są prowadzone tylko w województwie śląskim. Jest to najniższy poziom ligowy istniejący w Polsce.

</doc>
<doc id="739756" url="https://pl.wikipedia.org/wiki?curid=739756" title="Orthotrichia">
Orthotrichia

Orthotrichia – chruścik ("Insecta: Trichoptera") z rodziny "Hydroptilidae". Są to małe gatunki, larwy i imagines nie przekraczają kilku milimetrów. Larwy budują przenośne domki z przędzy jedwabnej, wielkością i pokrojem przypominające nasiono kminku. Larwy są 'glonopijcami' – nakłuwają komórki glonów i wysysają cytoplazmę (stąd zaliczane są do funkcjonalnej grupy troficznej – wysysaczy). Chruściki z rodzaju "Orthotricha" zasiedlają rzeki i jeziora różnego typu troficznego. W jeziorach eutroficznych bardzo licznie występuje Orthotrichia costalis.
W Polsce wykazano występowanie następujących gatunków:

</doc>
<doc id="739762" url="https://pl.wikipedia.org/wiki?curid=739762" title="Jeremy Davies">
Jeremy Davies

Jeremy Davies (ur. 8 października 1969 w Traverse City, w stanie Michigan) – amerykański aktor filmowy i telewizyjny.
Ukończył American Academy of Dramatic Arts w Pasadenie. Podczas studiów grywał małe role w serialach. Na dużym ekranie debiutował w melodramacie kryminalnym "Guncrazy - Zawsze strzelaj dwa razy" ("Guncrazy", 1992) z Drew Barrymore. Za rolę Raymonda „Raya” Aibelliego w czarnej komedii Davida O. Russella "Pobicie małpy" ("Spanking the Monkey", 1994) był nominowany nagrody Independent Spirit. Prawdziwym przełomem w karierze była rola kaprala Uphama w filmie Stevena Spielberga "Szeregowiec Ryan" ("Saving Private Ryan", 1998), za którą zdobył nagrodę krytyków filmowych w Kansas City. Jako Snow w dramacie fantastycznonaukowym Stevena Soderbergha "Solaris" (2002) był nominowany do Nagrody Satelity dla najlepszego aktora drugoplanowego. Laureat Nagrody British Academy Games Awards za występ w grze za rolę głosową nordyckiego Baldura w "God of War" (2018).

</doc>
<doc id="739763" url="https://pl.wikipedia.org/wiki?curid=739763" title="Pernilla Wiberg">
Pernilla Wiberg

Pernilla Christina Wiberg (ur. 15 października 1970 w Norrköping) – szwedzka narciarka alpejska, trzykrotna medalistka olimpijska, sześciokrotna medalistka mistrzostw świata, a także zdobywczyni Pucharu Świata. Jedna z niewielu zawodniczek, które wygrywały zawody Pucharu Świata we wszystkich konkurencjach.
Kariera.
Pierwszy sukces na arenie międzynarodowej Pernilla Wiberg osiągnęła w 1985 roku, kiedy zwyciężyła w slalomie podczas zawodów Trofeo Topolino. Dwa lata później zajęła 24. miejsce w slalomie gigancie podczas mistrzostw świata juniorów w Sälen/Hemsedal. Na rozgrywanych w 1988 roku mistrzostwach świata juniorów w Madonna di Campiglio zajęła dziewiętnaste miejsce w zjeździe, 22. miejsce w supergigancie i 26. w gigancie. W zawodach Pucharu Świata zadebiutowała 13 marca 1990 roku w Vemdalen, zajmując piąte miejsce w slalomie. Tym samym już w swoim debiucie wywalczyła pierwsze pucharowe punkty. W sezonie 1989/1990 punkty zdobyła jeszcze jeden raz 18 marca 1990 roku w Åre, gdzie była trzecia w tej samej konkurencji. W zawodach tych wyprzedziły ją jedynie Vreni Schneider ze Szwajcarii oraz Francuzka Patricia Chauvet. W klasyfikacji generalnej Wiberg zajęła 45. miejsce.
Sezon 1990/1991 zaczęła od zajęcia trzeciego miejsca 1 grudnia 1990 roku we włoskiej miejscowości Valzoldana. W kolejnych startach jeszcze cztery razy stawała na podium, odnosząc przy tym trzy zwycięstwa: 7 stycznia w Bad Kleinkirchheim i 20 marca w Waterville Valley wygrywała slalomy, a 10 marca 1991 roku w Lake Louise triumfowała w gigancie. W klasyfikacji generalnej była siódma, w slalomie zajęła drugie miejsce za Austriaczką Petrą Kronberger, a w klasyfikacji giganta była trzecia, ulegając tylko Vreni Schneider i Anicie Wachter. Na przełomie stycznia i lutego 1991 roku wystartowała na mistrzostwach świata w Saalbach-Hinterglemm, gdzie zwyciężyła w slalomie gigancie. Wyprzedziła tam Austriaczkę Ulrike Maier i Niemkę Traudl Hächer, zostając jednocześnie pierwszą Szwedką, która została mistrzynią świata. Wynik ten powtórzyła na rozgrywanych rok później igrzyskach olimpijskich w Albertville, pokonując Diann Roffe z USA i Anitę Wachter o 0,97 sekundy. Był to pierwszy złoty medal olimpijski w narciarstwie alpejskim wywalczony przez Szwedzką narciarkę. Na tych samych igrzyskach była dwunasta w supergigancie, a rywalizacji w slalomie nie ukończyła. W zawodach pucharowych pięciokrotnie stawała na podium, zwyciężając w gigancie 21 lutego 1992 roku w Narwiku. W klasyfikacji generalnej i klasyfikacji giganta była piąta, a w slalomie zajęła drugie miejsce za Schneider.
Kolejne zwycięstwo odniosła 6 grudnia 1992 roku w Steamboat Springs, gdzie była najlepsza w zawodach Pucharu Świata w slalomie. Tydzień wcześniej w Park City w tej samej konkurencji była druga, przegrywając tylko z reprezentantką gospodarzy, Julie Parisien. W styczniu 1993 roku, podczas zawodów w Mariborze doznała kontuzji ścięgna Achillesa, co wykluczyło ją ze startów w pozostałej części sezonu. W klasyfikacji generalnej zajęła ostatecznie 24. miejsce, a w klasyfikacji slalomu była jedenasta. Nie wystąpiła również na rozgrywanych w lutym 1993 roku mistrzostwach świata w Morioce. Kolejny sezon był najlepszym w jej dotychczasowej karierze. Szwedka dwanaście razy stanęła na podium, przy czym 12 grudnia w Veysonnaz i 6 stycznia w Morzine wygrywała slalomy, 17 stycznia w Cortina d’Ampezzo była najlepsza w supergigancie, a 5 lutego 1994 roku w Sierra Nevada wygrała kombinację. W klasyfikacji generalnej i klasyfikacji slalomu zajęła drugie miejsce za Schneider, a w klasyfikacji kombinacji zdobyła pierwszą w karierze Małą Kryształową Kulę. W lutym 1994 roku brała udział w igrzyskach olimpijskich w Lillehammer, gdzie zdobyła kolejny medal. Po zjeździe do kombinacji zajmowała piąte miejsce, tracąc do prowadzącej Niemki Katji Seizinger 1,42 sekundy. W slalomie uzyskała drugi wynik, co dało jej jednak najlepszy łączny wynik i złoty medal. Ostatecznie o 0,13 sekundy wyprzedziła Vreni Schneider, a o 1,48 sekundy pokonała Alenkę Dovžan ze Słowenii. Parę dni wcześniej była czwarta w supergigancie, przegrywając walkę o podium z Włoszką Isolde Kostner. Czwarte miejsce zajęła także w slalomie, chociaż po pierwszym przejeździe zajmowała drugie miejsce. W drugim przejeździe uzyskała szósty czas i w efekcie spadła na czwarte miejsce, przegrywając brązowy medal o 0,07 sekundy ze Słowenką Katją Koren.
Przez dwa kolejne sezony plasowała się w czołówce klasyfikacji generalnej Pucharu Świata, jednak nie powtórzyła wyników z sezonu 1993/94. W tym czasie łącznie dziesięć razy stawała na podium, odnosząc cztery kolejne zwycięstwa: 12 marca 1995 roku w Lenzerheide wygrała slalom i kombinację, a 29 grudnia w Veysonnaz i 29 grudnia 1995 roku w Semmering ponownie była najlepsza w slalomach. Sezon 1994/1995 ukończyła na szóstej pozycji, wygrywając ponadto klasyfikację kombinacji i zajmując drugie miejsce w slalomie. Rok później była ósma w klasyfikacji generalnej oraz trzecia w klasyfikacji slalomu, za Austriaczką Elfi Eder i Uršką Hrovat ze Słowenii. Wystąpiła także na mistrzostwach świata w Sierra Nevada w lutym 1996 roku, zdobywając dwa złote medale. Najpierw zwyciężyła w kombinacji, uzyskując dziewiętnasty czas zjazdu i najlepszy czas w slalomie. O 2,05 sekundy wyprzedziła tam Anitę Wachter, a o 2,67 sekundy wyprzedziła Norweżkę Marianne Kjørstad. Pięć dni później zwyciężyła także w slalomie, wyprzedzając na podium Patricię Chauvet i Urškę Hrovat.
Najlepsze wyniki osiągnęła w sezonie 1996/1997, kiedy zgromadziła 1960 punktów i zwyciężyła w klasyfikacji generalnej. Ustanowiła tym samym rekord zdobytych punktów w jednym sezonie, który pobity został dziewięć lat później przez Chorwatkę Janicę Kostelić. W pierwszej trójce zawodów znalazła się osiemnaście razy, w tym dziewięciokrotnie wygrywała: 28 grudnia w Semmering, 4 stycznia w Mariborze, 19 stycznia w Zwiesel, 7 marca w Mammoth Mountain i 16 marca w Vail była najlepsza w slalomie, 1 grudnia w Lake Louise i 12 stycznia w Bad Kleinkirchheim wygrywała supergiganta, 2 lutego w Laax zwyciężyła w kombinacji, a 12 marca w Vail wygrała bieg zjazdowy. Oprócz klasyfikacji generalnej Wiberg wygrała także klasyfikacje slalomu i kombinacji, a w klasyfikacji supergiganta była trzecia za Niemkami Hilde Gerg i Katją Seizinger. Podczas mistrzostw świata w Sestriere w 1997 roku wywalczyła brązowy medal w zjeździe. W zawodach tych o 0,26 sekundy lepsza była Hilary Lindh z USA, a o 0,20 sekundy Szwedkę pokonała Heidi Zurbriggen ze Szwajcarii. Na tej samej imprezie Wiberg była też między innymi szósta w gigancie i dziewiąta w supergigancie.
Podczas zawodów Pucharu Świata w Lienzu w grudniu 1997 roku Szwedka wypadła z trasy i złamała dwa żebra. Do czasu kontuzji wystartowała w większości zawodów pucharowych, jednak na podium nie stanęła ani razu. Mimo tej kontuzji wzięła udział we wszystkich konkurencjach podczas igrzysk olimpijskich w Nagano w lutym 1998 roku. Najlepszy wynik osiągnęła tam w zjeździe, w którym wywalczyła srebrny medal. Rozdzieliła tam na podium Katję Seizinger i Florence Masnadę z Francji. Z pozostałych konkurencji ukończyła jeszcze giganta (11. miejsce) i supergiganta (14. miejsce). Po zjeździe do kombinacji zajmowała drugie miejsce, tracąc do prowadzącej Seizinger 0,34 sekundy. Slalomu jednak nie ukończyła i ostatecznie nie była klasyfikowana. Po igrzyskach nie wystąpiła już w żadnych zawodach i sezon 1997/1998 ukończyła na 35. pozycji. Na jednym z treningów w marcu 1998 roku odniosła kontuzję kolana, która wymagała operacji.
Do czołówki powróciła w sezonie 1998/1999, który ukończyła na piątym miejscu. Na podium plasowała się pięciokrotnie, odnosząc jedno zwycięstwo: 3 stycznia 1999 roku w Mariborze była najlepsza w slalomie. W klasyfikacji tej konkurencji zajęła ostatecznie drugie miejsce, ulegając tylko Austriaczce Sabine Egger. W lutym 1999 roku startowała na mistrzostwach świata w Vail, zdobywając dwa medale. Najpierw zwyciężyła w kombinacji, uzyskując piąty czas zjazdu i najlepszy czas slalomu. Srebrną medalistkę, Renate Götschl, wyprzedziła o 0,15 sekundy, a zdobywczyni brązowego medalu, Florence Masnada, straciła do Szwedki 0,45 sekundy. Parę dni później Wiberg zdobyła srebrny medal w slalomie, plasując się Zali Steggall z Australii, a przed Norweżką Trine Bakke. Na tej samej imprezie była też między innymi czwarta w gigancie, przegrywając walkę o podium z Anitą Wachter o 0,14 sekundy.
Już na początku sezonu 1999/2000 odniosła kolejną kontuzję kolana. Startowała do początku stycznia, po czym zdecydowała się zakończyć sezon. W klasyfikacji generalnej zajęła 33. miejsce. Do tego czasu dwa razy stanęła na podium: 8 grudnia 1999 roku w Val d’Isère byłą trzecia w supergigancie, a dziesięć dni później zwyciężyła w zjeździe w Sankt Moritz. W kolejnym sezonie sporadycznie startowała w zawodach Pucharu Świata, najlepszy wynik osiągając 16 lutego 2001 roku w Garmisch-Partenkirchen, gdzie była piąta w supergigancie. W klasyfikacji generalnej tego sezonu zajęła 59. miejsce, notując najsłabszy wynik w karierze. Wystartowała na mistrzostwach świata w St. Anton w 2001 roku, jednak wróciła bez medalu. Była tam siódma w supergigancie, a w zjeździe zajęła osiemnastą pozycję. Ostatni raz na podium zawodów PŚ stanęła 11 stycznia 2002 roku w Saalbach-Hinterglemm, zajmując drugie miejsce w zjeździe. W sezonie 2001/2002 jeszcze kilkukrotnie plasowała się w czołowej dziesiątce, dzięki czemu w klasyfikacji generalnej zajęła 23. miejsce, a w klasyfikacji zjazdu była dziesiąta. Brała także udział w igrzyskach olimpijskich w Salt Lake City, gdzie w supergigancie była dwunasta, a zjazd ukończyła dwie pozycje niżej. Ostatni występ zanotowała 13 kwietnia 2002 roku w Lindvallen, gdzie w zawodach FIS Race nie ukończyła slalomu giganta.
W ciągu kariery Szwedka była wielokrotnie kontuzjowana, przechodząc łącznie 13 operacji kolana. Wielokrotnie zdobywała medale mistrzostw Szwecji, w tym dziewięć złotych: w slalomie w latach 1990, 1991, 1992, 1996 i 1997, gigancie w latach 1991 i 1997 oraz supergigancie i zjeździe w 1992 roku. W 1991 roku otrzymała nagrodę Svenska Dagbladets guldmedalj. W 1994 roku była chorążym reprezentacji Szwecji podczas ceremonii otwarcia igrzysk w Lillehammer.
W latach 2002-2010 była członkiem Międzynarodowego Komitetu Olimpijskiego, współpracuje także z Międzynarodową Federacją Narciarską (FIS) w celu zwiększenia bezpieczeństwa podczas zawodów w narciarstwie alpejskim. Ponadto w 1991 roku nagrała singiel pod tytułem „Privilege”, jest właścicielką hotelu w Idre oraz komentuje zawody sportowe dla Sveriges Television.
Obecnie mieszka w Monako wraz z mężem, norweskim byłym narciarzem alpejskim, Bødvarem Bjerke i dwójką dzieci (syn Axel ur. 2003 i córka Sofia ur. 2007). Jej brat, Andreas Wiberg był triathlonistą.

</doc>
<doc id="739764" url="https://pl.wikipedia.org/wiki?curid=739764" title="Rudbekia">
Rudbekia

Rudbekia ("Rudbeckia" L.) – rodzaj roślin z rodziny astrowatych. Obejmuje 24 gatunki. Rośliny te występują w naturze w Ameryce Północnej, ale są rozpowszechnione w uprawie i jako dziczejące rosną też w Europie, Azji i Ameryce Południowej. W Polsce jako uciekinierzy z upraw (kenofity i agriofity) obecne są dwa gatunki – rudbekia naga "R. laciniata" i rudbekia owłosiona "R. hirta". Kilka dalszych gatunków uprawianych jest także jako rośliny ozdobne. Nazwę rodzajową stworzył Karol Linneusz dla uhonorowania profesorów (ojca i syna) Uniwersytetu w Uppsali – Olafa Rudbecka starszego i młodszego.
Systematyka.
Rodzaj z plemienia "Heliantheae" w podrodzinie "Asteroideae" z rodziny astrowatych "Asteraceae".
Zastosowanie.
Wiele gatunków jest uprawianych jako ogrodowe rośliny ozdobne. Nadają się na rabaty oraz na kwiat cięty. Wszystkie najlepiej rosną na gliniastych, dobrze zatrzymujących wodę glebach. Mogą rosnąć w pełnym słońcu lub w półcieniu. Rozmnażają się przez wysiew nasion lub przez podział rozrośniętych kęp. Popularne w Polsce gatunki (rudbekie naga, lśniąca i owłosiona) są w pełni mrozoodporne (strefy mrozoodporności 3–10).

</doc>
<doc id="739766" url="https://pl.wikipedia.org/wiki?curid=739766" title="Nagła śmierć sercowa">
Nagła śmierć sercowa

Nagła śmierć sercowa, nagły zgon sercowy (łac. "mors subita cardialis") – nieoczekiwany zgon, poprzedzony nagłą utratą przytomności, do którego dochodzi w okresie jednej godziny od początku objawów, u osoby ze znaną wcześniej lub utajoną chorobą serca. U podłoża zaburzeń patofizjologicznych nagłej śmierci sercowej leżą: migotanie komór, częstoskurcz komorowy, asystolia i rozkojarzenie elektromechaniczne.
Definicja i klasyfikacja.
Definicja nagłej śmierci sercowej i zaliczenie danego zgonu do tej grupy mogą niekiedy budzić kontrowersje i wymagają dalszych wyjaśnień, gdyż istnieją wątpliwości, kiedy niespodziewana śmierć powinna być uznana za nagłą oraz w jaki sposób stwierdzić sercowe podłoże zgonu.
Cechy nagłej śmierci sercowej:
Należy zauważyć, że nie każda nagła śmierć ma podłoże sercowe (np. udar mózgu, pęknięcie tętniaka aorty, masywny zator tętnicy płucnej) oraz że nie każdy zgon sercowy jest nagły (np. śmierć we wstrząsie z powodu częstoskurczu komorowego).
Epidemiologia.
Na podstawie przeprowadzonych dotychczas badań epidemiologicznych ocenia się, że zgony spowodowane nagłą śmiercią sercową występują z częstością od 0,36 do 1,28 na 1000 osób.
Ryzyko SCD w populacji ogólnej wynosi około 0,1% rocznie. Jest ono uzależnione od wieku oraz płci. Częściej ofiarą SCD padają mężczyźni. Im bardziej zaawansowany wiek, oraz im więcej zarejestrowanych przypadków SCD w rodzinie pacjenta, incydentów omdleń, oraz nagłego zatrzymania krążenia (NZK), tym większe jest ryzyko SCD.
Powyższe czynniki zostały zakwalifikowane jako niezależne czynniki ryzyka SCD.
Przyczyny.
Najczęstsze przyczyny nagłej śmierci sercowej:
Klasa NYHA (III/IV) i niska frakcja wyrzutowa lewej komory serca (LVEF) zwiększają ryzyko wystąpienia groźnych zaburzeń rytmu serca.
Postępowanie.
Podstawowe i zaawansowane zabiegi reanimacyjne.

</doc>
<doc id="739769" url="https://pl.wikipedia.org/wiki?curid=739769" title="Rudbekia naga">
Rudbekia naga

Rudbekia naga, rotacznica naga ("Rudbeckia laciniata" L.) – gatunek rośliny z rodziny astrowatych. Pochodzi z Ameryki Północnej. Do Europy sprowadzona została przez ogrodników jako roślina ozdobna. Rozprzestrzeniła się w środowisku naturalnym jako uciekinier z ogrodów. W Polsce jest obecnie gatunkiem dość pospolitym i zwiększa swoją liczebność. Status gatunku we florze Polski: kenofit, agriofit. Uznawana jest za gatunek inwazyjny, konkurujący z gatunkami rodzimymi i wypierający je.
Biologia i ekologia.
Bylina, hemikryptofit. Najczęściej występuje nad rzekami, gdzie nieraz tworzy jednogatunkowe łany, czasami także na przydrożach. Roślina ruderalna. W klasyfikacji zbiorowisk roślinnych gatunek charakterystyczny dla zespołu "Rudbeckio-Solidaginetium". Kwitnie od lipca do sierpnia.
Zastosowanie.
Często uprawiana jako roślina ozdobna, głównie ze względu na piękne kwiaty. Istnieje bardzo wiele odmian w licznych odcieniach kolorystycznych. U niektórych z nich tzw. pełnokwiatowych, również wewnętrzne kwiaty w koszyczku są podobne do brzeżnych języczkowych. Rośliny nie mają szczególnych wymagań do gleby i są łatwe w uprawie. W ogrodach wiejskich rosną nieraz przez wiele lat praktycznie bez żadnych zabiegów uprawowych. Ze względu na wysoki wzrost nie są zagłuszane przez chwasty. Najpiękniej kwitną na miejscach nasłonecznionych, ale rosną też dobrze w półcieniu. Są mrozoodporne, znoszą też krótkie susze. Rosną silnie i kwitną obficie, wymagają też dość obfitego nawożenia. Uprawia się je zwykle z nasion.

</doc>
<doc id="739774" url="https://pl.wikipedia.org/wiki?curid=739774" title="Pm3">
Pm3

Pm3 - oznaczenie na PKP niemieckiego parowozu ekspresowego z otuliną aerodynamiczną, produkowanego w latach 1939-1941 dla kolei niemieckich (niemiecka seria 0310).
Historia.
Parowozy ekspresowe Baureihe 0310 zostały zaprojektowane do prowadzenia szybkich pociągów pasażerskich. Pierwsze dwie lokomotywy zostały przekazane w grudniu 1939 roku, kolejne w latach 1940-1941. Zostało wyprodukowanych 60 parowozów na zamówienie kolei niemieckich. Parowozy produkcji Borsiga (22 sztuki) i Kruppa (18) otrzymywały ciemnoczerwone malowanie otuliny aerodynamicznej, a produkcji Krauss-Maffei (20 sztuk) – ciemnobłękitne. Stacjonowały początkowo w różnych parowozowniach, lecz pod koniec wojny skupione zostały w parowozowniach Wrocław Główny, Poznań i Katowice. Jeden został zniszczony w czasie wojny podczas nalotu w Poznaniu.
Po drugiej wojnie światowej dziewięć parowozów oznakowanych jako seria Pm3 było eksploatowanych przez Polskie Koleje Państwowe do prowadzenia ciężkich dalekobieżnych pociągów pasażerskich. Jeden z nich – Pm3-9 pozostał nieczynny. W połowie lat 60. seria została skierowana do przedwczesnego wycofania z uwagi na usterki, przede wszystkim przyspieszone zużycie kotłów, wynikające z własności zastosowanej stali St47K. Ostatnie jeździły do 1966 roku, po czym przejściowo zostały skierowane do służby jako kotły do podgrzewania mazutu. Ostatnia lokomotywa Pm3-3 została skreślona z inwentarza lokomotywowni Olsztyn w maju 1968 roku, lecz faktycznie ostatnie pracowały jako stacjonarne urządzenia techniczne jeszcze do 1972 roku. Jedynym zachowanym na świecie parowozem tej serii w otulinie opływowej jest nieczynny Pm3-5 jako eksponat Muzeum Kolejnictwa w Warszawie (fikcyjnie oznaczony Pm3-3). Po wojnie koleje Niemiec Zachodnich miały 26 parowozów tej serii, a Niemiec Wschodnich 19.
Na kolejach krajów niemieckich lokomotywy zostały na przełomie lat 40. i 50. pozbawione otuliny aerodynamicznej, a pod koniec lat 50. dokonano wymiany kotłów parowych. Na kolejach wschodnioniemieckich parowozy przebudowano na opalanie olejowe. Lokomotywy eksploatowano w Niemczech do 1980 roku. Jeden niemiecki parowóz 03 1010 zachowano jako czynny eksponat zabytkowy. 
Pięć parowozów używane było po wojnie do połowy lat 50. na kolejach ZSRR.
Konstrukcja.
W parowozach zabudowano całkowite otuliny opływowe. Niewielka część otrzymała pełną otulinę, zakrywającą koła parowozu i tendra, z żaluzjami rewizyjnymi, a większość otulinę z wycięciem sięgającym ponad osie kół napędnych. Podczas wojny jednak cała dolna część otuliny była usuwana dla ułatwienia obsługi. Zastosowanie trzech cylindrów parowych z pojedynczym rozprężaniem pary zapewnia spokojne kursowanie przy wysokich prędkościach. W lokomotywie zamontowano stalowy kocioł parowy konstrukcji Wagnera z przegrzewaczem Schmidta. Kocioł posiadał dwa zawory bezpieczeństwa systemu Ackermanna i podgrzewacz wody Knorra. Zainstalowano jednokomorowy ciśnieniowy hamulec Knorra z dodatkowym hamulcem. Układ hamulcowy był zasilany przez czterocylindrową sprężarkę Knorra. Zastosowano urządzenia trzyczęstotliwościowego systemu samoczynnego hamowania wyprodukowane przez Siemens oraz szybkościomierz. W tendrze parowozu zamontowano łożyska toczne oraz teleskopową pokrywę nad skrzynią węglową.

</doc>
<doc id="739775" url="https://pl.wikipedia.org/wiki?curid=739775" title="Rudbeckia laciniata">
Rudbeckia laciniata



</doc>
<doc id="739781" url="https://pl.wikipedia.org/wiki?curid=739781" title="Hericium">
Hericium

Hericium Pers. (soplówka) – rodzaj grzybów z rodziny soplówkowatych ("Hericiaceae").
Charakterystyka.
Grzyby saprotroficzne lub słabe pasożyty, które rozwijają się w drewnie i owocnikują na jego powierzchni powodując białą zgniliznę. Owocniki w postaci zwartej kępki długich kolców, niekiedy rozgałęzionych, nie posiadają kapelusza. Miąższ elastyczny, brudnobiały. Wysyp zarodników biały, amyloidalny. Zarodniki nieco okrągławe lub eliptyczne, od gładkich do kropkowatych, bez pory rostkowej.
Systematyka i nazewnictwo.
"Hericiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Rodzaj ten został pierwotnie (poprawnie według kodeksu ICN) zdiagnozowany jako "Martela" przez Michela Adansona w drugim tomie „Familles des plantes” z 1763 r. Prawdopodobnie o ten sam takson chodziło Giovanniemu Scopoli w 1772, kiedy opisał rodzaj "Manina" i zaliczył do niego 7 gatunków: "Manina cauliflora", "M. columnaris", "M. cordiformis", "M. crispa", "M. flagellum", "M. muscoides" i "M. ramosissima".
Nazwy "Hericium" po raz pierwszy użył Christiaan Persoon w 1794. Zaliczono wtedy do niego jeden gatunek, "Hericium coralloides".
W 1797 Persoon zalicza do tego rodzaju 10 gatunków: "H. clathroides", "H. coralloides", "H. abietinum", "H. flagellum", "H. nudicaule", "H. muscoides", "H. caput-medusae", "H. erinaceus", "H. hystrix" i "H. echinus" (większość z nich jest dziś klasyfikowana jako dwa gatunki).
Elias Fries w pracy zatwierdzającej – „Systema mycologicum” z 1821 – odmówił rangi tego taksonu i opisał go jako ówczesne plemię "Merisma" w rodzaju "Hydnum".
Do początku XX wieku opisano kilkadziesiąt odrębnych gatunków należących do tego rodzaju, obecnie wiele z nich zostało utożsamionych z dwoma: "H. coralloides" i "H. erinaceus", a kilkanaście nie zostało zweryfikowanych obecnie.
W 1912 r. Howard Banker opublikował wyniki badań nad taksonomią rodzaju "Manina", w których wykazywał potrzebę przywrócenia tego opisanego w 1772 r. rodzaju, zaś "Hericium" i "Medusina" uznał za późniejsze synonimy. Oprócz podanych przez Scopoliego gatunków "Manina flagellum" i "M. cordiformis", zaliczył do tego rodzaju także "M. caput-ursi", "M. coralloides" i "M. schiedermayeri".
"Dryodon" Quél. ex P. Karst.,
"Friesites" P. Karst.,
"Hericium" Fr.,
"Hericius" Juss.,
"Manina" Scop. ex Banker,
"Martela" Adans.,
"Martella" Endl.,
"Medusina" Chevall.
Nazwę polską – soplówka – podali Barbara Gumińska i Władysław Wojewoda w 1968 r. (wcześniej niektóre gatunki zwano kolczakami)

</doc>
<doc id="739783" url="https://pl.wikipedia.org/wiki?curid=739783" title="Soplówkowate">
Soplówkowate

Soplówkowate ("Hericiaceae" Donk) – rodzina grzybów z rzędu gołąbkowców ("Russulales").
Charakterystyka.
Rodzina "Hericiaceae" zawiera gatunki grzybów saprofitycznych, żyjących na drewnie drzew liściastych i iglastych. Wytwarzają one owocniki rozgałęzione, kapeluszowe, przyrośnięte bokiem, czasami rozpostarte o hymenoforze kolczastym. Wysyp zarodników soplówkowatych jest biały.
Systematyka.
Pozycja w klasyfikacji według Index Fungorum: "Hericiaceae, Russulales, Incertae sedis, Agaricomycetes, Agaricomycotina, Basidiomycota, Fungi"
Według Index Fungorum bazującego na "Dictionary of the Fungi" do rodziny "Hericiaceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="739784" url="https://pl.wikipedia.org/wiki?curid=739784" title="Zastawki cewki tylnej">
Zastawki cewki tylnej

Zastawki cewki tylnej (ang. "posterior urethral valvae", PUV) – najczęstsza wrodzona przyczyna utrudnienia oddawania moczu u chłopców. Częstość występowania tej wady szacuje się na 1:5 000-1:8 000 urodzeń. W wadzie tej nadmiernie przerośnięte fałdy błony śluzowej zlokalizowane w części sterczowej cewki moczowej, między jej ścianą a wzgórkiem nasiennym, utrudniają odpływ moczu z pęcherza. Do powikłań wady należą zaburzenia czynności pęcherza moczowego, przewlekła niewydolność nerek i nawracające zakażenia układu moczowego. Mimo że możliwe jest wykrycie tej wady w okresie prenatalnym, nadal wiele przypadków diagnozowanych jest gdy rozwiną się już poważne powikłania. 
Patofizjologia.
U mężczyzn w budowie cewki moczowej wyróżniamy część opuszkową, gąbczastą, sterczową i błoniastą. Mianem cewki tylnej określa się część sterczową i błoniastą cewki. W obrębie cewki sterczowej znajduje się wzgórek nasienny z łagiewką sterczową, na której uchodzą nasieniowody i przewody pęcherzyków nasiennych. Od wzgórka odchodzą fałdy śluzówkowe, które mimo że rozwinięte najlepiej u dzieci, normalnie nie stanowią przeszkody w odpływie moczu z pęcherza. Gdy fałdy te są przerosłe i utrudniają przepływ moczu przez światło cewki, mówimy o zastawkach cewki tylnej. Jak dochodzi do powstania tej wady, nie zostało dotąd ustalone; uważa się, że mogą być pozostałością przewodów Wolffa, według innych miałyby być odpowiednikiem fałdów cewkowo-pochwowych, z których u kobiet rozwija się błona dziewicza. Fałdy śluzówkowe cewki tylnej stanowią przeszkodę gdy są zrośnięte na przedniej powierzchni cewki, chociaż niezrośnięte ale przerosłe fałdy również mogą stanowić przeszkodę w odpływie moczu.
Klasyfikacja.
Klasyfikacja Younga z 1919 roku jest często cytowana, wskazuje się jednak na jej historyczne znaczenie i brak przełożenia na obserwacje kliniczne:
Powikłania.
Dochodzi do przerostu mięśnia wypieracza moczu ("musculus detrusor urinae"), beleczkowania ściany pęcherza, czasem powstają pseudouchyłki. Ujście moczowodowe ulega osłabieniu, co prowadzi do odpływu pęcherzowo-moczowodowego i moczowodowo-nerkowego. Moczowody ulegają poszerzeniu. Zaleganie moczu sprzyja zakażeniom układu moczowego, a odpływ wsteczny moczu z czasem prowadzi do obustronnego wodonercza. Na tle wodonercza rozwija się dysplazja nerek, a wskutek nefropatii refluksowej rozwija się niewydolność nerek. Pęcherz moczowy jest niestabilny, niepodatny.
Rozpoznanie.
Wadę można zdiagnozować w USG. Najlepszym jednak badaniem obrazowym jest cystouretrografia mikcyjna, która stanowi metodę z wyboru w diagnostyce schorzenia. Kolejne badania, urografię albo renoscyntygrafię, wykonuje się dla oceny powikłań.
Leczenie.
W pierwszej kolejności wdraża się leczenie odbarczające, następnie przyczynowe: metodą z wyboru jest przezcewkowa resekcja zastawek.

</doc>
<doc id="739785" url="https://pl.wikipedia.org/wiki?curid=739785" title="TKh1">
TKh1

TKh1 – stosowane na Polskich Kolejach Państwowych oznaczenie parowozów pruskiej serii T3 i typów zbliżonych. Były to małe tendrzaki o układzie osi C (0-3-0) dla lokalnego ruchu mieszanego i prac manewrowych, produkowane w dużej ilości w Niemczech w latach 1882–1906 dla kolei pruskich (potocznie KPEV), a ponadto dla licznych kolei prywatnych i niektórych innych państw do 1924 roku. Na Kolejach Niemieckich (DRG) oznaczone były głównie jako seria 8970-75. Używane były także na PKP i w polskich zakładach przemysłowych, do lat 60. XX wieku.
Parowozy pruskiej serii T3 i typów pokrewnych były jednymi z najszerzej rozpowszechnionych, najdłużej pozostających w służbie i najbardziej udanych pruskich lokomotyw. Seria T3 kolei pruskich przede wszystkim obejmowała znormalizowane lokomotywy wzoru III-4e, lecz zaliczano do niej także mniej liczny wzór III-4p oraz kilkanaście innych parowozów. Z serią tą są w praktyce utożsamiane liczne takie same lub podobne lokomotywy budowane dla innych kolei regionalnych, prywatnych i przemysłowych. Mimo że nie zaliczały się one formalnie do serii T3, były one zbliżone konstrukcyjnie, a część z nich dzieliła później losy maszyn tej serii na innych kolejach, w tym na kolejach niemieckich oraz na PKP. 
Historia powstania i produkcji.
Przodkami tej udanej konstrukcji była seria 5 parowozów o układzie osi C, wyprodukowanych w latach 1881–1882 przez Henschel w Cassel dla prywatnych kolei Bergisch-Märkischen Eisenbahn (BME). Miały one silnik bliźniaczy o średnicy cylindrów 350 mm i skoku tłoka 530 mm oraz koła średnicy 1,06 m. Po znacjonalizowaniu tych kolei w 1882 roku, zostały one przejęte przez koleje pruskie, a później także zaliczone do serii T3. Najprawdopodobniej ten projekt, nieco zmodyfikowany, został następnie wybrany przez pruską komisję do spraw normalizacji jako typowa konstrukcja dla kolei pruskich.
Od 1882 roku Henschel i inne fabryki niemieckie rozpoczęły produkcję jednolitego typu tendrzaka o układzie osi C dla kolei pruskich, oznaczonego jako znormalizowany wzór ("Musterblatt") III-4e (pierwotnie, do 1883 roku: M 12). Posiadały one silnik bliźniaczy o średnicy cylindrów 350 mm i skoku tłoka 550 mm oraz początkowo koła o średnicy 1,08 m. Po wprowadzeniu na kolejach pruskich w 1906 roku podziału na serie, lokomotywy te zostały oznaczone jako seria T3 (litera T oznaczała tendrzaki). Oprócz 1302 lokomotyw typu III-4e, do serii T3 zaliczono też 52 wzmocnione lokomotywy typu III-4p, produkowane w latach 1904–1906. Łącznie koleje pruskie otrzymały 1354 znormalizowane lokomotywy serii T3, obu wzorów, wyprodukowane do 1906 roku (włącznie z lokomotywami budowanymi początkowo dla innych kolei i przejętymi później przez koleje pruskie). 
Znormalizowane lokomotywy produkowano w 19 fabrykach, z tego najwięcej zbudował dla kolei pruskich Henschel (385), dużymi producentami byli też: Union w Królewcu (126), Hanomag (106), Schichau w Elblągu (105), Hagans w Erfurcie (100), Hohenzollern w Düsseldorfie i Alzacka Fabryka Maszyn w Grafenstaden (po 93). Produkowali je też: Borsig w Berlinie (76), Jung w Jungenthal (73), Orenstein &amp; Koppel w Drewitz (51), Humboldt w Kolonii (44), Vulcan w Szczecinie (30), Schwartzkopff w Berlinie (30), Freudenstein (13), Linke-Hofmann we Wrocławiu (10), Hartmann w Chemnitz (4), fabryki maszyn w Karlsruhe (10), Esslingen (4) i Güstrow (1). W tym, lokomotywy wzmocnionego wzoru III-4p były produkowane tylko przez fabryki Hagans (25), Orenstein &amp; Koppel (17) i Freudenstein (10).
Z powodu różnych producentów i długiego okresu produkcji, lokomotywy różniły się między sobą szczegółami i charakterystykami, lecz w ramach obu wzorów różnice nie były wielkie. Wczesne lokomotywy wzoru III-4e nie miały zbieralnika pary, a jedynie przepustnicę w małej obudowie na kotle. Wkrótce jednak, w latach 90. XIX w., na kotle pojawił się spory dzwonowaty zbieralnik pary, a średnicę kół zwiększono z 1,08 m do 1,1 m. Modernizowano też w ten sposób wcześniejsze lokomotywy. Wczesne serie miały skośnie podciętą na dole tylną ścianę budki maszynisty, pozostałe miały płaską tylną ścianę i przez to nieco większą długość. Różnice masy nie przekraczały jednej tony. Większe różnice pojawiły się dopiero we wzmocnionych lokomotywach wzoru III-4p. Parametry kotła pozostały podobne, zachowano też wymiary cylindrów silnika, lecz ich masa służbowa wzrosła z 29,2 t do 36,8 t, a nacisk osi z 10 t do 12,7 t, zwiększono przy tym zapas węgla i wody. Wszystkie znormalizowane lokomotywy miały charakterystyczny nierówny rozstaw osi: między pierwszą a drugą 1,7 m i między drugą a trzecią 1,3 m. Ich cechą charakterystyczną były również krótkie skrzynie na węgiel po obu bokach kotła przed budką oraz wewnętrzny zbiornik na wodę w ostoi. W lokomotywach wzoru III-4p kocioł umieszczono 20 cm wyżej, lecz poza nieco dłuższymi skrzyniami na węgiel, zewnętrznie nie różniły się one istotnie od późnych lokomotyw wzoru III-4e.
Oprócz znormalizowanych lokomotyw wzorów III-4e i 4p, do serii T3 zaliczono w Prusach 5 wspomnianych wcześniejszych tendrzaków kolei BME, a także 5 innych wczesnych tendrzaków o takim samym układzie osi produkcji Henschel dla kolei Main-Weser z 1881 roku (średnica cylindrów 360 mm, skok tłoka 540 mm, średnica kół 1,13 m) i jeszcze 5 innych lokomotyw. Oprócz tego, do serii T3 zaliczono jedną lokomotywę o odmiennym układzie osi B1, wzoru III-4g (pozostałe dwie zbudowane lokomotywy tego wzoru zaliczono do serii T2 i T4).
Firmy produkujące znormalizowane parowozy typu III-4e dla kolei pruskich budowały także liczne lokomotywy takiego samego lub zbliżonego modelu dla różnych kolei prywatnych i przemysłowych na terenie Cesarstwa Niemieckiego. Część różniła się masą, rozmiarami cylindrów silnika, ciśnieniem pary i powierzchnią kotła, lecz zachowywały taką samą konstrukcję i charakterystyczny niesymetryczny rozstaw osi (1,7 / 1,3 m). 20 lokomotyw zbudowano na eksport do Chin, a kolejne 20 do Włoch, wśród których była ostatnia lokomotywa zbudowana według wzoru III-4e – w 1924 roku przez Henschel dla Kolei Valtellina.
Służba serii T3 na kolejach niemieckich.
Lokomotywy serii T3 służyły początkowo w pierwszym rzędzie do ciągnięcia pociągów mieszanych na liniach lokalnych, a także do pracy manewrowej. Z upływem lat przesuwano je głównie do manewrów, a część sprzedawano na koleje przemysłowe. Po 1906 roku koleje pruskie miały ich 1373 wszystkich odmian, a w 1915 roku – 998. Po 1906 roku otrzymały one w poszczególnych dyrekcjach kolei numery od 6101 do 6400 (numery powtarzały się pomiędzy dyrekcjami).
Po I wojnie światowej większość pruskich maszyn przeszła na Koleje Niemieckie (DRG), oznaczona tam następnie jako seria ("Baureihe", BR) 8970-75. Według początkowego planu z 1923 r. zamierzano przenumerować 745 lokomotyw, ostatecznie w 1925 roku przenumerowano ich 511, z tego 469 typu III-4e (numery 89 7001 do 7456 i 89 7499 do 7511) i 42 typu III-4p (numery 89 7457 do 7498). Do serii tej zaliczono także niektóre lokomotywy nie należące do pruskiej serii T3, opisane dalej. Mimo przydzielenia numerów ponad 7000, oznaczających w systemie DRG serie przestarzałe i przewidziane do wycofania, lokomotywy te były bardzo użyteczne i część z nich okazała się całkiem długowieczna. W 1932 roku było ich na stanie 175, w 1938 roku – 120. Podczas II wojny światowej, lokomotywy zdobyte w Polsce otrzymały nowe numery serii 8975.
Po II wojnie światowej koleje RFN (DB) w 1950 roku miały 48 lokomotyw serii 8970-75. Część pozostałych lokomotyw trafiła na koleje NRD (DR), które przejęły ponadto liczne lokomotywy takiego samego lub zbliżonego typu z nacjonalizowanych kolei prywatnych. Na kolejach NRD nowo przejęte lokomotywy otrzymały numery z zakresu 89 5901 do 6306 (seria 8959-63), prefiks 59 do 63 był zależny od nacisku osi, odpowiednio od 9 do 13 ton. Kilka lokomotyw dostosowanych było do pracy z tendrem doczepnym. W dalszym ciągu część lokomotyw używana była na kolejach fabrycznych. Ostatnie wycofano z czynnej służby z kolei publicznych w RFN w 1961, a w NRD w 1967 roku, po ponad 60-letniej eksploatacji. Stosunkowo liczne lokomotywy tej serii lub typów zbliżonych zachowano jako pomniki lub do celów muzealnych, z tego niektóre w stanie czynnym.
Lokomotywy zbliżonych typów na kolejach niemieckich.
Oprócz Prus, tylko dwa inne niemieckie zarządy kolejowe używały lokomotyw pokrewnego typu. Głównym użytkownikiem poza Prusami była Meklemburgia, której kolej "Mecklenburgische Friedrich-Franz-Eisenbahn" w latach 1882–1906 zakupiła 68 lokomotyw odpowiadających wzorowi III-4e, budowanych w 8 fabrykach. Lokomotywy starszej serii były oznaczone jako meklemburski typ T3a, a nowszej, budowane od 1900 roku, T3b. Koleje te były później przejęte przez Koleje Niemieckie, a w 1925 roku istniało jeszcze 40 lokomotyw, które otrzymały nowe numery serii 8980 (89 8001 do 8020 i 89 8051 do 8068). 
W latach 1898–1901 Wielkie Księstwo Oldenburga zakupiło w zakładach Hanomag 12 lokomotyw typu odpowiadającego wzorowi III-4e (numery 123–146), a następnie w 1909 – trzy zmodyfikowane lokomotywy (nry 194–196). Oznaczono je jako oldenburska seria T3. Lokomotywy z 1909 roku miały nieco mniejszy ruszt (1,01 m²) i powierzchnię ogrzewalną kotła (57,2 m²) oraz skrócony kocioł o 230 mm. Wyróżniały się też brakiem zbieralnika pary na kotle (para była odprowadzana rurą umieszczoną w kotle, do przepustnicy w dymnicy). Lokomotywy oldenburskie zostały po I wojnie światowej przejęte przez Koleje Niemieckie jako seria 982, otrzymując numery od 98 201 do 215 (w odróżnieniu od pruskich T3, zostały zaliczone do grupy 98, nadawanej lokomotywom byłych kolei regionalnych). Do 1927 roku zostały jednak skasowane lub sprzedane. Trzy lokomotywy odpowiadające wzorowi III-4e używała ponadto prywatna kolej oldenburska Kreis Oldenburger Eisenbahn (KOE). Łącznie z czwartą zbliżoną, lecz silniejszą, produkcji Henschela (typu Bismarck), zostały one przejęte 1 sierpnia 1941 przez koleje niemieckie i oznaczone w serii 8975 (89 7556 do 7559). 
24 lokomotywy typu zbliżonego do pruskich T3 używała prywatna Kolej Brunszwicka ("Braunschweigische Landeseisenbahn, BLE"), przejęta w 1938 roku przez koleje DRG. 10 było zbudowanych w latach 1895–1896 w Esslingen, odpowiadały one ogólnie wzorowi III-4e, lecz były nieco cięższe (31 t). 14 nowszych było zbudowanych przez Hanomag w latach 1904–1917 i były one nieco dłuższe w celu zwiększenia zapasów węgla (1,5 t) i wody (5 m³), cięższe (36 t) oraz miały cylindry średnicy 380 mm i zwiększony ruszt do 1,59 m². Jedna lokomotywa starszego typu, 9 nowszego typu i jeszcze jedna zbliżonego typu eks-prywatna produkcji Henschela, zostały przejęte przez koleje DRG i zaliczone do serii 8975 (numery 89 7531 do 7541).
Zbliżone do lokomotyw serii T3, o takim samym rozstawie osi, lecz nieco silniejsze i cięższe, były tendrzaki typu Pudel, rozwiniętego w kilku wersjach przez firmę Jung dla kolei przemysłowych (masa służbowa do 38,5 t, nacisk na oś do 13 ton, średnica cylindrów 400 mm, powierzchnia ogrzewalna 77,9 m²). Odróżniały się zewnętrznie posiadaniem małej skrzyni węglowej z tyłu budki. Między innymi, w latach 1912–1916 zbudowano ich dla kolei portowej w Bremie ("Bremer Hafenbahn") 9 sztuk, a w 1920 roku jeszcze jedną, cięższą od pozostałych (nacisk na oś 15,5 t). W 1930 roku lokomotywy te zostały przejęte przez DRG i zaliczone do serii 8975 (numery 89 7512 do 7521), tak jak lokomotywy serii T3.
Podobna do pruskiej serii T3, lecz odmienna, była wirtemberska T3, opracowana w 1891 roku przez Krauss w Monachium, wyprodukowana w ilości 110 sztuk przez Krauss i fabryki maszyn w Esslingen i Heilbronn. Przy takim samym rozstawie osi skrajnych, najistotniejszą różnicę konstrukcyjną stanowiło zastosowanie rozrządu Heusingera, były także różnice wymiarowe (rozstaw osi 1720 / 1280 mm, średnica kół 1045 mm, średnica cylindra i skok tłoka 380 / 540 mm). Pierwszych 13 lokomotyw miało krótkie skrzynie wodne o pojemności 3 m³, pozostałe – długie skrzynie o pojemności łącznie 5,3 m³ i skrzynię na węgiel nad lewą skrzynią wodną. Zostały one przejęte przez koleje niemieckie DRG jako seria 893-4 (89 301 – 89 410).
Zupełnie innymi konstrukcjami od pruskiej T3 były serie T3 kolei Alzacji-Lotaryngii i T3 kolei Palatynatu (produkcji Maffei, późniejsza seria DRG 891).
Służba w Polsce.
Po 1918 r. Polskie Koleje Państwowe posiadały do 33 maszyn tego typu, które otrzymały następnie oznaczenie serii PKP TKh1 (według innego źródła, były 22 lokomotywy w 1926 roku). Były wykorzystywane pierwotnie przede wszystkim w dyrekcjach PKP: gdańskiej i wileńskiej. Podczas II wojny światowej lokomotywy te zostały zdobyte przez Niemcy lub ZSRR. Oprócz tego, używano w Polsce lokomotyw serii T3 lub zbliżonych na kolejach przemysłowych.
Po 1945 roku na PKP znalazły się 23 parowozy zaliczone do serii TKh1, które otrzymały nowe numery TKh1-1 do TKh1-23. Większość z nich pochodziła jednak z przejętych kolei prywatnych i obejmowały one lokomotywy różnych zbliżonych typów. Między innymi, lokomotywa TKh1-21 należała do wzmocnionego typu Pudel firmy Jung, z dawnych kolei portowych w Bremie (numer 89 7520). Znajdowały się głównie w toruńskiej parowozowni. Były wycofywane z użytku od lat 50.; ostatnie skreślono z inwentarza w 1967. Były one natomiast używane w dalszym ciągu na kolejach przemysłowych do lat 70. Niektóre lokomotywy takiego samego typu były po wojnie zaliczone do zbiorczej serii TKh100.
W Polsce znajdują się trzy zachowane parowozy tej serii. Parowóz TKh1-20, pochodzący z niemieckich kolei prywatnych, po służbie na PKP stał się własnością Cukrowni Pelplin, a ostatecznie stał się pomnikiem w lokomotywowni w Suchej Beskidzkiej. Dwa parowozy należały oryginalnie do pruskiej serii T3: TKh1-19 stoi jako pomnik na stacji w Toruniu (dawny 89 7491, obecne oznaczenie jest fikcyjne, gdyż ta lokomotywa służyła w Polsce tylko w cukrowniach), a TKh1-429 stanowi eksponat lokomotywowni w Rybniku (również pracował w Polsce jedynie na kolejach przemysłowych). Lokomotywa oznaczona fikcyjnie TKh1-13 jest eksponatem w Muzeum Kolejnictwa w Warszawie, lecz jest tendrzakiem przemysłowym późniejszej produkcji (1920), nie służyła na PKP i nie należała do serii PKP TKh1.
Opis ("Musterblatt" III-4e).
Tendrzak o układzie osi C, z silnikiem bliźniaczym na parę nasyconą. Lokomotywy poszczególnych serii i producentów różniły się detalami i charakterystykami. Mimo niewielkich rozmiarów, kocioł był bardzo wydajny i miał dużą skrzynię ogniową. Walczak kotła miał długość 3420 mm i mieścił 132 płomieniówki. Kocioł był dość nisko umieszczony – oś kotła była we wczesnych lokomotywach na wysokości 1860 mm nad torami, w późniejszych – 1870 mm (na skutek zwiększenia średnicy kół o 20 mm), a w lokomotywach M III-4p na wysokości 2070 mm. Ruszt był o powierzchni 1,3 m², a w lokomotywach M III-4p – 1,35 m². Powierzchnia ogrzewalna kotła wynosiła typowo 61,1 m², a w lokomotywach M III-4p – 61 m². 
Początkowo lokomotywy nie miały na kotle zbieralnika pary, a jedynie przepustnicę w niewielkiej obudowie, od której szły zewnętrzne rury do cylindrów. Produkowane od lat 90. XIX w. lokomotywy posiadały już dość duży cylindryczny zbieralnik pary na kotle, przesunięty bardziej do tyłu. Wszystkie serie miały ponadto na kotle niewielką piasecznicę. Większość lokomotyw miała na kotle dzwon parowy typu Latowski (montowany w różnych miejscach). Wcześniejsze serie miały skośnie podciętą na dole tylną ścianę budki maszynisty i długość całkowitą 8,3 m, pozostałe miały pionową tylną ścianę, a przez wydłużenie ramy podwozia w tylnej części (do tylnej ściany), ich długość wzrosła do 8,59 m. Cechą charakterystyczną wyglądu lokomotyw tego typu były krótkie skrzynie na węgiel po obu bokach kotła przed budką, mieszczące 1,1 tony węgla (1,9 tony w lokomotywach M III-4p) oraz skośne osłony po bokach dymnicy. Zbiornik na wodę był wewnętrzny w ostoi, o pojemności 4 m³, do którego wodę nalewano przez charakterystyczne pionowe rury przed skrzyniami węglowymi, czasami lejkowate u góry (pojemność wynosiła 5 m³ w lokomotywach M III-4p).
Parowozy miały silnik bliźniaczy o średnicy cylindrów 350 mm i skoku tłoka 550 mm, z rozrządem zewnętrznym Allana. Średnica kół wynosiła początkowo 1080 mm, w latach 90. XIX w. zwiększona do 1100 mm. 
Ostoja była blachownicowa, o grubości ostojnic 10 mm. Rozstaw osi skrajnych wynosił 3 m, z czego rozstaw między pierwszą a drugą osią wynosił 1,7 m i między drugą a trzecią 1,3 m. Osie były osadzone sztywno, ale koła osi silnikowej (drugiej) miały zwężone obrzeża o 15 mm, przez co parowóz mógł pokonywać łuki o promieniu 100 m. Nacisk na oś wynosił do 10 ton (12,7 ton w typie M III-4p).
TKh1 mógł po torze poziomym ciągnąć składy towarowe ładowne o masie 545 ton z szybkością 40 km/h, zaś na wzniesieniu 20‰ składy 80-tonowe z prędkością 30 km/h.

</doc>
<doc id="739786" url="https://pl.wikipedia.org/wiki?curid=739786" title="Zastawka cewki tylnej">
Zastawka cewki tylnej



</doc>
<doc id="739791" url="https://pl.wikipedia.org/wiki?curid=739791" title="USATC S160">
USATC S160

USATC S160 – lokomotywy parowe produkowane dla wojsk amerykańskich podczas drugiej wojny światowej. Po wojnie eksploatowane przez wiele krajów europejskich.
Historia.
Lokomotywy S160 w służbie amerykańskiej armii.
Parowozy klasy S160 zostały zbudowane podczas II wojny światowej na potrzeby Armii Amerykańskiej walczącej w Europie. Ze względu na to, iż parowozy zaprojektowano według norm europejskich były w USA całkowicie nieprzydatne. Pierwsze transporty S160 do Europy nastąpiły w 1943. Początkowo lokomotywy były przywożone statkami do Wielkiej Brytanii; po zakończeniu wojny zostały przekazane kolejom europejskim w ramach pomocy UNRRA. Kolejna grupa lokomotyw została przywieziona do Francji w czerwcu 1944.
75 lokomotyw S160 zostało dostarczonych Polsce w ramach pomocy UNRRA w latach 1946–1947. Lokomotywy te dostały oznaczenie Tr201. W czerwcu 1945 PKP dysponowało ogółem 3146 parowozami, z czego aż 48% było w różnym stopniu uszkodzonych. Umowa pomiędzy ZSRR a Polską spowodowała poprawę sytuacji, jednakże strona radziecka wymusiła obsługę tranzytu pomiędzy ZSRR a Radziecką Strefą Okupacyjną w Niemczech. W grudniu 1945 PKP dysponowało 5425 parowozami, z czego 53,9% było w różnym stopniu uszkodzonych.
500 dalszych lokomotyw typu S160 zostało zakupionych przez Polskę z amerykańskiego demobilu USATC (US Army Transportation Corps – Korpus Transportowy Armii USA). Wśród nich było 189 produkcji Lima, 162 – ALCO i 149 – Baldwin. Dostarczono je między wrześniem 1946 a sierpniem 1947. W odróżnieniu od nowych lokomotyw z UNRRA, parowozy te były w mniejszym lub większym stopniu zużyte służbą wojenną. Część lokomotyw ze względu na uszkodzenia została skanibalizowana, w celu ratowania pozostałych&lt;ref name="ŚK 5/2010"&gt;&lt;/ref&gt;. Proces ten był stosowany zarówno podczas powojennych remontów, jak i szybkich napraw podczas wojennej obsługi&lt;ref name="ŚK 6/2010"&gt;&lt;/ref&gt;.
Służba w DR (podczas wojny).
Przynajmniej jedna lokomotywa S160 została zdobyta podczas II wojny światowej przez wojsko niemieckie i przejęta przez Deutsche Reichsbahn. Lokomotywa ta otrzymała oznaczenie 56 3537. Po zdobyciu jej przez wojsko polskie, została przejęta przez PKP i otrzymała oznaczenie Tr201-06.
Służba w PKP.
Po pierwszej wojnie światowej amerykanie sprzedali lokomotywy Tr20 po zaniżonych cenach, dodatkowo przyjmując płatność w węglu kamiennym&lt;ref name="ŚK 11/2008"&gt;&lt;/ref&gt;.
Parowozy S160 przychodziły do służby często w stanie uszkodzonym. Podczas przywozu do Polski były formowane składy po 5-6 lokomotyw, z czego jedna była całkowicie sprawna. Dodatkowo brak należytej obsługi podczas wojny powodował, że parowozy, mimo iż prawie nowe, były dość mocno wyeksploatowane. Brak testów i krótki czas realizacji zamówienia spowodował, iż bardzo szybko zaczęły ujawniać się wady fabryczne, między innymi nieszczelności szwów&lt;ref name="ŚK 7/2010"&gt;&lt;/ref&gt;. W przeciwieństwie do lokomotyw dostarczonych w 1946, w większości były to jednak lokomotywy jeżdżące o własnych siłach. Mimo iż lokomotywy Tr201/203 to ciężkie lokomotywy towarowe, ze względu na brak sprawnych maszyn o lepszych specyfikacjach zostały przeznaczone do ruchu osobowego i pospiesznego i zaczęły obsługiwać pociągi pasażerskie oraz osobowo-towarowe. Parowozy Tr201 zostały przydzielone do dyrekcji warszawskiej, krakowskiej, lubelskiej i katowickiej. W 1948 wszystkie parowozy serii Tr201, oprócz Tr201-06 (która należała do DOKP Katowice), zostały przydzielone do dyrekcji lubelskiej (parowozownie Lublin, Dęblin, Skarżysko, Kielce, Radom i Chełm). Już w 1949 została skreślona z inwentarza pierwsza lokomotywa tej serii, Tr201-20. Następna – Tr201-2 w 1952. Kolejne dwie: 25 i 27 zostały skreślone w 1954. Przyczyną tak szybkiej kasacji tych lokomotyw były wypadki.
Pomiędzy marcem 1948 a styczniem 1949 brygada Pawła Kocota na Tr203-475 przejechała bez defektu 64926 km. Dodatkowo paląc mieszanki węgla gorszych gatunków, zaoszczędziła 325 ton węgla. Wyczyn ten był początkiem współzawodnictwa brygad parowozowych w latach 50. Lokomotywy Tr203 służyły jeszcze do bicia innych rekordów, między innymi w 1951 dwie brygady (Kazimierza Łąkowskiego i Antoniego Bogusiewicza) na słupskiej Tr203-336 osiągnęła przeciętny przebieg dobowy ponad 300 km. Zaletą prostej budowy tych lokomotyw była możliwość wykonywania drobnych napraw i regulacji przez załogi.
Decyzją Centralnego Zarządu Trakcji w marcu 1956 obniżono dopuszczalne ciśnienie w kotle z 15,8 do 13 at. W maju 1956 ta sama instytucja ustaliła, iż parowozy serii Tr201/203 muszą przechodzić zamiast napraw rewizyjnych co 3 lata, coroczny przegląd zewnętrzny, a co 2 lata również wewnętrzny (co de facto oznaczało coroczny przegląd ogólny i pełną naprawą rewizyjną co dwa lata). Już w latach 50. XX wieku debatowano również nad wycofaniem tej serii ze służby, jednakże braki w taborze i ciężka sytuacja po II wojnie światowej spowodowały, iż lokomotywy te, pomimo ich słabego stanu technicznego, musiały pozostać w służbie. W styczniu 1959, ze względu na przeciążenie zakładów naprawczych taboru kolejowego zdecydowano, iż lokomotywy serii Tr201/203 mogą być dopuszczane na 2,5 roku, gdyż zmniejszenie dopuszczalnego ciśnienia powoduje zmniejszenie uszkodzeń eksploatacyjnych tych maszyn. Obniżenie ciśnienia spowodowało z kolei obniżenie właściwości trakcyjnych. Z tego powodu władze PKP chciały zniesienia tego ograniczenia. Warunkowo w kotłach niebudzących zastrzeżeń technicznych zezwolono na podniesienie ciśnienia do 15 at.
W latach 70. XX wieku z powodu zastępowania trakcji parowej trakcją spalinową i elektryczną PKP zaczęła złomować parowozy. Jako pierwsze zezłomowano najstarsze oraz najbardziej zużyte maszyny.
Część ze złomowanych maszyn została przerobiona na kotły stałe w zakładach przemysłowych.
W latach 1965–1966 trzy Tr201 zaczęły pracę w przemyśle jako lokomotywy przemysłowe. Plany PKP z 1960 zakładały wycofanie lokomotyw serii Tr201/203 do 1969; przy czym maksymalny wiek lokomotyw tej serii miał wynieść 24 lata. Brak wdrożenia do produkcji lokomotyw LKa450 (brak oznaczenia PKP) spowodował, że plany rezygnacji z tej serii trzeba było jeszcze odłożyć.
Parowozy Tr201 były złomowane w latach 1972–1978. Trzynaście sztuk zaczęło pracę w przemyśle jako kotły stałe (z czego dziesięć w budowanej Elektrowni Połaniec). Lokomotywa Tr201-51 trafiła do Muzeum Kolejnictwa w Warszawie. Pozostałe zostały pocięte na złom.
Konstrukcja.
Układ biegowy i ostoja.
Parowozy S160 miały układ osi 1'D. Ostoja parowozu została zbudowana z dwóch belek ze stali manganowej o długości 9804 mm. Przed ostoją znajdował się półwózek Bissela. Zawieszenie parowozu było trójpunktowe, składało się z resorów piórowych, na których stały sprężyny. Przedni punkt podparcia opierał się na dwóch wahaczach. Zawieszenie to było zespolone z wahaczem półwózka tocznego. Tylne punkty podparcia znajdowały się pomiędzy trzecią a czwartą osią zespoloną (4 i 5 oś).
Prędkość maksymalna lokomotywy fabrycznie została ustalona na 80 km/h. Podczas eksploatacji, ze względu na brak należytej obsługi oraz znaczne wyeksploatowanie torowisk, została ograniczona. Ograniczenie to zostało ustalone indywidualnie dla każdej maszyny.
Układ napędowy i kocioł.
Lokomotywa była napędzana dwucylindrowym bliźniaczym silnikiem parowym z wewnętrznym dolotem pary. Średnica cylindrów wynosiła 19 cali, natomiast skok tłoka 26 cali. Silniki przekazywały moc za pomocą korbowodów do trzeciej osi napędowej, z której za pomocą wiązarów moc była przekazywana na pozostałe osie wiązane.
Parę dla silnika zapewniał dwudzwonowy kocioł. Kocioł był zbudowany w stylu amerykańskim, dodatkowo był maksymalnie uproszczony, co skutkowało między innymi brakiem niektórych rozwiązań poprawiających bezpieczeństwo. Powierzchnia grzewcza wynosiła 166,4 m². Kocioł dostarczał parę o ciśnieniu 15,8 at, następnie obniżonym do 13-15 at. Palenisko miało powierzchnię 3,8 m².
Budka maszynisty.
S160 miały nietypową dla Europy, budkę maszynisty. Maszynista, obsługując lokomotywę, siedział.
Elementy polonizacji.
Lokomotywy amerykańskie serii S160 służące w Polsce jako Tr201 i Tr203 zostały spolonizowane poprzez&lt;ref name="ŚK 2/2010"&gt;&lt;/ref&gt;:

</doc>
<doc id="739794" url="https://pl.wikipedia.org/wiki?curid=739794" title="Pierre Wome">
Pierre Wome

Pierre Nlend Wome (ur. 26 marca 1979 w Duali) – kameruński piłkarz występujący na pozycji obrońcy. Były zawodnik m.in. Interu Mediolan i Werderu Brema. Wome ma 181 cm wzrostu i 78 kg wagi.
Kariera klubowa.
Swoją piłkarską karierę rozpoczynał w wieku 14 lat w kameruńskim drugoligowcu, Fogape Jaunde. Udane występy w tym klubie zaowocowały transferem do silniejszego Canonu Jaunde, gdzie strzelił 13 bramek przez dwa lata gry. W roku 1995 zaliczył 30 występów, a rok później 21. Zdobył z tym klubem Puchar kraju. Podczas gry w tym klubie zadebiutował w reprezentacji Kamerunu.
Już w wieku 17 lat wziął udział w Pucharze Narodów Afryki. Dobra gra podczas tego turnieju zaowocowała transferem do Europy. Po kameruńskiego obrońcę, który nie miał jeszcze ukończonych 18 lat zgłosiła się włoska Vicenza Calcio. Debiutował tam w sezonie 1996/1997, a dokładniej 16 marca, podczas meczu Cagliari Calcio 2:1 Vicenza. Rozegrał jeszcze dwa mecze w barwach tego klubu, w całym sezonie łącznie 3, co nie zadowalało ambicji piłkarza. Odszedł do Serie B, a konkretniej do Lucchese. Tam szło mu o wiele lepiej. W 24 meczach zdobył dwie bramki. Był bardzo pewnym punktem obrony. Po sezonie ofertę gry w swoich barwach złożyła mu słynna AS Roma. Piłkarz skorzystał z propozycji i ponownie wrócił do Serie A. Trafił do klubu z Wiecznego Miasta w okresie, w którym konkurencja w obronie była wielka. Wystarczy wymienić piłkarzy, takich jak Candela, Zago, Aldair, Cafu, czy Di Biagio. Wome rozegrał tylko 8 meczów i ponownie zmienił klub. Tym razem przeniósł się do Bologny FC. W pierwszym sezonie zajął 11. miejsce, w drugim 10, a w trzecim i zarazem ostatnim 7. Łącznie rozegrał 36 meczów, w każdym z trzech sezonów raz wpisując się na listę strzelców. Pierwszego gola strzelił podczas meczu z Perugią w 50 minucie meczu (mecz był rozgrywany 19 grudnia 1999).
Rok później (2002/2003) trafił na Wyspy Brytyjskie, do Fulham Londyn. W Premiership zadebiutował 23 października 2002 roku, podczas domowego meczu z West Ham United, przegranego 0:1 (0:0), po rzucie karnym podyktowanym w 90 minucie spotkania. Na bramkę zamienił go Paolo Di Canio. Wome rozegrał cały mecz i nie może go zaliczyć do udanych. Na swojego pierwszego gola w barwach Fulham musiał czekać znacznie dłużej. Dopiero w 22 kolejce Premiership Wome udało się trafić do siatki rywala. Fulham wygrał z West Bromwich Albion 3:0, w 10 minut ogrywając rywala. (1:0 Louis Saha, 2:0 Wome, 3:0 Steed Malbranque). Więcej goli już się nie doczekał. Podczas pobytu na Wyspach 5 razy został karany żółtymi kartkami i tylko raz czerwoną. Fulham ostatecznie zajął 14. miejsce, a Pierre zdecydował się na zmianę otoczenia.
Tym razem wybór padł na hiszpański RCD Espanyol. Ówczesny trener, Javier Clemente postanowił zaufać piłkarzowi i się nie zawiódł. W pierwszej kolejce Primera División zaliczył debiut (30 sierpnia 2003), a na dodatek strzelił bramkę dającą prowadzenie 1:0 (strzelec do dziś pozostaje kontrowersyjny, a niektórzy zaliczyli tę bramkę Lopezowi Rekarte jako samobójczą), oraz otrzymał żółtą kartkę. Mecz zakończył się wynikiem 1:1, a Kameruńczyk był najlepszym piłkarzem na boisku. W barwach Espanyolu rozegrał łącznie 26 meczów, i strzelił jedną kontrowersyjną bramkę, a klub zajął 17. miejsce w lidze, tuż nad strefą spadkową i został rozczarowaniem sezonu.
Piłkarz zdecydował się wrócić do Włoch. Z propozycją wyszła Brescia Calcio i tam właśnie się przeniósł. Pierwszym meczem w tym klubie była porażka 0:1 z Udinese Calcio, 6 lutego 2005 roku. Strzelił dla Brescii trzy bramki, trzy razy wyrównując wynik na 1:1 i każdy z tych meczów kończył się remisem. 9 kwietnia z AC Milanem w 87 minucie (1:1), 20 kwietnia w 17 minucie z US Palermo (3:3) i 1 maja w meczu z Romą (2:2). Łącznie 16 meczów w barwach "Biancoazzurrich". W sezonie 2005/2006 dość niespodziewanie został graczem Interu Mediolan. Pierwszym meczem w barwach Interu było spotkanie 3 fazy kwalifikacyjnej do Ligi Mistrzów z Szachtarem Donieck. Piłkarze z Mediolanu pewnie pokonali Ukraińców w dwumeczu, a przed Pierre'em otwarła się szansa debiutu w najbardziej elitarnych rozgrywkach na Starym Kontynencie. 13 września zadebiutował w meczu wyjazdowym z Artmedią Bratysława, wygranym 1:0. Później wystąpił jeszcze w meczach z Rangers i FC Porto, a także w rewanżu z Artmedią i Rangersami, w 1/8 z Ajaxem Amsterdam i w ćwierćfinale z Villarealem, od którego Mediolańczycy okazali się słabsi. Natomiast w Serie A pierwszym meczem Kameruńczyka był pojedynek z Livorno, wygrany 5:0, 16 października. Inter został mistrzem kraju kosztem zdegradowanego o klasę niżej Juventusu.
Przed sezonem 2006/2007 został graczem Werderu Brema i już ma na koncie Puchar DFB-Pokal. Debiutował w tym klubie 1 sierpnia w meczu z Hamburgerem SV, wygranym 2:1. Ma również na koncie występy w Lidze Mistrzów z Werderem. Grał w meczach z Levskim Sofia, Chelsea F.C. i FC Barceloną. Ta grupa okazała się dla Mistrzów Niemiec zbyt silna i zajęli 3. miejsce, premiowane startem w Pucharze UEFA. W 2008 roku został z Werderem wicemistrzem Niemiec, a latem na zasadzie wolnego transferu odszedł do beniaminka Bundesligi, 1. FC Köln. Następnie grał w gabońskim Sapins FC, rodzimych Cotonsport Garua, Canon Jaunde i UMS Loum oraz francuskim FC Chambly. W 2015 przeszedł do US Roye.
Reprezentacja.
W reprezentacji Kamerunu debiutował 4 czerwca 1995 roku, podczas meczu z Lesotho, w wieku 17 lat. W 2000 roku grał na Igrzyskach Olimpijskich w Sydney, kiedy to "Nieposkromione Lwy" pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Pierre Wome strzelił, decydującą o pierwszym złotym medalu dla swojego kraju, jedenastkę. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. Wome może się również poszczycić Pucharem Narodów Afryki wywalczonym w 2000. Kamerun wygrał z Nigerią dopiero po serii rzutów karnych, 4:3 (2:2 po dogrywce), oraz w 2002 roku, kiedy to Kamerun pokonał Senegal 3:2, również w rzutach karnych (0:0 w regulaminowym czasie gry). Tym samym Wome i spółka powiększyli liczbę zwycięstw w PNA do 4. 8 października 2005, podczas meczu z Egiptem Wome nie trafił karnego, który zadecydował, o tym, że to Wybrzeże Kości Słoniowej kosztem Kamerunu awansowało na Mistrzostwa Świata w Niemczech. Na PNA w 2006 roku nie otrzymał powołania.

</doc>
<doc id="739795" url="https://pl.wikipedia.org/wiki?curid=739795" title="Urojenie ksobne">
Urojenie ksobne



</doc>
<doc id="739800" url="https://pl.wikipedia.org/wiki?curid=739800" title="Dragracing">
Dragracing



</doc>
<doc id="739809" url="https://pl.wikipedia.org/wiki?curid=739809" title="Elektroniczne portfolio">
Elektroniczne portfolio

Elektroniczne portfolio (e-portfolio, cyfrowe portfolio) – sposób prezentacji własnej kariery w formie elektronicznej. Polega na uporządkowaniu i wyborze dowodów swoich umiejętności, pracy i opublikowaniu ich online zgodnie z określonym celem i funkcją danego e-portfolio. 
Formy e-portfolio.
Cyfrowe dowody mogą przybierać różne formy: 
W procesie edukacyjnym, e-portfolio wspomaga refleksję, która prowadzi do większej świadomości własnych osiągnięć i braków uczącego się. W szkolnictwie, e-portfolio może być pomocne podczas formalnej oceny uczącego się, gdzie nauczyciel lub wykładowca ma dostęp do pełnego obrazu postępów i osiągnięć udokumentowanych cyfrowo. W kształceniu nieformalnym wspiera rozpoznanie i uznanie kompetencji. Na rynku pracy portfolio pomaga zaprezentować własne kompetencje i umiejętności, może być wykorzystywane do rekrutacji i wspierania rozwoju zawodowego pracowników (uczniów, studentów). 
Cele elektronicznego portfolio.
H. Barrett wyróżnia dwa bieguny e-portfolio. Determinują one zarówno sposób tworzenia e-portfolio, wybór dowodów i narzędzi jak i rodzaj wsparcia udzielany autorowi:
Systemy e-portfolio.
Systemy e-portfolio (komercyjne i open-source) znajdują zastosowanie na wszystkich szczeblach szkolnictwa m.in. w Wielkiej Brytanii, Stanach Zjednoczonych, Kanadzie i Holandii. Obecnie w Polsce trwają prace nad włączeniem portfolio jako metody uznawania i prezentowania kompetencji w Krajowych Ramach Kwalifikacji. Niektóre systemy e-portfolio pozwalają wybierać różne składniki portfolio dla różnych grup odbiorców, przez co jedno e-portfolio może być używane dla wielu celów (np. oprogramowanie Open Source).

</doc>
<doc id="739810" url="https://pl.wikipedia.org/wiki?curid=739810" title="Sieć ad hoc">
Sieć ad hoc

Sieć ad hoc, sieć typu ad hoc – bezprzewodowa sieć o zdecentralizowanej strukturze, w której przyłączone mobilne urządzenia mogą pełnić funkcje zarówno klienta (terminala końcowego), jak i punktu dostępu. Do przekazywania danych nie jest wymagane istnienie żadnej infrastruktury sieciowej (brak punktów zarządzających), gdyż komunikacja między poszczególnymi jednostkami podsieci następuje w sposób bezpośredni: pakiety dostarczane są do odbiorcy bez potrzeby istnienia dodatkowych węzłów kierujących ruchem. Do zabezpieczenia sieci przed osobami niepożądanymi oraz do ustanowienia komunikacji tylko między wybranymi stacjami używany jest identyfikator domeny. Każda maszyna przynależąca do danej podsieci ma ustawiony ten sam identyfikator. Maksymalna odległość między poszczególnymi stacjami wynosi od 30 do 60 m.
Typy.
Obecnie sieci ad hoc działają w jednym z dwóch możliwych typów:
Protokoły trasowania.
W sieciach ad hoc nie występuje podział urządzeń ze względu na pełnione przez nie funkcje (wykonywanie aplikacji, funkcje koncentratorów, przełączników i routerów). 
Wspomniana wcześniej możliwość zmiany położenia stacji skutkuje zwiększeniem wymagań dla algorytmów. Specyfikacja budowy i działania sieci ad hoc pociągnęła za sobą konieczność określenia i doprecyzowania zagadnień trasowania, czym zajęła się grupa do spraw MANET ("mobile ad hoc network"), powołana przez Internet Engineering Task Force. Zdefiniowała między innymi protokoły FSR, DSR, TORA, AODV.
Protokoły trasowania można podzielić na:
AODV.
Protokół typu reaktywnego, co oznacza, że jego działanie odbywa się na żądanie. Stosowany jest w mobilnych, bezprzewodowych sieciach ad hoc typu "multi-hop". Algorytm działania służący do określenia ścieżki:
DSR.
Rolą DSR jest określenie kolejnych węzłów w sieci, przez które przekazywany będzie pakiet (według listy zawartej w nagłówku). By zapewnić połączenie między dwoma dowolnymi urządzeniami w sieci ad hoc konieczna jest znajomość jedynie ścieżki do bezpośredniego sąsiada danej stacji. Algorytm działania służący do określenia ścieżki:
FSR.
Protokół typu proaktywnego stosowany w dużych sieciach ad hoc. Algorytm działania:
Grid.
Algorytm ten dzieli obszar analizowanej sieci ad hoc na prostokątne pola, w których następuje wybór tak zwanego lidera. Lider kieruje trasowaniem między stycznymi polami utworzonej siatki. Rozwiązanie to zmniejsza obciążenie łącza, gdyż pozostałe węzły robocze nie są do wspomnianego trasowania wykorzystywane. Cechy algorytmu:

</doc>
<doc id="739812" url="https://pl.wikipedia.org/wiki?curid=739812" title="Bruzdy międzyżebrowe">
Bruzdy międzyżebrowe

Bruzdy międzyżebrowe, zwane także bruzdami interkostalnymi – wcięcia skóry na bokach tułowia przeobrażonych form płazów ogoniastych. Bruzdy te nie występują u wszystkich gatunków – u części ich brak (np. traszki występującej w Polsce), u innych są obecne (np. salamandra plamista). Bruzd międzyżebrowych jest od kilkunastu do kilkudziesięciu, na każdym boku tułowia, u różnych gatunków, przy czym nie jest to cecha gatunkowa (osobniki tego samego gatunku mają różną ich liczbę).

</doc>
<doc id="739814" url="https://pl.wikipedia.org/wiki?curid=739814" title="Skiofile">
Skiofile

Skiofile (gr. "skiá"=cień + philèō=lubię) - organizmy cieniolubne. W odniesieniu do roślin często używa się też określenia skiofity. Często chodzi tu raczej o organizmy cienioznośne, które mają wysokie wymagania odnośnie do wilgotności, lub o organizmy nie wytrzymujące konkurencji w miejscach nasłonecznionych. np. przylaszczka. 
Skiofilność może się zmieniać w ciągu rozwoju, np. siewki licznych drzew leśnych (buka, świerka) są silnie skiofilne natomiast później drzewa te wymagają znacznie więcej światła.

</doc>
<doc id="739815" url="https://pl.wikipedia.org/wiki?curid=739815" title="Deine Lieblings Rapper">
Deine Lieblings Rapper

Deine Lieblings Rapper (niem. "Twoi Ulubieni Raperzy") – zespół utworzony przez liderów wytwórni Aggro Berlin – Sido i G.B.Z. Imperium – Harrisa.

</doc>
<doc id="739816" url="https://pl.wikipedia.org/wiki?curid=739816" title="Aleksandryna de Bleschamp-Bonaparte">
Aleksandryna de Bleschamp-Bonaparte

Aleksandryna Bonaparte (fr.: "Marie-Laurence-Charlotte-Louise-Alexandrine", z domu de Bleschamp, 1:o voto Jouberthon de Vaubertie, 23 lutego 1778, Calais – 12 lipca 1855, Senigallia k. Ankony), druga żona brata Napoleona, Lucjana, księżna Canino.
Aleksandryna była córką Karola Jakuba de Bleschamp, liweranta królewskiej marynarki, i Filiberty Joanny Luizy Bouvet. Otrzymała staranne wychowanie w konwencie sióstr augustianek w Wersalu, po czym pomagała ojcu w czasie jego podróży handlowych po Francji, spędziła m.in. parę lat w Tours. W roku 1795 przeniosła się do Paryża i stała się bywalczynią różnych salonów epoki Dyrektoriatu. Na jednym z bali poznała agenta kantoru wymiany pieniędzy Jana Franciszka Jouberthona i poślubiła go w grudniu 1795. Mieli córkę Annę, później adoptowaną przez Lucjana Bonapartego. Jouberthon w niedługim czasie splajtował; szukając szczęścia porzucił żonę i dziecko i udał się na Haiti do korpusu generała Leclerka – wkrótce tam zmarł na żółtą febrę w czerwcu 1802.
W międzyczasie Aleksandryna poznała ok. r. 1801 na przyjęciu u hrabiego de Laborde w Méréville (Essonne) owdowiałego od 1800 r. Lucjana Bonapartego i powstało między nimi uczucie. Lucjan kupił dla niej pałac połączony tajnym przejściem z jego własną rezydencją Hôtel de Brienne. 24 maja 1803 urodziło się pierwsze dziecko Karol Lucjan. 23 października tegoż roku kochankowie się pobrali w ceremonii cywilnej.
Napoleon użył wszystkich możliwych środków nacisku, by doprowadzić do rozwodu brata. Nie udało mu się to i Aleksandryna dzieliła z mężem wszystkie stadia wygnania, w Rzymie, w Anglii i na koniec w Canino koło Viterbo. Urodziła mu dziewięcioro dzieci. Kiedy w 1840 roku owdowiała, rząd francuskiej monarchii lipcowej zezwolił jej na osiedlenie się w Paryżu. Miała tam ożywione kontakty z Wiktorem Hugo, Alfonsem de Lamartine i innymi literatami, wystąpiła na łamach dzienników protestując przeciwko uwłaczającym pamięci Lucjana, złośliwym insynuacjom Adolphe’a Thiersa w jego "Historii Konsulatu i Cesarstwa". Około roku 1849 opuściła Francję i osiedliła się w Sinigaglia (ob. Senigallia) nad brzegiem Adriatyku. Po dekrecie Napoleona III z 21 czerwca 1853, który nadał jej dzieciom i ich potomkom (ale nie jej samej) tytuł książąt Cesarstwa – bez praw do tronu – napisała do niego pełen oburzenia list, nazywając jego „łaskę” nową obrazą i okrucieństwem. Zmarła dwa lata później w Italii.

</doc>
<doc id="739821" url="https://pl.wikipedia.org/wiki?curid=739821" title="Leif Hoste">
Leif Hoste

Leif Hoste (ur. 17 lipca 1977 w Courtrai) – belgijski kolarz szosowy należący do elity najlepszych kolarzy świata.
Hoste to zawodnik głównie specjalizujący się w jeździe po bruku. Wielokrotnie zajmował miejsca w czołówce największych wyścigów świata takich jak: Paryż-Roubaix, Tour des Flanders. Jego mocną stroną jest także jazda indywidualna na czas.
Karierę zaczynał w klubie kolarskim w Courtrai. Jeszcze jako amator Hoste wygrał w 1997 roku prestiżowy wyścig Omloop Het Volk w kategorii U23. Po tym sukcesie, od razu wzrosło zainteresowanie kolarzem z Belgii. W 1999 roku trafił do ekipy włoskiej, Mapei, jeżdżąc w niej przez 2 lata. Potem wiele lat spędził w ekipie Domo-Farm Frites, która później zmieniła nazwę na Lotto-Domo. W jej barwach zostawał mistrzem Belgii w jeździe na czas, zajmował 2. miejsce w Dookoła Flandrii, 6. miejsce na mistrzostwach świata. W 2005 roku trafił do amerykańskiej grupy Discovery Channel Pro Cycling Team. To był dla Hoste rok dobrych wyników. Zajął on 3. miejsce w Eneco Tour i zajmował dobre miejsca na innych wyścigach, a oprócz tego pomagał odnosić sukcesy kolegom z drużyny, zwłaszcza George’owi Hincapiemu. W 2006 roku Leif Hoste dostał więcej swobody i mógł pokazać na co go stać. Wygrał w mistrzostwach Belgii oraz w prestiżowym belgijskim wyścigu Driedaagse van De Panne-Koksijde, w którym wygrał 2 etapy. Podczas wyścigu Paryż-Roubaix został zdyskwalifikowany wraz z dwoma innymi kolarzami za to, że na 10 km przed metą przekroczyli oni zamknięty szlaban przed torami kolejowymi. Hoste w 2006 roku próbował jeszcze zdobyć medal mistrzostw świata w jeździe indywidualnej na czas, skończył jednak wyścig na 7. miejscu. Od sezonu 2007 jeździ w ekipie Predictor-Lotto (później Silence-Lotto), która po udanym sezonie 2006 zaoferowała mu kontrakt.

</doc>
<doc id="739822" url="https://pl.wikipedia.org/wiki?curid=739822" title="Gotan Project">
Gotan Project

Gotan Project – francusko-argentyński zespół, w skład którego wchodzą m.in. Francuz Philippe Cohen Solal, Argentyńczyk Eduardo Makaroff oraz Szwajcar Christoph H. Müller.
Grupa powstała w 1999. Pierwszym utworem był "Vuelvo Al Sur/El Capitalismo Foraneo", który ukazał się w 2000 i zapowiadał album "La Revancha del Tango", wydany w 2001. Muzyka Gotan Project to tango z elementami elektronicznymi.

</doc>
<doc id="739823" url="https://pl.wikipedia.org/wiki?curid=739823" title="Niezaprzeczalność">
Niezaprzeczalność

Niezaprzeczalność (ang. "non-repudiation") – brak możliwości wyparcia się swego uczestnictwa w całości lub w części wymiany danych przez jeden z podmiotów uczestniczących w tej wymianie.
W bezpieczeństwie teleinformatycznym niezaprzeczalność jest realizowana m.in. przez zgromadzenie odpowiedniej ilości materiału dowodowego dokumentującego dokonanie operacji, co ogranicza możliwość "nieuzasadnionego" wyparcia się jej przez strony. Ponadto możliwość wyparcia się ograniczają operacje kryptograficzne, w których każda ze stron dysponuje swoim indywidualnym, unikalnym kluczem prywatnym.
Zapewnienie niezaprzeczalności transakcji jest jedną z cech podpisu kwalifikowanego. Jest ona realizowana przez wymóg stosowania poświadczonego certyfikatu, wiążącego tożsamość osoby z kluczem publicznym, wymóg przechowywania klucza prywatnego na karcie kryptograficznej oraz wymóg zabezpieczenia jej indywidualnym kodem PIN.

</doc>
<doc id="739826" url="https://pl.wikipedia.org/wiki?curid=739826" title="E-portfolio">
E-portfolio



</doc>
<doc id="739827" url="https://pl.wikipedia.org/wiki?curid=739827" title="Power Rangers Dino Grzmot">
Power Rangers Dino Grzmot

Power Rangers Dino Grzmot – dwunasty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Bakuryū Sentai Abaranger".
Seria "Power Rangers Dino Grzmot" liczy łącznie 38 odcinków i jest drugą w historii zawierającą tematykę dinozaurów, po pierwszym sezonie "Mighty Morphin Power Rangers".
Premiera produkcji odbyła się 14 lutego 2004 roku w Stanach Zjednoczonych, na antenie stacji ABC Family. Finałowy odcinek został wyemitowany 20 listopada 2004 roku na tym samym kanale. Polska premiera serii miała miejsce 1 października 2005 roku na antenie stacji Jetix. Serial był również emitowany w Polsacie.
Opis fabuły.
Na odległej wyspie, doktor i jego asystent pracują nad sekretnym projektem stworzenia Dino Zordów, istot obdarzonych niezwykłą siłą i intelektem. Kiedy wyspa zaczyna rozpadać się na kawałki w wyniku zażartej walki, asystent odkrywa, iż Dino Zordy powstały do czynienia zła. Ledwo uchodząc z życiem, Tommy Oliver pracuje obecnie jako nauczyciel w liceum. Kiedy spotyka trójkę nastolatków – Connera, Ethana i Kirę – stają się oni nową drużyną superbohaterów, zwanych Power Rangers Dino Grzmot, którzy bronią Ziemi przed nowymi złoczyńcami.
Obsada.
Poniższa lista przedstawia głównych bohaterów serialu "Power Rangers Dino Grzmot" wraz z nazwiskami odtwórców ról.
Muzyka tytułowa.
"Power Rangers Dino Thunder", to muzyka tytułowa serii "Power Rangers Dino Grzmot", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
W polskiej wersji językowej utwór śpiewają Krzysztof Pietrzak, Adam Krylik i Małgorzata Krylik. Twórcą polskiego tekstu piosenki jest Andrzej Gmitrzuk.
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria:
Dialogi:
Dźwięk i montaż:
Kierownictwo produkcji: Marzena Wiśniewska
Udział wzięli:
i inni
Tekst piosenki: Andrzej GmitrzukŚpiewali: Magdalena Krylik, Krzysztof Pietrzak i Adam Krylik
Spis odcinków.
&lt;onlyinclude&gt;
&lt;/onlyinclude&gt;

</doc>
<doc id="739830" url="https://pl.wikipedia.org/wiki?curid=739830" title="Ruch Młodych Ligi Polskich Rodzin">
Ruch Młodych Ligi Polskich Rodzin



</doc>
<doc id="739831" url="https://pl.wikipedia.org/wiki?curid=739831" title="Man In Space Soonest">
Man In Space Soonest

Man In Space Soonest (Człowiek w Kosmosie - Pierwsi) – pierwsza grupa amerykańskich kandydatów na astronautów. MISS był projektem Sił Powietrznych Stanów Zjednoczonych, który miał na celu pokonanie Rosjan w wyścigu kosmicznym. Projekt został anulowany po tym, jak nowo utworzona agencja NASA przejęła odpowiedzialność za wszystkie amerykańskie załogowe loty kosmiczne 1 sierpnia 1958. Pomimo że członkowie tej grupy nie brali udziału w lotach kosmicznych w ramach tego programu, jeden z nich chodził po Księżycu, a kilku innych zostało astronautami poprzez program X-15.
Do grupy należeli:

</doc>
<doc id="739840" url="https://pl.wikipedia.org/wiki?curid=739840" title="AIF">
AIF



</doc>
<doc id="739841" url="https://pl.wikipedia.org/wiki?curid=739841" title="Wybory prezydenckie w Ukrainie 2004">
Wybory prezydenckie w Ukrainie 2004



</doc>
<doc id="739852" url="https://pl.wikipedia.org/wiki?curid=739852" title="Ф">
Ф

Ф, ф – 22 litera podstawowej cyrylicy. Reprezentuje dźwięk /f/. Pochodzi od greckiej litery Φ.

</doc>
<doc id="739854" url="https://pl.wikipedia.org/wiki?curid=739854" title="Ars longa">
Ars longa

Vita brevis, ars longa..
Maksyma łacińska będąca tłumaczeniem greckiej maksymy Hipokratesa () z Kos:
Maksyma ta oznacza, że do zgłębienia sztuki (medycznej) nie wystarczy życie jednego człowieka, ale potrzebna jest praca wielu pokoleń. Charakterystyczne dla starożytności jest też podkreślenie ulotności i nietrwałości życia.
Dzisiaj maksymę stosuje się przeważnie w skróconej formie w stosunku do sztuki w sensie działalności artystycznej. Nasuwa się tutaj związek z estetyką Schopenhauera: sztuka jako forma działalności ludzkiej, która transcendentuje pojedyncze ludzkie życie.

</doc>
<doc id="739859" url="https://pl.wikipedia.org/wiki?curid=739859" title="Toponomastyk">
Toponomastyk



</doc>
<doc id="739860" url="https://pl.wikipedia.org/wiki?curid=739860" title="Jochen-Konrad Fromme">
Jochen-Konrad Fromme

Jochen-Konrad Fromme, ur. 28 lipca 1949 w Haverlah w powiecie Wolfenbüttel. Deputowany CDU, szef CDU w Brunszwiku, przewodniczący grupy roboczej "Wypędzeni, Uciekinierzy i Przesiedleńcy" we frakcji CDU/CSU. 
"Rzeczpospolita" twierdzi, że w udzielonym jej wywiadzie zrównał wysiedlenia Niemców ze zbrodniami III Rzeszy. Fromme twierdzi, że gazeta zmanipulowała tytuł wywiadu i zamieściła inną wersję niż ta, którą autoryzował.
W sprawie mianowania Eriki Steinbach w lutym 2009 do władz Centrum przeciwko Wypędzeniom i polskich protestów co do jej kandydatury stwierdził, że "to nie Erika Steinbach jest problemem, lecz ci, którzy ją atakują".

</doc>
<doc id="739862" url="https://pl.wikipedia.org/wiki?curid=739862" title="Toponomasta">
Toponomasta



</doc>
<doc id="739869" url="https://pl.wikipedia.org/wiki?curid=739869" title="12 Kompania Geograficzna">
12 Kompania Geograficzna

12 Kompania Geograficzna – zmotoryzowany pododdział służby geograficznej Polskich Sił Zbrojnych na Zachodzie przeznaczony do wykonywania polowych prac pomiarowych (geodezyjnych), kartograficzno-fotograficznych, reprodukcyjnych oraz budowy stołów plastycznych.
Kompania sformowana została w I kwartale 1943 r., w Kizil Rabat, w Iraku, w składzie Armii Polskiej na Wschodzie.
Jednostkę zorganizowano w oparciu o etat brytyjskiej kompanii geograficznej.
Sprzęt i wyposażenie pododdziału dostarczyli Brytyjczycy. Kadrę jednostki stanowili oficerowie Wojskowego Instytutu Geograficznego.
Organizacja pododdziału.
Początki 12 kompanii geograficznej datują się od okresu formowania Armii Polskiej w ZSRR. W końcu 1941 powstał przy sztabie Armii Polskiej w ZSRR samodzielny referat Topograficzny. Kierował nim mjr dypl. Leonard Szymkiewicz.
W skład kompanii weszły dwa oddziały pomiarowe, dwa oddziały reprodukcyjne, oddział kartograficzny i oddział gospodarczy. W 1944 r., we Włoszech dodatkowo zorganizowano oddział fotograficzny.
W skład każdego oddziału pomiarowego wchodziło 12 geodetów (6 oficerów i 6 podoficerów), 5 kierowców, kucharz, goniec i motocyklista – razem 20 żołnierzy. Oddział dysponował samochodem terenowym Willys Jeep, trzema półciężarowymi samochodami terenowymi Dodge i samochodem ciężarowym (5 t). Sprzęt geodezyjny każdego oddziału stanowiły: 4 teodolity 1", taśma precyzyjna 100 m, 5 sygnałów przenośnych i 3 arytmometry.
W każdym z dwóch oddziałów reprodukcyjnych pełniło służbę 20 żołnierzy, w tym jeden oficer, 5 kierowców oraz 14 podoficerów i szeregowców wykonujących funkcje drukarzy, litografów i rysowników-poligrafów. Każdy oddział posiadał offset do druku map w skali 1:25 000, 1:50 000 i 1:100 000 o wydajności około 1500 arkuszy jednokolorowych map na godzinę oraz „Helio”, czyli kopioramę z lampą łukową służącą do przenoszenia obrazu mapy na matrycę (blachę) do druku map. Oba urządzenia zamontowane były na samochodach ciężarowych Leyland.
W oddziale kartograficznym było 31 etatów wojskowych, w tym 3 oficerów, 5 kierowców oraz 23 podoficerów i szeregowców pełniących funkcje kreślarzy, kartografów i redaktorów.
Oddział fotograficzny dysponował samochodem ciężarowym, którym przewożono odczynniki chemiczne i materiały światłoczułe oraz dwa pojazdy specjalne na podwoziach Leyland (na jednym zainstalowano kamerę fotoreprodukcyjną, a na drugim ciemnię i laboratorium).
Szkolenie.
W maju 1944 r. kompania została dyslokowana do rejonu m. Kirkuk, w północnym Iraku. W czerwcu 1943 r. żołnierzy kompanii, w rejonie ich zakwaterowania, odwiedził gen. broni Władysław Sikorski. W lipcu 1943 r. kompania wraz z Szefostwem Służby Geograficznej i Składnicą Map nr 312 została włączona w skład 2 Korpusu Polskiego. We wrześniu 1943 r. kompania została skierowana do Palestyny, gdzie wzięła udział w manewrach brytyjskiej 9 Armii. W czasie manewrów oddziały pomiarowe kompanii wykonywały zadania przewidziane dla pułku pomiarów artyleryjskich. Na przełomie listopada i grudnia 1943 r. kompania została przegrupowana w rejon Al-Kassasin, w Egipcie, gdzie otrzymała nowe wyposażenie i uzbrojenie.
W okresie od sformowania do wyjazdu z Egiptu kompania cały czas prowadziła intensywne szkolenie, w trudnych warunkach klimatycznych. Żołnierze uczestniczyli w licznych kursach (kadra oddziałów pomiarowych zamiast do Kairu na kurs fotointerpretacji została skierowana do Palestyny na kurs oficerów łączności z lotnictwem). W dniu 4 lutego 1943 r. oddziały pomiarowe zostały zaokrętowane w m. Port Said skąd odpłynęły do Włoch. W dniu 8 lutego 1943 r. oddziały pomiarowe zostały wyokrętowane w porcie Tarent, a następnie zakwaterowane w obozie, w okolicy m. Santa Teresa. Przerzut całej kompanii do Włoch odbył się w ciągu dwóch miesięcy (luty – marzec) 1943 r.
w dniach 22-25 marca 1944 oddziały pomiarowe zostały przegrupowane z Santa Teresa do Filignano. W dniu 24 marca 1944 oddziały pomiarowe zostały podporządkowane dowódcy artylerii korpusu, gen. bryg. Romanowi Odzierzyńskiemu. Zadaniem oddziałów było sprawdzenie, czy wszystkie pułki artylerii korpusu pracują w jednym układzie współrzędnych prostokątnych, a następnie sprawdzenia azymutów dozorów i wyznaczenia współrzędnych celów dla artylerii. Dowódca oddziałów pomiarowych nawiązał współdziałanie z dowódcą angielskiej 49 kompanii geograficznej i dowódcą angielskiej 33 baterii topograficznej.
Działania bojowe.
W dniu 2 kwietnia 1944 1 oddział pomiarowy został podporządkowany szefowi służby geograficznej brytyjskiej 8 Armii i przegrupowany do San Vittore de Luzio, gdzie kwaterował już oddział pomiarowy angielskiej 49 kompanii geograficznej pod dowództwem kpt. Bentleya. 1 oddział pomiarowy, podzielony na 4 grupy pomiarowe i grupę obliczeniową, przystąpił do założenia sieci triangulacyjnej na obszarze Monte Cassino-Monte Cairo. Prace poszczególnych grup oddziału obejmowały weryfikację katalogów współrzędnych punktów triangulacyjnych, zagęszczenie sieci triangulacyjnej i wyznaczenie, na potrzeby artylerii, celów po stronie nieprzyjaciela.
W tym samym czasie ppor. Zdzisław Brunne został oddelegowany do szefostwa służby geograficznej, do pracy przy wykonaniu stołu plastycznego Monte Cassino. Do dnia 26 kwietnia 1944 1 oddział pomiarów przejął cały odcinek odpowiedzialności korpusu od oddziału pomiarowego 49 kompanii geograficznej. W trakcie bitwy o Monte Cassino 1 oddział pomiarowy wykonywał pomiary na wysuniętych stanowiskach, pod ostrzałem artylerii niemieckiej i przekazywał współrzędne celów rozpoznanych na zdjęciach do dowództwa 2 Grupy Artylerii. W dniu 27 maja 1944 grupa pomiarowa pod dowództwem kpt. Bronisława Dzikiewicza w drodze na Monte Cairo wzięła do niewoli czterech żołnierzy niemieckich. "Rzadko się doprawdy zdarza, aby pomiarowy oddział geodezyjny brał do niewoli żołnierzy nieprzyjacielskich. Jeńcy bardzo się nam przydali do niesienia krzyżaka i drąga."
Po zakończeniu bitwy ppor. Zdzisław Brunne i podchor. Bisiński wykonali szkice perspektywiczne rejonu Monte Cassino, które zostały wydrukowane przez 12 kompanię geograficzną i wydane w formie albumu pt. "Szkice perspektywiczne terenu walk 2 Korpusu. Monte Cassino". W dniu 14 czerwca 1 oddział pomiarowy zakończył prace związane ze wznowieniem zniszczonych punktów sieci triangulacyjnej, unacześnieniem map rejonu Monte Cassino i wykonaniem szkiców perspektywicznych, po czym przegrupował się do San Georgio i przystąpił do unacześniania map terenów zajętych przez nieprzyjaciela na odległość 100-200 km za linią frontu, na podstawie zdjęć lotniczych. W dniu 16 czerwca 1944 r. 2 oddział pomiarowy wyjechał na front i wziął udział w bitwie o Ankonę. W dniach 9-13 lipca 1944 r. 1 oddział pomiarowy wykonał stół plastyczny Linii Gotów. W dniu 21 sierpnia 1944 r. oba oddziały pomiarowe połączyły się w Casa Bozzi i wzięły udział w walkach o przełamanie Linii Gotów. W dniu 5 września 1944 r. 2 Korpus został wycofany do odwodu 8 Armii. Wraz z nim z wycofano z frontu 2 oddział pomiarowy, natomiast 1 oddział pomiarowy do dnia 8 września 1944 r., rejonie Pesaro wykonywał prace na rzecz kanadyjskiego 1 Korpusu.
W okresie, w którym jednostki korpusu wypoczywały, w dolinie rzeki Chianti, oddziały pomiarowe unacześniały, na podstawie zdjęć lotniczych, mapy terenów sięgających na odległość 100 km za linię frontu. Oddział fotograficzny fotografował unacześnione mapy dla celów kartografii, wykonywał odbitki w kolorze niebieskim do wyrysowania czystorysów i fotografował czystorysy na kliszach szklanych w celu wytworzenia matryc do druku map. Oddział kartograficzny wykreślał czystorysy map unacześnionych przez oddziały pomiarowe na niebieskich drukach. Oddziały reprodukcyjne poza mapami topograficznymi wykonywały różnego rodzaju dokumenty bojowe, nadruki sytuacji wojsk własnych i nieprzyjaciela, plany, szkice i inne prace zlecone przez sztab korpusu, za pośrednictwem szefostwa służby geograficznej. Mapy do unacześniania pobierano z 312 Składnicy Map. W dniach 10-12 października 1944 r. 1 oddział pomiarowy przesunął się do Poppi. W okresie od 13 października 1944 r. do 12 stycznia 1945 r. 1 oddział pomiarowy, jako pierwszy pododdział służby geograficznej 8 armii założył na froncie, w trudnych warunkach atmosferycznych, sieć triangulacyjną. Była to sieć triangulacyjna odcinka apenińskiego. W grudniu 1944 r. nastąpiła zmiana na stanowisku dowódcy kompanii. Mjr Zieliński został przeniesiony do rezerwy, tzw. Grupy 2, a jego stanowisko zajął dotychczasowy zastępca, mjr Antoni Piesowicz. W styczniu 1945 r. 1 oddział pomiarowy odszedł na odpoczynek, a jego miejsce na froncie, w m. Brisighella zajął 2 oddział pomiarowy. Po dwutygodniowym odpoczynku 1 oddział pomiarowy przystąpił do unacześniania map terenów położonych nad granicą szwajcarską. W dniu 23 kwietnia 1945 r., w rejonie Pastel Maggiore 2 oddział pomiarowy wykonał ostatnie prace polowe w czasie działań wojennych.
W maju 1945 r. cała kompania została przegrupowana do m. Udine, gdzie na polecenie dowództwa brytyjskiego w Austrii, drukowała, na trzy zmiany, dniem i nocą, mapy terenów Jugosławii. W m. Udine kompania stacjonowała do lipca 1945 r., a następnie została skierowana do Perozzi niedaleko m. Macerata.
W Perozzi kadra kompanii między innymi prowadziła zajęcia ze słuchaczami Oficerskiej Szkoły Topografów. We wrześniu 1945 r. oba oddziały pomiarowe przeniosły się do Rangoni, gdzie doskonaliły się w prowadzeniu prac pomiarowych. W Rangoni kpt. Bronisław Dzikiewicz przy pomocy por. inż. Ryszarda Pocztara i ppor. Zdzisława Brunne opracował regulamin pt. "Instrukcja techniczna dla oddziałów pomiarowych kompanii geograficznej". Ponadto na bazie oddziałów pomiarowych, szef służby geograficznej zorganizował kurs kreślarek. W maju 1946 r. do oddziałów pomiarowych przydzielono absolwentów Oficerskiej Szkoły Topografów, dla których w rejonie San Georgio zorganizowano trzytygodniowy obóz szkolny. W czasie trwania obozu absolwentów przeszkolono w praktycznym prowadzeniu polowych prac pomiarowych.
We wrześniu 1946 r. kompania zdała cały sprzęt i uzbrojenie, została skierowana do Neapolu i zaokrętowana. Wyokrętowanie nastąpiło w Glasgow, po czym kompanię skierowano do Prescot, przedmieścia Liverpoolu. Tam też nastąpiło rozformowanie pododdziału.
Dziedzictwo tradycji.
Na podstawie decyzji Nr 34/MON Ministra Obrony Narodowej z dnia 2 czerwca 1993 r., 6 Samodzielny Oddział Topogeodezyjny w Toruniu przyjął z dniem 23 czerwca 1993 r. dziedzictwo tradycji 12 Kompanii Geograficznej, a dzień 23 czerwca został ustanowiony dorocznym świętem jednostki. Obecnie 6 sotg nosi nazwę - 6 Samodzielny Oddział Geograficzny.

</doc>
<doc id="739871" url="https://pl.wikipedia.org/wiki?curid=739871" title="Milleryt">
Milleryt

Milleryt – minerał z gromady siarczków, ruda niklu. Należy do grupy minerałów bardzo rzadkich. Odkryty został w 1845 r. 
Milleryt nazwano na cześć angielskiego mineraloga i krystalografa Williama Hallowesa Millera (1801-1880).
Charakterystyka.
Właściwości.
Zazwyczaj tworzy kryształy o pokroju słupkowym, igiełkowym, włoskowym. Najdłuższe, igiełkowo wykształcone kryształy osiągają 15 cm. Kryształy wykazują poprzeczne prążkowanie. Występuje w skupieniach ziarnistych, groniastych, kulistych, promienistych. Doskonale wykształcone kryształy bywają spotykane w druzach i szczelinach skalnych. Jest kruchy, nieprzezroczysty, stanowi składnik niektórych żył kruszcowych. Współwystępuje z dolomitem, syderytem, galeną, pirytem, chalkopirytem.
Występowanie.
Minerał wtórny powstały z przeobrażenia innych siarczków np. pentlandytu. Pojawia się w formie lamelkowatych zrostów z innymi kruszcami Ni i Co. Także produkt ekshalacji wulkanicznych – stwierdzony wśród produktów ekshalacji Wezuwiusza. Najczęściej spotykany wśród piaskowców, łupków ilastych, wapieni i dolomitów.
Milleryt występuje w: 

</doc>
<doc id="739876" url="https://pl.wikipedia.org/wiki?curid=739876" title="Jason McCaslin">
Jason McCaslin

Jason Paul McCaslin (ur. 3 września 1980 w Toronto) – kanadyjski basista i wokalista wspomagający kanadyjskiego zespołu Sum 41, grającego muzykę punkrockową z wpływami heavymetalowymi. Oprócz gry w Sum 41, Cone jest również jednym z założycieli zespołu The Operation M.D.
Życiorys.
Jason Mccaslin rozpoczął grę na gitarze basowej w wieku 14 lat. Jest współtwórca zespołu The Operation M.D., który założył wraz z wokalistą amerykańskiego zespołu H2O Tobym Morse'em jako "Dr. Dynamite". Grał na gitarze basowej oraz innych instrumentach. Pierwszy album "We Have an Emergency" zespół wydał w 2007 roku, natomiast w 2010 roku wydano drugi: "Birds and Bee Strings".
Od 1999 roku jest członkiem zespołu SUM 41.

</doc>
<doc id="739879" url="https://pl.wikipedia.org/wiki?curid=739879" title="Masyw karkonoski">
Masyw karkonoski

Masyw karkonoski – jednostka geologiczna w Sudetach Zachodnich, zbudowana z kilku odmian granitów wieku górnokarbońskiego. Wchodzi w skład bloku karkonosko-izerskiego.
Graniczy z metamorfikiem izerskim, metamorfikiem kaczawskim, wschodnią osłoną granitu karkonoskiego i metamorfikiem południowych Karkonoszy.
W granitach występują liczne ciała pegmatytowe oraz szliry zbudowane z ciemnych minerałów. Masyw pocięty jest młodszymi żyłami aplitów, żyłami kwarcowymi oraz lamprofirowymi.
W kilku miejscach, m.in. w rejonie Maciejowej, w Śnieżnych Kotłach, pomiędzy Sokolnikiem a Łabskim Szczytem oraz w masywie Bukowca koło Izerki, po stronie czeskiej, występują trzeciorzędowe bazalty.
Ze skał masywu karkonoskiego zbudowane są fragmenty Gór Izerskich, Karkonoszy, Kotliny Jeleniogórskiej i Rudaw Janowickich w Sudetach Zachodnich. Budują one większość czeskiej części Gór Izerskich oraz południowe zbocza Wysokiego Grzbietu Izerskiego, Śląski Grzbiet w Karkonoszach oraz północno-zachodnią część Karkonoszy czeskich, prawie całą Kotlinę Jeleniogórską i zachodnie zbocza Rudaw Janowickich z ich najwyższym szczytem – Skalnikiem, oraz Górami Sokolimi.

</doc>
<doc id="739882" url="https://pl.wikipedia.org/wiki?curid=739882" title="Alfabet maltański">
Alfabet maltański

Alfabet maltański – alfabet oparty na alfabecie łacińskim, służący do zapisu języka maltańskiego. Składa się z następujących liter:

</doc>
<doc id="739884" url="https://pl.wikipedia.org/wiki?curid=739884" title="Kristijonas Donelaitis">
Kristijonas Donelaitis

Kristijonas Donelaitis (ur. 1 stycznia 1714 w Lasdinehlen koło Gąbina, zm. 18 lutego 1780 w Tollmingkehmen koło Gołdapi) – litewski ksiądz luterański i poeta oświeceniowy.
Życiorys.
W młodości uczył się w szkole dla ubogich dzieci w Królewcu. Naukę kontynuował w Królewskiej Szkole Łacińskiej w Knipawie, gdzie przyswoił sobie grekę, łacinę, język hebrajski oraz matematykę. W 1736 roku ukończył studia na Wydziale Teologicznym Uniwersytetu Albertyna w Królewcu. Pracował jako nauczyciel muzyki chóru uczniowskiego w Stołupianach, a w latach 1742-43 był kierownikiem lokalnej szkoły.
W roku 1743 został ordynowany na luterańskiego pastora w Tollmingkehmen w powiecie gołdapskim. Podjął pracę jako inspektor szkół parafialnych położonych na terenie Prus Wschodnich. W 1756 roku kierował budową kościoła, szkoły i domu opieki społecznej dla wdów w parafii Tollmingkehmen.
Jest uważany za najwybitniejszego poetę litewskiego XVIII wieku. Poza wierszami i poematami, był autorem bajek (m.in. "Uczta lisa i bociana", "Dąb samochwała", "Pies Wielkogłowy", "Bajka o skarabeuszu", "Wilk procesowicz") oraz pieśni. Większość jego dzieł ma charakter dydaktyczny.

</doc>
<doc id="739896" url="https://pl.wikipedia.org/wiki?curid=739896" title="Przejście graniczne Zwardoń-Skalité (kolejowe)">
Przejście graniczne Zwardoń-Skalité (kolejowe)

Przejście graniczne Zwardoń-Skalité – polsko-słowackie przejście graniczne kolejowe (ogólnodostępne) i małego ruchu granicznego położone w województwie śląskim, w powiecie żywieckim, w gminie Rajcza, w miejscowości Zwardoń. Znajdowało się w ciągu linii kolejowej Żywiec–Čadca, będącej częścią kolei transwersalnej, zlikwidowane w 2007 roku.
Opis.
Przejście graniczne Zwardoń-Skalité zostało utworzone 1 czerwca 1992 roku z miejscem odprawy granicznej ruchu osobowego po stronie polskiej w miejscowości Zwardoń i ruchu towarowego po stronie słowackiej w miejscowości Skalité. Czynne było całą dobę. Dopuszczony był ruch osobowy i towarowy oraz mały ruch graniczny. Kontrolę graniczną osób, towarów i środków transportu wykonywała kolejno: Strażnica Straży Granicznej w Zwardoniu, Graniczna Placówka Kontrolna Straży Granicznej w Zwardoniu i Placówka Straży Granicznej w Zwardoniu.
21 grudnia 2007 roku na mocy układu z Schengen przejście graniczne zostało zlikwidowane.
W II RP istniało kolejowe przejście graniczne Zwardoń-Skalité (punkt przejściowy). Odprawa graniczna i celna odbywała się na stacjach kolejowych: po stronie polskiej w miejscowości Zwardoń (Polski urząd celny Zwardoń) i po stronie czechosłowackiej w miejscowości Skalité (Czechosłowacki urząd celny Skalité). Dopuszczony był ruch osobowy, towarowy i mały ruch graniczny – przekraczanie granicy odbywało się na podstawie przepustek: jednorazowych, stałych i gospodarczych. Stacja zdawczo odbiorcza znajdowała się miejscowości Zwardoń. Przejście graniczne znajdowało się w ciągu linii kolejowej Żywiec–Čadca (droga celna).

</doc>
<doc id="739898" url="https://pl.wikipedia.org/wiki?curid=739898" title="Mienia (Regalica)">
Mienia (Regalica)



</doc>
<doc id="739901" url="https://pl.wikipedia.org/wiki?curid=739901" title="Masyw strzegomski">
Masyw strzegomski

Masyw strzegomski, masyw Strzegom-Sobótka - jednostka geologiczna na bloku przedsudeckim.
Masyw granitoidowy Strzegom-Sobótka znajduje się w północno-zachodniej części bloku przedsudeckiego. Od północy graniczy z metamorfikiem kaczawskim i metamorfikiem Imbramowic, od wschodu z masywem serpentynitowym Sobótki, masywem gabrowym Ślęży, od południowego wschodu graniczy z masywem Gogołów-Jordanów i blokiem sowiogórskim, na południu zakryty jest przez miąższe osady kenozoiczne. Na zachodzie przylega do sudeckiego uskoku brzeżnego, który oddziela go od Gór Kaczawskich.
Procesy magmowe, które doprowadziły do powstania masywu, umiejscawia się czasowo w końcowym okresie waryscyjskich ruchów górotwórczych, mających miejsce na przełomie karbonu i permu. Badania izotopowe różnych odmian granitoidów masywu pozwalają sądzić, że jest on dziełem czterech osobnych iniekcji stopu magmowego, które nastąpiły pomiędzy 308 a 294 milionami lat temu.
Masyw zbudowany jest z kilku niewielkich plutonów, w których wyróżnia się cztery podstawowe odmiany litologiczne granitu: granit hornblendowo-biotytowy, granit biotytowy, granodioryt biotytowy oraz granit dwułyszczykowy. Dwie pierwsze występują głównie w zachodniej części masywu, dwie pozostałe natomiast w części wschodniej. Wyróżnia się również inne, podrzędne odmiany, jak granodioryt hornblendowo-biotytowy i tonalit z Łażan czy drobnokrystaliczny leukogranit z Zimnika.
Granit strzegomski odznacza się barwą jasnoszarą, strukturą średnioziarnistą, teksturą bezkierunkową. Składa się głównie z plagioklazu, kwarcu i biotytu, mniej licznego skalenia potasowego, a w niektórych partiach występuje hornblenda lub muskowit.
Występują w nim liczne ciała pegmatytowe, maficzne enklawy magmowe, ksenolity oraz szliry zbudowane z ciemnych minerałów. Pocięty jest młodszymi żyłami aplitów oraz żyłami kwarcowymi.
Ze skał masywu strzegomskiego zbudowane jest podłoże zachodniej części Przedgórza Sudeckiego – Wzgórz Strzegomskich, Równiny Świdnickiej oraz Masywu Ślęży.
Ostatnio zaproponowano nazwę pluton granitowy Strzegom-Sobótka.

</doc>
<doc id="739903" url="https://pl.wikipedia.org/wiki?curid=739903" title="Gościniec (Nawóz)">
Gościniec (Nawóz)

Gościniec – część wsi Nawóz w Polsce położona w województwie lubelskim, w powiecie zamojskim, w gminie Nielisz.
W latach 1975–1998 miejscowość należała administracyjnie do województwa zamojskiego.
Etymologia.
Zdaniem autorów noty słownika z roku 1881 Gościniec to nazwa używana do wielu karczm w Polsce i Wielkim Księstwie Poznańskim.

</doc>
<doc id="739908" url="https://pl.wikipedia.org/wiki?curid=739908" title="Granit strzegomski">
Granit strzegomski

Granit strzegomski – potoczna nazwa głównej skały wchodzącej w skład jednostki geologicznej masyw strzegomski (masyw Strzegom-Sobótka) na bloku przedsudeckim (Przedgórzu Sudeckim).
Z granitu strzegomskiego zbudowane jest podłoże zachodniej części Przedgórza Sudeckiego – Wzgórz Strzegomskich, Równiny Świdnickiej oraz zachodnich zboczy Masywu Ślęży. Powstanie tej skały datowane jest na 308–294 mln lat temu. Miało to miejsce w czasie orogenezy waryscyjskiej.
Charakterystyka.
Granit strzegomski składa się głównie z plagioklazu, kwarcu, biotytu, rzadziej hornblendy. Występują w nim liczne ciała pegmatytowe, szliry zbudowane z minerałów ciemnych. Pocięty jest młodszymi żyłami aplitów oraz żyłami kwarcowymi. Słynne są pegmatyty strzegomskie i ich minerały.
Granit strzegomski odznacza się barwą jasnoszarą lub niekiedy żółtawą, strukturą jednorodną, jawnokrystaliczną, pełnokrystaliczną, teksturą bezkierunkową. Skała ta charakteryzuje się doskonałymi parametrami technologicznymi, posiada wysoką wytrzymałość na ściskanie i ścieranie, niską nasiąkliwość i wysoką mrozoodporność. Granity te, głównie odmiana hornblendowo-biotytowa, charakteryzują się też wysoką blocznością, która wiąże się z istnieniem w górotworze systemu regularnych spękań, tzw. ciosu, w tym zwłaszcza ciosu poziomego (pokładowego). Ułatwia to pozyskiwanie stosunkowo dużych bloków o prostopadłościennym kształcie oraz późniejszą produkcję kostki brukowej, krawężników czy kamienia murowego. Są to skały o wysokich walorach dekoracyjnych, dobrze poddające się obróbce uszlachetniającej (polerowanie i nadawanie dekoracyjnych faktur).
Użycie.
Granity strzegomskie od wieków były eksploatowane w licznych kamieniołomach. Na obszarze masywu Strzegom - Sobótka eksploatowanych jest obecnie (koniec 2018 r.) 36 złóż. Najwięcej kopalni (aż 28) zlokalizowanych jest w zachodniej części masywu, na obszarze między Strzegomiem a Paszowicami koło Jawora. W 2018 r. wydobyto w nich blisko 5,5 mln ton granitu, tj. ok. połowy tego surowca wydobytego w Polsce. Najstarszym czynnym obecnie kamieniołomem w okolicach Strzegomia jest działająca od 1826 r. kopalnia Barcz (od nazwiska pierwszego właściciela, F. S. Bartscha).
Granity strzegomskie zostały użyte między innymi w poniższych obiektach:

</doc>
<doc id="739916" url="https://pl.wikipedia.org/wiki?curid=739916" title="Gościniec (wieś w powiecie lipskim)">
Gościniec (wieś w powiecie lipskim)

Gościniec – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Grabowcu.

</doc>
<doc id="739918" url="https://pl.wikipedia.org/wiki?curid=739918" title="Gościniec (Sołtysy)">
Gościniec (Sołtysy)

Gościniec - część wsi Sołtysy w Polsce, położona w województwie mazowieckim, w powiecie przysuskim w gminie Gielniów.
Terytorialnie stanowi odrębną osadę położoną wzdłuż drogi wojewódzkiej nr 728. 
Do wsi Sołtysy ok. 1 km drogą gminną.
W latach 1975–1998 Gościniec należał administracyjnie do województwa radomskiego.
Wierni kościoła rzymskokatolickiego należą do parafii św. Doroty w Petrykozach.

</doc>
<doc id="739919" url="https://pl.wikipedia.org/wiki?curid=739919" title="Komisja Spraw Zagranicznych Bundestagu">
Komisja Spraw Zagranicznych Bundestagu

Komisja Spraw Zagranicznych Bundestagu (niem. "Auswärtiger Ausschuss")

</doc>
<doc id="739924" url="https://pl.wikipedia.org/wiki?curid=739924" title="Grobla (Nawóz)">
Grobla (Nawóz)

Grobla – część wsi Nawóz w Polsce położona w województwie lubelskim, w powiecie zamojskim, w gminie Nielisz.
W latach 1975–1998 miejscowość należała administracyjnie do województwa zamojskiego.

</doc>
<doc id="739925" url="https://pl.wikipedia.org/wiki?curid=739925" title="Dominika Minicz">
Dominika Minicz

Dominika Minicz z d. Sieradzan (ur. 28 kwietnia 1980 w Stargardzie Szczecińskim) – polska siatkarka, występująca obecnie na pozycji przyjmującej, a dawniej atakującej.
Życiorys.
Kariera siatkarska Dominiki Sieradzan rozpoczęła się w wieku ok. trzynastu lat. Właśnie wtedy, spośród uprawianych dyscyplin sportu, zawodniczka postanowiła wybrać piłkę siatkową, porzucając lekką atletykę i pływanie.
Trenowała następnie w miejskim klubie Znicz w rodzinnym Stargardzie Szczecińskim, wówczas występującym w rozgrywkach III ligi siatkówki kobiet. Druga klasa liceum przyniosła zwrot w jej karierze, gdyż zawodniczka rozpoczęła naukę w uruchomionym właśnie Niepublicznym Liceum Ogólnokształcącym przy Szkole Mistrzostwa Sportowego Polskiego Związku Piłki Siatkowej w Sosnowcu. Szkoła ta, od początku swego istnienia, uczestniczy w siatkarskich rozgrywkach ligowych kobiet na szczeblu seniorek, a zawodniczki SMS stanowią trzon reprezentacji Polski kadetek i juniorek. Tam Dominika Sieradzan osiągnęła pierwsze sukcesy międzynarodowe.
Po ukończeniu szkoły średniej rozpoczęła karierę profesjonalną w Wiśle Kraków, klubie uczestniczącym wówczas w rozgrywkach najwyższej ligi piłki siatkowej kobiet w Polsce, a okres gry w krakowskim klubie pokrył się z czasem studiów siatkarki na tamtejszej AWF.
Po czterech sezonach spędzonych w krakowskim klubie, przeniosła się do klubu z Muszyny, z którym zdobyła tytuł mistrzyni Polski sezonu 2005/2006, choć nie była w tamtym czasie zawodniczką podstawowego składu swojej drużyny. W klubie z Muszyny spędziła cztery lata, po czym przeniosła się, począwszy od sezonu 2007/2008, do utytułowanego klubu z Piły.
Podobnie jak w Muszyniance, w pilskim klubie nie była zawodniczką podstawowego składu, choć mimo niewielu szans pokazania się w grze tego bardzo pomyślnego dla klubu sezonie, zebrała bardzo dobre oceny, m.in. w meczu z AZS Poznań odebrała nagrodę MVP (najwartościowszej zawodniczki spotkania).
Status "wiecznej rezerwowej" przyczynił się, zaledwie po jednym roku gry w Pile, do podjęcia decyzji o przejściu w sezonie 2008/2009 do zespołu z Kalisza, który z powodów finansowych po sezonie 2007/2008 opuściło większość czołowych zawodniczek.
Sieradzan była tam podstawową zawodniczką drużyny, której ostatecznie nie udało się utrzymać w najwyższej klasie rozgrywek krajowych, z powodu trudności finansowych. Tak jak większość zawodniczek z kaliskiej drużyny, Dominika Sieradzan zdecydowała się na zmianę barw klubowych i wyjechała do Francji, gdzie z zespołem ASPTT Miluza zdobyła dwukrotnie wicemistrzostwo Francji.
W sezonie 2011/2012 zdecydowała się na powrót do Plusligi Kobiet i została zawodniczką AZS Białystok. W klubie powróciła na pozycję atakującej, co przyniosło efekty. Dobra postawa zawodniczki w sezonie została zauważona przez działaczy klubu Bank BPS Muszynianka Fakro Muszyna.

</doc>
<doc id="739926" url="https://pl.wikipedia.org/wiki?curid=739926" title="Timothy Zahn">
Timothy Zahn

Timothy Zahn (ur. 1 września 1951 w Chicago) – amerykański pisarz science fiction. Najbardziej znany jest z książek z serii Star Wars (trylogia Thrawna i dylogia „Ręka Thrawna”), jest też autorem cyklów „Kobra” i „Conquerors”. W 1984 otrzymał Nagrodę Hugo za opowiadanie "Cascade Point".
Bibliografia.
Seria "Cobra".
Wydane w Polsce jako "sześcioksiąg Kobra":

</doc>
<doc id="739927" url="https://pl.wikipedia.org/wiki?curid=739927" title="Łukasz Ratajczak">
Łukasz Ratajczak

Łukasz Ratajczak (ur. 19 maja 1986 w Wejherowie) – polski koszykarz występujący na pozycji silnego skrzydłowego, obecnie zawodnik KS Księżak Syntex Łowicz.
4 października 2011 roku rozwiązał kontrakt za porozumieniem stron z Polpharmą Starogard Gdański, obecnie zawodnik Spójni.
Jest wychowankiem "UKS Ósemka Wejherowo" (później WKK Wejherowo). Wraz z klubem z Wejherowa zdobył tytuł mistrza Polski kadetów i drugiego wicemistrza Polski juniorów. Występował w młodzieżowych reprezentacjach Polski (U-16, U-18).
23 lipca 2018 został zawodnikiem AZS-u Koszalin.

</doc>
<doc id="739931" url="https://pl.wikipedia.org/wiki?curid=739931" title="Las (Nielisz)">
Las (Nielisz)

Las – część wsi Nielisz w Polsce położona w województwie lubelskim, w powiecie zamojskim, w gminie Nielisz.
W latach 1975–1998 miejscowość należała administracyjnie do województwa zamojskiego.

</doc>
<doc id="739932" url="https://pl.wikipedia.org/wiki?curid=739932" title="Ołeh Olżycz">
Ołeh Olżycz

Ołeh Olżycz (ukr. Олег Ольжич), właściwie Ołeh Kandyba (Кандиба), (ur. 8 lipca 1907 w Żytomierzu, zm. 10 czerwca 1944 w Sachsenhausen) – ukraiński poeta, archeolog, działacz Organizacji Ukraińskich Nacjonalistów (OUN).
Syn Ołeksandra Ołesia.
W latach 1917–1923 uczęszczał do szkoły średniej w miejscowości Puszcza Wodicia koło Kijowa. W 1923 wyemigrował wraz z rodzicami do Czechosłowacji.
W latach 1924–1929 studiował w Ukraińskim Instytucie Pedagogicznym w Pradze, studiował też archeologię na Ukraińskim Wolnym Uniwersytecie w Pradze. Jesienią 1930 obronił pracę doktorską na temat "Neolityczna ceramika Galicji".
W 1938 prowadził wykłady na Uniwersytecie Harvarda.
Od młodości działał w ukraińskim ruchu narodowym. W 1929 wstąpił do OUN. W 1937 kierował pracą referatu kulturalno-oświatowego OUN. W latach 1938–1939 brał aktywny udział w ustanawianiu Ukrainy Karpackiej oraz później w jej obronie.
Po wybuchu wojny sowiecko-niemieckiej w czerwcu 1941 powrócił na Ukrainę. W październiku 1941 został jednym z organizatorów Ukraińskiej Rady Narodowej w Kijowie.
W styczniu 1944, po aresztowaniu Andrija Melnyka przez Gestapo, objął stanowisko Prowidnyka OUN-M. 25 maja 1944 został aresztowany przez Gestapo we Lwowie i zesłany do obozu koncentracyjnego Sachsenhausen. Został tam zamordowany w nocy z 9 na 10 czerwca 1944 w czasie przesłuchania przez Gestapo obozu ("Politische Abteilung").

</doc>
<doc id="739935" url="https://pl.wikipedia.org/wiki?curid=739935" title="Dwuprzymierze">
Dwuprzymierze

Dwuprzymierze (niem. "Zweibund") – tajny sojusz zawarty 7 października 1879 w Wiedniu, przez Cesarstwo Niemieckie i C.K. Austro-Węgry.
Historia.
W 1862 roku premierem Prus (a także ministrem spraw zagranicznych) został mianowany Otto von Bismarck. W czasie krótszym niż jedna dekada zdołał on doprowadzić do pruskiego zwycięstwa w trzech wojnach (wojna duńska, wojna prusko-austriacka i wojna francusko-pruska), a tym samym ugruntował mocarstwową pozycję Prus w Europie. W 1871 roku doprowadził do zjednoczenia Niemiec pod przewodnictwem Prus i utworzenia Cesarstwa Niemieckiego (II Rzeszy), którego został kanclerzem (premierem).
Po zawarciu rosyjsko-niemiecko-austro-węgierskiego Sojuszu Trzech Cesarzy w 1873 roku współpraca tych trzech krajów nie przebiegała bez nieporozumień. W 1879 roku prawie nastąpiło jego zerwanie, gdy car Aleksander II zaprotestował powołując się na okoliczności, że we wszystkich ważnych kwestiach Niemcy stają po stronie Austro-Węgier. Otto von Bismarck postanowił nie stawiać wszystkiego na jedną kartę, ponieważ uznał, że nie może dłużej ufać Rosji. Nie poinformował Rosji o zawiązaniu kolejnego paktu z Austro-Węgrami. Ponieważ Rosja i Austro-Węgry tkwiły w chronicznym konflikcie o Bałkany, Niemcy dokonały wyboru na rzecz Austro-Węgier. 
Niemcy chcieli wzmocnić pozycję Rzeszy w Europie Środkowej i na Bałkanach, dlatego doprowadzili do podpisania traktatu. Sojusz ten miał chronić oba państwa przed napaścią ze strony Imperium Rosyjskiego. Gdyby jedno z państw zostało zaatakowane przez Rosję, drugie miało mu pomóc. W przypadku zaatakowania przez inne państwo, druga strona miała zachować życzliwą neutralność. Traktat został zawarty na pięć lat, jednak obowiązywał dłużej, ponieważ wspólne interesy wiązały ze sobą coraz bardziej obie niemieckie dynastie. Po zawiązaniu sojuszu niemiecki kapitał zaczął napływać do Europy Południowo-Wschodniej.
W wyniku rozszerzenia dwuprzymierza 20 maja 1882 w Wiedniu o Królestwo Włoch, powstało trójprzymierze. 27 marca 1884 w Berlinie został odnowiony układ trójcesarski. Cesarstwo Niemieckie i Imperium Rosyjskie zawarły 18 czerwca 1887 w Berlinie tajny traktat reasekuracyjny, którego zapisy pozostawały w konflikcie z dwuprzymierzem i trójprzymierzem. Ten traktat został zerwany w 1890 roku.
3 lutego 1888 Berlin i Wiedeń ogłosiły publicznie treść zawartego sojuszu. Fakt ten oznaczał, że Niemcy przedkładały sojusz z Austro-Węgrami przed sojusz z Rosją. Ponad stuletni sojusz trzech państw rozbiorowych zaczynał przechodzić do historii. W 1892 roku został zawarty tajny sojusz militarny pomiędzy Francją a Imperium Rosyjskim (sojusz francusko-rosyjski), zwany dwuporozumieniem, skierowany przeciw Niemcom. Po zamachu w Sarajewie w czerwcu 1914 na następcę austriackiego tronu Niemcy zdecydowały o podtrzymaniu sojuszu z Austro-Węgrami, co doprowadziło do wybuchu I wojny światowej.

</doc>
<doc id="739940" url="https://pl.wikipedia.org/wiki?curid=739940" title="Dura lex sed lex">
Dura lex sed lex



</doc>
<doc id="739946" url="https://pl.wikipedia.org/wiki?curid=739946" title="Niwa (Nawóz)">
Niwa (Nawóz)

Niwa – część wsi Nawóz, położonej w Polsce, w województwie lubelskim, w powiecie zamojskim, w gminie Nielisz.
W latach 1975–1998 miejscowość należała administracyjnie do województwa zamojskiego.

</doc>
<doc id="739953" url="https://pl.wikipedia.org/wiki?curid=739953" title="Jackson Guitars and Basses">
Jackson Guitars and Basses

Jackson Guitars and Basses – amerykański producent gitar elektrycznych i basowych. Od 2002 roku właścicielem Jackson Guitars jest Fender Musical Instrument Corporation. Gitary tej firmy łatwo rozpoznać po charakterystycznym kształcie główki. Instrumenty tego producenta są szczególnie cenione w środowisku gitarzystów rockowych.

</doc>
<doc id="739958" url="https://pl.wikipedia.org/wiki?curid=739958" title="Dominika Golec">
Dominika Golec

Dominika Golec z d. Koczorowska (ur. 2 maja 1983 w Koszalinie) – polska siatkarka grająca na pozycji środkowej, reprezentantka kraju. W sezonie 2013/2014 broniła barw klubu KS Murowana Goślina. Pod koniec października, po rozegraniu kilku meczów zawodniczka ogłosiła zakończenie kariery.
Była w szerokiej kadrze Polski za czasów trenerów Andrzeja Niemczyka i Marco Bonitty. Z reprezentacją B zdobyła trzy medale na Letnich Uniwersjadach: złoty w 2007 roku w Bangkoku, srebrny w 2005 roku w Izmirze oraz brązowy w 2009 roku w Belgradzie.

</doc>
<doc id="739960" url="https://pl.wikipedia.org/wiki?curid=739960" title="Louis M’Fedé">
Louis M’Fedé

Louis-Paul M’Fedé (ur. 26 lutego 1961 w Jaunde, zm. 10 czerwca 2013 tamże) – kameruński piłkarz, pomocnik.
Życiorys.
W sezonie 1983/1984 strzelił dla swojego klubu – Stade Rennais dwie bramki. Łącznie w swojej klubowej karierze rozegrał 91 meczów, 12 razy wpisując się na listę strzelców. Brał udział w Mistrzostwach Świata 1990. Zagrał 71 minut w meczu inauguracyjnym z Argentyną, cały mecz z Rumunią i ZSRR. Kamerun wyszedł z grupy z pierwszym miejscem, a w dalszej fazie natrafił na Kolumbię. M’Fede został zmieniony w 58 minucie przez Rogera Millę, który strzelił w dogrywce dwie bramki dając Kameruńczykom awans. W ćwierćfinale "Nieposkromione Lwy" odpadły, po zaciętym meczu z Anglią, a Louis zaliczył 63 minuty gry, po których wszedł za niego Eugène Ekéké, strzelec bramki na 2:1. Mecz wygrała reprezentacja Albionu i to oni przeszli dalej.
M’Fede rozegrał wszystkie trzy mecze podczas Mistrzostw Świata w 1994 roku. W meczu ze Szwecją został zmieniony w 88 minucie przez Emmanuela Mabdeana. Z Brazylią został zmieniony po 71 minutach gry, ponownie przez Mabdeana. Natomiast w meczu pożegnalnym z Rosją został zmieniony w przerwie meczu, tym razem przez Rogera Millę. Ten mundial okazał się nieudany dla reprezentacji Kamerunu. Po 3 meczach zgromadzili 1 punkt i tym samym odpadli z turnieju. Podczas tych Mistrzostw M’Fede był zawodnikiem Canonu Jaunde.
Był w kadrze Kamerunu na Igrzyska Olimpijskie w 1984 roku, podczas których reprezentacja prowadzona przez Kae Rade zajęła 3. miejsce w grupie, przegrywając z Jugosławią 1:2, z Kanadą 1:3, a wygrywając jedynie z Irakiem 1:0.

</doc>
<doc id="739966" url="https://pl.wikipedia.org/wiki?curid=739966" title="Al-Fatiha">
Al-Fatiha

Al-Fatiha () – otwierająca Koran sura, najczęściej odmawiana modlitwa muzułmańska. Stanowi podstawę świętej księgi islamu. Jako jedyna posiada suplikację (śpiew chóralny w poezji liturgicznej, o charakterze błagalnym) "basmala" jako włączony do tekstu werset. Jako modlitwa odmawiana jest podczas każdego salatu, zawsze w klasycznym języku arabskim. Zwana także „matką księgi” ("Umm al-kitāb"). Sura wychwala Boga-Allaha i prosi o doprowadzenie ludzi do prawdziwej wiary. 

</doc>
<doc id="739967" url="https://pl.wikipedia.org/wiki?curid=739967" title="Poprzeczka">
Poprzeczka

Poprzeczka – część wsi Nawóz w Polsce położona w województwie lubelskim, w powiecie zamojskim, w gminie Nielisz.
W latach 1975–1998 miejscowość należała administracyjnie do województwa zamojskiego.

</doc>
<doc id="739969" url="https://pl.wikipedia.org/wiki?curid=739969" title="Szermierka na Letnich Igrzyskach Olimpijskich 1896">
Szermierka na Letnich Igrzyskach Olimpijskich 1896

Szermierka na I Letnich Igrzyskach Olimpijskich w Atenach była rozgrywana od 7 do 9 kwietnia 1896 r. Zawody odbyły się w Zappeion.
Początkowo oprócz turnieju florecistów i szablistów odbyć się miały także zawody szpadzistów, zostały jednak odwołane.
Uczestnicy.
Udział wzięło 15 szermierzy z 4 krajów.

</doc>
<doc id="739970" url="https://pl.wikipedia.org/wiki?curid=739970" title="Stanisław Zbigniew Franczak">
Stanisław Zbigniew Franczak

Stanisław Zbigniew Franczak (ur. 10 stycznia 1920 w Luborzycy pod Krakowem, zm. 11 września 1944) – podporucznik pilot Polskich Sił Powietrznych w Wielkiej Brytanii, kawaler Virtuti Militari.
Życiorys.
Był dzieckiem nauczycieli, Stanisława i Katarzyny Heleny. W 1939 roku ukończył Liceum im. Adama Mickiewicza w Wilnie. Interesował się lotnictwem od wczesnych lat. Należał do wileńskiego aeroklubu. W latach 1937-1939 brał udział w kursach szybowcowych w Ustjanowej, przed samą wojną już latał na samolotach silnikowych. Po wybuchu wojny wraz ze starszym bratem Henrykiem przedostał się do Francji a potem do Wielkiej Brytanii.
W Szkocji ukończył skrócony Kurs Polskiej Szkoły Podchorążych. Awansował na podporucznika i otrzymał numer identyfikacyjny polskiego oficera P-2649. Latał w dywizjonie 304 jako pierwszy pilot w stopniu angielskim Pilot Officer. Zgłosił się ochotniczo do 1586 eskadry do zadań specjalnych, która latała z Włoch do powstańczej Warszawy. Odbył kilka lotów nad Warszawą. Były to nocne loty z Brindisi do Warszawy. Odległość tych miejsc wynosiła 1500 km, a powrót odbywał się za dnia pod obstrzałem niemieckich myśliwców. 10 września 1944 roku startowało wieczorem 20 samolotów – pięć polskich, cztery brytyjskie, i jedenaście południowoafrykańskich. Pięć samolotów zostało strąconych, w tym Liberator pilotowany przez podporucznika Stanisława Franczaka. Stało się to nad miastem Senta w Jugosławii. Czterech członków załogi uratowało się wyskakując na spadochronach. Stanisław Franczak zginął wraz z dwoma członkami załogi: Mieczysławem Foczpaniakiem, F/O (Flying Officer) – porucznikiem i Jerzym Truszkowskim F/Sgt. Spoczęli na cmentarzu wojskowym w Belgradzie (działka nr 8 – 10, rząd E)

</doc>
<doc id="739974" url="https://pl.wikipedia.org/wiki?curid=739974" title="Franczak Stanisław Zbigniew">
Franczak Stanisław Zbigniew



</doc>
<doc id="739976" url="https://pl.wikipedia.org/wiki?curid=739976" title="Al-Bakara">
Al-Bakara

Al-Bakara (arab. سورة البقرة, pol. „krowa”) – druga i najdłuższa sura Koranu. Składa się z 286 aja. Jest to sura medyńska, czyli objawiona po Hidżrze. Jednak dwie ostatnie aje są klasyfikowane przez egzegetów muzułmańskich jako mekkańskie. Sura jest jedną z 29 sur, które zaczynają się od muqattaʿat, lub"tajemniczych liter". Sura ta nakazuje muzułmanom by unikali kłótni i nie uciskali poddanych im Żydów i animistów, lecz raczej nakłaniali ich do przyjęcia islamu za pomocą argumentów. Zawiera też dużą ilość przepisów prawnych.
Jest to jedna z pierwszych sur, która była znana z nazwy poza światem islamu – Jan z Damaszku w dziele z 730 roku wspomina o muzułmańskim „tekście Krowy”, nie identyfikując go jednak jako część Koranu.
Nazwa.
Sura al-Bakara została nazwana od sporu Izraelitów z Mojżeszem o złożenie w ofierze krowy, żeby sprawdzić, kto zabił nieżywego człowieka. To wydarzenie jest opisane w wersach 2:67-74. W surze jest też omówiona sytuacja, w której Mojżesz (Musa) skrytykował Żydów za oddawanie czci złotemu cielcowi.
Ważne wersety.
Sura al-Bakara zawiera wiele ważnych wersetów. Oto niektóre z nich:
"Zaprawdę, ci, którzy uwierzyli, ci, którzy wyznają judaizm, chrześcijanie i sabejczycy, i ci, którzy wierzą w Boga i w Dzień Ostatni i którzy czynią dobro, wszyscy otrzymają nagrodę u swego Pana; i nie odczują żadnego lęku, i nie będą zasmuceni!" (tłum. Józef Bielawski)
"On zakazał wam tylko: padliny, krwi i mięsa wieprzowego, i tego, co zostało złożone na ofiarę czemuś innemu niż Bogu. Lecz ten, kto został do tego zmuszony, a nie będąc buntownikiem ani występnym, nie będzie miał grzechu. Zaprawdę; Bóg jest przebaczający, litościwy!" (tłum. Józef Bielawski)
"Zwalczajcie na drodze Boga tych, którzy was zwalczają, lecz nie bądźcie najeźdźcami. Zaprawdę; Bóg nie miłuje najeźdźców! I zabijajcie ich, gdziekolwiek ich spotkacie, i wypędzajcie ich, skąd oni was wypędzili – Prześladowanie jest gorsze niż zabicie. – I nie zwalczajcie ich przy świętym Meczecie, dopóki oni nie będą was tam zwalczać. Gdziekolwiek oni będą walczyć przeciw wam, zabijajcie ich! – Taka jest odpłata niewiernym! – Ale jeśli oni się powstrzymają... – zaprawdę, Bóg jest przebaczający, litościwy! I zwalczajcie ich, aż ustanie prześladowanie i religia będzie należeć do Boga. A jeśli oni się powstrzymają, to wyrzeknijcie się wrogości, oprócz wrogości przeciw niesprawiedliwym! Miesiąc święty za miesiąc święty. Rzeczy święte podlegają talionowi. A jeśli kto odnosi się wrogo do was, to i wy odnoście się wrogo do niego, podobnie jak on odnosi się wrogo do was. I bójcie się Boga! I wiedzcie, że Bóg jest z bogobojnymi!" (tłum J. Bielawskiego).
"Bóg! Nie ma boga, jak tylko On – Żyjący, Istniejący! Nie chwyta Go ni drzemka, ni sen. Do Niego należy to, co jest w niebiosach, i to, co jest na ziemi! A któż będzie się wstawiał u Niego inaczej jak za Jego zezwoleniem? On wie, co było przed nimi, i On wie, co będzie po nich. Oni nie obejmują niczego z Jego wiedzy, oprócz tego, co On zechce. Jego tron jest tak rozległy jak niebiosa i ziemia; Jego nie męczy utrzymywanie ich. On jest Wyniosły, Ogromny!" (tłum. Józef Bielawski)
"Nie ma przymusu w religii!" [...]
Ta aja stała się szczególnie słynna po tym, jak papież Benedykt XVI zacytował ją podczas swego przemówienia w Ratyzbonie.

</doc>
<doc id="739979" url="https://pl.wikipedia.org/wiki?curid=739979" title="Louis M'Fede">
Louis M'Fede



</doc>
<doc id="739980" url="https://pl.wikipedia.org/wiki?curid=739980" title="Dominika Schulz">
Dominika Schulz

Dominika Schulz, z d. Kuczyńska (ur. 16 października 1981 w Warszawie) – polska siatkarka grająca na pozycji środkowej, reprezentantka Polski. Wychowanka trenera Teofila Czerwińskiego. W sezonie 2012/2013 zawodniczka Pałacu Bydgoszcz.
Jej mężem jest Australijczyk, Anthony Schulz.

</doc>
<doc id="739981" url="https://pl.wikipedia.org/wiki?curid=739981" title="Puchar Łaciński">
Puchar Łaciński

Puchar Łaciński (fr. "Coupe Latine"; wł. "Coppa Latina"; port. "Taça Latina" lub "Copa Latina"; hiszp. "Copa Latina") – międzynarodowy klubowy turniej piłkarski rozgrywany w latach 1949 - 1957. W turnieju brały udział czołowe zespoły z Francji, Hiszpanii, Portugalii i Włoch. Każda edycja turnieju składała się z dwóch meczów półfinałowych, meczu o 3. miejsce oraz finału. Co roku zmieniał się gospodarz zawodów.
Turniej o Puchar Łaciński był uważany w ówczesnym okresie za najbardziej prestiżowe klubowe rozgrywki międzynarodowe. Ostatnia edycja odbyła się w roku 1957, 2 lata po rozpoczęciu rozgrywek o Puchar Europy.
Dodatkowo, po każdych 4 edycjach ustalany był ranking krajowy (4 punkty za zwycięstwo, 3 za 2. miejsce, 2 za 3. miejsce i 1 za 4. miejsce).
Rankingi krajowe.
1949-1952:
1953-1957:

</doc>
<doc id="739982" url="https://pl.wikipedia.org/wiki?curid=739982" title="Jacques Balmat">
Jacques Balmat

Jacques Balmat (ur. w 1762 r. w Chamonix, zm. w 1834 r. w Sixt-Fer-à-Cheval, dziś w departamencie Hautes-Alpes) – góral z doliny Chamonix, jeden z pierwszych zdobywców Mont Blanc.
Życiorys.
Jacques Balmat zajmował się poszukiwaniem kryształów górskich i polowaniem na kozice. Dość dobrze poznał stoki masywu Mont Blanc, jednak i on przez długi czas nie wchodził powyżej linii wiecznego śniegu i uznawał niedostępność tego szczytu. Pomimo tego, iż wiedział o nagrodzie, jaką obiecał H.-B. de Saussure za wskazanie drogi na szczyt Mont Blanc, nie podejmował specjalnych wysiłków by ją odszukać.
8 czerwca 1786 r. Balmat przyłączył się do wyprawy przewodników górskich z Chamonix, poszukujących drogi wejścia na szczyt Mont Blanc. Dotarł wówczas przez szczyt Dôme du Goûter (4304 m n.p.m.) na przełęcz Col du Dôme (4237 m n.p.m.), oddzielającą go od szczytowej kopuły Mont Blanc i miał możliwość zapoznać się z bliska z górnymi partiami północnych stoków góry w rejonie Grand Plateau. 7 sierpnia 1786 r. zaoferował swe usługi jako tragarz doktorowi M.-G. Paccardowi, planującemu zdobycie Mont Blanc drogą przez Grand Plateau. Następnego dnia obaj stanęli na szczycie. Tydzień później Balmat odebrał w Genewie nagrodę od de Saussure, a liczne publikacje prasowe M. T. Bourrita przypisały mu wszystkie zasługi w zdobyciu Mont Blanc.
W następnym roku, tj. 1787, Balmat stanął na szczycie Mont Blanc jeszcze dwukrotnie: 5 lipca (z dwoma przewodnikami z Chamonix) oraz 3 sierpnia (z wyprawą de Saussure). Po tym ostatnim wejściu został kreowany na przewodnika, a Wiktor Amadeusz III, król Sardynii (i ówczesny władca Sabaudii i Piemontu) zezwolił mu oficjalnie na dodawanie do nazwiska przydomku "de Mont Blanc".
Po zwycięskim zejściu do Chamonix 4 sierpnia Balmat dowiedział się o śmierci swojej córki Judith, leczonej właśnie przez doktora Paccarda. Balmat odczuwał prawdopodobnie żal do Paccarda, że ten – zamiast opiekować się chorą – podjął kilkudniową wyprawę górską. Po śmierci doktora Balmat systematycznie wyolbrzymiał swe zasługi w pokonaniu Mont Blanc. W połączeniu z wcześniejszymi i późniejszymi publikacjami doprowadziło to do tego, że jeszcze na początku XX wieku był on uznawany za głównego autora zdobycia najwyższego szczytu Europy. To on – wraz z Horacym de Saussure – figurują na wzniesionym w 1887 r. w Chamonix pomniku, poświęconym zdobywcom „Białej Góry”.
J. Balmat zaginął w wieku 72 lat, poszukując złota w otoczeniu górnej części doliny Giffre. Jego ciała nigdy nie znaleziono. Poświęcono mu tablicę pamiątkową na ścianie kościoła parafialnego w Sixt-Fer-à-Cheval.
Biografię Balmata napisał w 1986 r., z okazji 200-lecia zdobycia Mont Blanc, Roger Canac. Bohaterem swej książki uczynił go również w 2002 r. pisarz sabaudzki Jean-Pierre Spilmont.

</doc>
<doc id="739983" url="https://pl.wikipedia.org/wiki?curid=739983" title="Pančevo">
Pančevo

Pančevo (cyr. Панчево, węg. "Pancsova", rum. "Panciova") – miasto w Serbii, w Wojwodinie, stolica okręgu południowobanackiego, siedziba miasta Pančevo. Leży przy ujściu rzeki Temesz do Dunaju. W 2011 roku liczyło 90 776 mieszkańców.
W mieście znajduje się rafineria ropy naftowej, przemysł chemiczny, szklany, mineralny, obuwniczy, spożywczy (browar); węzeł komunikacyjny; port rzeczny; muzeum.
Od XII wieku gród węgierski (Pancsova); 1920 przyznany Królestwu SHS; cerkwie Zaśnięcia Matki Bożej (początek XIX wieku) i Przemienienia Pańskiego (2 połowa XIX wieku).

</doc>
<doc id="739985" url="https://pl.wikipedia.org/wiki?curid=739985" title="Sura 1">
Sura 1



</doc>
<doc id="739987" url="https://pl.wikipedia.org/wiki?curid=739987" title="Sura 2">
Sura 2



</doc>
<doc id="739988" url="https://pl.wikipedia.org/wiki?curid=739988" title="Burkhard Christoph Münnich">
Burkhard Christoph Münnich

Hrabia Burkhard Christoph von Münnich (ros. Иоганн Бурхарт Kристофор Ми́них (ur. 19 maja 1683 w Neuenhuntorf, zm. w Petersburgu) – rosyjski inżynier, generał marszałek polny od 1732, generał major wojsk koronnych od 1717, komendant Warszawy.
Z pochodzenia był Niemcem. Był typowym zawodowym żołnierzem, a uczyło się u niego sztuki wojennej wielu przyszłych znakomitych dowódców, szczególnie Gideon Ernst von Laudon i Franz Moritz von Lacy, którzy służyli pod jego dowództwem pod Oczakowem i Chocimiem. Jako polityk uważany jest za wynalazcę rosyjskiego filhellenizmu. Był hrabią Świętego Cesarstwa Rzymskiego.
Życiorys.
Münnich urodził się w Neuenhuntorf w hrabstwie Oldenburga i w młodym wieku wstąpił do służby w armii francuskiej. Później służył w armii Hesji-Darmstadt, a następnie w armii saskiej. Z armii saskiej przeszedł do służby w armii polskiej, gdzie pod panowaniem króla Augusta Mocnego doszedł do rangi generała majora. Za namową posła rosyjskiego w Warszawie Grzegorza Dołgorukowa w 1721 roku wstąpił do służby w armii rosyjskiej na stanowisku generała inżyniera. W roku 1722 został generałem lejtnantem. Kierował pracami przy budowie kanału Ładoga i kanału odwadniającego, a także kanałów na rzece Tosna. W 1728 roku został generał-gubernatorem Ingrii, Karelii i Finlandii.
Podczas panowania cesarzowej Anny Romanowej (i jej ministra Andrieja Ostermanna) w 1730 roku został feldmarszałkiem i przewodniczącym rady wojennej. Działając na tym stanowisku miał wielkie zasługi w reorganizacji armii rosyjskiej, m.in. zakładając korpus kadetów, który miał w przyszłości dostarczyć armii rosyjskiej wielu wybitnych oficerów. Od 1732 prezydent Kolegium Wojennego. W roku 1734 kierował oblężeniem Gdańska podczas wojny o sukcesję polską. W Gdańsku przebywał pretendent do polskiej korony Stanisław Leszczyński. W latach 1735–1739 dowodził wojskami rosyjskimi na Krymie i w Besarabii. W 1736 podczas wojny z Turcją prowadził działania na wybrzeżach Morza Czarnego, zdobywając m.in. w 1737 roku Oczaków, a w 1739 roku wygrywając bitwę pod Stawuczanami, po czym zdobył Chocim, co umożliwiło mu opanowanie Mołdawii.
Feldmarszałek Münnich po zakończeniu wojny zajął się aktywnie polityką. Z pomocą Münnicha, faworyt cesarzowej Anny Iwanowny książę Biron został regentem. Jednak w listopadzie 1740, za zgodą regentki Anny Leopoldownej rozpoczął rywalizację z księciem Kurlandii Ernestem Bironem, zakończoną aresztowaniem i zesłaniem Birona do Pełymia i wstąpieniem na tron w listopadzie 1741 cesarzowej Elżbiety Piotrowny. Elżbieta odprawiła Münnicha ze stolicy, który w drodze do granicy został aresztowany i skazany na śmierć. Potem jednak ułaskawiony i zesłany na Syberię, gdzie przebywał dwadzieścia lat, aż do wstąpienia na tron imperatora Piotra III w 1762 roku. Po powrocie ze zsyłki wpływów politycznych nie wykorzystywał. Cesarzowa Katarzyna II, która wkrótce zastąpiła Piotra III, powierzyła Münnichowi stanowisko generalnego dyrektora portów bałtyckich. Po kilku latach Münnich zmarł w roku 1767.
Patronował 13 pułkowi dragonów Armii Imperium Rosyjskiego.
Odznaczenia.
W 1735 został odznaczony polskim Orderem Orła Białego.

</doc>
<doc id="739994" url="https://pl.wikipedia.org/wiki?curid=739994" title="Mitrowica">
Mitrowica

Mitrowica, Kosowska Mitrowica (alb. "Mitrovica", "Mitrovicë"; serb. Митровица, "Mitrovica", Косовска Митровица, "Kosovska Mitrovica"; w latach 1982-1991 "Titova Mitrovica") – miasto w północnym Kosowie, u ujścia rzeki Sitnicy do rzeki Ibar, siedziba administracyjna regionu Mitrowica. Ośrodek przemysłu tytoniowego i drzewnego; ruiny twierdzy Zvečan z XII wieku. Miasto podzielone jest między Albańczyków a Serbów - granicę stanowi rzeka Ibar. Obie części liczą łącznie ok. 110 tys. mieszkańców. W mieście znajduje się Uniwersytet Prisztiński, uczelnia uchodźców serbskich z Prisztiny.
Zamieszki w 2004.
17 marca 2004 roku po śmierci dwóch albańskich chłopców, na skutek plotki, o tym że utopili ich Serbowie, w mieście wybuchły zamieszki na tle etnicznym. Po tym incydencie w wyniku eskalacji konfliktu, w Kosowie zginęło co najmniej 28 Serbów, a ponad dwa tysiące zostało przepędzonych ze swoich domów. Spalono lub zdewastowano 35 cerkwi.
Zamieszki w 2008.
Po jednostronnym ogłoszeniu przez Kosowo niepodległości, w Mitrowicy doszło do zamieszek. 14 marca grupa około 300 Serbów, zajęła budynek sądu ONZ, wywieszając na nim sztandar Serbii, zamiast flagi Narodów Zjednoczonych. 17 marca siły ONZ (UNMIK) odbiły sąd, zatrzymując 53 Serbów. W momencie, gdy wyprowadzano ich z budynku, ochraniający go od zewnątrz polscy policjanci zostali obrzuceni kamieniami, granatami i ładunkami wybuchowymi domowej roboty. Część Serbów (ponad dwudziestu) została uwolniona. W tym samym czasie pobliski posterunek milicji ukraińskiej został obrzucony granatami i ostrzelany z broni maszynowej. Z pomocą policjantom przyszli żołnierze z francuskiego kontyngentu KFOR, Serbowie obrzucili ich granatami i koktajlami Mołotowa. W wyniku zamieszek zginął 1 ukraiński milicjant, rannych zostało 63 policjantów i żołnierzy sił pokojowych (w tym 28 Polaków, spośród 50 biorących udział w akcji, 20 Francuzów i 14 Ukraińców) oraz blisko 70 Serbów.
Po zamieszkach policja wchodząca w skład sił ONZ została wycofana z miasta, w którym pozostały oddziały KFOR.
Współpraca.
 Kumanowo San Cristóbal

</doc>
<doc id="739998" url="https://pl.wikipedia.org/wiki?curid=739998" title="Peć">
Peć

Peć (serb. – cyrylica "Пећ"), () – miasto w północno-zachodnim Kosowie, nad rzeką Pećka Bistrica (dopływy Białego Drinu).
Około 97 tys. mieszkańców. Przemysł spożywczy (przetwórstwo owocowo-warzywne); rzemiosło artystyczne (biżuteria i pamiątki); monastyr Pećka Patrijaršija z cerkwiami: św. Apostołów (XIII wiek, freski 1250), św. Dymitra (XIV wiek, freski XIV–XVII wiek), Matki Boskiej (XIV wiek, freski XIV–XVI wiek), św. Mikołaja (XIV wiek), stanowiącymi jeden kompleks budowli, do którego dobudowano w XIV wieku tzw. narteks arcybiskupa Danila II.
Peć od końca XIII wieku był siedzibą arcybiskupa serbskiego; 1346–początek XVI wieku i 1557–1766 stolicą patriarchatu; w XIV–XVII wieku, ośrodkiem handlu, głównie rozwijanego przez kolonię raguzańską (Dubrownik). W 1689 i 1739 w obawie przed represjami tureckimi znaczna liczba ludności opuściła miasto, udając się do Wojwodiny. W latach 1912-1918 należał do Królestwa Czarnogóry. Od 1920 ponownie siedziba patriarchatu.
Obecnie stolica regionu Peć i piąte co do wielkości miasto Kosowa.

</doc>
<doc id="739999" url="https://pl.wikipedia.org/wiki?curid=739999" title="UEN">
UEN



</doc>
<doc id="740000" url="https://pl.wikipedia.org/wiki?curid=740000" title="Synagoga Holenderska w Antwerpii">
Synagoga Holenderska w Antwerpii

Synagoga Holenderska w Antwerpii (fr. "Synagogue Hollandaise d'Anvers") – synagoga znajdująca się w Antwerpii w Belgii, przy Bouwmeestersstraat 7. Jest największą synagogą w mieście i jedna z największych w kraju.
Synagoga została zbudowana w 1893 roku przez holenderskich Żydów, którzy przybyli do Antwerpii zaraz na początku XIX wieku. Jej projekt wykonał żydowski architekt Joseph Hertogs. Obecnie jest czynna tylko dwa razy w roku, a dokładnie w święto Rosz ha-Szana oraz Jom Kipur.
20 października 1981 roku palestyńscy terroryści z Czarnego Września zdetonowali bombę ukrytą w ciężarówce zaparkowanej w pobliżu synagogi. Do eksplozji bomby doszło podczas uroczystości religijnych odbywających się na ulicy. Zginęły 4 osoby, a 95 zostało rannych.
Do kolejnego zamachu doszło 11 listopada 1986 roku, kiedy to islamscy terroryści zdetonowali bombę podłożoną przed wejściem do synagogi. Nikt nie zginął.

</doc>
<doc id="740006" url="https://pl.wikipedia.org/wiki?curid=740006" title="Prizren">
Prizren

Prizren (alb. "Prizreni") – miasto w południowym Kosowie, które 17 lutego 2008 roku jednostronnie proklamowało niepodległość; w pobliżu granicy z Albanią, u podnóża Szar Płaniny; stolica regionu Prizren. Około 221,3 tys. mieszkańców (2006). Drugie co do wielkości miasto Kosowa. 
Gospodarka.
Handlowy ośrodek regionu rolniczego; przetwórstwo owoców i warzyw; rozwinięte rzemiosło artystyczne. W mieście rozwinął się przemysł chemiczny, włókienniczy, metalowy, materiałów budowlanych, spożywczy oraz skórzano-obuwniczy.
Historia.
Zasiedlony w okresie bizantyjskim, rozwinął się u schyłku XIII i w XIV wieku za panowania króla Milutina, a zwłaszcza Stefana Duszana - stał się stolicą; w średniowieczu ważny ośrodek handlu (kolonia dubrownicka) i rzemiosła. W 1455 opanowany przez Turków. W 1912 roku zajęty przez Serbię.
Od 2000 mieści się tu rzymskokatolicka katedra wraz z siedzibą diecezji Prizrenu-Prisztiny obejmującej teren całego Kosowa.
Zabytki.
Podczas pogromów marcowych w roku 2004 Albańczycy zbezcześcili i spalili świątynie chrześcijańskie, w tym cerkiew Bogurodzicy Ljeviškiej, cerkiew Chrystusa Zbawiciela, sobór św. Jerzego oraz cerkiew pod tym samym wezwaniem w Rujnewaczu, cerkiew św. Mikołaja, cerkiew św. Niedzieli, klasztor i katolikon Świętych Archaniołów oraz miejscowe prawosławne seminarium duchowne. Obecnie władze serbskie podjęły starania zmierzające do zapobieżenia podobnym zniszczeniom Bogorodicy Ljeviškiej poprzez wpisanie jej na listę światowego dziedzictwa UNESCO.

</doc>
<doc id="740014" url="https://pl.wikipedia.org/wiki?curid=740014" title="Ignacy Adamczewski">
Ignacy Adamczewski

Ignacy Adamczewski (ur. 25 stycznia 1907 w Warszawie, zm. 23 czerwca 2000 w Gdańsku) – polski fizyk, profesor.
Życiorys.
Maturę zdał w warszawskim Gimnazjum im. E.A. Rontalera w 1926 r. W 1931 roku ukończył studia na Uniwersytecie Warszawskim. Od 1932 r, był stypendystą Funduszu Kultury Narodowej. Doktoryzował się na UW w r. 1936, jako asystent i współpracownik prof. Czesława Białobrzeskiego. Tematem pracy doktorskiej, była „Ruchliwość i rekombinacja jonów w zjonizowanych ciekłych dielektrykach w zależności od lepkości cieczy”. Tematykę tę kontynuował i rozwijał przez całe życie i w niej odniósł największe sukcesy, stając się jednym z jej głównych przedstawicieli w świecie i tworząc własną szkołę naukową.
Po wybuchu wojny jako oficer rezerwy wziął udział kampanii wrześniowej, potem w trudnych warunkach kontynuował badania wraz z prof. Białobrzeskim. W 1940 r. został aresztowany za działalność konspiracyjną i dostał się na krótko do obozu koncentracyjnego Auschwitz. Pod koniec wojny prowadził tajne wykłady z fizyki medycznej i opracował skrócony podręcznik z tej dziedziny, wydany tajnie jako skrypt i wznowiony po wojnie przy pomocy Szwedów. W lipcu 1944 r. wraz z żoną i czteroletnim synem opuścił Warszawę i zamieszkał na wsi pod Łowiczem.
Na początku 1945 roku został zastępcą profesora w organizującym się właśnie Uniwersytecie Łódzkim. W końcu lipca 1945 r. przyjechał do Gdańska w celu pozyskania dla pracowni studenckich w Łodzi przyrządów pozostałych po przedwojennej Politechnice. Zorientowawszy się, że w uczelni brakuje fizyka zdecydował się na przeniesienie do Gdańska, co nastąpiło ostatecznie w sierpniu.
Sytuacja jaką tutaj zastał była trudna. Mając do dyspozycji zaledwie paru pomocników musiał uporządkować pomieszczenia, pozbierać resztki aparatury i przygotować zajęcia. 21 września otrzymał oficjalną nominację na kierownika Katedry Fizyki, która później – wbrew chronologii oznaczona została numerem II. 22 października 1945 wygłosił pierwszy wykład, rozpoczynając w ten sposób regularne zajęcia dla studentów.
II Katedrą Fizyki Politechniki Gdańskiej prof. Adamczewski kierował do 1969 roku. Do roku 1969 był także kierownikiem Katedry Fizyki przy Akademii Medycznej. W 1962 r. otrzymał tytuł profesora zwyczajnego. Był to okres intensywnej pracy naukowej. Do roku 1969 opublikował 115 prac, głównie z dziedziny ciekłych dielektryków, a 15 osób uzyskało doktoraty. Za granicą utarło się określenie „gdańska szkoła ciekłych dielektryków”. Podsumowaniem osiągnięć stała się monografia Ignacego Adamczewskiego „Jonizacja i przewodnictwo ciekłych dielektryków”, wydana w 1965 r. przez PWN i przetłumaczona na język angielski, francuski i rosyjski. Drugą ważną domeną badań była fizyka jądrowa, a zwłaszcza detekcja i dozymetria promieniowania. Pionierski charakter w skali krajowej miała wydana w 1959 r. monografia Adamczewskiego „Ochrona zdrowia przed promieniowaniem jonizującym”.
Profesor Adamczewski jest autorem podręczników fizyki klasycznej i współczesnej, z których korzystali studenci kierunków technicznych, oraz fizyki medycznej i biofizyki dla studentów kierunków medycznych.
Pochowany na Cmentarzu Srebrzysko w Gdańsku (rejon III, kwatera I, skarpa, grób 28).
Wypromowani doktorzy.
Olgierd Gzowski, Józef Terlecki, Sylwester Bernasik, Bronisław Jachym, Wiktor Nowak, Tadeusz Umiński, Andrzej Januszatis, Wiktor Zając, Jerzy Kortz, Adolf Fiałkiewicz, Marian Grodel.

</doc>
<doc id="740015" url="https://pl.wikipedia.org/wiki?curid=740015" title="Bitwa pod Wyszecinem">
Bitwa pod Wyszecinem

Bitwa pod Wyszecinem, zwana także bitwą pod Wyszyczynem miała miejsce 20 kwietnia (lub 21 kwietnia) 1734 podczas polskiej wojny sukcesyjnej.
Wojsko koronne dowodzone przez wojewodę lubelskiego Jana Tarłę stoczyło bitwę z wojskiem rosyjskim generała Piotra Lacy'ego pod Wyszecinem, wsią kaszubską, leżącą na północy Prus Królewskich. Po zaciętej walce bitwę za cenę znacznych strat wygrali Rosjanie.
Przed bitwą.
Regimentarz Jan Tarło chcąc połączyć się z Francuzami, którzy według posiadanych przez niego informacji mieli wylądować w okolicach Pucka, zmierzał ze swym oddziałem w tamtą stronę. Rosjanie szacowali siły Tarły na 8 tys. jazdy, ale było jej zapewne mniej. Według innych danych wojewoda lubelski Jan Tarło miał pod swoim dowództwem 130 chorągwi pospolitego ruszenia, 2 pułki regularnej kawalerii oraz 400 dragonów. Po połączeniu się z resztkami rozbitych pod Świeciem wojsk kasztelana czerskiego Kazimierza Franciszka Rudzińskiego natknął się pod Tucholą na liczący 3 tysiące żołnierzy korpus rosyjski dowodzony przez generałów Birona i Zagrażskiego. Pomimo przewagi liczebnej Tarło nisko oceniał wartość bojową swych sił i przystąpił do pertraktacji. Wobec dużej przewagi liczebnej przeciwnika Zagrażski chętnie przystąpił do rozmów i zgodził się na wysłanie adiutanta Tarły Idzikowskiego do Gdańska. W tym czasie głównodowodzący armią oblegającą Gdańsk feldmarszałek Burkhard Christoph Münnich wysłał na pomoc Zagrażskiemu generała Lacy'ego z 5 tys. nieprzydatnej przy oblężeniu miasta jazdy z armatami.
Bitwa.
Tarło, który dowiedział się o nadciąganiu wroga, zajął stanowisko na południe od Wyszecina z czołem zwróconym ku południowi, skąd nadciągał Piotr Lacy. W pierwszej linii szli Kozacy, mając ze sobą 3 kompanie grenadierów konnych, za nimi 4 pułki dragonów na koniach na lewym skrzydle i 2 spieszone pułki dragonów na lewym skrzydle. Dwa następne pułki dragonów były na koniach i pozostawały w odwodzie. Gdy Lacy przybył na miejsce, Rosjanie 20 kwietnia pod Wyszecinem niespodziewanie uderzyli na wojska Tarły. Tarło zdołał rozwinąć swe siły w szyk bitewny, jednak pomimo zaciętego oporu jego wojska musiały ulec ze względu na gorsze wyszkolenie. Część sił polskich została rozbita, reszta wycofała się.
Po bitwie.
Cały tabor wpadł w ręce Rosjan, którzy swoje zwycięstwo okupili znacznymi stratami. Wkrótce potem doszło do kolejnej klęski konfederatów pod Puckiem z rąk generała Birona, co doprowadziło do oczyszczenia całego Pomorza z sił polskich i pozwoliło armii saskiej i rosyjskiej spokojnie kontynuować oblężenie Gdańska.

</doc>
<doc id="740018" url="https://pl.wikipedia.org/wiki?curid=740018" title="Maryam d’Abo">
Maryam d’Abo

Maryam d’Abo (ur. 27 grudnia 1960 w Londynie) – brytyjska aktorka pochodzenia gruzińsko-holenderskiego. Jej pierwszym znaczącym występem była rola Kary Milovy, dziewczyny Bonda w filmie "W obliczu śmierci" (1987). Kuzynka piosenkarza Mike’a d’Abo i aktorki Olivii d’Abo.

</doc>
<doc id="740021" url="https://pl.wikipedia.org/wiki?curid=740021" title="Songnim">
Songnim

Songnim (kor. 송림, daw. Kyomipo) – miasto w Korei Północnej, w prowincji Hwanghae Północne, nad rzeką Taedong-gang, na południe od Pjongjangu. Około 129 tys. mieszkańców.

</doc>
<doc id="740024" url="https://pl.wikipedia.org/wiki?curid=740024" title="Autoimmunologiczne zapalenie wątroby">
Autoimmunologiczne zapalenie wątroby

Autoimmunologiczne zapalenie wątroby (AZW), (ang. Autoimmune hepatitis (AIH)) – choroba autoimmunologiczna polegająca na przewlekłym, postępującym procesie martwiczo-zapalnym wątroby o nieznanej etiologii. Dotyczy głównie okolicy okołowrotnej zrazika. Cechuje się obecnością autoprzeciwciał, podwyższonym poziomem immunoglobulin G i stosunkowo dobrą odpowiedzią na leczenie immunosupresyjne.
Historia.
Po raz pierwszy o chorobie wzmiankował Waldenstrom w 1950 roku. Opisał on zapalenie wątroby u młodych kobiet, charakteryzujące się zwiększonym stężeniem γ-globulin we krwi. 6 lat później, w 1956 roku, Mackay wprowadził termin "toczniowe zapalenie wątroby" (lupoid hepatitis) na określenie schorzenia wątroby związanego z obecnością przeciwciał przeciwjądrowych (dziś to klasyczna postać autoimmunologicznego zapalenia wątroby). W 1967 roku wprowadzono nazwę "autoimmunologiczne przewlekłe aktywne zapalenie wątroby" (autoimmune chronic active hepatitis). Od 1992 roku obowiązuje nazwa "autoimmunologiczne zapalenie wątroby" wprowadzone przez International Autoimmune Hepatitis Group. Usunięto określenie "przewlekłe" – gdyż już sam termin "autoimmunologiczne" sugeruje długotrwałość procesu, oraz określenie "aktywne" – gdyż choroba może samoistnie przechodzić w stan remisji.
Epidemiologia.
Zapadalność: 0,1-1,9/100 000/rok (w Europie i Ameryce Północnej)
Do zachorowania może dojść w każdym wieku, jednak najczęściej dotyka osoby między 40. a 60. rokiem życia, a także dzieci w okresie pokwitania.
Kobiety chorują 4 razy częściej niż mężczyźni.
Etiopatogeneza.
Choroba ma podłoże autoimmunologiczne. W jej przebiegu dochodzi do tworzenia różnych autoprzeciwciał skierowanych przeciwko komórkom wątroby. Przy udziale limfocytów Th autoprzeciwciała rozpoznają antygeny (prawdopodobnie asialoglikoproteinowe) komórek własnego organizmu. W efekcie zachodzącej reakcji immunologicznej limfocyty produkują interleukiny aktywujące limfocyty B, odpowiedzialne za produkcję swoistych przeciwciał, a także pobudzające makrofagi. Końcowym wynikiem reakcji jest uszkodzenie hepatocytu.
Nie wiadomo co jest czynnikiem wyzwalającym reakcję. Przypuszcza się, że u osób predysponowanych genetycznie, bodźcem wyzwalającym może być czynnik środowiskowy, np. wirus, bakteria, lek lub inny związek chemiczny. Efektem reakcji jest przewlekły proces martwiczo-zapalny, który prowadzi do zwłóknienia i ostatecznie do marskości wątroby.
Objawy.
Choroba może przebiegać w sposób zupełnie bezobjawowy. W niektórych przypadkach przypomina ostre lub przewlekłe zapalenie wątroby. Rzadko ma przebieg piorunujący.
Do objawów występujących w AZW mogą należeć:
Przebieg choroby zależy od wieku pacjenta w którym doszło do zachorowania. U dzieci i osób młodych choroba przebiega bardzo agresywnie i jest oporna na leczenie. Natomiast u osób starszych przebieg jest zdecydowanie łagodniejszy.
Autoimmunologiczne zapalenie wątroby często współwystępuje z innymi chorobami autoimmunologicznymi takimi jak:
Rozpoznanie.
Kryteria International Autoimmune Hepatitis Group.
W przypadkach trudnych diagnostycznie stosuje się, łącznie z powyższymi kryteriami, system punktowy, w którym ocenia się m.in.: płeć, stosunek aktywności fosfatazy zasadowej do aminotransferaz, stężenie gammaglobulin, miano przeciwciał, markery wirusowe.
Leczenie.
W leczeniu stosuje się:
Bezwzględne wskazania do leczenia:
Leczenie polega na indukcji remisji i wieloletnim leczeniu podtrzymującym. W celu indukcji podaje się duże dawki glikokortykosteroidów, dołączając później azatioprynę. Po spadku aktywności aminotransferaz stopniowo zmniejsza się dawkę sterydów. Po 2 latach leczenia i pozytywnym wyniku badania biopsyjnego można podjąć próbę całkowitego odstawienia GKS. Po kolejnych 2 latach można zmniejszyć dawkę azatiopryny (całkowite jej odstawienie jest raczej niewskazane).
Przy zaawansowanym procesie chorobowym jedyną skuteczną terapią jest przeszczepienie wątroby.
Rokowanie.
W przypadku wczesnego rozpoznania rokowanie jest pomyślne. Przewidywana długość życia jest zbliżona do przeciętnej. 
W przypadku marskości w ciągu 5 lat u większości chorych dojdzie do niewydolności wątroby.

</doc>
<doc id="740025" url="https://pl.wikipedia.org/wiki?curid=740025" title="Stanisław Miller (generał)">
Stanisław Miller (generał)

Stanisław Miller (ur. 6 listopada 1881 w Chrzanowie, zm. 10 lutego 1963 w Londynie) – generał brygady Wojska Polskiego i Polskich Sił Zbrojnych, uczestnik I i II wojny światowej oraz wojny z bolszewikami i Ukraińcami.
Życiorys.
Był synem Bernarda i Gabrielii z Lineckerów. W latach 1892–1894 uczęszczał do szkoły realnej w Krakowie. W latach 1894–1899 kontynuował naukę w Wyższej Szkole Realnej w Hranicach. Była to prestiżowa uczelnia, ówcześnie nazywająca się "Maehrisch-Weisskirchen". Jej absolwentem był między innymi Józef Haller. Tam też uzyskał maturę. W latach 1900–1903 był słuchaczem Akademii Wojskowo-Technicznej w Wiedniu. Po ukończeniu uczelni został awansowany do stopnia podporucznika. W latach 1903–1918 pełnił służbę w cesarsko-królewskiej armii. W czasie I wojny światowej walczył na froncie rosyjskim. Dowodził baterią i dywizjonem artylerii oraz pełnił służbę w sztabie 5 Brygady Artylerii (austriackiej).
Do Wojska Polskiego przyjęty 1 listopada 1918. Zorganizował i dowodził batalionem akademickim w Krakowie. Następnie został szefem sztabu Inspektoratu Artylerii na Galicję Wschodnią. Od 25 stycznia do 15 marca 1919 dowodził dywizjonem 1 pułku artylerii ciężkiej Ziemi Krakowskiej walczącym w składzie Frontu Śląskiego. Następnie na froncie ukraińskim dowodził kolejno:
W marcu 1920 został dowódcą 3 pułku artylerii polowej Legionów, a 9 września tego roku awansował na stanowisko dowódcy III Brygady Artylerii. W czasie wojny walczył pod komendą Leona Berbeckiego, dowódcy Grupy „Bug” i 3 DP Leg. oraz współdziałał z Mieczysławem Scaewola-Wieczorkiewiczem (dowódcą 9 pułku piechoty Legionów i VI Brygady Legionów) i Władysławem Bończa-Uzdowskim (dowódcą 8 pułku piechoty Legionów i V Brygady Legionów). Jego podwładnym był między innymi Adam Epler. Wojnę zakończył, jako podpułkownik i kawaler Orderu Virtuti Militari.
Od 10 października 1921 organizator i pierwszy dowódca 27 pułku artylerii polowej we Włodzimierzu Wołyńskim. 15 maja 1924 został mianowany zastępcą szefa Departamentu III Artylerii i Uzbrojenia Ministerstwa Spraw Wojskowych. Od 3 stycznia do 24 czerwca 1927 był słuchaczem III kursu Centrum Wyższych Studiów Wojskowych, a po jego ukończeniu wyznaczony na stanowisko szefa 4 Okręgowego Szefostwa Artylerii w Łodzi. W marcu 1929 został dowódcą 4 Grupy Artylerii w Łodzi. Na tym stanowisku rok później uzyskał awans na generała. 1 października 1935 został komendantem Centrum Wyszkolenia Artylerii w Toruniu. Z dniem 1 lipca 1937 wyznaczony na stanowisko generała do prac artyleryjskich przy GISZ. Był fachowym doradcą generalnego inspektora sił zbrojnych w sprawach artylerii. Roman Łoś w swojej pracy tak scharakteryzował generała "miał duże doświadczenie z poprzednich stanowisk w artylerii oraz zdolność krytycznego spojrzenia na właściwy stan broni, w której pracował. W swojej działalności na tym stanowisku wykazywał niepokój widząc duże niedostatki w naszej artylerii w porównaniu z innymi państwami. Dlatego pod adresem władz naczelnych wysuwał słuszne postulaty w trosce, aby polska artyleria mogła sprostać zadaniom, jakie ją czekają w przyszłej wojnie. Był to wartościowy dowódca na czołowym stanowisku w polskiej artylerii".
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane ze służbą sztabową. Wchodził w skład komitetu redakcyjnego tej encyklopedii.
W kampanii wrześniowej pełnił funkcję naczelnego dowódcy artylerii w Kwaterze Naczelnego Wodza. Wraz z nią internowany w Rumunii w obozie w Băile Herculane. Przez Turcję przedostaje się do Palestyny. Od marca 1941 roku do sierpnia 1947 roku przebywał w Ośrodku Zapasowym Samodzielnej Brygady Strzelców Karpackich, a następnie w tzw. 2 grupie na Bliskim Wschodzie.
Po wojnie na emigracji w Londynie. 17 września 1958, 10 kwietnia 1961 był powoływany do składu emigracyjnej Kapituły Orderu Odrodzenia Polski.
Zmarł w Londynie, a jego prochy przeniesiono 28 lutego 1963 na Cmentarz Rakowicki w Krakowie.

</doc>
<doc id="740026" url="https://pl.wikipedia.org/wiki?curid=740026" title="Maja Motylewska">
Maja Motylewska

Maja Motylewska (ur. 9 września 1977) – polska siatkarka występująca na pozycji przyjmującej. Obecnie występuje w drużynie MKS MOS Wieliczka (2 liga). Mistrzyni Polski 2005/2006 w barwach Muszynianki Muszyna.

</doc>
<doc id="740028" url="https://pl.wikipedia.org/wiki?curid=740028" title="AZW">
AZW



</doc>
<doc id="740030" url="https://pl.wikipedia.org/wiki?curid=740030" title="AIH">
AIH



</doc>
<doc id="740031" url="https://pl.wikipedia.org/wiki?curid=740031" title="Hepatitis autoimmunologica">
Hepatitis autoimmunologica



</doc>
<doc id="740032" url="https://pl.wikipedia.org/wiki?curid=740032" title="Międzynarodowa Izba ds. Książek dla Młodych">
Międzynarodowa Izba ds. Książek dla Młodych

IBBY () – międzynarodowa organizacja non-profit zajmująca się promocją literatury dziecięcej i młodzieżowej. Siedzibą organizacji jest Bazylea w Szwajcarii.
Organizacja została założona w Zurychu w 1953. Obecnie składa się z 76 sekcji działających w różnych państwach na świecie. Polska sekcja istnieje od 1973 r.
IBBY zobowiązała się do przestrzegania Konwencji o Prawach Dziecka (ratyfikowana przez Organizację Narodów Zjednoczonych w 1990 r.), która m.in. przyznaje dzieciom prawo do kształcenia i dostępu do informacji. Dzięki staraniom IBBY uchwała ta zawiera też apel do wszystkich narodów, aby wspierać produkcję i dystrybucję książek dla dzieci. U podstaw IBBY jest bowiem wiara, że książki mogą budować porozumienie między ludźmi i wzmacniać pokój.
Cele IBBY:
IBBY współpracuje z wieloma instytucjami międzynarodowymi, które zajmują się promocją książek dla dzieci, a także z organizatorami wystaw, m.in. Międzynarodowych Targów Książki Dziecięcej w Bolonii. IBBY utrzymuje się z dotacji prywatnych i publicznych oraz składek członkowskich.
Historia.
W 1952 roku Jella Lepman, dziennikarka i autorka, zorganizowała w Monachium (Niemcy) spotkanie - "Międzynarodowe Porozumienie poprzez Książki Dziecięce". Po II wojnie światowej aktywiści związani z literaturą dziecięcą zaczęli zdawać sobie sprawę z tego, jak ważną rolę może odegrać książka dziecięca w działaniu na rzecz międzynarodowego porozumienia i pokoju. Dzięki dostępowi do książek dzieci mogłyby stawać się świadomymi czytelnikami. Spodziewano się, że na spotkanie w Monachium przybędzie 60 uczestników, zjawiło się 250 gości z 26 krajów, wszyscy związani z literaturą dziecięcą. Byli wśród nich autorzy, ilustratorzy, wydawcy, bibliotekarze, nauczyciele i członkowie wielu organizacji młodzieżowych. Przebieg spotkania komentowały media z całego świata. Rezultat "Porozumienia" to powołanie komitetu, którego zadaniem było stworzenie międzynarodowej organizacji promującej książki dla dzieci, tzn. International Board on Books for Young People – IBBY (Międzynarodowej Izby ds. Książek dla Młodych).
Od samego początku komitet miał międzynarodowy charakter – w jego skład wchodzili reprezentanci Austrii, Niemiec, Holandii, Norwegii, Szwecji i Szwajcarii. Komitet, pod przewodnictwem szwedzkiego wydawcy Hansa Sauerländera, spotkał się w 1952 r. w Monachium i spisał oświadczenie woli, a w październiku 1953 r. odbył się pierwszy generalny kongres Międzynarodowej Izby ds. Książek dla Młodych w Zurychu, podczas którego IBBY została oficjalnie zarejestrowana jako organizacja non-profit. Członkami założycielami, zgromadzonymi na tym legendarnym kongresie, byli autorzy Erich Kästner, Lisa Tetzner, Astrid Lindgren, Jo Tenfjord, Fritz Brunner i Pamela Travers, wybitni szwedzcy ilustratorzy Alois Carigiet i Hans Fischer, wydawcy Hans Sauerländer i Bettina Hürlimann oraz naukowcy zajmujący się badaniami czytelnictwa, tacy jak Richard Bamberger.
Nagrody i działalność.
IBBY jest też organizatorem Międzynarodowego Dnia Książki dla Dzieci, który obchodzony jest 2 kwietnia, w rocznicę urodzin Hansa Christiana Andersena. Święto ustanowiono w 1967 r., aby zwrócić uwagę na potrzeby młodego czytelnika, a także by promować tworzoną dla niego literaturę i grafikę. Co roku inna krajowa sekcja IBBY odpowiada za przygotowanie plakatu oraz napisanie listu do dzieci całego świata.
W ramach swojej działalności IBBY zajmuje się m.in. finansowaniem przedsięwzięć promujących rozwój czytelnictwa. Fundusz IBBY-Yamada wspiera akcje i projekty (wraz ze sponsorami), które mają na celu promować czytanie przez otwieranie nowych bibliotek, szkolenie nauczycieli, bibliotekarzy i rodziców, a także prowadzenie warsztatów dla autorów, ilustratorów i wydawców literatury dziecięcej. W 2005 r. założony został Fundusz IBBY Children in Crisis, mający na celu pomoc dzieciom dotkniętym katastrofami naturalnymi, rozruchami społecznymi lub wojną.
IBBY założyła także kilka kolekcji książek dziecięcych. Największa z nich to IBBY Collection of Books for Young People with Disabilities (kolekcja książek dla dzieci z niepełnosprawnością), która znajduje się w Bibliotece Publicznej w Toronto.
Polska Sekcja IBBY.
Polska Sekcja IBBY została powołana w 1973 r. Przed 1993 r. działała prawdopodobnie jako stowarzyszenie zwykłe (tzn. niewymagające wpisu do rejestru stowarzyszeń) lub jako agenda przy Ministrze Kultury i Sztuki, w oparciu o statut International Board on Books for Young People.
W styczniu 1993 r. piętnastu członków-założycieli Stowarzyszenia Przyjaciół Książki dla Młodych - Polskiej Sekcji IBBY przyjęło pierwszy statut stowarzyszenia, wyłoniło spośród siebie komitet założycielski, któremu powierzono zadanie rejestracji stowarzyszenia. Komitet założycielski stanowili pracownicy Uniwersytetu Warszawskiego: Marcin Drzewiecki (profesor), Grzegorz Leszczyński (wtedy adiunkt, obecnie prof. UW dr hab), Joanna Papuzińska (wtedy starsza wykładowczyni, obecnie prof. dr hab), Michał Zając (asystent, obecnie dr).
Cele PS IBBY.
Cele Polskiej Sekcji IBBY są takie same jak całej organizacji. Stowarzyszenie realizuje je m.in. poprzez (ze statutu PS IBBY):
Konkurs Książka Roku.
Konkurs ustanowiono w 1988 r. Obecnie jury powołane przez Zarząd Główny PS IBBY przyznaje nagrody w trzech kategoriach:
W tej chwili przyznawane są cztery nagrody główne i co najmniej osiem wyróżnień. Co roku na konkurs trafia mniej więcej dwieście tytułów. Wydawcy nagrodzonych książek mogą umieścić na nich znak graficzny nagrody. Wyniki ogłaszane są pod koniec każdego roku. Noty o nagrodzonych książkach można znaleźć na stronie PS IBBY.
Jury ocenia oryginalność fabuły, jej atrakcyjność dla młodego czytelnika, zdolność widzenia świata z dziecięcego punktu widzenia, umiejętność rozbudzania ciekawości dziecka, walory estetyczne tekstu. Docenia ilustratorów, którzy współtworzą książkę, ich koncepcję, ale też wykonanie, warsztat artystyczny. Nagradzane ilustracje mają wzmacniać walory literackie książki, ułatwiać jej zrozumienie, prowokować do wielu interpretacji, stymulować wyobraźnię. Nagradza się autorów książki obrazkowej oraz ilustracji i koncepcji graficznej. Zwraca też uwagę na debiuty, chcąc docenić wydawnictwa, które odważnie sięgają po różne środki wyrazu.

</doc>
<doc id="740034" url="https://pl.wikipedia.org/wiki?curid=740034" title="Sinŭiju">
Sinŭiju

Sinŭiju () – miasto w północno-zachodniej Korei Północnej, przy granicy z Chinami, nad rzeką Amnok (chińskie Yalu Jiang), w pobliżu jej ujścia do Zatoki Zachodniokoreańskiej (Morze Żółte). Stolica Specjalnego Regionu Administracyjnego Sinŭiju. Około 359 tys. mieszkańców.
Rozwinięty przemysł włókienniczy, spożywczy, chemiczny, papierniczy, maszynowy, budowlany. W mieście znajduje się port rzeczny i lotniczy.

</doc>
<doc id="740036" url="https://pl.wikipedia.org/wiki?curid=740036" title="Prowincjonalizm">
Prowincjonalizm



</doc>
<doc id="740041" url="https://pl.wikipedia.org/wiki?curid=740041" title="Filip Müller (generał)">
Filip Müller (generał)

Filip Müller (ur. 28 kwietnia 1867 w Chrzanowie, zm. 1 grudnia 1951 w Krakowie) – lekarz, tytularny generał brygady Wojska Polskiego.
Życiorys.
Filip Müller urodził się 28 kwietnia 1867 roku w Chrzanowie, w rodzinie Filipa i Emilii z Hajtzmanów. Po ukończeniu gimnazjum i Wydziału Lekarskiego Uniwersytetu Jagiellońskiego w Krakowie z dniem 1 kwietnia 1893 rozpoczął służbę w cesarskiej i królewskiej armii, w charakterze lekarza pułkowego, w pułkach piechoty stacjonujących na terenie Małopolski Zachodniej. W 1913 roku był lekarzem c. i k. 77 pułku piechoty w Przemyślu. 1 listopada 1916 został mianowany na stopień starszego lekarza sztabowego 2. klasy.
Od 22 listopada 1918 roku zajmował kolejno następujące stanowiska służbowe: naczelnego lekarza Powiatowej Komendy Uzupełnień w Krakowie, naczelnego lekarza Grupy generała Latinika i od 1 lutego 1919 roku komendanta Szpitala Wojskowego w Bielsku. 21 czerwca 1919 roku został formalnie przyjęty do Wojska Polskiego i zatwierdzony na stanowisku komendanta Szpitala Okręgu Generalnego „Lublin”. Na tym stanowisku 24 czerwca 1920 roku „został zatwierdzony z dniem 1 kwietnia 1920 roku w stopniu podpułkownika w Korpusie Lekarskim z grupy byłej armii austro-węgierskiej”. 1 czerwca 1921 roku, jako komendant Szpitala Okręgowego w Lublinie, pozostawał w ewidencji kompanii zapasowej sanitarnej Nr 5.
1 marca 1919 roku został komendantem Szpitala Okręgowego Nr 2 w Chełmie, pozostając oficerem nadetatowym II batalionu sanitarnego w Lublinie. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 29. lokatą w korpusie oficerów zawodowych sanitarnych, w grupie lekarzy.
9 września 1924 Prezydent RP Stanisław Wojciechowski nadał mu stopień tytularnego generała brygady. 30 września 1924 roku został przeniesiony w stan spoczynku. Po zakończeniu służby wojskowej mieszkał w Krakowie przy ulicy Topolowej 46.
W Krakowie praktykował jako dermatolog i internista. W latach 1932–1938 prowadził praktykę lekarza domowego w Liszkach w ramach krakowskiej Ubezpieczalni Społecznej. Zmarł 1 grudnia 1951 roku w Krakowie. Pochowany na Cmentarzu Rakowickim w Krakowie (kwatera HC, rząd płd.).
Awanse.
W cesarskiej i królewskiej armii:
W Wojsku Polskim:

</doc>
<doc id="740043" url="https://pl.wikipedia.org/wiki?curid=740043" title="Namp’o">
Namp’o

Nampo (kor. 남포특별시) – miasto w zachodniej Korei Północnej, w prowincji P’yŏngan Południowy przy ujściu rzeki Taedong-gang do Zatoki Zachodniokoreańskiej. Miasto liczy około 367 tys. mieszkańców.
Znajduje się tu zapora Sŏhaegammun.

</doc>
<doc id="740053" url="https://pl.wikipedia.org/wiki?curid=740053" title="Wŏnsan">
Wŏnsan

Wŏnsan (kor. 원산) – miasto we wschodniej części Korei Północnej, nad Morzem Japońskim, ośrodek administracyjny prowincji Kangwŏn. Około 363 tys. mieszkańców.
W Wŏnsan odbywały się Międzynarodowe Dni Młodzieży z krajów komunistycznych. Współautorem planu zagospodarowania przestrzennego miasta był polski architekt i urbanista Stefan Słoński.
We wrześniu 2016 roku na tamtejszym lotnisku zorganizowano pierwsze w historii Korei Północnej międzynarodowe pokazy lotnicze: Wonsan International Friendship Air Festival (oglądało je około piętnastu tysięcy obywateli tego kraju i kilkuset gości zagranicznych). Władze północnokoreańskie zapowiedziały zorganizowanie w przyszłości kolejnych edycji pokazów.

</doc>
<doc id="740056" url="https://pl.wikipedia.org/wiki?curid=740056" title="Kaesŏng">
Kaesŏng

Kaesŏng (kor. 개성) – miasto w południowej części Korei Północnej, na nizinie nadmorskiej. Około 308 tys. mieszkańców. Stolica za czasów dynastii Goryeo (918–1392). Kaesŏng jest nową nazwą tego miasta, nadaną mu przez władze KRLD. W okresie sprzed okupacji japońskiej miasto nosiło nazwę Songak. W pobliżu miasta znajduje się Obszar Przemysłowy Kaesŏng.
W 2013 roku zabytki historyczne Kaesŏng zostały wpisane na listę światowego dziedzictwa UNESCO.

</doc>
<doc id="740062" url="https://pl.wikipedia.org/wiki?curid=740062" title="Kanggye">
Kanggye

Kanggye (kor. 강계) – miasto w północno-wschodniej Korei Północnej, nad rzeką Tongno-gang, ośrodek administracyjny prowincji Chagang. Około 252 tys. mieszkańców.
W mieście rozwinął się przemysł maszynowy, środków transportu, drzewny oraz spożywczy.

</doc>
<doc id="740063" url="https://pl.wikipedia.org/wiki?curid=740063" title="Ordynacja Roska">
Ordynacja Roska

Ordynacja Roska, ordynacja rodowa, założona testamentem przez Stefana Potockiego zm. (1910), bezpotomnego właściciela dóbr Roś koło Wołkowyska. 
Zgodnie ze statutem, licząca ponad 9 500 ha ordynacja miała przejść na jego siostrzeńca, hrabiego Ksawerego Branickiego, posiadacza znacznych dóbr w Polsce, na Ukrainie i we Francji, który objął ją po zatwierdzeniu statutu przez cara. 
Po 1920 r. większość majątku ordynacji znalazła się po stronie ZSRR. Statut ordynacji uznawano za niebyły, a drugi ordynat rozpoczął parcelowanie i wyprzedaż resztówek majątku (liczącego dalej setki hektarów). Dobra Roś z pałacem Potockich herbu Pilawa i formalnie dalej istniejąca ordynacja pozostały w rękach Branickich do 1939 r.

</doc>
<doc id="740065" url="https://pl.wikipedia.org/wiki?curid=740065" title="Płatowiec">
Płatowiec

Płatowiec — główna część statku powietrznego służąca do zabudowy jednostek napędowych, wyposażenia mechanicznego i elektronicznego, uzbrojenia, a także pomieszczenia załogi i transportu ładunków. Głównym zadaniem płatowca jest wytworzenie aerodynamicznej siły nośnej. Płatowiec samolotu składa się z skrzydeł, kadłuba (niekiedy w postaci dwóch niezależnych kadłubów lub belek kadłubowych), gondoli dla zespołów napędowych, podwozia, usterzenia i układów sterowania. Płatowce szybowców budowane są bardzo podobnie, ale nie posiadają gondoli silników (wyjątek stanowią motoszybowce). Zasadniczymi częściami płatowca są kadłub i skrzydła zawierające elementy wytrzymałościowe takie jak dźwigary i podłużnice wzmocnione pomocniczymi elementami usztywniającymi w postaci wręg, żeber, przegród i pokryć.
Głównym celem przy opracowywaniu płatowców jest zapewnienie maksymalnie lekkiej, a jednocześnie sztywnej i wytrzymałej konstrukcji o aerodynamicznym kształcie. Współcześnie konstruowane płatowce są coraz częściej budowane z wykorzystaniem materiałów kompozytowych, lekkich stopów metali, najczęściej duraluminium, czasem tytanu.
Historia płatowców.
Pierwszym udanym płatowcem był skonstruowany w 1903 przez braci Wright samolot Flyer I, który jako pierwszy w historii wykonał lot z napędem silnikowym. Konstruowane wcześniej przez Otto Lilienthala i Czesława Tańskiego lotnie, nie były płatowcami we współczesnym rozumieniu tego słowa, choćby ze względu na brak mechaniki skrzydeł i sterowanie realizowane poprzez zmianę położenia środka ciężkości aerodyny.
Podczas I wojny światowej budowano płatowce konstrukcji drewnianej wzmacnianej elementami metalowymi głównie w postaci stalowych linek i drutów usztywniających kratownicową konstrukcję kadłuba, a także wzmacniających konstrukcję skrzydeł. Głównym materiałem do pokryć ówczesnych płatowców było płótno i sklejka drewniana. Początkowo jednopłatowe samoloty zostały zastąpione przez dwupłaty, które mogły posiadać znacznie krótsze skrzydła przy tej samej powierzchni nośnej, co znacznie wpłynęło na zwiększenie ich zwrotności, bardzo ważnej podczas walk powietrznych. W kadłubach lub na skrzydłach maszyn montowano przeważnie tłokowe silniki rotacyjne, zastąpione w późniejszym okresie silnikami gwiazdowymi i rzędowymi.
W okresie międzywojennym konstrukcje płatowców stawały się bardziej aerodynamiczne, a jako materiał do ich budowy coraz częściej wykorzystywano metal. Jednym z pierwszych płatowców zbudowanych całkowicie z metalu był samolot transportowy Douglas DC-3.
Podczas II wojny światowej budowano płatowce głównie z metalu, czasem pokrywając je sklejką rzadziej płótnem. Do ciekawszych konstrukcji płatowców z tamtego okresu należą zbudowany w większości z drewna brytyjski De Havilland Mosquito i amerykański dwukadłubowy myśliwiec dalekiego zasięgu Lockheed P-38 Lightning.
Po zakończeniu wojny i rozpoczęciu ery odrzutowców stało się konieczne budowanie bardziej wytrzymałych płatowców zdolnych znieść ekstremalne warunki prędkości najpierw zbliżonych a później znacznie wyższych od prędkości dźwięku. Powszechne stało się stosowanie reguły pól dla zmniejszenia oporów opływu powietrza przy bardzo dużych prędkościach. Powstały również konstrukcje maszyn o zmiennej geometrii skrzydeł pozwalające pogodzić własności maszyn od dużej rozpiętości charakteryzujących się mniejszymi prędkościami startu i lądowania, i niskie opory powietrza umożliwiające uzyskanie większych prędkości charakterystycznych dla samolotów o skośnych skrzydłach.
Obecnie budowane płatowce są konstruowane w dużej mierze z materiałów kompozytowych, a dzięki wspomaganiu sterowania przez nowoczesne systemy komputerowe ich aerodynamika nie musi być aż tak doskonała. Najbardziej charakterystycznym przykładem takiego płatowca jest Lockheed F-117 Nighthawk, w którym główny nacisk położono na zmniejszenie odbicia promieniowania radarowego kosztem aerodynamicznego kształtu. Także płatowce nowoczesnych samolotów myśliwskich budowane są w taki sposób, aby były niestabilne w locie. Oznacza to, że w przypadku awarii systemów elektronicznych samolot taki nie jest w stanie nawet szybować tracąc stabilność lotu. Taki sposób konstrukcji płatowców jest podyktowany zamiarem zwiększenia zwrotności maszyn myśliwskich, którymi jest łatwiej sterować podczas gwałtownych manewrów, jeśli nie posiadają naturalnej stabilności aerodynamicznej.

</doc>
<doc id="740066" url="https://pl.wikipedia.org/wiki?curid=740066" title="Honor żołnierski">
Honor żołnierski

Honor żołnierski (łac. "honor" – cześć) – poczucie godności osobistej żołnierza wypływające z przynależności do środowiska wojskowego i przyswojenia sobie obowiązujących w nim norm moralnych takich jak cześć, uczciwość, rzetelność, odwaga, zdyscyplinowanie, koleżeństwo, właściwy stosunek do przełożonych i podwładnych oraz cech osobowych odpowiadających wymogom etyki żołnierskiej.

</doc>
<doc id="740069" url="https://pl.wikipedia.org/wiki?curid=740069" title="Hyesan">
Hyesan

Hyesan (kor. 혜산) – miasto w Korei Północnej, nad rzeką Yalu Jiang, przy granicy z Chinami, ośrodek administracyjny prowincji Ryanggang. Około 193 tys. mieszkańców. Ośrodek przemysłu drzewnego i papierniczego.
Z Hyesan pochodzi Park Yeon-mi, koreańska aktywistka na rzecz praw człowieka i prezenterka telewizyjna, uciekinierka z Korei Północnej.

</doc>
<doc id="740074" url="https://pl.wikipedia.org/wiki?curid=740074" title="Kultura duchowa">
Kultura duchowa



</doc>
<doc id="740080" url="https://pl.wikipedia.org/wiki?curid=740080" title="King Kong (film 1976)">
King Kong (film 1976)

King Kong – amerykański film fabularny z 1976 roku w reżyserii Johna Guillermina. Film nakręcono na podstawie opowiadania Meriana C. Coopera i Edgara Wallace’a oraz scenariusza z 1933 roku Jamesa Creelmana i Ruth Rose. 
Rolę Dwan miała zagrać Barbra Streisand, a reżyserem miał być Roman Polański, lecz odrzucił propozycję. 
Film był kręcony w Nowym Jorku, Los Angeles, Culver City, San Pedro i na Hawajach.
Fabuła.
Statek badawczy kompanii naftowej Petrox wyrusza w rejony południowego Pacyfiku. Zespołem dowodzi chciwy Fred Wilson (Charles Grodin), który ma za zadanie znalezienie ropy naftowej. Na pokład statku dostał się też paleontolog Jack Prescott (Jeff Bridges), który szuka tajemniczej wyspy. Towarzyszy im piękna blondynka Dwan (Jessica Lange). Niebawem wyprawa dociera do nieznanego lądu. Ekspedycja wyrusza w głąb wyspy i odnajduje wioskę z tubylcami. Okazuje się, że jej mieszkańców terroryzuje ogromna małpa – King Kong. Zwierzę porywa Dwan, a członkowie załogi ruszają jej na ratunek.

</doc>
<doc id="740081" url="https://pl.wikipedia.org/wiki?curid=740081" title="Autoprzeciwciała">
Autoprzeciwciała

Autoprzeciwciała – przeciwciała skierowane przeciwko antygenom własnego organizmu. Mogą występować w chorobach autoimmunologicznych, .

</doc>
<doc id="740083" url="https://pl.wikipedia.org/wiki?curid=740083" title="Autoprzeciwciało">
Autoprzeciwciało



</doc>
<doc id="740084" url="https://pl.wikipedia.org/wiki?curid=740084" title="Port lotniczy Tuluza-Blagnac">
Port lotniczy Tuluza-Blagnac

Port lotniczy Tuluza-Blagnac – port lotniczy położony 8 km na północny zachód od centrum Tuluzy, w południowej Francji. W 2005 obsłużył ponad 5,6 mln pasażerów.

</doc>
<doc id="740087" url="https://pl.wikipedia.org/wiki?curid=740087" title="Janusz Termer">
Janusz Termer

Janusz Termer (ur. 11 października 1939 w Warszawie) – literat, krytyk literacki, dziennikarz.
Życiorys.
W 1964 ukończył studia na Uniwersytecie Warszawskim, Wydział Filologii Polskiej. Współpracował z czasopismami literackimi: „Współczesność”, „Kierunki”, „Przegląd Humanistyczny”, „Kultura”, „Miesięcznik Literacki”, „Polonistyka” i in. W latach: 1964-1969 był pracownikiem naukowym Instytutu Książki i Czytelnictwa Biblioteki Narodowej w Warszawie, 1970-1972 doktorantem na Uniwersytecie Warszawskim, 1974-1979 redaktorem naczelnym miesięcznika literackiego „Nowy Wyraz”, 1985-1990 redaktorem naczelnym miesięcznika „Nowe Książki”. Od 1991 współpracownik PAP, dziennika „Nowa Europa”, kwartalnika „Autograf” i innych pism. Od 1971 r. członek ZLP oraz zarządu Stowarzyszenia Kultury Europejskiej (SEC).
Publikacje książkowe.
We współpracy z Tomaszem Miłkowskim m.in.:

</doc>
<doc id="740090" url="https://pl.wikipedia.org/wiki?curid=740090" title="Horyzont radiolokacyjny">
Horyzont radiolokacyjny

Horyzont radiolokacyjny, horyzont radarowy – pozorna linia wyznaczona przez krzywiznę Ziemi, ograniczająca zasięg wykrywania celów przez stację radiolokacyjną. Odległość do tego horyzontu jest większa niż do horyzontu widocznego (optycznego) i do horyzontu geometrycznego, ponieważ mikrofalowe fale radiowe uginają się w atmosferze bardziej od fal świetlnych.
Horyzont radarowy obniża możliwości wykrywania celów nisko lecących i naziemnych (nawodnych). Na dystans do horyzontu ma wpływ częstotliwość fali, na której pracuje stacja radarowa i wysokość, na jakiej umieszczona jest antena stacji.
Teoretyczny dystans wykrywania celu można wyliczyć wzorem: formula_1 gdzie
Dla stacji usadowionej na poziomie gruntu, cel znajdujący się na wysokości ok. 600 m winien zostać wykryty z dystansu ok. 100 km. W realnych warunkach horyzont radarowy jest wyznaczany przez nierówności terenu. Jako że linia horyzontu będzie linią przecięcia się wiązki promieniowania radarowego z powierzchnią gruntu, nierówności terenu będą ograniczać zasięg widzenia stacji. Realnie więc, z dystansu 100 km stacja naziemna wykryje raczej cele znajdujące się na wysokości ponad 2000 m.

</doc>
<doc id="740094" url="https://pl.wikipedia.org/wiki?curid=740094" title="Sura medyńska">
Sura medyńska

Sura medyńska – sura, która według muzułmanów została objawiona Mahometowi po tym jak odbył Hidżrę z Mekki do Medyny w 622 roku n.e.
Podstawowe informacje na temat podziału sur Koranu na medyńskie i mekkańskie.
Istnieje kilka kryteriów podziału sur na sury mekkańskie i medyńskie. Najbardziej powszechnie akceptowany wśród uczonych muzułmańskich zdaje się być pogląd, że granicznym momentem pomiędzy dwoma kategoriami sur jest Hidżra – emigracja Mahometa z Mekki do Medyny. Sury, które zgodnie z tradycją zostały objawione Mahometowi przed Hidżrą nazywane są mekkańskimi. Sury, które zostały objawione po emigracji Mahometa do Medyny są określane jako medyńskie. Jednakże w tekście sur mekkańśkich można znaleźć ajaty medyńskie i vice-versa. Wynika to z faktu, że niektóre sury były objawiane we fragmentach i przez dłuższy okres. Dla przykładu sura Al-Baqarah, najdłuższa sura Koranu, była objawiana przez około 2 lata i jest uznawana, za surę medyńską. Jednocześnie uczeni muzułmańscy są zgodni, że jej dwa ostatnie ajaty zostały objawione podczas tak zwanej Podróży Miradż, w okresie mekkańskim (pod sam jego koniec). Uczeni muzułmańscy nie są zgodni co do okresu objawienia około 12 sur, w tym sury Al-Fatiha (Otwierającej).
Lista sur medyńskich.
Uczeni muzułmańscy są zgodni, co do klasyfikacji dwudziestu sur jako medyńskich, natomiast okres objawienia niektórych sur jest przedmiotem dyskusji. W związku z powyższym, istnieje kilka, nieznacznie różniących się od siebie, list sur medyńskich, w których liczba sur waha się od 24 do 28.

</doc>
<doc id="740095" url="https://pl.wikipedia.org/wiki?curid=740095" title="Laminina">
Laminina

Laminina (łac. "laminin") – białko należące do glikoprotein o masie cząsteczkowej ok. 850 kDa, stanowiące główny składnik błony podstawnej. Jej lokalizacja w luźnej warstwie błony podstawnej wskazuje, że laminina odgrywa istotną rolę w oddziaływaniu komórek nabłonka i śródbłonka z innymi składnikami tej błony. Stanowi główny składnik substancji międzykomórkowej – blaszki jasnej w błonie podstawnej. Pełni ważną rolę w oddziaływaniach komórek nabłonka i śródbłonka z innymi składnikami błony podstawnej oraz w ukierunkowaniu ruchu komórek. Laminina zbudowana jest z trzech dużych podjednostek (heterotrimer): A (400–440 kDa), B1 (215–230 kDa) i B2 (205 kDa), spiętych mostkami disiarczkowymi w strukturę o kształcie krzyża łacińskiego. Cząsteczki lamininy mogą oddziaływać z białkami macierzy zewnątrzkomórkowej, takimi jak kolageny, siarczan heparanu, fibronektyna, proteoglikany i entaktyna, uczestnicząc w tworzeniu właściwej struktury błon postawnych i stabilnych połączeń umożliwiających przyczepianie się komórek do tych błon.
W przypadkach osłabionej ekspresji lamininy zachodzi np. rzadka choroba wrodzona - pęcherzowe oddzielanie się naskórka.

</doc>
<doc id="740096" url="https://pl.wikipedia.org/wiki?curid=740096" title="79. ceremonia wręczenia Oscarów">
79. ceremonia wręczenia Oscarów

79. ceremonia wręczenia Oscarów odbyła się 25 lutego 2007. Po raz szósty ceremonia miała miejsce w Kodak Theatre w Hollywood w Kalifornii, a po raz 32. transmisję telewizyjną w USA przeprowadziło ABC (umowa do 2017).
Galę poprowadziła Ellen DeGeneres, natomiast producentem widowiska była Laura Ziskin.
Nominacje zostały ogłoszone 23 stycznia 2007 o godzinie 5:38 (13:38 UTC) w Samuel Goldwyn Theater.
Laureaci i nominowani.
Laureaci nagród wyróżnieni są wytłuszczeniem
Podsumowanie wyników.
Nominacje:
Nagrody:

</doc>
<doc id="740100" url="https://pl.wikipedia.org/wiki?curid=740100" title="Metro (niemieckie przedsiębiorstwo)">
Metro (niemieckie przedsiębiorstwo)

Metro AG – niemiecki koncern handlowy, obecny w ponad 30 państwach. Siedziba METRO mieści się w Düsseldorfie.
W 2006 roku spółka osiągnęła obroty w wysokości prawie 59,9 mld euro oraz zatrudniała około 264 tys. ludzi. Liczba placówek na świecie w 2006 r. wynosiła 2378. W 2011 zysk netto EBIT wyniósł 2,372 mln €.
Historia.
Współzałożycielem przedsiębiorstwa był Otto Beisheim, podczas wojny służący w oddziałach Waffen-SS.

</doc>
<doc id="740101" url="https://pl.wikipedia.org/wiki?curid=740101" title="Hi-Tek">
Hi-Tek

Hi-Tek, właściwie Tony Cottrell – amerykański producent hip-hopowy i okazyjnie raper, pochodzący z Cincinnati w stanie Ohio.
Współpracował i współpracuje z wieloma artystami, m.in.: Talib Kwelim (współpraca ta przyniosła mu największy rozgłos z powodu wspólnej płyty "Train of Thought"), Mos Defem (także w ramach Black Star), Snoop Doggiem, Eminemem, G-Unit, Common, Planet Asia, Nas, Die Antwoord.
Linki zewnętrzne.
 

</doc>
<doc id="740103" url="https://pl.wikipedia.org/wiki?curid=740103" title="Ruszkowice">
Ruszkowice



</doc>
<doc id="740109" url="https://pl.wikipedia.org/wiki?curid=740109" title="Humanistyka wojskowa">
Humanistyka wojskowa

Humanistyka wojskowa - ogół zagadnień związanych z życiem żołnierzy w wojsku i warunkach wojennych oraz z dyscyplinami nauki badającymi fizjologiczną i psychiczną wytrzymałość żołnierzy, przeżycia wywołane służbą i walką, problemy kwalifikacji moralnych, umysłowych, technicznych i fizycznych, a także procesy nauczania i wychowania (np. psychologia wojskowa, teoria wychowania wojskowego, socjologia wojny i socjologia wojska, dydaktyka wojskowa itp.).

</doc>
<doc id="740114" url="https://pl.wikipedia.org/wiki?curid=740114" title="Sura mekkańska">
Sura mekkańska

Sura mekkańska – sura, która wg uczonych muzułmańskich została objawiona Mahometowi przed tym jak odbył Hidżrę z Mekki do Medyny w 622 roku n.e. Za początek objawienia sur mekkańskich przyjmuje się rok 610 n.e. Chociaż istnieją też źródła, które mówią o roku 609 n.e. Za pierwsze objawione wersety (ajaty) okresu mekkańskiego (a co za tym idzie całego Koranu), są powszechnie uważane wersety 1-5 sury Al-Alak. Uczeni muzułmańscy są zgodni w tej kwestii, ponieważ istnieją na ten temat hadisy "sahih" (czyli spełniające najbardziej rygorystyczne kryteria), w tym hadis nr 4953 w Sahih Buchari.
Podstawowe informacje na temat podziału sur Koranu na medyńskie i mekkańskie.
Istnieje kilka kryteriów podziału sur na sury mekkańskie i medyńskie. Najbardziej powszechnie akceptowany wśród uczonych muzułmańskich zdaje się być pogląd, że granicznym momentem pomiędzy dwoma kategoriami sur jest Hidżra – emigracja Mahometa z Mekki do Medyny. Sury, które zgodnie z tradycją zostały objawione Mahometowi przed Hidżrą nazywane są mekkańskimi. Sury, które zostały objawione po emigracji Mahometa do Medyny są określane jako medyńskie. Jednakże w tekście sur mekkańskich można znaleźć ajaty medyńskie i vice-versa. Wynika to z faktu, że niektóre sury były objawiane we fragmentach i przez dłuższy okres. Dla przykładu sura Al-Baqarah, najdłuższa sura Koranu, była objawiana przez około 2 lata i jest uznawana, za surę medyńską. Jednocześnie uczeni muzułmańscy są zgodni, że jej dwa ostatnie ajaty zostały objawione podczas tak zwanej Podróży Miradż, w okresie mekkańskim(pod sam jego koniec). Uczeni muzułmańscy nie są zgodni co do okresu objawienia około 12 sur, w tym sury Al-Fatiha (Otwierającej).
Lista sur mekkańskich.
Uczeni muzułmańscy są zgodni, co do klasyfikacji osiemdziesięci dwóch sur jako mekkańskich, natomiast okres objawienia niektórych sur jest przedmiotem dyskusji. W związku z powyższym, istnieje kilka, nieznacznie różniących się od siebie, list sur mekkańskich, w których liczba sur waha się od 82 do 94.

</doc>
<doc id="740123" url="https://pl.wikipedia.org/wiki?curid=740123" title="Justice Christopher">
Justice Christopher

Justice Christopher (ur. 24 grudnia 1981 w Jos, zm. 9 marca 2022) – piłkarz nigeryjski grający na pozycji środkowego pomocnika. Mierzy 180 cm, waży 80 kg.
Kariera klubowa.
Christopher pochodzi z miasta Jos. Pierwszym klubem w jego piłkarskiej karierze była Katsina United, w barwach której zadebiutował w Pepsi Pro League w 1999 roku w wieku niespełna 19 lat. Rok 2000 przyniósł Christopherowi zamianę klubu na Sharks FC. Z zespołem z Port Harcourt zajął 7. miejsce, a dobra gra spowodowała, że Justice przeszedł do Bendel Insurance. W kwietniu 2001 został uznany piłkarzem miesiąca w Nigerii, co było dla młodego piłkarza dużym wyróżnieniem. 6 maja w wyjazdowym meczu z Gabros International Christopher zasłabł z powodu przemęczenia organizmu i został odwieziony do szpitala. Po kilkunastu dniach powrócił na boisko, ale sezonu w Nigerii już nie dokończył, gdyż w sierpniu 2001 wyjechał do Europy.
Trafił do belgijskiego Royal Antwerp FC. Zagrał 14 meczów (większość w pierwszym składzie) i zdobył 1 gola, czym przyczynił się do uniknięcia degradacji z Eerste Klasse przez klub z Antwerpii. Po roku gry w Belgii wyjechał do Bułgarii i podpisał 4-letni kontrakt z mistrzem kraju, Lewskim Sofia. W Lewskim spotkał między innymi swojego kolegę z reprezentacji Garbę Lawala. W lidze bułgarskiej rozegrał 2 mecze i doznał ciężkiej kontuzji, która wyeliminowała go z gry do końca sezonu. Jak się potem okazało uraz był na tyle groźny, że Christopher opuścił także cały sezon 2003/2004 i kierownictwo klubu z Sofii zadecydowało o rozwiązaniu kontraktu z piłkarzem. Przez pół roku pozostawał bez klubu, a gdy w końcu wyleczył kontuzję, został graczem beniaminka Allsvenskan, Trelleborgs FF. W lidze zagrał w 13 meczach, ale zespół był najsłabszy w lidze, wygrał tylko 2 mecze i zdobył 13 punktów. Zajmując ostatnią lokatę spadł do drugiej ligi. W 2005 roku razem z rodakiem Issaciem Okoronkwo podpisali kontrakty z Ałaniją Władykaukaz. W rosyjskiej lidze zagrał w 7 meczach, ale klub nie zdołał się utrzymać i zajmując przedostatnie 15. miejsce spadł do Rosyjskiej Drugiej Dywizji (odpowiednik 2. ligi). Na drugim froncie grał przez pierwszą połowę 2006 roku, a latem został zawodnikiem duńskiego Herfølge Boldklub. Grał w nim do 2007 roku i następnie przerwał karierę. W 2012 roku wrócił do gry w piłkę i przez dwa lata występował w Nasarawa United.
Kariera reprezentacyjna.
W 2001 roku Christopher był kapitanem młodzieżowej reprezentacji Nigerii, trenowanej przez Stephena Keshi i wywalczył z nią w Etiopii Młodzieżowe Mistrzostwo Afryki U-20. Został wybrany drugim najlepszym piłkarzem mistrzostw po reprezentancie Angoli Pedro Mantorrasie.
W tym samym roku, 5 maja zadebiutował w pierwszej reprezentacji "Super Orłów", w wygranym 2:0 meczu z Liberią rozegranym w ramach kwalifikacji do MŚ 2002. Z powodu kontuzji Celestine Babayaro i Ifeanyi Udeze z konieczności wystąpił na lewej obronie, za występ na tej pozycji zebrał dużo pochwał od trenera Shaibu Amodu.
W 2002 roku wystąpił w Pucharze Narodów Afryki, na którym Nigeria wywalczyła brązowy medal. W lecie został powołany przez Festusa Onigbinde na finały MŚ w Korei i Japonii. Tam zagrał we wszystkich 3 meczach swojej drużyny – z Argentyną (0:1), ze Szwecją (1:2) oraz Anglią (0:0), za każdym razem wychodząc w podstawowym składzie. Nigeria jednak zajęła ostatnie miejsce w grupie.

</doc>
<doc id="740124" url="https://pl.wikipedia.org/wiki?curid=740124" title="Hydroakustyczny system nawigacyjny">
Hydroakustyczny system nawigacyjny

Hydroakustyczny system nawigacyjny - kompleks stacji hydroakustycznych, urządzeń i przyrządów, stanowiący jednolity system zapewniający bezpieczeństwo nawigacji dla okrętów nadwodnych i podwodnych.
W czasie prowadzenia prac podwodnych do precyzyjnego określenia położenia stosuje się hydroakustyczne systemy nawigacyjne. Systemy hydroakustyczne wysyłają 
w środowisku wodnym falę dźwiękową wysokiej częstotliwości i rejestrują drgania fali odbitej od obiektu. Sonary przestrzenne umożliwiają określenie pozycji pojazdu pod wodą oraz zorientowanie go względem określonych wcześniej punktów odniesienia lub linii bazowej. Linia bazowa może być umieszczona na wodzie, pod wodą, na dnie przymocowana do łodzi, pontonu, pojazdu. W celu zwiększenia możliwości określenia pojazdu o dokładność niezbędną do wykonania postawionego zadania wprowadzono trzy systemy pozycyjne: długiej, krótkiej i ultrakrótkiej linii bazowej.
Praca Systemu Długiej Linii Bazowej polega na pracy transponderów które zakotwiczone są na dni akwenu w obszarze prowadzenia prac podwodnych. W celu precyzyjnego określenia pozycji pojazdu podwodnego potrzebne są co najmniej trzy transpondery. Na pojeździe podwodnym znajduje się transponder który wysyła sygnał akustyczny który powoduje wzbudzenie nadajników dennych. Następnie każdy nadajnik denny wysyła impuls-odpowiedź. Aktualna pozycja pojazdu podwodnego określana jest na podstawie odebranych sygnałów. Najczęściej stosowany jest układ czworokąta utworzony z czterech transponderów na dnie akwenu w odległości do 800 metrów. 
W Systemie Krótkiej Linii Bazowej transpondery zamontowane są pod dnem jednostki pływającej zwykle na dziobie, rufie oraz po obydwóch burtach jednostki pływającej zabezpieczającej działania. Pozycja pojazdu podwodnego określana jest względem jednostki pływającej.
W Systemie Ultra Krótkiej Linii Bazowej antena akustyczna składa się tylko 
z jednego transpondera nadawczo-odbiorczego zamontowanego pod dnem jednostki pływającej.

</doc>
<doc id="740125" url="https://pl.wikipedia.org/wiki?curid=740125" title="Dystanse personalne">
Dystanse personalne

Dystanse personalne – jeden z objawów zachowań przestrzennych człowieka (zobacz też: terytorialność). Są one traktowane jako przedłużenia ciała (ekstensje) i różnie traktowane w różnych kulturach.
Wymiary dystansów społecznych zostały opisane przez etologa Edwarda Halla, który początkowo z George’em Tragerem wyróżnił 8 dystansów, a następnie opisał 4. Dystanse są charakterystyczne dla ludzi, jak i innych gatunków zwierząt, przy czym u ludzi wyeliminowane zostały dystans krytyczny i dystans ucieczki.
Dystanse personalne i sposób ich traktowania są ważnymi komunikatami niewerbalnymi. Odległość, jaką ludzie zachowują w stosunku do innych osób, pokazuje między innymi stosunek emocjonalny do rozmówcy (lubienie – nielubienie), status społeczny, typ prowadzonej rozmowy (intymna – oficjalna, łatwa – trudna). Skracanie dystansu podczas rozmowy jest sygnałem okazywania emocji.
Edward Hall wyróżnił 4 dystanse, dzieląc każdy z nich na dwie fazy, bliższą i dalszą. Dystanse te określił dla osób z klasy średniej Stanów Zjednoczonych, zakładając, że w innych kulturach mogą być one odmienne. Zmieniają się one w zależności od szeregu warunków, z których najważniejsze to: kultura oraz tworzące ją otoczenie społeczne, płeć i wiek.
Granice te ulegają zatarciu w niektórych sytuacjach, np. tłumie czy podczas uprawiania sportu.

</doc>
<doc id="740127" url="https://pl.wikipedia.org/wiki?curid=740127" title="Dystans personalny">
Dystans personalny



</doc>
<doc id="740128" url="https://pl.wikipedia.org/wiki?curid=740128" title="Naum">
Naum



</doc>
<doc id="740130" url="https://pl.wikipedia.org/wiki?curid=740130" title="Ceruloplazmina">
Ceruloplazmina

Ceruloplazmina (lub ferroksydaza; nazwa systematyczna: oksydoreduktaza żelazo(II):tlen; EC 1.16.3.1) – enzym z grupy oksydaz, którego kofaktorem są jony miedzi. Ludzka ceruloplazmina zbudowana jest z 1046 aminokwasów (masa cząsteczkowa 132 kDa) i zawiera średnio ok. 6 atomów miedzi. 
Zawiera ok. 90% miedzi obecnej w surowicy krwi. Bierze udział w homeostazie żelaza i mechanizmach obronnych w stresie oksydacyjnym.
Katalizuje utlenianie do :
. Syntetyzowana w wątrobie przez hepatocyty.
Norma.
Prawidłowe stężenie ceruloplazminy w surowicy wynosi 200–600 mg/l. 

</doc>
<doc id="740134" url="https://pl.wikipedia.org/wiki?curid=740134" title="Hydrolokacja">
Hydrolokacja

Hydrolokacja – dziedzina techniki zajmująca się sposobami wykrywania i określania pozycji obiektów podwodnych za pomocą fal akustycznych.

</doc>
<doc id="740141" url="https://pl.wikipedia.org/wiki?curid=740141" title="Francisco de Zurbaran">
Francisco de Zurbaran



</doc>
<doc id="740144" url="https://pl.wikipedia.org/wiki?curid=740144" title="Identyfikowanie celów powietrznych">
Identyfikowanie celów powietrznych

Identyfikowanie celów powietrznych - ustalanie przynależności samolotów i bezpilotowych środków napadu powietrznego do danego państwa i jego sił zbrojnych. 
Obecnie podstawę identyfikacji stanowi rozpoznanie radiolokacyjne. W celu identyfikacji wszystkie samoloty własnych sił zbrojnych są wyposażone w aparaturę radiolokacyjną umożliwiającą ich zidentyfikowanie, a loty lotnictwa są ściśle regulowane określonymi przepisami, które umożliwiają śledzenie ruchów samolotu.

</doc>
<doc id="740146" url="https://pl.wikipedia.org/wiki?curid=740146" title="Dystans intymny">
Dystans intymny

Dystans intymny – jeden z dystansów personalnych. Rozciąga się w promieniu ok. 50 cm wokół ciała (obrazowo można powiedzieć, że jest to strefa na wyciągnięcie łokcia). W obszarze tym prawie zawsze dochodzi do kontaktu fizycznego z rozmówcą, dlatego jest on zarezerwowany dla bardzo bliskich osób (małżonek, partner, dziecko). Naruszenie tej strefy przez inną osobę odbierane jest jako agresja terytorialna, co jest odczuwane jako nieprzyjemne zarówno przez osobę, której strefa jest naruszana, jak i przez intruza. Sytuacja taka pomoże powodować zachowania agresywne. Naruszenie dystansu intymnego wywołuje także szereg reakcji fizjologicznych, na przykład może nastąpić zahamowanie zdolności wydalania moczu, zmienia się odruch skórno-galwaniczny, potliwość dłoni, akcja serca, EEG, napięcie mięśni.
Manipulowanie dystansem intymnym wpływa na spostrzeganą atrakcyjność osób. Jeśli grupa nieznanych osób ma rozmawiać, jej członkowie wydają się sobie bardziej atrakcyjni, gdy odstęp między krzesłami wynosi 0,5 m niż wtedy, gdy krzesła stykają się ze sobą. Wzrasta wtedy także skłonność do karania w grupie, a kary są wyższe. Ludzie oceniają siebie także jako bardziej agresywnych i nerwowych.
W strefie intymnej zmienia się sposób używania języka. Używa się cichszego głosu, zdania są krótkie i pojawia się wiele równoważników zdań oraz wiele dźwięków typu "eee, hmmm, ooo, ughh, uff" itp. Zdania są bardzo często niepoprawne gramatycznie, a osoba, której intymną strefę naruszono, nie troszczy się o styl wypowiedzi.
W dystansie intymnym spada rola wzroku w komunikacji, bowiem druga osoba jest bardzo blisko i jej obraz na siatkówce jest mocno zniekształcony. Rośnie natomiast rola węchu (zobacz też: feromony), słuchu i dotyku. Ludzie są w stanie wyczuć poprzez skórę, które części ciała drugiej osoby są gorące, a które zimne, jest wyczuwane także napięcia mięśniowe rozmówcy, co jest ważną (choć często odbieraną nieświadomie) informacją na temat przeżywanych przez interlokutora stanów wewnętrznych.
Pewne strefy ciała są strefami "tabu" nawet dla osób bardzo bliskich. Najczęściej dotykane są dłonie i ramiona.
W relacjach społecznych mężczyźni częściej naruszają strefę intymną kobiet niż kobiety mężczyzn.

</doc>
<doc id="740149" url="https://pl.wikipedia.org/wiki?curid=740149" title="Historia Nunavutu">
Historia Nunavutu



</doc>
<doc id="740150" url="https://pl.wikipedia.org/wiki?curid=740150" title="Nerpa kaspijska">
Nerpa kaspijska

Nerpa kaspijska, foka kaspijska ("Pusa caspica") – gatunek drapieżnego ssaka z rodziny fokowatych (Phocidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1788 roku niemiecki przyrodnik Johann Friedrich Gmelin nadając mu nazwę "Phoca vitulina" δ. "caspica". Holotyp pochodził z Morza Kaspijskiego. 
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Nerpa kaspijska występuje endemicznie w Morzu Kaspijskim.
Morfologia.
Długość ciała samic do 140 cm, samców do 150 cm; masa ciała 75–86 kg. Noworodki osiągają długość 65–80 cm i ciężar około 5 kg. Posiadają ubarwienie grzbietu w ciemne plamy na szarym tle.
Ekologia.
Rozród.
Rozród odbywa się w styczniu w północnej i zamarzniętej części morza.
Dieta.
Foki kaspijskie odżywiają się głównie rybami (m.in.: karpiowatymi i babkowatymi), skorupiakami i mięczakami. Foki mogą wpływać do estuariów rzek, by tam polować na karpie, sandacze i ryby z rodzaju "Rutilus".
Zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( „zagrożony”).
Na foki te - głównie na osobniki młodociane - polują m.in. bieliki. Polują na nie także ludzie dla utrzymania i handlu. Wraz z rozwojem przemysłu w rejonie Morza Kaspijskiego, zanieczyszczenia i pestycydy, które przedostają się do tego zbiornika wyrządzają widoczne szkody w środowisku naturalnym tych fok oraz osłabiają ich układ obronny, co przyczynia się do rozwoju wielu chorób.
W lutym 1978, w ciągu trzech tygodni wilki szare zabiły wiele fok w pobliżu Astrachania. Według szacunków wilki zabiły, choć nie zjadły od 17 do 40% fok zasiedlających ten region. 
Od końca lat 90. XX w. zanotowano kilka przypadków masowego pomoru fok kaspijskich, czego przyczyną był wirus nosówki. 
Według raportu "Caspian Environment Programme " (pol.: "Program Środowiska Naturalnego Morza Kasijskiego") jeszcze sto lat temu populacja foki kaspijskiej szacowana była na 1,5 mln osobników; przed latami 80. XX w. liczbę tą oceniano już tylko na niecałe 400 tys. osobników

</doc>
<doc id="740153" url="https://pl.wikipedia.org/wiki?curid=740153" title="50 pierwszych randek">
50 pierwszych randek

50 pierwszych randek (ang. "50 First Dates") – amerykańska komedia romantyczna z 2004 roku w reżyserii Petera Segala.
Fabuła.
Lekarz weterynarii Henry Roth mieszka na Hawajach, gdzie podrywa turystki. Pewnego dnia pierwszy raz w życiu zakochuje się. Jego wybranką jest nauczycielka plastyki Lucy Whitmore. Jednak jest jeden problem: Lucy traci codziennie pamięć, a Henry musi jej co dzień przypominać, że jest w niej zakochany.
Odbiór krytyczny.
Film otrzymał mieszane recenzje; serwis Rotten Tomatoes na podstawie opinii ze 175 recenzji przyznał mu wynik 45%.

</doc>
<doc id="740154" url="https://pl.wikipedia.org/wiki?curid=740154" title="Aaron Ben Jakub">
Aaron Ben Jakub

Aaron Ben Jakub, Aaron Wielki (ur. 1736, zm. 1772) – przywódca chasydów na Litwie. Założył na jej terenach pierwszą grupę modlitewną w Karlinie koło Pińska około 1760 roku. Była to pierwsza na terenie Litwy grupa chasydzka. Jest również protoplastą dynastii cadyków. Był uczniem Dow-Bera z Międzyrzecza.
Aby zbliżyć się do Stwórcy Aaron zalecał studiowanie Tory i Miszny. Odrzucał ascetyzm, uważał, że takim postępowaniem odwracamy się od Boga. Jego zdaniem radość i zadowolenie zbliżały do Stwórcy, a taki stan mogło się osiągnąć po zaspokojeniu podstawowych potrzeb człowieka, a należały do nich: sen, jedzenie, picie i współżycie seksualne.
Skomponował własny hymn szabatowy "Yah Ekhsof". Nie pozostawił po sobie własnych pism, jego nauki zostały spisane przez jego uczniów.

</doc>
<doc id="740156" url="https://pl.wikipedia.org/wiki?curid=740156" title="2005 w grach komputerowych">
2005 w grach komputerowych

Trendy.
W 2005 całkowita wartość sprzedanych akcesoriów, sprzętu i oprogramowania związanego z grami komputerowymi w Stanach Zjednoczonych wyniosła 10,5 miliarda dolarów (w porównaniu do 9,9 miliardów z 2004) tym samym bijąc rekord z 2002 wynoszący 10,3 miliardy dolarów.
Wzrost jest głównie spowodowany rozwojem sektora gier na konsole przenośne, który równoważył zastój w sektorze gier konsolowych. Opóźnienia, brak sprzętu i oczekiwanie na konsole nowej generacji są podawane jako główne przyczyny zmniejszenia sprzedaży gier i sprzętu konsolowego. Sprzedaż gier konsolowych i sprzętu spadła, odpowiednio, o 12% i 3%.
Wartość rynku gier na konsole przenośne wzrosła do 1,4 miliarda dolarów. Wzrost sprzedaży przenośnego sprzętu do gier o 96% (w stosunku do roku 2004) prawdopodobnie odbył się dzięki wydaniu konsoli Nintendo DS i Sony PSP. Mimo że wydanie Nintendo DS i Sony PSP pomogło we wzroście wartości rynku, konsola Game Boy Advance nadal utrzymuje 62% udział w liczbie sprzedanych sztuk konsoli i 52% udział w sprzedaży oprogramowania na przenośne konsole.
Rynek gier komputerowych kontynuuje trend spadkowy zaliczając w tym roku 14% spadek. Wartość tego sektora spadła z 1,1 miliarda dolarów w 2004 do 953 milionów. Mimo że liczba sprzedanych egzemplarzy gier komputerowych spadła, NPD twierdzi, że liczba grających na komputerze rośnie m.in. dzięki stronom internetowym i subskrypcji z gier MMO.
Konsole gier wideo.
Dominującymi konsolami w 2005 były:
Producenci konsoli zaprezentowali następczynie swoich konsoli: Microsoft zaprezentował Xbox 360, Sony PlayStation 3, a Nintendo Wii. Informacje o konsolach pojawiały się głównie na krótko przed lub podczas E3. W 2005 jednak tylko Xbox 360 został wydany. Premiera odbyła się 22 listopada w Ameryce Północnej, 2 grudnia w Europie i 10 grudnia w Japonii.
Przenośne konsole.
dominującymi przenośnymi konsolami w 2005 były:
Następna edycja konsoli Game Boy, Game Boy Micro, została wydana jesienią 2005.

</doc>
<doc id="740157" url="https://pl.wikipedia.org/wiki?curid=740157" title="Indeks materiałowy">
Indeks materiałowy

Indeks materiałowy - usystematyzowane według jednolitej metody zbiory nomenklatur wyrobów i materiałów (na podstawie ściśle określonych cech podmiotowo-przedmiotowych) i przyporządkowane im jednoznaczne nazwy i symbole cyfrowe oraz dodatkowe cechy i określenia (np. numer rysunku, jednostki miary itp.).

</doc>
<doc id="740160" url="https://pl.wikipedia.org/wiki?curid=740160" title="Przetoka">
Przetoka

Przetoka (łac. "fistula") – w medycynie połączenie dwóch lub (rzadziej) więcej narządów powstające na skutek procesów patologicznych, również urazów, powikłań jatrogennych lub wykonane celowo za pomocą technik chirurgicznych.
Przetoki powstające (lub wykonane) pomiędzy narządami nazywamy przetokami wewnętrznymi, natomiast połączenia narządów wewnętrznych ze skórą nazywany przetokami zewnętrznymi (narządowo-skórnymi). 
Przetoki wewnętrzne najczęściej są skutkiem przejścia procesu chorobowego poza obręb narządu i zajęcia przezeń narządu sąsiedniego. Mogą towarzyszyć procesom nowotworowym, w których w wyniku miejscowego naciekania i martwicy dochodzi do wytworzenia połączeń nieprawidłowych anatomicznie. Również procesy nienowotworowe mogą doprowadzić do powstania przetok, jak przykładowo w chorobie Leśniowskiego-Crohna (przetoki międzyjelitowe). Przetoki są również następstwem powikłań chirurgicznych pod postacią rozejść zespoleń pomiędzy łączonymi częściami przewodu pokarmowego, moczowego czy oddechowego. W tych przypadkach najczęściej dochodzi do wytworzenia przetok zewnętrznych poprzedzonego nierzadko powstaniem ropnia lub zbiornika treści jelitowej, żółciowej itp. Przetoki mogą powstawać pomiędzy naczyniami krwionośnymi jak np. w zespole Parkesa-Webera, doprowadzając do miejscowych i ogólnych powikłań krążeniowych.
Objawy przetok są zależne od ich lokalizacji oraz rodzaju narządów, które łączą (powietrze w pęcherzu moczowym, wyciek żółci z rany operacyjnej, zespół krótkiego jelita itp.).
W celu uzyskania stałego dostępu do łożyska naczyniowego w celu hemodializy wykonuje się techniką mikrochirurgii zespolenia pomiędzy tętnicami a żyłami. Uzyskuje się w ten sposób odpowiednio wysoki przepływ krwi w powierzchownych naczyniach żylnych co umożliwia ich kaniulację (nakłuwanie) celem wielokrotnego podłączania do dializatora.
Stomia jelitowa w niektórych publikacjach nazywana jest przetoką jelitową, lecz ta ostatnia nazwa powinna być raczej zastrzeżona dla połączenia jelitowo-skórnego powstałego w następstwie patologii lub powikłania.

</doc>
<doc id="740162" url="https://pl.wikipedia.org/wiki?curid=740162" title="Władimirec t 25">
Władimirec t 25



</doc>
<doc id="740163" url="https://pl.wikipedia.org/wiki?curid=740163" title="Wielodostępność">
Wielodostępność

Wielodostępność () – cecha oprogramowania, umożliwiająca wielu użytkownikom pracę na jednym programie w tym samym czasie.

</doc>
<doc id="740166" url="https://pl.wikipedia.org/wiki?curid=740166" title="Aron Karliner">
Aron Karliner



</doc>
<doc id="740169" url="https://pl.wikipedia.org/wiki?curid=740169" title="Aron Wielki">
Aron Wielki



</doc>
<doc id="740170" url="https://pl.wikipedia.org/wiki?curid=740170" title="Andrzej Fogtt">
Andrzej Fogtt

Andrzej Fogtt (ur. 9 października 1950 w Poznaniu) – polski malarz, grafik i rzeźbiarz.
Życiorys.
Studiował w Państwowej Wyższej Szkole Sztuk Plastycznych w Poznaniu u Magdaleny Abakanowicz i Zdzisława Kępińskiego (1974). Autor projektu wizji architektonicznej „Wieży Jedności Europejskiej”, jako symbolu wspólnoty ludzkiej oraz „Bramy Świata” dla Chin.
Jest zdobywcą m.in. wyróżnienia na XI Ogólnopolskiej Wystawie Młodych w Sopocie (1976), Grand Prix XII Współczesnego Malarstwa Polskiego (Szczecin 1984), reprezentował też Polskę na Biennale w Wenecji w 1984. 26 maja 2009 z rąk sekretarza stanu w MKiDN Piotra Żuchowskiego odebrał Brązowy Medal „Zasłużony Kulturze Gloria Artis”. W dniu 6 stycznia 2023 roku odznaczony Złotą Odznaką Honorową Gryfa Zachodniopomorskiego.

</doc>
<doc id="740171" url="https://pl.wikipedia.org/wiki?curid=740171" title="Indywidualne środki ochrony przed skażeniami">
Indywidualne środki ochrony przed skażeniami

Indywidualne środki ochrony przed skażeniami – środki przeznaczone do indywidualnej ochrony całej powierzchni ciała ludzkiego oraz dróg oddechowych i oczu przed skażeniem środkami trującymi, promieniotwórczymi oraz zakażeniem środkami biologicznymi. Dzielą się na: środki ochrony skóry (płaszcze, rękawice, i pończochy ochronne, lekka odzież ochronna, umundurowanie impregnowane) oraz środki ochrony dróg oddechowych i oczu (maski przeciwgazowe itp.).

</doc>
<doc id="740178" url="https://pl.wikipedia.org/wiki?curid=740178" title="Kaznodzieja">
Kaznodzieja

 
Kaznodzieja – duchowny zajmujący się wygłaszaniem kazań.
Świadkowie Jehowy kaznodzieją nazywają głosiciela – ochrzczonego lub nieochrzczonego członka zboru, który nieodpłatnie głosi dobrą nowinę o Królestwie Bożym, a kaznodzieją pełnoczasowym – pioniera.

</doc>
<doc id="740182" url="https://pl.wikipedia.org/wiki?curid=740182" title="Bertin Ebwellé">
Bertin Ebwellé

Bertin Ndingue Ebwellé (ur. 11 września 1962 w Jaunde), piłkarz, grał na pozycji obrońcy.
Życiorys.
Ma na swoim koncie grę we wszystkich pięciu meczach Mistrzostw Świata w 1990 roku, podczas których był zawodnikiem Tonnerre Yaoundé. Reprezentacja Kamerunu odpadła dopiero w ćwierćfinale z Anglią, po emocjonującym meczu, który zakończył się wynikiem 2:3, dopiero po dogrywce. Zaliczył asystę przy golu Rogera Milli podczas meczu z Rumunią. Ma za sobą udział w Pucharze Narodów Afryki w 1992 roku, gdzie zdobył z reprezentacją Kamerunu 4. miejsce, w meczu o brąz przegrywając 2:1 z Nigerią. Dostąpił zaszczytu gry w jedenastce legend afrykańskiej piłki w meczu organizowanym przeciwko legendom europejskiej piłki. Trenerem drużyny z Czarnego Lądu był Jomo Sono, a Europejczyków prowadził Johan Neeskens. W 2002 roku 41 letni Ebwellé był zawodnikiem Persisam Putra Samarinda, klubu z Indonezji. Strzelił bramkę w barwach tego klubu 7 marca, w meczu z Persitą. Trafił w 62 minucie, był to gol wyrównujący, a mecz zakończył się remisem. Obecnie jest asystentem Ekeha, trenera kadry „Nieposkromionych Lwów” do lat 17, a przed tym trenował kameruński klub Tonnerre Jaunde.

</doc>
<doc id="740185" url="https://pl.wikipedia.org/wiki?curid=740185" title="Flaga Toronto">
Flaga Toronto

Flaga miasta Toronto – została oficjalnym symbolem miasta w październiku 1999. Zaprojektowana przez 21-letniego studenta George Brown College, Renato De Santisa.
Przedstawia dwa wieżowce "Toronto City Hall" na niebieskim tle i czerwony liść klonowy z flagi Kanady u ich podstawy. Reprezentuje on "City Council Chamber" (komnatę rady miejskiej) u podstawy wież. Kształt przestrzeni nad i pod wieżami przypomina literę 'T', pierwszą literę nazwy miasta. Niektórzy twierdzą, że flaga, odwrócona górą do dołu, symbolizuje Adama z liściem klonowym w miejscu liścia figowego.

</doc>
<doc id="740186" url="https://pl.wikipedia.org/wiki?curid=740186" title="James Gascoyne-Cecil (4. markiz Salisbury)">
James Gascoyne-Cecil (4. markiz Salisbury)

James Edward Hubert Gascoyne-Cecil (ur. 23 października 1861 w Londynie, zm. 4 kwietnia 1947) – brytyjski arystokrata i polityk, najstarszy syn trzykrotnego premiera Wielkiej Brytanii Roberta Gascoyne-Cecila, 3. markiza Salisbury, i Georginy Alderson, córki sir Edwarda Aldersona.
Życiorys.
Wykształcenie odebrał w Eton College i w University College w Oksfordzie. Karierę polityczną, jako członek Partii Konserwatywnej, rozpoczął w 1885 r., kiedy wygrał wybory do Izby Gmin w okręgu Darwen. Zasiadał w Izbie do 1892 r. Po rocznej przerwie wygrał wybory w okręgu Rochester i zasiadał w Izbie Gmin do 1903 r., kiedy to po śmierci ojca odziedziczył tytuł 4. markiza Salisbury i zasiadł w Izbie Lordów.
Lord Salisbury był jednym z najbardziej prominentnych polityków Partii Konserwatywnej i liderem konserwatystów w Izbie Lordów. W latach 1900-1903 był podsekretarzem stanu w Ministerstwie Spraw Zagranicznych. W rządzie Arthura Balfoura sprawował urzędy Lorda Tajnej Pieczęci i przewodniczącego Zarządu Handlu. Od 1905 r. znajdował się w opozycji wobec rządzów liberałów. Na stanowiska rządowe powrócił w latach 20., będąc Kanclerzem Księstwa Lancaster, Lordem Przewodniczącym Rady, Lordem Tajnej Pieczęci i przewodniczącym Izby Lordów w rządach Lawa i Baldwina.
W 1931 r. zrezygnował z przewodzenia konserwatystom w Izbie Lordów. Sprzeciwiał się wprowadzeniu w Indiach zasady "Home rule" i wspierał działania prowadzone przeciwko ustawie w Izbie Gmin przez Winstona Churchilla. W 1937 r. był Lordem Wielkim Stewardem podczas koronacji Jerzego VI.
W 1917 r. został kawalerem Orderu Podwiązki. Był również odznaczony Krzyżem Towarzyskim Orderu Łaźni i Krzyżem Wielkim Królewskiego Orderu Wiktoriańskiego. Był także członkiem Tajnej Rady.
17 maja 1887 r. poślubił lady Cicely Alice Gore (1867 - 5 lutego 1955), córkę Arthura Gore’a, 5. hrabiego Arran, i lady Edith Jocelyn, córki wicehrabiego Jocelyn. James i Cicely mieli razem dwóch synów i dwie córki:
Lord Salisbury zmarł w wieku 86 lat. Jego tytuły odziedziczył jego najstarszy syn.

</doc>
<doc id="740190" url="https://pl.wikipedia.org/wiki?curid=740190" title="James Edward Hubert Gascoyne-Cecil, 4. markiz Salisbury">
James Edward Hubert Gascoyne-Cecil, 4. markiz Salisbury



</doc>
<doc id="740194" url="https://pl.wikipedia.org/wiki?curid=740194" title="Indywidualne środki zakłóceń radiowych">
Indywidualne środki zakłóceń radiowych

Indywidualne środki zakłóceń radiowych - środki przeznaczone do prowadzenia zakłóceń radiotechnicznych urządzeń nieprzyjaciela w celu ochrony samolotu lub okrętu. Do środków tych zalicza się: urządzenia zakłócające pracę radiolokacyjnych stacji naprowadzania przeciwlotniczych pocisków rakietowych, stacji przechwytywania samolotów myśliwskich, stacji artyleryjskiego naprowadzania artylerii przeciwlotniczej oraz automatyczne urządzenia do zrzucania reflektorów (folii metalizowanej), a także specjalne pociski przeciwradiolokacyjne, stosowane do rażenia stacji radiolokacyjnych nieprzyjaciela.

</doc>
<doc id="740196" url="https://pl.wikipedia.org/wiki?curid=740196" title="Pig Inside the Gentleman">
Pig Inside the Gentleman

Pig Inside the Gentleman – debiutancki album zespołu Contemporary Noise Quintet.

</doc>
<doc id="740197" url="https://pl.wikipedia.org/wiki?curid=740197" title="Władimiriec T-25">
Władimiriec T-25

T-25, T-25A, T-25A1, T-25A2, T-25A3 Władimiriec (ros. "Владимирец)" – ciągnik rolniczy produkowany od 1972 roku w ZSRR i później w Rosji.
Historia.
Pierwotnie ciągnik T25 w latach 1966–1972 był produkowany przez Charkowskij Traktornyj Zawod w Charkowie, następnie w roku 1972 przeniesiono produkcję do zakładu Władimirskij Motoro-Traktornyj Zawod we Włodzimierzu, skąd wzięła się nazwa „Władimirec” (Владимирец) .
W 1973 roku przeszedł gruntowną modernizację i nadano nazwę T-25A. Do 1978 roku produkowano także wariant T25A1 — z daszkiem brezentowym.
W latach 1977–1979 przeszedł kolejną modernizację, m.in. zmieniono skrzynię biegów zamieniając dwie dźwignie zmiany biegów na jedną dźwignię. Wprowadzono trzy warianty wyposażenia oznaczone jako:
Lata 1980—1990 to okres wprowadzania przez fabrykę wielokrotnych zmian konstrukcyjnych w podzespołach ciągnika. Wśród nich można wymienić zmianę sterowania skrzynią biegów z jednej dźwigni na dwie dźwignie, zmiana przełożeń skrzyni biegów (układ biegów nieparzyście na parzyście), zmiany alternatora i instalacji elektrycznej oraz zmiany w częściach (np. zmiana rozmiarów gwintów). Zaprojektowano rozwiązanie podnośnika z regulacją automatyczną, jako wyposażenie opcjonalne. Ciągnik importowano do Polski drogą kolejową, cena zakupu i dostępność przedstawiała się korzystniej od rodzimego Ursusa C-330. Wersja eksportowa była wyposażona w inny układ filtrów paliwa oraz reflektory. Pewna liczba ciągników powstawała w Polsce w prywatnych zakładach z importowanych podzespołów.
Historia po roku 1990 jest mało znana i opisana. Zaprojektowano ciągnik T-30 z przednim napędem. Po 1990 roku wprowadzono świece żarowe w głowicy (wcześniej podgrzewacz w kolektorze ssącym), zmieniono głowice i tłoki (inny kształt komory spalania), zmieniono pompę wtryskową i sposób jej montażu. W późniejszym okresie zastosowano silnik D-120 z pełnoprzepływowym puszkowym filtrem oleju. W układzie napędowym zastosowano hamulce tarczowe.
W Polsce znany pod marką Leda. Główne różnice polegały na zmianach kosmetycznych deski rozdzielczej i nadwozia oraz zastosowania kabiny polskiej produkcji.
Od 1994 roku produkowany ponownie w Charkowie pod nazwą HTZ-2511 (ХТЗ-2511) oraz w wariancie z mocniejszym silnikiem Deutz HTZ-3510. Główne różnice to bardziej kompaktowy kształt maski, zbiornik paliwa pomiędzy silnikiem a kabiną, zmieniony kształt kabiny, silnik D-120, hydrostatyczny układ kierowniczy.
Do 2002 roku produkowano we Włodzimierzu pod nazwą VTZ (ВТЗ), następnie pod nazwą Agromasz, jako następca modelu T-30. Pewna liczba ciągników została sprzedana w Polsce pod marką Pronar Żubroń.
Charakterystyka.
Konstrukcję ciągnika oparto na wcześniejszym modelu DT-20. Silnik D-21 chłodzony powietrzem, dwucylindrowy, z bezpośrednim wtryskiem paliwa, częściowo zunifikowany ze silnikiem D-144 ciągnika T-40, charakteryzuje się niskim zużyciem paliwa i łatwą obsługą. Zastosowano jednotarczowe sprzęgło suche, często krytykowane za brak drugiego stopnia WOM. Pomiędzy sprzęgłem a skrzynią biegów znajduje się korpus przedłużający z łącznikiem wałów. Skrzynia biegów posiada nowatorskie rozwiązanie w postaci wałów ułożonych poprzecznie. Napęd z silnika trafia na mechanizm nawrotu będący przekładnią kątową z parą trzech kół zębatych, następnie napęd przechodzi przez trzybiegową przekładnię, aby poprzez dwubiegowy reduktor trafić na mechanizm różnicowy. Dodatkowa przekładnia redukcyjna, napędzana z wału wejściowego skrzyni biegów pozwala na uzyskanie czwartego biegu zredukowanego (pełzającego) wyłącznie do przodu. Napęd na koła tylne przekazywany jest przez zwolnice portalowe, które można obracać umożliwiając zmianę prześwitu w trzech położeniach. Hamulce typu taśmowego, sterowane mechanicznie. 
Przednia oś o przekroju okrągłym pozwala na zmianę rozstawu kół oraz zmianę prześwitu w trzech położeniach. Układ kierowniczy, krytykowany za nietrwałe wykonanie, umożliwia przezbrojenie ciągnika do długotrwałej jazdy tyłem.
Układ hydrauliczny z pompą napędzaną niezależnie, z dwusekcyjnym rozdzielaczem i niewielkim zbiornikiem na olej hydrauliczny (w Polsce zamiast oleju hydraulicznego zalecano stosowanie oleju silnikowego) pozwala na podnoszenie maszyny zaczepianej o masie do 600 kg.
Ciągnik fabrycznie nie był przystosowany do instalacji pneumatycznej. W Polsce opcjonalnie był doposażany w układ pneumatyczny z podzespołów produkcji krajowej.
Trzypunktowy układ zawieszania kat. 2 wg ISO. Krzyżowy układ odciągów uważany jest za niewygodny i często jest przerabiany na odciągi boczne. Siłownik dwustronnego działania umożliwia podniesienie ciągnika w sytuacjach awaryjnych.
Różnice wynikające z różnicy standardów pomiędzy ZSRR a Polską sprawiły, że ciągnik ten nie był przystosowany do ciągnięcia przyczepy, m.in. przez brak górnego zaczepu transportowego, brak układu hamulców pneumatycznych, inny gatunek oleju w hydraulice i odmienny standard połączeń gniazda przyczepy.
Ciągnik ten jest ceniony głównie przez ekonomiczną eksploatację, tanie części oraz szczelną kabinę. Do wad zalicza się często niską jakość części zamiennych, dość nietypową konstrukcję niektórych podzespołów oraz trudności w naprawach będące skutkiem braku wiedzy technicznej (brak instrukcji napraw w języku polskim).

</doc>
<doc id="740200" url="https://pl.wikipedia.org/wiki?curid=740200" title="Herb Toronto">
Herb Toronto

Herb miasta Toronto został zaprojektowany przez Głównego Herolda Kanady, Roberta Watta, po połączeniu miasta z przedmieściami w 1998.

</doc>
<doc id="740204" url="https://pl.wikipedia.org/wiki?curid=740204" title="Ruch Młodych LPR">
Ruch Młodych LPR



</doc>
<doc id="740207" url="https://pl.wikipedia.org/wiki?curid=740207" title="Możdżeń">
Możdżeń

Możdżeń – parzysty wyrostek kości czołowej czaszki krętorogich, z którego wyrasta róg.
Możdżeń zbudowany jest z kości, w dolnej swej części łączy się z kością czołową, podczas gdy rośnie do góry, powodując uwypuklenie skóry. Osiąga w ten sposób kilkanaście cm. Pokrywa go skóra porośnięta włosa, które z czasem zanikają. Powyżej rośnie róg.

</doc>
<doc id="740209" url="https://pl.wikipedia.org/wiki?curid=740209" title="William Pitt (1. hrabia Chatham)">
William Pitt (1. hrabia Chatham)

William Pitt, 1. hrabia Chatham (ur. 15 listopada 1708 w Londynie, zm. 11 maja 1778 w Hayes, Kent) – brytyjski polityk z partii Wigów. Często zwany Williamem Pittem starszym (William Pitt the Elder), by odróżnić go od jego syna Williama Pitta młodszego (William Pitt the Younger), który był premierem w latach 1783-1801 i ponownie 1804-1806.
Jego dziadkiem był przedsiębiorca Thomas Pitt (1653 - 1726), a ojcem Robert. William Pitt rozpoczął swoją karierę polityczną jako jeden z tzw. "Patriot Boys". Otwarcie krytykował politykę, jaką prowadził premier Robert Walpole, jako zbyt mało "patriotyczną". Król Jerzy II Hanowerski bardzo Pitta nie lubił, ponieważ ten tropił wszelkie przejawy poświęcania interesów brytyjskich dla interesów "podławego elektoratu" hanowerskiego.
Pitt grał pierwsze skrzypce w rządzie księcia Newcastle. Bez odwagi, wytrwałości i pomysłowości Pitta wojna siedmioletnia prawdopodobnie nie zakończyłaby się dla Wielkiej Brytanii zwycięstwem. Pitt był czołowym zwolennikiem sojuszu z Fryderykiem Wielkim.
William Pitt był sekretarzem stanu w czasie wojny siedmioletniej, a potem premierem Wielkiej Brytanii. Z powodu talentu oratorskiego Pitta nazywano "Wielkim Posłem" "(Great Commoner)".
Amerykańskie miasto Pittsburgh otrzymało nazwę na jego cześć.

</doc>
<doc id="740212" url="https://pl.wikipedia.org/wiki?curid=740212" title="Przerwana lekcja muzyki (film)">
Przerwana lekcja muzyki (film)

Przerwana lekcja muzyki (ang. "Girl, Interrupted") – niemiecko-amerykański psychologiczny dramat filmowy w reżyserii Jamesa Mangolda z 1999 r. Film został zrealizowany na podstawie autobiograficznej powieści Susanny Kaysen.
Opis fabuły.
Akcja filmu rozgrywa się pod koniec lat sześćdziesiątych. Susanna po próbie samobójczej zostaje umieszczona przez swoich rodziców w szpitalu psychiatrycznym. Jest wrażliwą dziewczyną, która ma problemy związane z okresem dojrzewania. Niestabilna emocjonalnie, nie wie, co chce robić w życiu, w związku z tym jako jedyna z całej szkoły nie idzie na studia; często uprawia seks z przypadkowymi mężczyznami, również z nauczycielem, czy wreszcie jest zdolna do połknięcia fiolki aspiryny i popicia butelką wódki. Rozpoznane zostaje u niej występowanie osobowości borderline. W szpitalu Susanna zaprzyjaźnia się z socjopatką Lisą. Razem uciekają. Dochodzi jednak do tragedii.
Ścieżka dźwiękowa.
Źródło:.

</doc>
<doc id="740214" url="https://pl.wikipedia.org/wiki?curid=740214" title="Jacek Olgierd Kurski">
Jacek Olgierd Kurski



</doc>
<doc id="740220" url="https://pl.wikipedia.org/wiki?curid=740220" title="Timaszowsk">
Timaszowsk

Timaszowsk () – miasto w Rosji, w Kraju Krasnodarskim, centrum administracyjne rejonu timaszowskiego.
Miasto położone 68 km od Krasnodaru, przy linii kolejowej Batajsk–Krasnodar.
Założone w 1794 przez kozaków kubańskich z timaszowskiego kurzenia przeniesionych tu z Siczy, od 30 grudnia 1966 status miasta.
Wojsko.
W mieście stacjonuje dowództwo i sztab 39 Samodzielnej Brygady Kolejowej.

</doc>
<doc id="740229" url="https://pl.wikipedia.org/wiki?curid=740229" title="Oczodoły">
Oczodoły



</doc>
<doc id="740237" url="https://pl.wikipedia.org/wiki?curid=740237" title="Twarde prawo, ale prawo">
Twarde prawo, ale prawo



</doc>
<doc id="740240" url="https://pl.wikipedia.org/wiki?curid=740240" title="Charles Watson-Wentworth">
Charles Watson-Wentworth

Charles Watson-Wentworth (ur. 13 maja 1730, zm. 1 lipca 1782 w Londynie) – wigowski polityk brytyjski, dwukrotny premier Wielkiej Brytanii. Zgromadził się wokół niego tak zwany „Stary Kadłub Wigów”, w którym znaczną rolę odgrywał Edmund Burke.
Był synem Thomasa Watsona-Wentwortha, 1. markiza Rockingham, i lady Mary Finch, córki 2. hrabiego Nottingham. Wychowywał się w rodzinnym Wentoworth Woodhouse w południowym Yorkshire. Wykształcenie odebrał w Westminster School oraz w St John’s College na Uniwersytecie Cambridge. W 1746 r. zaciągnął się do armii księcia Cumberland, która tłumiła powstanie jakobitów.
Do 1733 r. pisany jako "Czcigodny Charles Watson-Wentworth", od 1733 od 1746 "wicehrabia Higham", od 1746 "hrabia Malton".
Po śmierci ojca w 1750 r. odziedziczył tytuł 2. markiza Rockingham i zasiadł w Izbie Lordów. Był wówczas znany jako wielki amator wyścigów konnych. Nawet kiedy stanął na czele brytyjskiego rządu, nie widział powodu, by w czasie np. ciężkiego kryzysu gabinetowego nie mógł pojechać oglądać ulubionych wyścigów.
Już w 1751 r. został "Lord of the Bedchamber" króla Jerzego II. W 1761 r. otrzymał Order Podwiązki. Stanowisko na dworze królewskim utracił w 1762 r., po tzw. „masakrze pelhamowskich niewiniątek”. Niedługo potem Rockingham stał się liderem opozycyjnej wobec rządu George’a Grenville’a grupy wigowskich polityków.
Pozbawiony oparcia w parlamencie gabinet Grenville’a upadł w 1765 r. Dzięki namowom księcia Cumberland, król Jerzy III powierzył misję tworzenia rządu Rockinghamowi. Nowy rząd uchylił "Stamp Act" z 1765 r., który nakładał wyższe podatki na brytyjskie kolonie. Konflikty między członkami gabinetu doprowadziły jednak do jego upadku w 1766 r.
Następne 16 lat Rockingham spędził jako polityk opozycji. Popierał żądania amerykańskich kolonii i krytykował politykę rządu lorda Northa podczas wojny o niepodległość USA. Po upadku gabinetu Northa w 1782 r. Rockingham ponownie został premierem. Na tym stanowisku rozpoczął negocjacje zmierzające do zakończenia wojny ze Stanami Zjednoczonymi. Zmarł jednak po 14 tygodniach urzędowania w lipcu 1782 r.
Nigdy się nie ożenił i nie pozostawił potomstwa. Wszystkie jego tytuły parowskie wygasły wraz z jego śmiercią.

</doc>
<doc id="740244" url="https://pl.wikipedia.org/wiki?curid=740244" title="Sosnówka (województwo opolskie)">
Sosnówka (województwo opolskie)

Sosnówka (niem. "Kieferkretscham") – wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="740253" url="https://pl.wikipedia.org/wiki?curid=740253" title="Czajkowski">
Czajkowski



</doc>
<doc id="740255" url="https://pl.wikipedia.org/wiki?curid=740255" title="Biełorieczensk">
Biełorieczensk

Biełorieczensk () – miasto w Rosji, w Kraju Krasnodarskim, centrum administracyjne rejonu biełorieczenskiego.
Miasto położone jest nad rzeką Biełą, 90 km od Krasnodaru i 12 km od Majkopa, przy linii kolejowej Armawir-Tuapse, na przedgórzu. Miejscowość założona w 1861/1862 przez kozaków kubańskich, od 1958 status miasta.
Nauka i oświata.
W mieście znajduje się filia Adygiejskiego Uniwersytetu Państwowego.

</doc>
<doc id="740267" url="https://pl.wikipedia.org/wiki?curid=740267" title="Frederick North (2. hrabia Guilford)">
Frederick North (2. hrabia Guilford)

Frederick North (ur. 13 kwietnia 1732 w Londynie, zm. 5 sierpnia 1792 tamże) – znany jako lord North, premier Wielkiej Brytanii w latach 1770–1782. Był premierem podczas rewolucji amerykańskiej.
Życiorys.
Lord North urodził się w londyńskiej dzielnicy Piccadilly jako najstarsze z sześciorga dzieci. Jego ojcem był Francis North, 1. hrabia Guilford, a matką lady Lucy Montagu, córka 1. hrabiego Halifaksu. Inne dzieci pochodziły z drugiego małżeństwa Guilforda. North miał rodzoną siostrę Lucy, której rodzina miała się wyrzec, ponieważ poślubiła kupca, lecz brak dowodów na takie postępowanie ze strony rodziny Northów.
Wykształcony w Eton College w latach 1742–1748 i w Trinity College na Uniwersytecie Oksfordzkim, gdzie w 1750 r. otrzymał tytuł MA ("master of Arts" = magister). Po opuszczeniu Oksfordu podróżował po Europie, odwiedzając Lipsk, gdzie studiował pewien czas na Uniwersytecie. Odwiedził Wiedeń, Mediolan i Paryż. Do Anglii powrócił w 1753 r.
W latach 1754–1790 zasiadał w Izbie Gmin jako reprezentant okręgu Banbury. Swoją pierwszą mowę w parlamencie wygłosił 1 grudnia 1757 r. na otwarciu nowej sesji parlamentu. 2 czerwca 1759 r. został młodszym lordem skarbu w rządzie księcia Newcastle. W 1766 r. został jednym z płacmistrzów armii i został powołany do Tajnej Rady.
Pierwszym ważnym urzędem w karierze Northa był urząd kanclerza skarbu, który objął w grudniu 1767 r. Równocześnie został przewodniczącym Izby Gmin. Zdolny i ambitny minister, stronnik króla Jerzego III, szybko piął się po szczeblach kariery. Po rezygnacji księcia Grafton ze stanowiska premiera, North stanął 28 stycznia 1770 r. na czele rządu Jego Królewskiej Mości. Na stanowisku premiera prowadził nieudolną politykę w stosunku do kolonii amerykańskich, czym spowodował ich bunt i wojnę o niepodległość, która zakończyła się klęską Wielkiej Brytanii. O upadku jego rządu przesądziła klęska pod Yorktown w 1781 r. Izba Gmin wyraziła wówczas wotum nieufności wobec gabinetu Northa, co było pierwszym takim przypadkiem w historii brytyjskiego parlamentaryzmu. North zrezygnował z urzędu 20 marca 1782 r.
Do władzy North powrócił 2 kwietnia 1783 r., kiedy został ministrem spraw wewnętrznych (był nim do 19 grudnia 1783 r.) w gabinecie księcia Portland. Portland był jednak tylko figurantem – właściwą władzę sprawowali North i lider radykalnego skrzydła wigów, Charles James Fox (stąd gabinet ten nosi nazwę "Fox-North Coalition"). Rząd upadł już w grudniu 1783 r.
W latach 1771–1792 był prezesem Founding Hospital w Londynie. W 1772 r. został kanclerzem Uniwersytetu Oksfordzkiego, w 1774 r. lordem namiestnikiem Somerset. Od 1772 r. był kawalerem Orderu Podwiązki. W 1778 r. został lordem strażnikiem Pięciu Portów.
Z powodu postępującej ślepoty zrezygnował w 1790 r. z miejsca w Izbie Gmin. W tym samym roku zmarł jego ojciec i North zasiadł w Izbie Lordów jako 2. hrabia Guilford. Zmarł dwa lata później i został pochowany w kościele Wszystkich Świętych we Wroxton w Oxfordshire.
Rodzina.
20 maja 1756 r. poślubił Anne Speke (ok. 1741–1797), córkę George’a Speke’a. Frederick i Anne mieli razem trzech synów i dwie córki:

</doc>
<doc id="740268" url="https://pl.wikipedia.org/wiki?curid=740268" title="David Cecil (pisarz)">
David Cecil (pisarz)

Edward Christian David Gascoyne-Cecil (ur. 9 kwietnia 1902, zm. 1 stycznia 1986) – brytyjski arystokrata, pisarz i krytyk literacki, młodszy syn Jamesa Gascoyne-Cecila, 4. markiza Salisbury i lady Cicely Gore, córki 5. hrabiego Arran. Jego starszym bratem był Robert Gascoyne-Cecil, 5. markiz Salisbury.
Wykształcenie odebrał w Eton College i w Christ Church w Oksfordzie. W 1947 roku został profesorem retoryki na Gresham College. Rok później został profesorem literatury angielskiej na Uniwersytecie w Oksfordzie i był nim do 1970 roku. Był również członkiem literackiej grupy Inklingów (do której należeli m.in. John Ronald Reuel Tolkien, Charles Williams czy Clive Staples Lewis). Został odznaczony orderem Companions of Honour.
13 października 1932 roku poślubił Rachel MacCarthy, córkę krytyka literackiego, sir Desmonda MacCarthy’ego. David i Rachel mieli razem dwóch synów i córkę:
Wydana w 1939 roku książka "Młody Melbourne" ("The Young Melbourne"), pierwsza z dwóch biografii XIX-wiecznego brytyjskiego premiera, lorda Melbourne’a, była jedną z ulubionych książek amerykańskiego prezydenta, Johna F. Kennedy’ego.

</doc>
<doc id="740273" url="https://pl.wikipedia.org/wiki?curid=740273" title="Kościół w Słomnikach">
Kościół w Słomnikach



</doc>
<doc id="740276" url="https://pl.wikipedia.org/wiki?curid=740276" title="Haldir (wódz Haladinów)">
Haldir (wódz Haladinów)



</doc>
<doc id="740282" url="https://pl.wikipedia.org/wiki?curid=740282" title="Jack O’Neill">
Jack O’Neill

Jonathan „Jack” O’Neill – fikcyjna postać serii "Gwiezdne wrota" grana w filmie "Gwiezdne wrota" przez Kurta Russella, a w serialu "Stargate SG-1" przez Richarda Deana Andersona. Przez pierwsze 7 sezonów O’Neill jako pułkownik Sił Powietrznych Stanów Zjednoczonych pełni obowiązki dowódcy grupy SG-1. Po awansie do stopnia generała brygady("patrz:" generał brygady) pełni funkcje dowódcy jednostki SGC. W sezonie dziewiątym zostaje promowany do stopnia generała dywizji ("patrz:" generał major) i przeniesiony do Waszyngtonu. W dwóch ostatnich sezonach serialu Stargate SG-1 pojawia się czterokrotnie. Postać ta pojawia się dodatkowo w filmie oraz trzech pierwszych sezonach serialu i epizodycznie w serialu .
Historia postaci.
Jako pułkownik Sił Powietrznych Stanów Zjednoczonych i weteran operacji specjalnych został powołany do udziału w projekcie jako dowódca oddziału. Zgorzkniały z powodu utraty syna (który śmiertelnie postrzelił się z broni służbowej ojca), Jack godzi się na prawdopodobnie samobójczą misję przejścia przez gwiezdne wrota. Wraz z drużyną dociera na Abydos. Tam pomaga w pokonaniu Ra i uwolnieniu miejscowej ludności od jego tyranii.
W serialu Gwiezdne wrota SG-1 po powołaniu SGC zostaje mianowany dowódcą oddziału SG-1, którą dowodzi nieprzerwanie przez siedem lat trwania programu. W ciągu tego czasu m.in. dwukrotnie zostaje nosicielem symbionta, dwukrotnie zostaje mu zgrana do mózgu wiedza starożytnych oraz zostaje wystawiony na działanie „postarzających replikatorów”. Dzięki pozyskanej w ten sposób wiedzy za pierwszym razem, jako pierwszy człowiek na Ziemi, odwiedził obcą galaktykę – rodzinną planetę Asgard. Drugim razem – pomaga w odnalezieniu placówki starożytnych na Antarktydzie oraz, dzięki posiadania genu starożytnych, broni Ziemi przed nalotem floty Anubisa. Po świadomym narażeniu życia związanego z pobraniem ilości wiedzy przekraczającej ludzkie możliwości zostaje zahibernowany w posterunku starożytnych na Antarktydzie. Z opresji ratuje go Thor, a Jack jeszcze przed utratą reszty wiedzy opracowuje broń przeciwko replikatorom. Za narażenie życia w obronie ludzkości zostaje awansowany do stopnia generała brygady obejmuje dowództwo nad SGC, swoją funkcję przewodniczenia SG-1 przekazując Samancie Carter. Od ósmego sezonu w SGC pojawia się gościnnie.
W ósmym i dziewiątym sezonie występuje wiele nawiązań do romantycznych uczuć między O’Neillem i Samanthą Carter, jednak ich związek nigdy nie został skonsumowany, poza alternatywną rzeczywistością.
W pierwszym odcinku – Wynurzenie (1) przybywa na stację Antarktyda wraz z majorem Johnem Sheppardem. W dalszych odcinkach pojawia się epizodycznie, głównie w pierwszym i trzecim sezonie .

</doc>
<doc id="740283" url="https://pl.wikipedia.org/wiki?curid=740283" title="Bajki dla potłuczonych">
Bajki dla potłuczonych

Bajki dla potłuczonych – program kabaretu Potem, głównie autorstwa Władysława Sikory, będący zbiorem skeczy przedstawiających interpretacje popularnych baśni.
Oprócz Władysława Sikory autorami tekstów są pozostali członkowie kabaretu Potem – Joanna Kołaczkowska, Dariusz Kamys oraz Andrzej Kłos i Janusz Rewers, a głównym autorem muzyki – Adam Pernal. Program jest wymieniany jako jeden z najlepszych w dorobku Kabaretu Potem.
Skecze i piosenki tworzące program nagrany jako spektakl telewizyjny:
Niektóre skecze wchodzące w skład zbioru nie zostały nagrane, np. Czarownik Zuzu lub Wykład o średniowieczu. Piosenki Kłopoty Calineczki, Kaj uwięziony i Ballada o brzydkim kaczątku znalazły się również na kasetach magnetofonowych „Piosenki kabaretu Potem” i „Kabaret Potem i Przyjaciele”.
Premiera programu miała miejsce w Teatrze Rampa w 1991 roku. Program został wydany na VHS przez Telewizję Polską. Nagranie pochodzi z 1994 roku i trwa 55 minut, zawierając oprócz programu głównego dodatkowe skecze i piosenki oraz komentarze. DVD wydano w 2003.
Zaprezentowany w 1991 roku program jest określany jako szczytowe osiągnięcie kabaretu. Na siódmej edycji PaKI zaprezentowany został m.in. skecz „Czerwony kapturek”. Kabaret Potem już wcześniej był laureatem, ale w ramach kolejnej nagrody na siódmej edycji festiwalu w 1991 roku, mógł nagrać swój program w studiu telewizyjnym. Od tego czasu wzrosła popularność tego kabaretu. Nina Terentiew zaproponowała nagranie „Bajek...”, ale Sikora zadecydował o wyborze wcześniejszego programu – „Z Kolbergiem przez świat”. Ostatecznie jednak później nagrano również „Bajki dla potłuczonych” wystawione w Teatrze Lubuskim. „Bajki dla potłuczonych” zostały przedstawione jako impreza towarzysząca kolejnej PaKI w 1992 roku, a Potem ponownie został laureatem przeglądu. Utwory z programu zostały również wytypowane do koncertu finalistów 33 edycji PaKI w 2017 roku.
Według autora tekstów „Bajek dla potłuczonych”, Władysława Sikory, przez samych wykonawców były one uważane za infantylne. Skecze zebrane w tym programie komizm opierają na łamaniu schematów z epiki rycerskiej i baśni. Jako takie są przykładem antybaśni, czyli modernistycznej gry literackiej polegającej na odwróceniu tradycyjnych motywów. Przykładowo, wbrew baśniowym konwencjom królewna była brzydka. W odróżnieniu od klasycznych baśni, gdzie czasem pojawiają się wątki niebezpieczeństwa i smutku, w celu nauczenia dzieci konfrontacji z takimi elementami życia, bajki kabaretu Potem oparte na smutnych motywach, np. Dziewczynki z zapałkami neutralizowały ten wydźwięk, utrzymując je w tonie niepoważnym. Jako takie są określane jako przeznaczone wyłącznie dla osób dorosłych, już znających konwenanse kulturowe. Komizmowi opartemu na zderzeniu stereotypów służy także używanie wulgaryzmów kontrastujących z etosem rycerskim. Podobne motywy pojawiały się również w skeczach powstałych później, a kabaretowi Potem przypisuje się ważną rolę w przełamaniu skojarzenia polskich kabaretów z lat 80. XX w. jako przede wszystkim pola do satyry politycznej. Z drugiej strony przywoływane jest powiązanie stylistyczne z Bajkami dla dorosłych emitowanymi w polskiej telewizji w latach 70. XX w.
Na motywach programu powstał spektakl „Złanocki, czyli bajki dla potłuczonych” Adama Pernala i Michała Kowalczyka w reżyserii Jerzego Jana Połońskiego mający prapremierę w chorzowskim Teatrze Rozrywki 11.04.2014.

</doc>
<doc id="740284" url="https://pl.wikipedia.org/wiki?curid=740284" title="Oligarchia Wigów">
Oligarchia Wigów

Oligarchia Wigów ("Whig Supremacy") - 45-letni okres historii Wielkiej Brytanii (1715-1762), w czasie którego władzę dzierżyli Wigowie (Whig Party) - partia, z której wywodzili się potem XIX-wieczni liberałowie brytyjscy.
Premierzy brytyjscy czasów Oligarchii Wigów:

</doc>
<doc id="740285" url="https://pl.wikipedia.org/wiki?curid=740285" title="Kinga Baran">
Kinga Baran

Kinga Baran (ur. 29 kwietnia 1982 w Łodzi) – polska siatkarka, grająca na pozycji rozgrywającej.
Przez kilka lat używała nazwiska po mężu – Bąk, w 2014 powróciła do nazwiska panieńskiego.

</doc>
<doc id="740289" url="https://pl.wikipedia.org/wiki?curid=740289" title="Ubstadt-Weiher">
Ubstadt-Weiher

Ubstadt-Weiher – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, Leży ok. 25 km na północny wschód od Karlsruhe, przy autostradzie A5, drodze krajowej B3 i linii kolejowej Mannheim – Karlsruhe.
Współpraca.
Miejscowości partnerskie:

</doc>
<doc id="740290" url="https://pl.wikipedia.org/wiki?curid=740290" title="Tina Lipicer">
Tina Lipicer



</doc>
<doc id="740296" url="https://pl.wikipedia.org/wiki?curid=740296" title="Waldbronn">
Waldbronn

Waldbronn – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży nad Alb, ok. 10 km na południe od Karlsruhe.
Współpraca.
Miejscowości partnerskie:

</doc>
<doc id="740304" url="https://pl.wikipedia.org/wiki?curid=740304" title="Walzbachtal">
Walzbachtal

Walzbachtal – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży w Kraichgau, ok. 15 km na wschód od Karlsruhe, przy drodze krajowej B293.

</doc>
<doc id="740305" url="https://pl.wikipedia.org/wiki?curid=740305" title="Pióro do pisania">
Pióro do pisania



</doc>
<doc id="740312" url="https://pl.wikipedia.org/wiki?curid=740312" title="Igor Netto">
Igor Netto

Igor Aleksandrowicz Netto (ros. Игорь Александрович Нетто, ur. 9 stycznia 1930 w Moskwie, zm. 30 marca 1999 tamże) – rosyjski piłkarz występujący na pozycji pomocnika, wielokrotny reprezentant Związku Radzieckiego, zdobywca złotych medali na igrzyskach olimpijskich w 1956 i mistrzostwach Europy w 1960, trener piłkarski.
Kariera piłkarska.
Po występach w drużynie juniorów moskiewskiego stadionu „Młodych pionierów” w 1949 trafił do Spartaka Moskwa, jednego z najlepszych klubów radzieckiej ekstraklasy. W zespole tym pozostał do końca kariery. Wkrótce po przybyciu do Spartaka stał się jednym z jego kluczowych graczy. Przez wiele kolejnych sezonów prowadził grę zespołu, przyczyniając się do zdobycia 5 tytułów mistrza ZSRR (1952, 1953, 1956, 1958, 1962) i 3 razy Pucharu ZSRR (1950, 1958, 1963). Do 1966 rozegrał w barwach Spartaka 367 meczów, strzelając 37 bramek.
Jako utalentowany młody zawodnik stał się w połowie lat 50. liderem radzieckiej reprezentacji, która w tym czasie rozpoczynała swe międzynarodowe występy. W 1952 wziął udział w igrzyskach olimpijskich w Helsinkach. 4 lata później, już jako kapitan "Sbornej", sięgnął po złoty medal igrzysk w Melbourne, zaś w 1960 doprowadził drużynę radziecką do zdobycia pierwszego w historii mistrzostwa Europy. Uczestniczył również w meczach mistrzostw świata w 1958 i 1962. Z drużyną ZSRR pożegnał się 16 maja 1965 w meczu z reprezentacją Austrii. Ogółem w latach 1952-1965 rozegrał 54 mecze oraz strzelił 4 bramki dla "Sbornej".
Powszechnie uważany jest za jednego z najwybitniejszych zawodników w historii radzieckiej piłki nożnej.
Kariera trenerska.
Przez wiele lat pracował jako trener, jednak osiągnięciami w pracy szkoleniowej nie dorównał nigdy swoim sukcesom odniesionym jako zawodnik. Pracował na Cyprze i w Grecji, przez pewien czas prowadził reprezentację Iranu. Najdłużej związany był ze Spartakiem Moskwa, gdzie szkolił młodych zawodników w szkółce piłkarskiej.

</doc>
<doc id="740313" url="https://pl.wikipedia.org/wiki?curid=740313" title="Weingarten (Baden)">
Weingarten (Baden)

Weingarten (Baden) – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży ok. 10 km na północny wschód od Karlsruhe, przy autostradzie A5, drodze krajowej B3 i linii kolejowej Mannheim – Karlsruhe.

</doc>
<doc id="740314" url="https://pl.wikipedia.org/wiki?curid=740314" title="II LO w Krakowie">
II LO w Krakowie



</doc>
<doc id="740315" url="https://pl.wikipedia.org/wiki?curid=740315" title="William Petty (2. hrabia Shelburne)">
William Petty (2. hrabia Shelburne)

William Petty (ur. 2 maja 1737 w Dublinie, Irlandia, zm. 7 maja 1805 w Londynie) – brytyjski wojskowy i polityk stronnictwa Wigów.
Wczesne lata życia.
Urodził się jako William FitzMaurice. Jego ojcem był John FitzMaurice, młodszy syn 1. hrabiego Kerry. Jego matką była Anne Petty, córka Williama Petty’ego. Po śmierci swoich szwagrów John odziedziczył rodowe posiadłości Pettych i zmienił nazwisko na „Petty”. W 1751 r. został wicehrabią FitzMaurice, a w 1753 r. hrabią Shelburne. Od 1753 r. William, jako jego najstarszy syn, używał tytułu grzecznościowego „wicehrabiego FitzMaurice”.
Przyszły premier dzieciństwo spędził w południowej Irlandii. W 1755 r. rozpoczął studia w Christ Church na Uniwersytecie Oksfordzkim. Po ukończeniu studiów zaciągnął się do armii. W czasie wojny siedmioletniej służył w regimencie generała Wolfe’a (20 pułk piechoty) i wyróżnił się w bitwie pod Minden 1 sierpnia 1759 r. W 1760 r. lord FitzMaurice został adiutantem króla Jerzego II.
Kariera polityczna.
W 1760 r. został wybrany do Izby Gmin jako reprezentant okręgu Wycombe, ale już w 1761 r. odziedziczył tytuł 2. hrabiego Shelburne i zasiadł w Izbie Lordów. W 1763 r. został pierwszym lordem handlu w gabinecie George’a Grenville’a, ale rychło zrezygnował z tego stanowiska, kiedy nie udało mu się przekonać premiera do powołania do rządu Williama Pitta Starszego. W 1766 r. Pitt został premierem i powierzył Shelburne’owi tekę ministra południowego departamentu. Krytykowany jednak przez innych członków gabinetu oraz króla Jerzego III za swą politykę wobec amerykańskich kolonii, Shelburne podał się do dymisji w 1768 r.
Shelburne powrócił do gabinetu w 1782 r., kiedy został ministrem spraw wewnętrznych w gabinecie lorda Rockinghama. Po rychłej śmierci Rockinghama w lipcu 1782 r. Shelburne stanął na czele rządu. Nie poparli go jednak radykalni wigowie Charlesa Jamesa Foxa, którzy przeszli do opozycji. W 1783 r. Fox zawarł koalicję z lordem Northem, co spowodowało w kwietniu 1783 r. upadek gabinetu Shelburne’a.
Kiedy premierem został w grudniu 1783 r. William Pitt Młodszy, Shelburne nie otrzymał żadnego stanowiska. W 1784 r. otrzymał natomiast tytuł 1. markiza Lansdowne. Od 1782 r. był kawalerem Orderu Podwiązki. Zmarł w 1805 r.
Rodzina.
3 lutego 1765 r. w Londynie poślubił lady Sophię Carteret (26 sierpnia 1745 – 5 stycznia 1771), córkę Johna Cartereta, 2. hrabiego Granville, i lady Sophii Fermor, córki lorda Pomfreta. William i Sophia mieli razem jednego syna:
19 lipca 1779 r. w Londynie poślubił lady Louisę FitzPatrick (1755 – 7 sierpnia 1789), córkę Johna FitzPatricka, 1. hrabiego Upper Ossory, i lady Evelyn Leveson-Gower, córki 1. hrabiego Gower. William i Louisa mieli razem syna i córkę:

</doc>
<doc id="740319" url="https://pl.wikipedia.org/wiki?curid=740319" title="William Cavendish-Bentinck (3. książę Portland)">
William Cavendish-Bentinck (3. książę Portland)

William Henry Cavendish Cavendish-Bentinck (ur. 14 kwietnia 1738 w hrabstwie Nottinghamshire, zm. 30 października 1809 w Bulstrode Park w hrabstwie Buckinghamshire) – brytyjski arystokrata i polityk, dwukrotny premier Wielkiej Brytanii, w trakcie swojej kariery politycznej związany był zarówno z wigami, jak i z torysami.
Życiorys.
Przyszły premier był najstarszym synem Williama Bentincka, 2. księcia Portland, i lady Margaret Harley, córki 2. hrabiego Oxford i Mortimer. Od urodzenia nosił tytuł grzecznościowy „markiza Titchfield”. Nosił nazwisko „Bentinck”, które w 1801 r. zmienił na „Cavendish-Bentinck”. Wykształcenie odebrał w Westminster School oraz w Christ Church na Uniwersytecie Oksfordzkim. W 1761 r. został wybrany do Izby Gmin jako reprezentant okręgu Weobley. Po śmierci ojca w 1762 r. odziedziczył tytuł 3. księcia Portland i zasiadł w Izbie Lordów.
Portland był związany z arystokratycznym stonnictwem wigów kierowanym przez lorda Rockinghama. W jego pierwszym rządzie, w latach 1765–1766, Portland był Lordem Szambelanem. W drugim, w 1782 r., Lordem Namiestnikiem Irlandii. Po śmierci Rockinghama w sierpniu 1782 r. Portland związał się z grupą zwolenników Charlesa Jamesa Foxa i wraz z nimi odmówił przystąpienia do gabinetu lorda Shelburne’a.
W kwietniu 1783 r. Portland stanął na czele koalicyjnego gabinetu z tytułami pierwszego lorda skarbu i przewodniczącego Izby Lordów. Stanowisko Portlanda było czysto tytularne, a właściwa władza znalazła się w rękach Charlesa Jamesa Foxa i lorda Northa (stąd też rząd ten jest znany jako "Fox-North Coalition"). Gabinet pod nominalnym kierownictwem Portlanda upadł już w grudniu 1783 r.
W tym czasie podpisany został Pokój wersalski z 3 września 1783 r.
Książę Portland został w 1789 r. jednym z wiceprezesów London’s Foundling Hospital. W 1793 r. został jego prezesem. W tym czasie nastąpił jego rozłam z partią wigów, związany z niechętnym stosunkiem księcia wobec wydarzeń rewolucji francuskiej. W 1794 r. Portland został ministrem spraw wewnętrznych w rządzie Williama Pitta Młodszego. W 1801 r. został Lordem Przewodniczącym Rady, a w latach 1805–1806 był ministrem bez teki.
Po upadku Gabinetu Wszystkich Talentów w marcu 1807 r. Portland ponownie stanął na czele brytyjskiego rządu, ale faktyczna władza znowu znalazła się w rękach jego ministrów, m.in. Canninga, Castlereagha, Hawkesbury’ego i Percevala. W okresie urzędowania Portlanda Wielka Brytania zaangażowała się w wojnę na Półwyspie Iberyjskim.
Pod koniec 1809 r. pogarszający się stan zdrowia oraz konflikty pomiędzy ministrami, zwieńczone pojedynkiem Canninga z Castleraghem, sprawiły, że Portland podał się do dymisji. Zmarł niedługo później. Nowym premierem został Spencer Perceval.
Rodzina.
8 listopada 1766 r. poślubił lady Dorothy Cavendish (27 sierpnia 1750 – 3 czerwca 1794), córkę Williama Cavendisha, 4. księcia Devonshire, i lady Charlotte Boyle, córki 3. hrabiego Burlington. William i Dorothy mieli razem czterech synów i dwie córki:

</doc>
<doc id="740322" url="https://pl.wikipedia.org/wiki?curid=740322" title="Milan I Obrenowić">
Milan I Obrenowić

Milan, serb. "Милан" (ur. 22 sierpnia 1854 w Mărășești, zm. 11 lutego 1901 w Wiedniu) – książę Serbii w 1868–1882, panujący jako Milan II, następnie król w 1882–1889; z dynastii Obrenowiciów.
Życiorys.
Należał do dynastii Obrenowiciów. Był wnukiem brata Miłosza Obrenowicia i kuzynem swojego poprzednika Michała Obrenowicia. Urodził się na wygnaniu w Rumunii, jako syn księcia Milosza (1829–1861) i jego żony, mołdawskiej szlachcianki Marii Catargiu. 17 października 1875 poślubił 16-letnią Natalię Keszko, córkę Piotra Iwanowicza Keszki, mołdawskiego bojara i pułkownika w armii rosyjskiej, co owocowało podatnością królowej na wpływy rosyjskie. Para miała razem dwóch synów:
Małżeństwo okazało się nieszczęśliwe, Milan zdradzał Natalię m.in. z Jeanette Jerome (żoną lorda Randolpha Churchilla i matką Winstona Churchilla). Od 1886 para oficjalnie była w separacji.
W 1878 uzyskał niepodległość Serbii od Turcji. W 1882 roku przyjął tytuł królewski. Abdykował w kwietniu 1889 roku na rzecz małoletniego syna. Zmarł w 1901.

</doc>
<doc id="740323" url="https://pl.wikipedia.org/wiki?curid=740323" title="Gelendżyk">
Gelendżyk

Gelendżyk (ros. "Геленджик") – miasto w Rosji, w Kraju Krasnodarskim, popularny kurort na kaukaskim wybrzeżu Morza Czarnego.
Miasto położone 25 km na południowy wschód od Noworosyjska, nad Zatoką Gelendżycką. Aglomeracja wynosi około 116 tys. osób (2020).
3 tysiące lat p.n.e. pierwsze osadnictwo w tym rejonie, po którym pozostały ślady w postaci megalitycznych dolmenów. W IV wieku n.e. nad zatoką założona została grecka osada handlowa Torik (), potem miasta bizantyjskie Pagry i Jeptała. Później zamieszkana przez Adygejczyków, nazwa od tureckiego słowa „gelend-żyk”, co oznacza białą niewiastę.
Od XV wieku do 1829 w Imperium Osmańskim na mocy warunków pokoju w Adrianopolu w 1829 roku. W 1831 założona rosyjska osada Gelendżyk przez generała . W latach 1854–1857 w czasie wojny krymskiej zniszczony i dopiero w 1864 powstała wojskowa stanica Gelendżykskaja, od 1896 wielonarodowa wieś.
W 1900 otwarto tu pierwsze sanatorium, od 1907 kurort, w 1913 otwarto sanatorium dziecięce dla dzieci chorych na gruźlicę. Od 1915 status miasta.
W mieście rozwinął się przemysł materiałów budowlanych oraz spożywczy.
Rezydencja Prezydenta Rosji.
W styczniu 2021 opozycjonista rosyjski Aleksiej Nawalny opublikował film pt. "Pałac dla Putina" z wynikami śledztwa, w którym dowodzi, że koło uzdrowiska nad brzegiem morza znajduje się luksusowa rezydencja na powierzchni 7 tysięcy hektarów, o charakterze pałacowym, formalnie należąca do Federalnej Służby Bezpieczeństwa, a faktycznie do prezydenta Rosji, Władimira Putina. Władze rosyjskie dementują ten fakt.
Pierwsze informacje o tzw. kompleksie wypoczynkowym Putina pojawiły się pod koniec grudnia 2010 roku. W styczniu 2011 portal Русский Викиликс ("Russkij Wikiliks") opublikował kilkadziesiąt fotografii (zarówno zewnętrznych, jak i wewnętrznych) tego budynku, wykonanych, jak można sądzić z ich treści, przez pracowników prowadzących prace wykończeniowe.

</doc>
<doc id="740324" url="https://pl.wikipedia.org/wiki?curid=740324" title="Delegacja Kongresowa z Hawajów">
Delegacja Kongresowa z Hawajów



</doc>
<doc id="740328" url="https://pl.wikipedia.org/wiki?curid=740328" title="Funkcja przełączająca">
Funkcja przełączająca



</doc>
<doc id="740332" url="https://pl.wikipedia.org/wiki?curid=740332" title="Droga słuchowa">
Droga słuchowa

Droga słuchowa zawiera włókna dośrodkowe (aferentne) jak i odśrodkowe (eferentne). 
Droga słuchowa dośrodkowa - wstępująca.
Charakterystycznym dla drogi słuchowej dośrodkowej jest zachowanie na każdym jej etapie, projekcji tonotopowej, która jest odzwierciedleniem analizy częstotliwościowej dokonującej się na poziomie ślimaka. Począwszy od jąder ślimakowych występuje wielokrotne krzyżowanie się włókien nerwowych drogi słuchowej, co umożliwia obustronny odbiór informacji dźwiękowej.
Pierwszy neuron.
Pierwsze neurony drogi słuchowej, neurony dwubiegunowe, znajdują się w zwoju spiralnym ślimaka, znajdującym się w kanale Rosenthala (kanale spiralnym wrzecionka). Ich dendryty dochodzą do komórek słuchowych (rzęsatych). 
Wyróżniamy dwa typy neuronów: 
Neuromediatorem w synapsie aferentnej jest kwas glutaminowy. 
Aksony tworzą nerw ślimakowy ułożony w przednio-dolnej części przewodu słuchowego wewnętrznego. Nerw zbudowany jest z około 30 tys. włókien zmienilizowanych. Włókna z zakrętu podstawnego ślimaka tworzą część obwodową nerwu, a z zakrętu szczytowego układają się w centrum (tzw. zachowanie organizacji tonotopowej). Nerw ślimakowy będąc składnikiem nerwu przedsionkowo-ślimakowego, leży w przewodzie słuchowym wewnętrzny wraz z nerwem twarzowym, nerwem pośrednim, tętnicą błędnikową i żyłami błędnikowymi. Po jego opuszczeniu wnika do mózgowia w kącie mostowo-móżdżkowym.
Drugi neuron.
Przełączenie na drugi neuron następuje w jądrach ślimakowych (przednie i tylne) zlokalizowanych na granicy mostu i rdzenia przedłużonego. W jądrze ślimakowym przednim jeden akson dociera do jednej komórki zwojowej, w tylnym jeden akson łączy się z kilkoma komórkami jądra. Również na tym etapie zostaje zachowana organizacja tonotopowa. Zakrętowi podstawnemu ślimaka odpowiadają komórki położone grzbietowo, a zakrętowi szczytowemu komórki zlokalizowane brzusznie. Do tego poziomu droga słuchowa pozostaje nieskrzyżowana. 
Aksony jąder ślimakowych tworzą trzy prążki ślimakowe: przedni, pośredni i tylny. Wychodzące z jądra przedniego (dawna nazwa brzusznego) tworzą prążek przedni, którego włókna nerwowe biegną do jąder górnych oliwki po drugiej stronie mostu przechodząc po drodze przez ciało czworoboczne. Dalej z jąder górnych oliwki aksony tworzą wstęgę boczną biegnącą przez dwa jądra wstęgi bocznej do wzgórków dolnych śródmózgowia. 
Aksony neuronów wychodzących z jądra tylnego (dawna nazwa grzbietowe) tworzą prążek tylny, przechodzą na drugą stronę mostu i wnikają do wstęgi bocznej.
Wstęga boczna po opuszczeniu wzgórków dolnych śródmózgowia biegnie do ciała kolankowatego przyśrodkowego (zawzgórze).
Wszystkie składowe trzeciego neuronu (jądra oliwki górnej, wstęga boczna i wzgórek dolny) stanowią o obuusznym słyszeniu i lokalizacji dźwięków.
Czwarty neuron i ośrodki korowe.
W jądrze ciała kolankowatego przyśrodkowego dochodzi do przełączenia na czwarty neuron drogi słuchowej. Wypustki jądra przechodzą przez część podsoczewkową torebki wewnętrznej, tworzą promienistość słuchową, docierającą do warstwy IV pierwszorzędowego ośrodka korowego słuchu, znajdującego się w zakrętach poprzecznych Heschla, w tylno-górnej części zakrętu skroniowego górnego (pola 41, 42 według Brodmanna). Tutaj również zachowana jest projekcja tonotopowa. Zakrętowi szczytowemu ślimaka odpowiada tylna część pola korowego, zakrętowi podstawnemu przednia część.
Z komórek warstwy IV rozchodzą się połączenia do komórek warstwy III, skąd wychodzą dalej do drugorzędowego ośrodka słuchu (kojarzeniowego) i do strony przeciwnej przez ciało modzelowate.
Drugorzędowy ośrodek słuchu leży w dolnej części zakrętu skroniowego. Zachowana w nim projekcja tonotopowa ma układ odwrotny do ośrodka pierwszorzędowego.

</doc>
<doc id="740334" url="https://pl.wikipedia.org/wiki?curid=740334" title="Horodyscy herbu Korczak">
Horodyscy herbu Korczak

Horodyscy – polski ród szlachecki pieczętujący się herbem Korczak, który według Adama Bonieckiego miał pochodzić aż z trzech niezależnych gniazd, tj. z Horodyszcza w województwie wołyńskim, z Horodyszcza w ziemi chełmskiej oraz z Horodyszcza w powiecie samborskim w ziemi przemyskiej, przy czym wszyscy ci Horodyscy byli jednego herbu.
Możliwe że pierwotnym gniazdem tego rodu było jednak Horodyszcze w Ziemi Chełmskiej, albowiem Horodyscy stamtąd właśnie byli odnotowani w aktach grodzkich i ziemskich jako pierwsi i to już w XV w.
W związku z licznym rozrodzeniem poszczególne linie używały dla identyfikacji następujących przydomków: "Abramowicz", "Bratko", "Jadwiszczak", "Kamatiak", "Maciejczak", "Omańczyc", "Prokopiak", "Puchacz" i "Żurawel".

</doc>
<doc id="740345" url="https://pl.wikipedia.org/wiki?curid=740345" title="Joseph Ndo">
Joseph Ndo

Joseph Cyrille Ndo (ur. 28 kwietnia 1976 w Jaunde) – kameruński piłkarz występujący na pozycji pomocnika.
Życiorys.
Swoją karierę zaczynał w Canonie Jaunde, gdzie przez pewien czas występował z późniejszymi kolegami z reprezentacji, Raymondem Kallą i Pierre Wome. W 1995 roku zajął z tym klubem 8. miejsce, a rok później 3. W 1997 zdecydował się przejść do Cotonsportu Garoua, z którym dwukrotnie zdobył mistrzostwo kraju (1997 i 1998). Owiany sławą, zdecydował się na transfer do Europy. Ofertę złożył szwajcarski Neuchâtel Xamax i Ndo zmienił barwy klubowe. W Xamaxie spotkał swoich kolegów z reprezentacji, która grała na Mistrzostwach Świata 1998, Pierre’a Njanke i Augustine Simo. Pograł tam przez jeden sezon, w 28 meczach zdobywając 4 bramki. Zajął z tym klubem 5. miejsce. Po sezonie widniał na liście kilku klubów ze Stargo Kontynentu. Wybrał ofertę RC Strasbourg i przeniósł się do Ligue 1 razem z Njanką. Debiutował tam podczas meczu z RC Lens, wygranego 1:0 (31 lipca 1999). W sezonie 1999/2000 zajął ze Strasbourgiem 9. miejsce, a w 2000/2001 spadł do Ligue 2, zajmując ostatnie miejsce. Na zapleczu Ligue 1 grać nie chciał, więc wybrał ofertę ze Zjednoczonych Emiratów Arabskich i przeniósł się do Al-Khaleej Khor Fakkan, gdzie grał przez dwa sezony. W 2003 roku zawędrował do Azji, by reprezentować chiński klub, Chengdu Wuniu. W 2004 roku trafił na Wyspy Brytyjskie, do Irlandii, a jego nowym klubem był St. Patrick’s Athletic. Strzelił 1 bramkę w 17 meczach i zajął 8. miejsce, jednak grał na tyle dobrze, że zwrócił na siebie uwagę ówczesnego mistrza – Shelbourne. W 2005 roku nie udało się obronić tytułu, a klub z Dublina zajął tylko 3. miejsce. Ndo rozegrał 4 mecze w barwach pierwszej drużyny. Shelbourne na tron wróciło w 2006 roku, a Joseph przyczynił się do tego rozgrywając 24 mecze i 3 razy trafiając do siatki rywali. Łącznie w swojej karierze klubowej rozegrał 144 mecze i strzelił 9 goli. Od roku 2007 Kameruńczyk występuje w St Patrick’s Athletic.
W reprezentacji Kamerunu rozegrał dotychczas 21 meczów. Ma za sobą udział w Mistrzostwach Świata 1998, oraz 2002. We Francji był podstawowym zawodnikiem. Mecze z Austrią i Włochami grał przez pełne 90 minut, a w spotkaniu z Chile został zmieniony przez Laurena w 82 minucie. Na Mistrzostwach Świata w 2002 roku nie zagrał żadnego meczu, za to w tym samym roku zdobył Puchar Narodów Afryki.

</doc>
<doc id="740346" url="https://pl.wikipedia.org/wiki?curid=740346" title="24 godziny (film)">
24 godziny (film)

24 godziny (ang. "Trapped") – film fabularny produkcji amerykańsko-niemieckiej z 2002 roku w reżyserii Luisa Mandokiego. Oparty jest na powieści Grega Ilesa pod tym samym tytułem. Jest to ostatni film w dorobku wybitnego polskiego operatora filmowego, Piotra Sobocińskiego, który zmarł na atak serca tydzień po rozpoczęciu zdjęć. Zastąpił go amerykański operator Frederick Elmes. Film został zadedykowany zmarłemu operatorowi.
Opis fabuły.
Film zaczyna się przedstawieniem postaci granej przez Kevina Bacona, Joego Hickeya, który zajmuje się porywaniem dzieci bogatych ludzi dla okupu.
Następnie poznajemy rodzinę, której głową jest Will Jennings (Townsend), lekarz pracujący w laboratorium, który zakończył swoją dobrze zapowiadającą się karierę po odkryciu nowego lekarstwa.
Córka Jenningsów zostaje porwana przez Hickeya i jego wspólników. Sytuacja pogarsza się przez problemy dziewczynki ze zdrowiem. Film opowiada o życiu rodziny, rozdzielonej przez bandytów.

</doc>
<doc id="740347" url="https://pl.wikipedia.org/wiki?curid=740347" title="Kontrakt">
Kontrakt



</doc>
<doc id="740357" url="https://pl.wikipedia.org/wiki?curid=740357" title="Enrico Chiesa">
Enrico Chiesa

Enrico Chiesa (ur. 29 grudnia 1970 w Genui) – włoski piłkarz, który grał na pozycji napastnika. Jest ojcem Federico, piłkarza Juventus FC.
Chiesa reprezentował barwy Pontedecimo (1986-87), Sampdorii (1988-89, 1992-93 i 1995-96), Teramo (1990-91), Chieti (1991-92), Modeny (1993-94), Cremonese (1994-95), Parmy (1996-99), Fiorentiny (1999–2002), S.S. Lazio (2002-03), AC Siena (2003-08). Z reprezentacją Włoch grał na Euro 1996, a potem w ostatniej chwili wszedł do składu 'Squadra Azzurra' na Mistrzostwa Świata 1998, zmieniając kontuzjowanego Fabrizio Ravanelliego.
Na swoją pozycję we włoskim futbolu zapracował głównie w sezonie 1995-96, kiedy reprezentował barwy Sampdorii, w której zastąpił Roberto Manciniego, strzelając 22 gole w 27 spotkaniach. Dobrą postawą zapracował sobie na transfer do AC Parmy i od tej pory Chiesa stał się jednym z najlepszych napastników w historii włoskiej piłki nożnej (kiedy nie był kontuzjowany lub nie miał zniżki formy). W Parmie Chiesa stworzył duet z argentyńskim napastnikiem Hernánem Crespo. Ten duet zapewniał 10-15 bramek na głowę w sezonie.
W roku 1999 Chiesa przeszedł do Fiorentiny, drużyny rozwijającej się i chętnej inwestować w dobrych zawodników, co było niezbędne, aby zatrzymać w klubie ówczesnego kapitana i gwiazdę - Gabriela Batistutę. W pierwszym sezonie w barwach 'Violi' Chiesa grał, co prawda, regularnie, ale musiał walczyć o miejsce w pierwszym składzie między innymi z samym Predragiem Mijatoviciem, poza tym miał co jakiś czas obniżki formy, więc jego dorobek strzelecki w tym sezonie zamknął się na 6 golach.
W następnym sezonie (2000-01) Batistuta przeniósł się do AS Roma, jednak Fiorentiną wstrząsały plagi kontuzji i kłopoty finansowe, więc Chiesa miał pewne miejsce w podstawowym składzie. Prezentował wtedy dobrą formę, poza tym omijały go kontuzje, więc w 30 meczach zdobył 22 gole, kończąc sezon w czołowej piątce najlepszych strzelców ligi. W barwach Fiorentiny grał w europejskich pucharach przeciwko Widzewowi Łódź, wpisując się na listę strzelców.
W 2002 roku przeniósł się do stołecznego Lazio. Tam wytrzymał jednak tylko sezon, po czym podpisał kontrakt z AC Siena. Dla zespołu tego rozegrał łącznie 129 ligowych spotkań i strzelił 32 bramki. Latem 2008 roku Chiesa odszedł do grającego w Serie C2 ASD Figline, a w 2010 roku został jego trenerem.

</doc>
<doc id="740359" url="https://pl.wikipedia.org/wiki?curid=740359" title="Dojo">
Dojo

 – określenie w języku japońskim miejsca treningów sportów walki albo sali medytacji mnichów buddyjskich zen. 
W dojo obowiązują odpowiednie zasady zachowania. Wchodząc i wychodząc, składa się wyrażający szacunek i podziękowanie. Można wchodzić jedynie boso. Obowiązkiem, także w trakcie ćwiczeń, jest przestrzeganie kodeksu dojo. 
Dojo używane do medytacji nazywane jest także .
W kulturze zachodniej pojęcie to utożsamiane jest głównie z miejscem treningu sztuk i sportów walki.

</doc>
<doc id="740361" url="https://pl.wikipedia.org/wiki?curid=740361" title="Kurganińsk">
Kurganińsk

Kurganińsk () – miasto w Rosji, w Kraju Krasnodarskim, centrum administracyjne rejonu kurganińskiego.
Miasto położone jest na prawym brzegu rzeki Łaba, lewym dopływem Kubania, przy linii kolejowej Armawir-Tuapse.
W 1853 założono tu stanicę wojskową kozaków kubańskich Kurgannaja (nazwa wzięła się od licznych tu kurhanów). Od 1961 status miasta, w 2002 wielka powódź, w wyniku czego 4500 mieszkańców straciło dach nad głową.

</doc>
<doc id="740363" url="https://pl.wikipedia.org/wiki?curid=740363" title="Innings">
Innings

Innings (także inning) – część meczu, zwłaszcza w takich dyscyplinach jak krykiet, baseball czy softball, w której jedna drużyna walczy o zdobycie jak największej liczby punktów, zaś druga stara się jej przeszkodzić.
Krykiet.
W nomenklaturze anglojęzycznej słowo "innings" jest formą zarówno liczby pojedynczej, jak i mnogiej, kiedy mówi się o krykiecie.
Baseball.
W baseballu z kolei liczba pojedyncza to "inning", "innings" zaś to liczba mnoga. W polskiej nomenklaturze baseballowej zamiast "inning" używa się terminu zmiana.
W zawodowym baseballu używa się również terminu "extra innings", gdy po dziewięciu zmianach wynik jest nierozstrzygnięty i konieczne jest rozegranie dodatkowych zmian by wyłonić zwycięzcę meczu.

</doc>
<doc id="740365" url="https://pl.wikipedia.org/wiki?curid=740365" title="Lotnisko w Międzyrzecu Podlaskim">
Lotnisko w Międzyrzecu Podlaskim



</doc>
<doc id="740367" url="https://pl.wikipedia.org/wiki?curid=740367" title="Synagoga w Zamościu-Nowym Mieście">
Synagoga w Zamościu-Nowym Mieście

Synagoga w Zamościu-Nowym Mieście – synagoga znajdująca się w Zamościu, na Nowym Mieście (zwanym dawniej Nową Osadą), przy ulicy Gminnej 32.
Synagoga została zbudowana w latach 1866-1872. Rozbudowano ją w latach 1909-1913, dzięki czemu mogła pomieścić większą liczbę wiernych. Podczas II wojny światowej hitlerowcy spalili synagogę, lecz jej konstrukcja się nie zawaliła.
Po zakończeniu wojny, w latach 1948-1950 budynek synagogi przebudowano na przedszkole, które znajduje się w nim do dnia dzisiejszego. Poza przedszkolem, do roku 2015 znajdował się tu również zbór Kościoła Zielonoświątkowego (przeniesiony do innego budynku w mieście).

</doc>
<doc id="740369" url="https://pl.wikipedia.org/wiki?curid=740369" title="Dolby Theatre">
Dolby Theatre

Dolby Theatre (dawniej Kodak Theatre) – teatr w USA znajdujący się w Hollywood, dzielnicy Los Angeles w Kalifornii, przy Hollywood Boulevard, miejsce corocznych ceremonii wręczenia Oscarów.
Został otwarty 9 listopada 2001. W marcu 2002 odbyła się tam po raz pierwszy ceremonia rozdania Oscarów (74.).
W 2012 roku Eastman Kodak ogłosił bankructwo i utracił możliwości finansowe kontynuowania umowy dzierżawienia prawa do nazwy teatru. Nowym dzierżawcą zostało przedsiębiorstwo Dolby Laboratories, Inc.

</doc>
<doc id="740370" url="https://pl.wikipedia.org/wiki?curid=740370" title="Jarosław Miklasiewicz">
Jarosław Miklasiewicz

Jarosław Miklasiewicz (ur. w 1948 w Poznaniu) – polski malarz. Malarstwo uprawia od ok. 1972 roku. Uprawnienia na wykonywanie zawodu artysty plastyka w dziedzinie malarstwa.
Prace Jarosława Miklasiewicza znajdują się w kilku muzeach oraz w prywatnych kolekcjach w kraju i zagranicą.

</doc>
<doc id="740373" url="https://pl.wikipedia.org/wiki?curid=740373" title="Wieża ciśnień w Piotrkowie Trybunalskim">
Wieża ciśnień w Piotrkowie Trybunalskim

Wieża ciśnień w Piotrkowie Trybunalskim – wieża wodna znajdująca się w Piotrkowie Trybunalskim przy ul. Słowackiego, niedaleko dworca kolejowego.
Historia.
Wieża ciśnień ukończona w 1926 roku według projektu Władysława Horodeckiego. Budowa sfinansowana została z pożyczki, zaciągniętej w nowojorskiej firmie „Ulen &amp; Co.”, w ramach umowy dotyczącej finansowania także w czterech miastach (Częstochowa, Lublin, Radom i Sosnowiec) Polski inwestycji mających na celu unowocześnienie infrastruktury oraz podniesieniu standardów sanitarno-zdrowotnych. Wieża miała być częścią sieci wodno-kanalizacyjnej Piotrkowa Trybunalskiego, dlatego została ulokowana w samym centrum miasta na ul. Słowackiego, tuż obok dworca kolejowego.
W połowie lat dziewięćdziesiątych XX wieku został na niej umieszczony nadajnik radiowy. Do 20 maja 2013 roku nadajnik na wieży miała Telewizja Polsat.
W połowie 2008 roku przeprowadzono zewnętrzną renowację Wieży Ciśnień w ramach projektu Szlak Wielu Kultur. Na jego realizację miasto otrzymało dofinansowanie z Unii Europejskiej. W ramach remontu odnowiono elewację, wymieniono dach, okna i drzwi wejściowe.
Pomimo że w projekcie zabudowy (z 2011 roku) jest przewidziane wykorzystanie jej na cele usług związanych z turystyką z możliwością dobudowania obiektów i połączenia ich z wieżą do 2019 roku, nie udało się znaleźć inwestora.
Architektura.
Wzniesiona na planie koła, formą nawiązuje do renesansu. W dolnej części wyodrębniona jest część cokołu, w części środkowej znajdują się okna, rozmieszczone na spiralnie wznoszącej się linii. W części górnej umieszczono kilkanaście okienek rozdzielonych pilastrami oraz herb Piotrkowa.

</doc>
<doc id="740375" url="https://pl.wikipedia.org/wiki?curid=740375" title="Droga piramidowa">
Droga piramidowa



</doc>
<doc id="740377" url="https://pl.wikipedia.org/wiki?curid=740377" title="Beautiful Liar">
Beautiful Liar

Beautiful Liar – piosenka amerykańskiej wokalistki rhythm and bluesowej Beyoncé Knowles oraz kolumbijskiej latin popowej wokalistki Shakiry, pochodząca z drugiego albumu solowego Knowles, "B’Day".
„Beautiful Liar” został wydany jako pierwszy singel promujący reedycję "B’Day". Piosenka odniosła komercyjny sukces, zdobywając wiele nagród oraz plasując się na 1. miejscach notowań w 32 krajach. W 2008 roku „Beautiful Liar” otrzymał nagrodę Ivor Novello Award dla najlepiej sprzedającego się singla w Wielkiej Brytanii.
Geneza.
Knowles w grudniu 2006 roku potwierdziła, że zamierza nagrać piosenkę w duecie z Shakirą. W wywiadzie dla MTV opowiedziała o tym, jak kilkakrotnie spotykała Shakirę podczas różnych muzycznych wydarzeń oraz przyznała, że obie, od początku znajomości, chciały stworzyć wspólny utwór. Gdy Beyoncé zaprosiła Kolumbijkę do studia, aby nagrać nową piosenkę na reedycję "B’Day", Shakira przebywała w trasie koncertowej, co początkowo spowodowało trudności z uzgodnieniem terminów. Knowles powiedziała o współpracy z Shakirą: „zrobiłyśmy to, bo jesteśmy swoimi fankami i szanujemy wzajemną pracę”. Wokalistki nagrały swoje części oddzielnie, w różnych studiach.
Kompozycja.
„Beautiful Liar” to rhythm and bluesowa piosenka utrzymana w tonacji g-moll.
Knowles przyznała, że „Beautiful Liar” mówi o kobiecym empowermencie i odpowiada założeniom całego albumu. Bohaterki piosenki są oczarowane tym samym mężczyzną, jednak zamiast o niego walczyć uświadamiają sobie, że nie jest on wart ich czasu: „piosenka opowiada o facecie, który bawi się nami, ale zamiast kłócić się o niego, my mówimy, «Zapomnij o nim. Trzymajmy się razem. On jest pięknym kłamcą.»”
Wydanie.
„Beautiful Liar” wyciekł do Internetu i stał się tym samym jednym z utworów, które można było pobrać za darmo. 28 kwietnia 2007 roku singel miał oficjalną premierę w Wielkiej Brytanii, a 15 maja w Stanach Zjednoczonych.
Piosenka wyprodukowana została w wielu wersjach. Don Omar nagrał dodatkowe wersy do jednego z jej remiksów, jednak jego wykonanie nie zostało wydane. W Wielkiej Brytanii większość stacji radiowych, w tym BBC Radio 1, emitowała szybszy, taneczny remiks „Beautiful Liar” autorstwa Freemasons. Hiszpańskojęzyczna wersja utworu, „Bello Embustero”, pojawiła się na niektórych regionalnych wydaniach edycji deluxe "B’Day".
Sukces komercyjny.
„Beautiful Liar” zadebiutował na 94. pozycji „Billboard” Hot 100, głównie ze względu na zakup singla w formie digital download. W następnym tygodniu awansował o 91 miejsc, na 3., ze sprzedażą ok. kopii. Ustanowił tym samym nowy rekord dla największego wzrostu na liście, który dwa lata później pobiła jednak Britney Spears. W zestawieniu „Billboard” Pop 100 singel awansował z kolei o 74 pozycje, z 77. na 3. „Beautiful Liar” jest jednym z niewielu utworów w historii, które zadebiutowały na szczycie Hot Digital Tracks oraz Hot Digital Songs równocześnie. W połowie maja singel dotarł na szczyt „Billboard” Hot Singles Sales i stał się piątą piosenką z "B’Day", która tego dokonała. W lutym 2009 roku „Beautiful Liar” uzyskał platynowy status w Stanach Zjednoczonych za sprzedaż ponad kopii.
Singel odniósł większy sukces na arenie międzynarodowej, docierając na 1. pozycje notowań w 32 krajach. „Beautiful Liar” zadebiutował na 10. miejscu UK Singles Chart, rozchodząc się w pierwszym tygodniu w kopii. Po fizycznym wydaniu singla, dwa tygodnie później, utwór dotarł na szczyt listy, na którym pozostawał przez trzy tygodnie. 20 czerwca 2007 roku singel uzyskał srebrny status w Wielkiej Brytanii za sprzedaż powyżej 200.000 egzemplarzy. „Beautiful Liar” był 12. najlepiej sprzedającym się singlem roku 2007 w tym kraju.
W Australii singel uplasował się na 5. pozycji i był 51. najlepiej sprzedającym się utworem 2007 roku. Australian Recording Industry Association przyznała singlowi złoty status za sprzedaż powyżej 35.000 kopii. W Nowej Zelandii utwór zadebiutował na szczycie New Zealand Singles Chart.
Nagrody i nominacje.
„Beautiful Liar” nominowana została do nagrody Grammy w kategorii najlepsza popowa kolaboracja. Z kolei hiszpańskojęzyczna wersja piosenki otrzymała nomiację do Latin Grammy Award za nagranie roku. W Europie singel zdobył nagrodę dla najlepiej sprzedającego się utworu w Wielkiej Brytanii na gali Ivor Novello Awards 2008. Poza tym „Beautiful Liar” nominowany był do MTV Europe Music Award oraz People’s Choice Award.
Wideoklip.
Teledysk do „Beautiful Liar” wyreżyserowany został przez Jake’a Navę. Powstał w dwa dni, podczas prac nad "B’Day Anthology Video Album". Ze względu na natężenie pracy i napięty grafik zespół produkcyjny nie miał dużo czasu na stworzenie choreografii, dlatego taniec w teledysku jest spontaniczny i był ćwiczony przez wokalistki tylko przez czterdzieści minut. Beyoncé nauczyła się części kroków oraz kilku ruchów tańca brzucha od Shakiry, która była główną autorką choreografii. Pomysł podobnego wyglądu zasugerowała Knowles. Zainspirował ją widok chłopca, który tańczył tak, jakby miał przed sobą lustro, jednak później uświadomiła sobie, że była to inna osoba.
W pierwszej części teledysku Knowles i Shakira pokazane są w oddzielnych ujęciach. Wideoklip rozpoczyna się widokiem twarzy wokalistek, zamaskowanych przez dym. Następnie są one pokazane na wielu tłach, aż w końcu wspólnie tańczą w deszczu. Przez cały czas mają podobne do siebie stroje i fryzury.
Wideoklip miał premierę 28 lutego 2007 roku (tego samego dnia, co „Upgrade U”) w programie "TRL" MTV.
Nagrody i nominacje.
„Beautiful Liar” nominowany był do nagrody za teledysk roku na gali BET Awards 2007, jednak przegrał z innym teledyskiem Knowles, „Irreplaceable”. Na gali MTV Video Music Awards 2007 wideoklip otrzymał statuetkę dla najbardziej epokowej kolaboracji. Knowles odebrała nagrodę sama, gdyż Shakira przebywała wtedy w Kanadzie. Poza tym wideoklip nominowany był do NAACP Image Award.

</doc>
<doc id="740386" url="https://pl.wikipedia.org/wiki?curid=740386" title="Tiemriuk">
Tiemriuk

Tiemriuk (ros. Темрюк) – miasto w Rosji, w Kraju Krasnodarskim, centrum administracyjne rejonu tiemriukskiego.
Miasto położone na prawym brzegu rzeki Kubań, w jej delcie, przy ujściu do Morza Azowskiego, 130 km na zachód od Krasnodaru, na Półwyspie Tamańskim. Znajduje się tu ważny port morski, stacja kolejowa i kurort.

</doc>
<doc id="740387" url="https://pl.wikipedia.org/wiki?curid=740387" title="Brandon DiCamillo">
Brandon DiCamillo

Brandon Ralph Dicamillo, pseud. Dico (ur. 15 listopada 1976 w West Chester) – amerykański aktor, kaskader i scenarzysta. Jest założycielem CKY Crew. Sławę przyniosły mu występy w serii filmów CKY oraz w programach: "Jackass", "Viva la Bam" i "Bam’s Unholy Union" emitowanych przez stację MTV. Przypisuje mu się pomysł kaskaderskiego numeru zwanego "Shopping Carts" i wielu innych wyczynów z Jackassa i filmów CKY. Wspólnie z Bamem Margerą napisał scenariusz i wyreżyserował film "". Znany jest również ze swoich żartów telefonicznych i hip-hopowego freestyle’u.
DiCamillo jest wokalistą zespołu Gnarkill oraz członkiem "The DiCamillo Sisters". Ma siostrę Amy DiCamillo.

</doc>
<doc id="740389" url="https://pl.wikipedia.org/wiki?curid=740389" title="Plazmolema">
Plazmolema



</doc>
<doc id="740391" url="https://pl.wikipedia.org/wiki?curid=740391" title="Wieczny student">
Wieczny student

Wieczny student (ang. "Van Wilder") – niemiecko-amerykańska komedia romantyczna z 2002 w reżyserii Walta Beckera.
Film kręcono w Los Angeles i Vancouver.
Opis fabuły.
Van Wilder (Ryan Reynolds) to wieczny student, człowiek, dla którego mały uniwersytecki światek jest wszystkim – polem zmagań życiowych, romansów, przyjaźni itp. Kiedy rozczarowany ojciec cofa pieniądze na życie, bohater zmuszony ratować swój styl życia postanawia wykorzystać drzemiącą w nim przedsiębiorczość. Zarabia na swoje czesne organizując świetne imprezy. Przez swój urok osobisty jest najbardziej lubianym i popularnym studentem na uniwersytecie.

</doc>
<doc id="740392" url="https://pl.wikipedia.org/wiki?curid=740392" title="Plazmolemma">
Plazmolemma



</doc>
<doc id="740393" url="https://pl.wikipedia.org/wiki?curid=740393" title="Kort (tkanina)">
Kort (tkanina)

Kort – tkanina wełniana o skośnym splocie używana głównie na ubrania męskie.

</doc>
<doc id="740394" url="https://pl.wikipedia.org/wiki?curid=740394" title="Bronislau Kaper">
Bronislau Kaper



</doc>
<doc id="740396" url="https://pl.wikipedia.org/wiki?curid=740396" title="Maurycy Lilien">
Maurycy Lilien

Maurycy (Ephraim Moses) Lilien (ur. 23 maja 1874 w Drohobyczu, Galicja, zm. 18 lipca 1925 w Badenweiler, Niemcy) – polsko-żydowski grafik, malarz, fotograf, ilustrator książkowy.
Życiorys.
Urodzony w ortodoksyjnej rodzinie żydowskiej. Od wczesnej młodości interesował się rysunkiem. Z powodu złej sytuacji finansowej rodziny nie mógł ukończyć gimnazjum, ojca (tokarz drewna) nie było stać na kształcenie syna, był jednym z czworga rodzeństwa.
W gimnazjum pierwszy raz rysunku uczył go nauczyciel Stefanowicz. By pomóc rodzinie podjął pracę u lwowskiego malarza szyldów Schapiry. Dzięki pomocy rodziny ukończył szkołę realną i podjął studia artystyczne (1889-1893) w Szkole Sztuk Plastycznych w Krakowie, na czele której stał Jan Matejko. Uczył się rysunku w pracowniach Floriana Cynka i Izydora Jabłońskiego. W czasie studiów poznał Tadeusza Okonia, Stanisława Sęka, Karola Maszkowskiego.
Znów z powodu braku pieniędzy przerwał studia i wrócił do Drohobycza. W 1894 dostał zamówienie na dyplom obywatelski dla Kornela Ujejskiego, za który otrzymał 50 złotych reńskich. Pieniądze te przeznaczył na kurs rysunku w Akademii Wiedeńskiej u prof. Krystiana Griepenkerla. Następnie podjął studia w Akademii Sztuk Pięknych w Monachium. Tworzył pod wpływem secesji. Artystycznie dojrzewał w klimacie Młodej Polski. Wykonał dziesiątki ilustracji do polskich oraz niemieckich czasopism. Ilustrował także Stary Testament. Był pierwszym artystą żydowskim, który swoją sztuką wspierał ruch syjonistyczny.

</doc>
<doc id="740401" url="https://pl.wikipedia.org/wiki?curid=740401" title="Infiltracja (wywiad)">
Infiltracja (wywiad)



</doc>
<doc id="740408" url="https://pl.wikipedia.org/wiki?curid=740408" title="Siateczka sarkoplazmatyczna">
Siateczka sarkoplazmatyczna

Siateczka sarkoplazmatyczna – retikulum endoplazmatyczne komórek mięśniowych. Gromadzi ono jony wapnia, które są potrzebne do skurczu mięśni.
Siateczka sarkoplazmatyczna stanowi jeden z dwóch rodzajów wewnątrzkomórkowych błon komórki mięśniowej, obok kanalików T. Stanowi w istocie rodzaj siateczki śródplazmatycznej gładkiej lub kalciosomów.
Siateczka sarkoplazmatyczna cechuje się regularną, segmentowaną budową. Pojedynczy segment tworzą kanaliki o podłużnym przebiegu (to między innymi różni siateczkę sarkoplazmatyczną od poprzecznych kanalików T) oplatające miofibrylę. U końca kanaliki te łączą się ze sobą, tworząc cysterny brzeżne – duże, okrągłe, płaskie zbiorniki. Dwie cysterny brzeżne wraz z kanalikiem T pomiędzy nimi budują triadę mięśniową. Gładka siateczka jest rozbudowana w tkance mięśniowej poprzecznie prążkowanej.
Błona odgradzająca siateczkę obejmuje kanały wapniowe (zwłaszcza w okolicach kanalików T) i pompy wapniowe (w obu przypadkach struktury białkowe: ATPazy i białka kanałowe), struktury umożliwiające transport aktywny kationów wapnia przez rzeczoną błonę. Przetransportowane do środka jony Ca2+ gromadzone są w cysternie brzeżnej, gdzie wiąże je kalsekwestryna. Kationy wapniowe osiągają tam znaczne stężenie. Struktury te pełnią funkcję umożliwiającą skurcz mięśnia. Sygnał prowadzący do skurczu przenosi się za pomocą stopki łączącej z kanalika T na sąsiadującą z nim błonę cysterny brzeżnej poprzez obecny w tej błonie receptor rianodynowy, co otwiera kanał wapniowy. W efekcie wzrasta cytoplazmatyczne stężenia kationów wapnia, co inicjuje dalszy przebieg skurczu.

</doc>
<doc id="740410" url="https://pl.wikipedia.org/wiki?curid=740410" title="Stara Synagoga w Zamościu">
Stara Synagoga w Zamościu

Stara Synagoga w Zamościu – pierwsza drewniana bożnica w Zamościu, zbudowana w 1590 roku. W kolejnych latach została zastąpiona przez nową, renesansową synagogę.

</doc>
<doc id="740412" url="https://pl.wikipedia.org/wiki?curid=740412" title="Lili">
Lili

Lili – amerykański film muzyczny z 1953, według opowiadania "Love of Seven Dolls" autorstwa Paula Gallico.
Nagrody.
Muzykę do filmu napisał polski kompozytor Bronisław Kaper (piosenka "Hi-Lilli. Hi Lo"), za co otrzymał Oscara za rok 1953.

</doc>
<doc id="740415" url="https://pl.wikipedia.org/wiki?curid=740415" title="Władimirec T-25">
Władimirec T-25



</doc>
<doc id="740417" url="https://pl.wikipedia.org/wiki?curid=740417" title="Serw">
Serw

Serw (serwis, zagrywka) – wprowadzenie piłki bądź lotki do gry występujące w wielu dyscyplinach sportowych (m.in. w piłce siatkowej, tenisie ziemnym, tenisie stołowym, speed-ballu i badmintonie). Wykonywany jest na początku gry i po każdej zmianie punktów (poza ostatnim uzyskanym punktem).
Odmianą zagrywki serwowanej z dołu niczym drajw z forhendu jest „serwis Richelieu”, którego nazwa pochodzi od nazwiska kardynała Richelieu, entuzjasty jeu de paume.

</doc>
<doc id="740421" url="https://pl.wikipedia.org/wiki?curid=740421" title="Walt Becker">
Walt Becker

Walt William Becker (ur. 16 września 1968 w Los Angeles) – amerykański reżyser, scenarzysta i producent filmowy. 
W 1995 ukończył "USC School of Cinema-Television".

</doc>
<doc id="740422" url="https://pl.wikipedia.org/wiki?curid=740422" title="EMITER">
EMITER



</doc>
<doc id="740426" url="https://pl.wikipedia.org/wiki?curid=740426" title="Podkomisarz Policji">
Podkomisarz Policji

Podkomisarz Policji (podkom.) – najniższy stopień oficerów młodszych w policji. Niższym stopniem jest aspirant sztabowy, a wyższym komisarz. Jest odpowiednikiem stopnia podporucznika w Wojsku Polskim, Straży Granicznej i młodszego kapitana w Państwowej Straży Pożarnej. Na stopień podkomisarza (tak jak i na pierwsze stopnie oficerskie w pozostałych formacjach) mianuje Prezydent RP. Podkomisarzem może być mianowany policjant, który ukończył Wyższą Szkołę Policji w Szczytnie, posiada wykształcenie wyższe, ukończył szkolenie dla absolwentów szkół wyższych i złożył egzamin oficerski. Nadanie wyższego stopnia nie może nastąpić wcześniej niż po przesłużeniu w stopniu podkomisarza 3 lat. Warto jednak wspomnieć, że policjantowi, który wzorowo wykonuje obowiązki, przejawia inicjatywę w służbie i doskonali kwalifikacje zawodowe, może być udzielone wyróżnienie w formie przedterminowego mianowania na wyższy stopień policyjny.

</doc>
<doc id="740428" url="https://pl.wikipedia.org/wiki?curid=740428" title="Sportowiec mimo woli">
Sportowiec mimo woli

Sportowiec mimo woli – czarno-biały polski film fabularny w reżyserii Mieczysława Krawicza z roku 1939. Komedia pomyłek z udziałem gwiazd przedwojennego polskiego kina. Ostatni film zrealizowany przez kinematografię II Rzeczypospolitej, „Sportowiec mimo woli” miał w Polska i swiatowa premierę 31 maja 1940 roku.
O filmie.
Jedna z ostatnich komedii filmowych II Rzeczypospolitej, o roboczym tytule "Romans w Zakopanem", zrealizowana i ukończona tuż przed wybuchem II wojny światowej (z premierą dopiero podczas okupacji niemieckiej). Pochodzi z niej szlagier H. Warsa "Hip, hip, hura!" ("Na cześć młodości") ze słowami Ludwika Starskiego.
W 2014 film został poddany digitalizacji z wykorzystaniem trzech źródeł ze zbiorów Filmoteki Narodowej, by uzyskać jak najpełniejszą wersję. Udało się uzupełnić go o prawie 10 minut, jednak nadal nie jest kompletny. Obecnie trwa 77 minut i 52 sekundy.
Treść.
Rozgrywające się w trójkącie zabawne perypetie wynikające z celowej zamiany ról. Warszawski fryzjer Dodek Czwartek (Adolf Dymsza) z konieczności udaje hokeistę, natomiast zakochany w atrakcyjnej pannie Lili (Ina Benita), córce przemysłowca znany hokeista Jerzy Piątek (Aleksander Żabczyński) wchodzi w rolę fryzjera. Lili jest właścicielką rasowej suczki, natomiast Piątek ma psa tej samej rasy, dla którego szuka odpowiedniej partnerki. Panowie z trudem radzą sobie w nowych rolach, wywołując wiele śmieszności i nieporozumień, ale wyjaśniona w końcu sytuacja kończy się dla wszystkich happy endem.

</doc>
<doc id="740431" url="https://pl.wikipedia.org/wiki?curid=740431" title="Teofil Terlecki (grafik)">
Teofil Terlecki (grafik)

Teofil Terlecki (ur. 1870, zm. 1902) - polski grafik ukraińskiego pochodzenia. Studiował w latach 1889-1893, w Szkole Sztuk Pięknych w Krakowie, a później od 1894 w Akademii Monachijskiej. Tworzył pod wpływem secesji. Już w końcu wieku XIX publikował grafiki w prasie polskiej m.in. w Tygodniku Ilustrowanym, ukraińskiej ("Зоря") i niemieckiej ("Jugend", "Fliegende Blätter"). Zaprojektował secesyjną winietę czasopisma "Robotnik".

</doc>
<doc id="740434" url="https://pl.wikipedia.org/wiki?curid=740434" title="8 Dywizja Zmechanizowana">
8 Dywizja Zmechanizowana

8 Drezdeńska Dywizja Zmechanizowana im. Bartosza Głowackiego (8 DZ) – związek taktyczny Wojska Polskiego.
Formowanie i zmiany organizacyjne.
Na podstawie Rozkazu MON Nr 0054/Org. z 12 czerwca 1950 dokonano przeformowania 8 Dywizji Piechoty Zmotoryzowanej i powstała 8 Drezdeńska Dywizja Zmechanizowana.
Utworzono nowe jednostki: 3 szkolny batalion czołgów, 12 dywizjon artylerii przeciwlotniczej, 1 ruchomy warsztat naprawy czołgów i 41 kompanię samochodową.
W celu zwiększenia możliwości bojowych pułków zmechanizowanych, każdy z nich otrzymał dodatkowo batalion czołgów.
W październiku 1952 do składu 8 DZ powrócił 34 pułk zmechanizowany, a ponadto został sformowany 1 dywizjon artylerii rakietowej, a na bazie batalionu dział pancernych SU-85 9 pułku czołgów średnich utworzono 12 pułk artylerii pancernej, który przejął tradycje 28 pułku artylerii pancernej.
19 września 1955 8 DZ została podporządkowana 1 Korpusowi Armijnemu. Rozformowano 15 pułk moździerzy i 3 szkolny batalion czołgów, a przeformowano: 12 dywizjon artylerii przeciwlotniczej na 125 pułk artylerii przeciwlotniczej oraz 12 pułk artylerii pancernej na 33 batalion czołgów i artylerii pancernej. Jednocześnie rozbudowano służby i pododdziały dywizyjne. Utworzono: 31 batalion transportowy, 59 batalion medyczno-sanitarny, 64 kompanię obrony przeciwchemicznej, 8 dywizyjny punkt zaopatrzenia oraz pluton dowodzenia dowódcy artylerii dywizyjnej.
Złagodzenie napiętych stosunków między dwoma przeciwstawnymi blokami politycznymi spowodowało, że w strukturze organizacyjnej 8 DZ przestały istnieć: 33 batalion czołgów i artylerii pancernej, 125 pułk artylerii przeciwlotniczej i 34 pułk artylerii haubic. Włączono do niej natomiast 88 pułk artylerii przeciwlotniczej z 16 Dywizji Artylerii Przeciwlotniczej (z Koszalina). Jednak już w listopadzie 1958 roku, na mocy rozkazu Dowódcy POW nr 001, 34 pułk zmechanizowany przeniesiony został do 23 Dywizji Piechoty stacjonującej w Gdańsku i Lęborku.
8 Dywizji Zmechanizowanej podporządkowano 3 Brygadę Obrony Wybrzeża (z Kołobrzegu) z jednoczesnym przeformowaniem jej na 28 pułk zmechanizowany. Natomiast z połączenia 103 dywizjonu artylerii haubic, 104 dywizjonu artylerii haubic, 48 baterii szkolnej, 11 baterii dowodzenia odtworzono rozwiązany wcześniej 34 pułk artylerii haubic.
W 1961 rozformowano 5 batalion rozpoznawczy, a na jego miejscu utworzono 5 kompanię rozpoznawczą, którą przeniesiono do Kołobrzegu.
Na podstawie rozkazu Nr 07/MON ministra Obrony Narodowej z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek "(Dz. Rozk. Tjn. MON Nr 5, poz. 21)" przemianowano:
W 1970 przekształcono kompanię rozpoznawczą z powrotem na 5 batalion rozpoznawczy, a z 12 piekarni polowej i 8 dywizyjnego punktu zaopatrzenia sformowano 8 batalion zaopatrzenia. Utworzono także 29 kompanię dowodzenia szefa OPL dywizji i 47 dywizjon artylerii rakietowej.
W takich strukturach organizacyjnych 8 Dywizja Zmechanizowana funkcjonowała przez dwa najbliższe dziesięciolecia. W tym czasie dokonano jedynie kilku drobnych zmian, polegających na wzmocnieniu siły ogniowej poszczególnych pułków ogólnowojskowych. Stało się tak za sprawą wprowadzenia nowych typów sprzętu artyleryjskiego, skutkiem czego przeformowano baterie haubic 28 pz i 32 pz w dywizjony haubic, a w 16 pcz od podstaw sformowano dywizjon artylerii samobieżnej.
W latach 80. XX wieku sztab dywizji używał kryptonimu Klejnot.
W 1990 rozformowane zostały stacjonujące w Kołobrzegu: 28 Sudecki pułk zmechanizowany i 47 dywizjon artylerii rakietowej. Do opuszczonych tzw. czerwonych koszar przy al. Jedności Narodowej przeniesiona została inna kołobrzeska jednostka, tj. 32 pułk zmechanizowany.
Odtąd w składzie 8 DZ znajdowały się już tylko dwa pułki zmechanizowane i jeden były pułk czołgów "(wszystkie przekształcone w tzw. pułki zunifikowane)", a oprócz tego pułki: artylerii i przeciwlotniczy. Opisywany stan tymczasowości trwał do 1993 r., tj. do kolejnej reorganizacji. W tym to roku powstała 8 Bałtycka Dywizja Obrony Wybrzeża.
Dywizja w wydarzeniach grudniowych 1970 roku.
W godzinach rannych 15 grudnia 1970 roku dowódca POW gen. dyw. Józef Kamiński wprowadził dla oddziałów dywizji stanu podwyższonej gotowości bojowej. O 13.00 wydał rozkaz przegrupowania części oddziałów dywizji z miejsc stacjonowania w rejon Gdańska.
16 grudnia 0.25 szef Sztabu Generalnego gen. dyw. Bolesław Chocha postawił dowódcy dywizji następujące zadanie:
16 grudnia o 14.00 szef Sztabu Generalnego WP rozkazał dowódcy 8 DZ przegrupować 36 pułk zmechanizowany do rejonu Kamienny Potok i tam przekazać go dyspozycji dowódcy Marynarki Wojennej. Jednocześnie gen. Molczyk wydał dowódcy 7 DDes polecenie przegrupowania 34 pdes ze Słupska do rejonu Gdańsk-Emaus. O 22.00 16 grudnia pułk ten ześrodkował się w nakazanym rejonie i został podporządkowany dowódcy 8 DZ.
Generał Chocha o 19.05 16 grudnia wydał następujące polecenie dowódcy Marynarki Wojennej posiadającemu w swojej dyspozycji dwa organiczne pułki 8 DZ:
W godzinach nocnych 32 pz zajął częścią sił Stocznię im. Komuny Paryskiej i Port Przeładunkowy w Gdyni, a 36 pz zorganizował ochronę:
Pozostałe pododdziały 36 pz rozmieszczono w rejonie Skwer Kościuszki jako odwód.
Na żądanie przewodniczącego WRN Tadeusza Bejma 7 kpz z plutonem czołgów przegrupowano ostatecznie z rejonu Pogotowia Ratunkowego i użyto do blokowania skrzyżowania ulic Marchlewskiego, Czechosłowackiej i Polskiej w okolicach przejścia pod wiaduktem.
Po godzinie 5.00 17 grudnia na przystanku Gdynia-Stocznia, wiadukcie i moście zaczęło gromadzić się coraz więcej osób. Przez głośniki na wojskowych wozach propagandowych kierowano do stoczniowców apele i ostrzeżenia przed zbliżaniem się do stoczni. Z tłumu zaczęły padać obelżywe okrzyki pod adresem dyrekcji, MO i wojska. Jednocześnie ludzie poczęli przemieszczać się w stronę blokowanych przejść. Po dojściu tłumu do rubieży bezpieczeństwa dowódca 32 pz i dowódca batalionu wyszli przed stanowiska ogniowe i wezwali manifestantów do zatrzymania się. Nie dało to żadnego rezultatu. W tej sytuacji dowódca 32 pz o godzinie 5.50 wydał dowódcy rozlokowanej za bramami stoczni 7 kpz rozkaz do oddania kilku długich serii z km pociskami świetlnymi oraz wystrzału armatniego z czołgu.
Tłum na kilkadziesiąt sekund stanął.Jednak po błędnej ocenie, że żołnierze strzelają amunicją ślepą, ruszył dalej. Na rozkaz dowódcy 32 pz kilku żołnierzy z 7 kpz otworzyło ogień celując w ziemię przed tłum. Od rykoszetów padli zabici i ranni. Sytuacja powtórzyła się ok. 8.00. I tym razem broni użyli żołnierze 7 kpz, a dowodził na tym kierunku zastępca dcy 32 pz do spraw politycznych.
17 grudnia na terenie Gdyni burzliwe zajścia miały jeszcze miejsce w rejonach: Stoczni Remontowej, Komitetu Miejskiego PZPR, Pogotowia Ratunkowego, Miejskiej Rady Narodowej i CPN, ochranianych przez pododdziały MW i 36 pz. Mimo groźnej sytuacji, jaka wytworzyła się w tych rejonach miasta, oraz żądań wiceministra spraw wewnętrznych gen. Szlachcica, żołnierze nie użyli broni przeciw demonstrantom, W rozładowaniu dramatycznej sytuacji pomogły w dużym stopniu urządzenia akustyczne przez które dowódcy grup nawoływali manifestantów do niepodchodzenia do ochranianych przez wojsko obiektów.
W związku z napiętą sytuacją, o godzinie 12.00 gen. Kamiński skierował do Gdyni podporządkowany dowódcy 8 DZ 34 pdes. Pułk został rozmieszczony na Skwerze Kościuszki. Jednocześnie w Gdyni zorganizowano Wysunięte Stanowisko Dowodzenia 8 DZ, rozmieszczając je przy Grupie Operacyjnej w Dowództwie MW.
O godzinie 17.00 wysłano dwie kompanie desantowe 34 pdes do zablokowania dróg i ochrony garaży w rejonie Wzgórza Nowotki, a o godzinie 20.00 wydzielono z 4 pa 320 żołnierzy i 20 samochodów i skierowano do dyspozycji dowódcy 32 pz w celu zorganizowania ochrony Portu Przeładunkowego w Gdyni.
18 grudnia na terenie Gdyni, podobnie jak w Gdańsku, panował spokój. Od godziny 20.00 rozpoczęto wycofywanie wojsk ze Stoczni im. Komuny Paryskiej, Stoczni Remontowej i Portu Przeładunkowego w Gdyni, pozostawiając jedynie zewnętrzną ich ochronę. Wojska ześrodkowano w następujących miejscach:
Przegrupowanie zakończono do godziny 3.00 19 grudnia 1970 roku.
21 grudnia dowódca POW gen. Kamiński wydał rozkaz całkowitego wyprowadzenia wojska i Trójmiasta. Zgodnie z planem 24 grudnia 1970 roku do 4.00 wszystkie jednostki biorące udział w akcji na terenie Trójmiasta powróciły do swoich koszar.
Żołnierze dywizji.
Dowódcy dywizji:
Oficerowie sztabu dywizji:
Przekształcenia.
8 Drezdeńska Dywizja Piechoty → 8 Dywizja Piechoty Zmotoryzowanej → 8 Drezdeńska Dywizja Zmechanizowana → 8 Bałtycka Dywizja Obrony Wybrzeża

</doc>
<doc id="740437" url="https://pl.wikipedia.org/wiki?curid=740437" title="Terlecki">
Terlecki

Terlecki (forma żeńska: Terlecka; liczba mnoga: Terleccy) – polskie, ukraińskie i białoruskie nazwisko. Na początku lat 90. XX wieku Polskę zamieszkiwały 3333 osoby o tym nazwisku. Nazwisko to pochodzi od miejscowości Terło w dawnej ziemi przemyskiej województwa ruskiego I Rzeczypospolitej. Dziś Terło znajduje się na Ukrainie, kilka kilometrów od polsko-ukraińskiego przejścia w Krościenku.

</doc>
<doc id="740442" url="https://pl.wikipedia.org/wiki?curid=740442" title="Golembark">
Golembark



</doc>
<doc id="740443" url="https://pl.wikipedia.org/wiki?curid=740443" title="Homarowate">
Homarowate

Homarowate (Nephropidae) – rodzina skorupiaków z rzędu dziesięcionogów i infrarzędu rakowców.
Autorem nazwy Nephropidae jest James Dwight Dana, który wprowadził ją w 1852 roku. Młodszym synonimem jest nazwa Homaridae, która pierwotnie określała odrębną rodzinę.
Do rodziny tej należą liczne gatunki cenne spożywczo, w tym poławiane komercyjnie, np.: homar amerykański ("Homarus americanus"), homar europejski ("Homarus gammarus"), homarzec ("Nephrops norvegicus") czy "Metanephrops australensis". Homar amerykański może osiągać masę do 20 kg i wiek ponad 100 lat.
Do rodziny tej należą 143 opisane gatunki, grupowane w 19 rodzajach:

</doc>
<doc id="740448" url="https://pl.wikipedia.org/wiki?curid=740448" title="Mioblast">
Mioblast

Mioblast (łac. "myoblastus") – komórka pochodzenia mezodermalnego, będąca bezpośrednim prekursorem komórek mięśniowych.
Mioblasty wędrują podczas rozwoju zarodkowego z mięśniowej części somitu (miotom) do zawiązków przyszłych mięśni, gdzie ulegają fuzji z jądrami położonymi w rejonie środkowym, tworząc rurkowate formy, tak zwane miotuby, które różnicują się we włókna mięśniowe. Z mioblastów powstają także komórki tkanki tłuszczowej brunatnej.

</doc>
<doc id="740452" url="https://pl.wikipedia.org/wiki?curid=740452" title="Sergiusz I (patriarcha Konstantynopola)">
Sergiusz I (patriarcha Konstantynopola)

Sergiusz I (zm. 638) – patriarcha Konstantynopola w latach 610–638.
Życiorys.
Pochodził z syryjskiej rodziny monofizytów. Będąc patriarchą Konstantynopola, zorganizował obronę miasta w czasie jego oblężenia przez Awarów i Persów w 626. W celu pojednania się z monofizytami, poszukiwał pojednawczej formuły, w tym celu nawiązał kontakt z Teodorem z Pharan oraz późniejszym patriarchą Aleksandrii, Cyrusem z Phais. Jego pierwsza formuła pojednawcza brzmiała "jedna zasada działania w Chrystusie", a druga, wyraźniejsza, "jedna wola w Chrystusie". Z tego powodu jest uważany za twórcę monoteletyzmu. Formuła ta spotkała się z gorącym poparciem cesarza Herakliusza, który chciał, ze względów politycznych, pogodzić się z monofizytami. Spotkała się jednak ze zdecydowanym sprzeciwem Sofroniusza, najpierw mnicha, a od 634 patriarchy Jerozolimy. Sergiusz postanowił więc zakomunikować swoje stanowisko w liście do papieża Honoriusza I, chwaląc się pozyskaniem wielu monofizytów dzięki takiemu nauczaniu. Papież, nie bardzo rozumiejąc, na czym polega trudność sporu, w odpowiedzi dla Sergiusza poparł jego stwierdzenie. Sergiusz, umocniony stanowiskiem papieża, opracował dla cesarza Herakliusza w 638 r. dekret "Ektesis", który został zatwierdzony na synodzie konstantynopolitańskim w grudniu tego roku. Sergiusz zmarł w tym samym roku, jednak zanim ukazał się cesarski dekret. Przypisuje mu się autorstwo hymnu "Akathistos".

</doc>
<doc id="740453" url="https://pl.wikipedia.org/wiki?curid=740453" title="Ust´-Łabinsk">
Ust´-Łabinsk

Ust´-Łabinsk (ros. Усть-Лабинск) − miasto w Rosji, w Kraju Krasnodarskim, siedziba administracyjna rejonu ust´-łabinskiego.
Miasto położone na prawym, wysokim brzegu rzeki Kubań; naprzeciw miasta do Kubania wpada rzeka Łaba. W 1778 roku powstały umocnienia w rejonie ujścia Łaby pod nazwą Reduta Aleksandrowska ("Александровский редут"). Prace zakończono w 1793 roku i nadano im nazwę Ust´-Łabinskaja ("Усть-Лабинская"). W roku 1794 stanica została zasiedlona przez kozaków dońskich. Od 1958 status miasta.

</doc>
<doc id="740454" url="https://pl.wikipedia.org/wiki?curid=740454" title="Edward Cavendish">
Edward Cavendish

Edward William Spencer Cavendish (ur. 6 maja 1895, zm. 26 listopada 1950) – brytyjski arystokrata i polityk, najstarszy syn Victora Cavendisha, 9. księcia Devonshire i lady Evelyn Petty-FitzMaurice, córki 5. markiza Lansdowne.
Życiorys.
W latach 1908-1938 był tytułowany markizem Hartington. Był związany z Partią Konserwatywną. W latach 1923-1938 był członkiem Izby Gmin z okręgu West Derbyshire. Po śmierci ojca w 1938 r. odziedziczył tytuł księcia Devonshire i zasiadł w Izbie Lordów. W latach 1938-1950 był kanclerzem Uniwersytetu w Leeds. W latach 1942-1945 był podsekretarzem stanu ds. Indii w rządzie koalicyjnym Winstona Churchilla. Był aktywnym masonem i wielkim mistrzem Zjednoczonej Wielkiej Loży Anglii w latach 1947-1950.
Rodzina.
21 kwietnia 1917 r. poślubił lady Mary Alice Gascoyne-Cecil (29 lipca 1895 - 24 grudnia 1988), córkę Jamesa Gascoyne-Cecila, 4. markiza Salisbury i lady Cicely Gore, córki 5. hrabiego Arran. Edward i Mary mieli razem dwóch synów i trzy córki:
Śmierć.
Książę miał atak serca w wieku 55 lat. Leczył go dr John Bodkin Adams, podejrzewany później o zabicie 163 pacjentów za pomocą trucizny, ale książę zmarł. Wszystkie jego tytuły odziedziczył jego młodszy syn.

</doc>
<doc id="740455" url="https://pl.wikipedia.org/wiki?curid=740455" title="Pomnik Nieznanego Żołnierza w Krakowie">
Pomnik Nieznanego Żołnierza w Krakowie



</doc>
<doc id="740462" url="https://pl.wikipedia.org/wiki?curid=740462" title="Dalmor">
Dalmor

Dalmor – spółka akcyjna Skarbu Państwa założona 26 stycznia 1946. Aktualna pełna nazwa firmy brzmi "Dalmor" Spółka Akcyjna. Na przestrzeni lat Dalmor wiele razy zmieniał nazwę i przenosił swoją siedzibę do Szczecina.
Historia.
Pierwszym dyrektorem przedsiębiorstwa był Zygmunt Beczkowicz, pełniący wówczas funkcje jednoosobowego Zarządu.
Pierwszym statkiem Dalmoru był "Kastor", na którym polską banderę podniesiono w Londynie 4 maja 1946 roku. Statek ten miał silnik o mocy 400 KM, co umożliwiało mu płynięcie z prędkością 9 węzłów. 18 maja 1946 roku "Kastor" wpłynął do gdyńskiego portu pod dowództwem jednego z pierwszych polskich szyprów rybołówstwa dalekomorskiego – Pawła Gicy.
W okresie prosperity firma zatrudniała ok. 7,5 tys. osób i dysponowała flotą 70 statków. Roczny połów sięgał 278 tys. ton ryb.
Stan obecny.
Do niedawna Dalmor posiadał 3 trawlery przetwórnie – "Dalmor II", "Altair II" oraz "Atria". Na początku stycznia 2012 sprzedano ostatni z nich – "DALMOR II". Sukcesywnie sprzedaje się również tereny, nabrzeża i budynki.

</doc>
<doc id="740464" url="https://pl.wikipedia.org/wiki?curid=740464" title="Wersje samolotu F-16">
Wersje samolotu F-16

General Dynamics F-16 Fighting Falcon – samolot wielozadaniowy zbudowany przez amerykańską wytwórnię General Dynamics, która obecnie jest częścią koncernu zbrojeniowego Lockheed Martin. Produkowany od drugiej połowy lat 70. do chwili obecnej F-16, jest użytkowany przez siły powietrzne 25 krajów, w tym Polski (pierwsze dostawy nastąpiły 8 listopada 2006 roku). Do końca 2003 wyprodukowano 4129 egzemplarzy.
YF-16 A/B.
Prace nad prototypami.
Pierwszy prototyp YF-16 został ukończony w Fort Worth 13 grudnia 1973. Otrzymał on numer USAF 72-1567 i charakterystyczne, kolorowe malowanie. Konstrukcja samolotu była stosunkowo konwencjonalna, wykonana jako półskorupowa. Do nowocześniejszych rozwiązań należało frezowanie dużych elementów pokrycia (np. dolnej i górnej połówki płata) z jednolitych bloków metalu. Masowo, w 87% płatowiec wykonano z duraluminium, 4% stanowiła stal, 3,7% – stal tytanowa, a pozostałe 5,3% – inne materiały, głównie kompozyty, ale także teflon, guma itp. YF-16 został wyposażony w aktywny układ sterowania, ale chwilowo, w komputerze układu zainstalowano tymczasowy program, umożliwiający sterowanie w sposób klasyczny. Było to możliwe, gdyż samolot był naturalnie stateczny. Nie zainstalowano na nim typowego wyposażenia bojowego, a w nosowej części, w miejsce radaru, umieszczono balast, przenoszący środek ciężkości do przodu, przed środek parcia. Usterzenie wytwarzało ujemną siłę nośną, co widać po charakterystycznym położeniu płyt usterzenia poziomego w czasie lotu – lekko wychylonym do góry. Żaden z prototypów YF-16 nie miał uzbrojenia, choć na końcach skrzydeł umieszczono makiety wyrzutni i pocisków AIM-9 Sidewinder, pełniących jednocześnie funkcję mas antyflatterowych. Dopiero w dalszej fazie prób, na drugim egzemplarzu YF-16 zamontowano zaczepy do przenoszenia uzbrojenia i testowano różne warianty podwieszeń (bez ich odpalania czy zrzutu).
Cienkie skrzydło YF-16 charakteryzowało się niewielkim obciążeniem masy, w prototypie rzędu 235 kg/m². Aby poprawić własności manewrowe stosunkowo cienkiego profilu (grubość względna – 4%), zastosowano klapy przednie, wychylane nie tylko do startu i lądowania, ale także w czasie manewrowania. W toku badań tunelowych okazało się, że maksymalny kąt wychylenia klap przednich powinien wynosić 40°. W istocie jednak to wychylenie nie było wykorzystywane. W czasie normalnego lotu klapy przednie i tylne układ sterowania ustawiał w położeniu 0°. Z chwilą przekroczenia prędkości dźwięku klapy wychylano do góry, na kąt +2°, zarówno przednie, jak i tylne. Dzięki temu malał opór, zwiększając zasięg samolotu na prędkościach naddźwiękowych. Malał też współczynnik siły nośnej, ale nie miało to znaczenia wobec dużej prędkości samolotu. Do startu i lądowania klapy przednie wychylano w dół na 15° (przednie) i 20° (tylne). Jednak w czasie, gdy samolot znajdował się na ziemi (w czasie rozbiegu i na dobiegu) układ sterowania automatycznie przestawiał klapy na kąt +2° (do góry), co dawało lepszą przyczepność podwozia do nawierzchni i poprawiało charakterystyki hamowania na dobiegu i sterowania samolotem w czasie rozbiegu. Ciekawą cechą seryjnych F-16 jest to, że samolot w ogóle nie ma dźwigni wychylania klap – wychodzą one automatycznie na zadany kąt wraz z wypuszczeniem podwozia i odpowiednim zmniejszeniem prędkości. Po starcie klapy chowają się automatycznie, po przekroczeniu odpowiedniej prędkości. W czasie manewrów zaś klapy przednie reagują na wychylenie drążka sterowego, wychylając się płynnie na potrzebny kąt (do 25°). Omawiając mechanizację płata warto dodać, że samolot nie ma klasycznych lotek. Rolę tę spełniają klapy tylne, zajmujące ok. 2/3 rozpiętości krawędzi spływu płata. Pracują one tylko na małych prędkościach, przy dużych rolę lotek spełniają wychylane różnicowo stateczniki poziome.
Drążek sterowy zastosowany w F-16 został umieszczony nie tradycyjnie pośrodku kabiny, lecz z boku, na prawej półce, w postaci krótkiego "joysticka". Początkowo drążek ten w ogóle nie miał żadnych wychyleń, działał bowiem pod wpływem nacisku ręki pilota. Specjalne czujniki tensometryczne (mierniki nacisku) podawały sygnały elektryczne do komputera układu sterowania, skąd w postaci elektrycznej były przekazywane światłowodami do mechanizmów wykonawczych układu sterowania. Z powodu braku klasycznych przewodów hydraulicznych w układzie sterowania F-16 jest czasem nazywany "elektrycznym myśliwcem". Ponieważ wychyleniami wszystkich powierzchni sterowych kieruje komputer układu sterowania, to "wychylenia" (umownie, gdyż są to w zasadzie mierzone naciski) drążka sterowego nie przekładają się na proporcjonalne wychylenia powierzchni sterowych. Stopień wychylenia sterów jest dobierany przez komputer, komputer wybiera też powierzchnie sterowe, które w danej chwili mają zostać wychylone. Zastosowany początkowo (na samolotach wersji F-16A/B) analogowy układ sterowania nie był jeszcze w pełni "care-free", czyli nie do końca zabezpieczał przed przekroczeniem ograniczeń eksploatacyjnych samolotu. Uniemożliwiał natomiast wprowadzenie maszyny w korkociąg, ani też jej przeciągnięcie. Pewną wadą był brak odczuć pilota, związanych z prędkością lotu. W klasycznych układach sterowania siły potrzebne do wychylenia sterów są przenoszone na drążek sterowy. W niektórych typach, wyposażonych w hydrauliczne wzmacniacze bezzwrotne, siły te są odpowiednio symulowane. W F-16 natomiast nie było potrzeby symulowania tych sił, gdyż komputer układu sterowania w pełni zabezpieczał przed nadmiernymi wychyleniami sterów na dużych prędkościach lub wysokościach lotu. Wymagało to natomiast przestawienia się pilotów, którzy szybko się do tego przyzwyczaili. Miłą niespodzianką dla pilotów przesiadających się na F-16 z innych samolotów, był brak odczuwania turbulencji, bowiem wszelkie ruchy samolotu związane z turbulencją są na nim automatycznie tłumione przez układ sterowania.
Ważną cechą samolotu YF-16 (i wszystkich późniejszych F-16) było zastosowanie filozofii HOTAS – Hands On Throtle And Stick, czyli ręce na dźwigni sterowania silnikiem i drążku sterowym. W praktyce oznaczało to umieszczenie wszystkich ważniejszych przełączników na dźwigni sterowania silnikiem i na drążku sterowym. Pozwalało to na nie odrywanie rąk od sterownic w czasie walki powietrznej. Kolejnym urządzeniem, wówczas stosunkowo nowym, które umożliwiało pełną koncentrację pilota na prowadzeniu walki powietrznej był wskaźnik przezierny HUD, opracowany przez firmę GEC Marconi z Wielkiej Brytanii. Na urządzeniu tym wprowadzono identyczną, jak w F-15 symbolikę, pokazując też prędkość, wysokość, kurs, przeciążenie i dane do celowania.
Prototyp YF-16 5 stycznia 1974 r. został przetransportowany samolotem C-5A Galaxy do bazy Edwards, gdzie miał nastąpić jego oblot. Natychmiast po zmontowaniu samolotu rozpoczęły się próby kołowania i próby instalacji samolotu. W czasie prób szybkiego kołowania doszło do niespodziewanego zdarzenia. 20 stycznia 1974 r. pilot fabryczny Phil Oestricher doświadczył niestateczności poprzecznej, na prędkości ok. 275 km/h, z uniesionym przednim kółkiem. Samolot zaczął przechylać się na boki, a w czasie prób opanowania sytuacji prawe usterzenie poziome uderzyło o nawierzchnię lotniska. Jedynym wyjściem z sytuacji było oderwanie samolotu od ziemi i opanowanie w powietrzu. Tak też uczynił P. Oestricher, wykonując krótki, sześciominutowy krąg i pomyślne lądowanie. Uszkodzenie usterzenia szybko naprawiono, zaś Oestricher oświadczył, że jest w stanie opanować samolot. Niestatecznością nie przejmowano się zbytnio, gdyż samolot nie miał jeszcze docelowego, aktywnego układu sterowania, które (jak się zresztą okazało w przyszłości) zażegnało ten problem.
Do oficjalnego oblotu doszło 2 lutego 1974 r. W tym locie samolot pilotowany przez Phila Oestrichera osiągnął wysokość 4500 m. Dopiero na tej wysokości, po sprawdzeniu podstawowych charakterystyk pilotażowych samolotu pilot schował podwozie i rozpędził samolot do 650 km/h. Po wykonaniu podstawowych manewrów na prędkości 500-650 km/h pilot zniżył się do lotniska i wykonał bezpieczne lądowanie, po ok. 90 minutach lotu. Drugi lot przeprowadzono 5 lutego. W czasie tego lotu Oestricher osiągnął prędkość Ma=1,2, utrzymując ją przez pięć minut. W trzecim locie sprawdzono własności manewrowe samolotu z przeciążeniami do 5 g.
Dalsze próby, w toku których stopniowo zwiększano zakres parametrów lotu przebiegały w zasadzie bezproblemowo. Dopiero w maju i w kwietniu wystąpiły pewne problemy z silnikiem. W dwóch przypadkach silnik samoczynnie zmniejszył obroty do minimalnych i nie można już było ich ponownie zwiększyć. Za każdym razem pilot doświadczalny bezpiecznie wylądował, stosując manewr jak z niepracującym silnikiem. Tylko dzięki dużemu doświadczeniu uniknięto rozbicia prototypu, ale od tego momentu podjęto decyzję, że loty próbne muszą być wykonywane w zasięgu dolotu i manewru do lądowania z niepracującym silnikiem. Ostatecznie udało się odkryć właściwą przyczynę tak niecodziennego zachowania silnika. Były nią drobne zanieczyszczenia, które zablokowały zaworki pompy-regulatora w układzie sterowania silnikiem. Po zmianach dokonanych w filtrze paliwowym problemy ustały i wspomniane ograniczenie zostało zdjęte.
9 maja 1974 r. Neil Anderson oblatał drugi prototyp YF-16, oznaczony numerem USAF 72-1568. Początkowo samolot latał z ograniczeniami silnika, jednak gdy problem został rozwiązany, można było przystąpić do szerszego cyklu prób. Poza próbami samego samolotu, na drugim egzemplarzu podjęto też testy różnych schematów malowania kamuflażowego, które miało następnie zostać zaadaptowane w samolotach seryjnych. W pierwszej wersji takiego malowania cały samolot pokryto jasnoniebieskimi łatami na wszystkich powierzchniach. Okazało się jednak, że malowanie takie jest jeszcze bardziej widoczne z daleka, niż "kolorowy" schemat malowania stosowany początkowo na obu prototypach. Później samolot przemalowano w jednolity szary kolor, który o wiele lepiej maskował maszynę w różnych warunkach. Malowanie seryjnych F-16 miało maskować je głównie na tle ziemi i nieba na średnich wysokościach, typowych dla ich przewidywanego działania. Na tych wysokościach ziemia przybiera jednolity szaro-bury kolor, zaś niebo ma kolor szarobłękitny, często występuje też zachmurzenie. Ostatecznie dla samolotów seryjnych wybrano więc jeszcze inny schemat malowania, złożony z dwóch odcieni koloru szarego, o czym dalej. Schemat ten był przetestowany dopiero na samolotach F-16 FSD.
Po zakończeniu prób prototypów pierwszy YF-16 został przebudowany na prototyp wersji F-16CCV, o czym dalej. Po zakończeniu prób w tej konfiguracji został przebudowany ponownie pod kątem prób nowego systemu ratowniczego (typu kapsułowego, który na F-16 nigdy nie znalazł zastosowania). Po kilku latach postoju i niszczenia ostatecznie został mu przywrócony pierwotny wygląd i ustawiono go jako pomnik w Hampton.
Drugi YF-16 w maju 1975 r. uległ awarii. W wyniku uszkodzenia instalacji hydraulicznej nie można było wypuścić podwozia. Pilot, Neil Anderson zdołał jednak wylądować na brzuchu w bazie Carswell. Po naprawie samolot wrócił do latania i używano go do prób uzbrojenia, bez jego zrzutu. Później wycofano go z floty samolotów latających i przez pewien czas poddawano testom związanym z pomiarem radiolokacyjnej powierzchni odbicia i testom różnych urządzeń elektronicznych. Były to wyłącznie próby na stanowiskach naziemnych. Przypuszczalnie ich późniejszym rezultatem był utajniony program Have Glass, zmierzający do obniżenia radiolokacyjnej powierzchni odbicia na seryjnych samolotach F-16.
Ponieważ na samolocie tym zmieniano elementy struktury, to ostatecznie uległ on całkowitej dewastacji i został w końcu pocięty na złom.
Próby porównawcze obu prototypów.
Próby porównawcze obu samolotów rozpoczęły się we wrześniu 1974 r. i trwały do grudnia. Były one bardzo intensywne, w ich toku wykonywano po kilka lotów dziennie. Umożliwiała to zawsze dobra kalifornijska pogoda, większość prób przeprowadzono bowiem w dobrych warunkach atmosferycznych. Oba YF-16 wykonały 330 lotów czasie 417 godzin, podczas gdy YF-17 wykonały 268 lotów. W toku testów starano się, by na obu typach wykonało loty jak najwięcej pilotów, zarówno z sił powietrznych, jak i z marynarki wojennej. Testy porównawcze rozpoczęły się od prób własności pilotażowych i manewrowych obu typów. W ich toku YF-16 osiągnął prędkość Ma=2,0, wysokość ponad 15 000 m i przeciążenia w manewrach do 9 g. Dotychczasowy standard USAF przewidywał osiąganie przez samoloty myśliwskie do 7,33 g przy 80% pozostałości paliwa wewnętrznego. W przypadku F-16 współczynnik ten podniesiono do 9 g, przy pełnej pozostałości paliwa wewnętrznego. Aby lepiej dostosować samolot do dużych przeciążeń fotel pilota został pochylony do tyłu o 30°. Dzięki temu nie jest to dokładnie przeciążenie pionowe, lecz po części poziome, co zwiększa tolerancję organizmu ludzkiego. F-16 jest w stanie na krótko wytworzyć 9 g na prędkościach od Ma=0,6 do Ma=1,0 w pobliżu ziemi i na prędkościach od Ma=1,0 do Ma=1,8 na wysokości 10 000 m. Jednak długotrwałe 9 g, w ustalonym manewrze może być utrzymane jedynie w pobliżu ziemi, na prędkościach od Ma=0,65 do Ma=0,95, przy czym do wysokości 3000 m zakres prędkości stałych manewrów z przeciążeniem 9 g zawęża się do prędkości ok. Ma=0,85. Mowa przy tym o seryjnych samolotach, a nie o prototypach. Wartości te dotyczą wszystkich wersji w konfiguracji do walk powietrznych (tylko z pociskami AIM-9 Sidewinder). W typowej dla walk powietrznych konfiguracji, na wysokości 6000 m. F-16 wykonuje na prędkości Ma=0,85 zakręt z przeciążeniem 9 g w czasie 18,76 s, co oznacza prędkość kątową aż 19,2°/s. Promień takiego zakrętu wynosi 780 m. Dla tych samych parametrów lotu MiG-21 jego promień zakrętu wynosi aż 1200 m, a czas zakrętu przekracza 31 s. Oznacza to prędkość kątową 11,5°/s. Natomiast w pobliżu ziemi F-16 jest w stanie wykonać zakręt z przeciążeniem 9 g przy prędkości ok. 800 km/h o promieniu ok. 550 m. Czas takiego zakrętu wynosi 15,65 s, a prędkość kątowa – ok. 23°/s. Nie trzeba dodawać, że są to bardzo wysokie wartości, a zbliżone własności manewrowe uzyskały dopiero MiG-29 i Su-27. Warto przy tym dodać, że samoloty te uzyskują mniejsze od F-16 promienie zakrętów na małych prędkościach, ale na prędkościach ok. Ma=0,8 (typowych dla walk powietrznych), F-16 ma nieznacznie lepsze charakterystyki manewrowe, szczególnie wobec Su-27, który osiąga maksymalne przeciążenie tylko 7 g przy 60% pozostałości paliwa wewnętrznego (ze względu na wytrzymałość konstrukcji). Nieco gorszy jest natomiast w manewrach pionowych, ale i tu różnice nie są wielkie. Jak już powiedzieliśmy w MiG-29 większy nadmiar ciągu uzyskano kosztem znacznej redukcji zasięgu i długotrwałości lotu, które to wartości są o ok. 30% mniejsze, niż w przypadku F-16.
W czasie dalszych prób porównawczych prototypów YF-16 i YF-17 oba samoloty wykonały wiele symulowanych walk powietrznych z innymi typami samolotów amerykańskich, głównie F-4, F-106, A-7 i A-37. We wszystkich prowadzonych walkach YF-16 wykazał zdecydowaną przewagę nad każdym z przeciwników, jednocześnie uznano, że wysoka manewrowość pozwala na uniknięcie trafień pociskami odpalanymi z większych odległości. W końcowej fazie prób dokonano porównań obu prototypów ze zdobycznymi egzemplarzami samolotów MiG-17 i MiG-21. Ćwiczebne walki powietrzne z typami również wykazały znacznie lepsze własności manewrowe zarówno YF-16, jak i YF-17.
Oba porównywane samoloty nie walczyły przeciwko sobie, oceny dokonywano jedynie na podstawie wyników walk z innymi typami samolotów. Jednak piloci latający na obu typach mieli okazję do bezpośrednich porównań.
W wyniku porównania obu typów dowództwo USAF uznało YF-16 za lepiej odpowiadający jej wymaganiom. Miał on lepsze charakterystyki manewrowe na prędkościach okołodźwiękowych i na naddźwiękowych, choć jego zwrotność na małych prędkościach była gorsza od konkurenta. YF-16 wykazał zdecydowaną przewagę pod względem zasięgu, a to był bardzo istotny czynnik w czasie wyboru. W czasie jednego z lotów, związanego z ćwiczebną walką z F-4E, Phantom musiał przerwać jej prowadzenie, z powodu kończącego się paliwa. Walkę dokończono z udziałem kolejnego F-4E, który w międzyczasie wystartował z Edwards, podczas gdy YF-16 cały czas pozostawał w powietrzu!
13 stycznia 1975 r. sekretarz sił powietrznych, John McLucas ogłosił decyzję USAF, o wyborze YF-16 do dalszej realizacji w ramach programu ACF. Oznaczało to przyznanie kontraktu na (początkowo) 15 samolotów przedseryjnych, tzw. Full Scale Development (doprowadzenie do postaci operacyjnej) – FSD. Spośród wspomnianych piętnastu, cztery miały zostać wykonane jako dwumiejscowe, szkolno-bojowe. Później zamówienie zmniejszono do sześciu samolotów jednomiejscowych i dwóch dwumiejscowych, gdyż jak się okazało, zakres prób nie był tak duży, jak to początkowo oceniono. Stało się tak, gdyż w toku prób porównawczych zebrano znaczną ilość danych, co do eksploatacji przyszłego F-16.
Po zamówieniach USAF przyszła kolei na konkurs w Europie. Specjalnie dla potrzeb marketingowych General Dynamics planował wysłać drugi egzemplarz YF-16 na Międzynarodowy Salon Lotniczy w Paryżu, który miał się rozpocząć 30 maja 1975 r. Jednak w maju tego roku Neil Anderson doświadczył na nim problemy z podwoziem. Doświadczony pilot zdołał wylądować "na brzuchu" na trawiastej części bazy Carswell w Teksasie, ale samolot został uszkodzony. Uszkodzenia nie były poważne, ale naprawy nie dokonano od razu. W związku z tym do Paryża wysłano pierwszy prototyp YF-16. Pod koniec trwania paryskiego salonu, 7 czerwca 1975 r. cztery państwa europejskie ogłosiły swoją decyzję o zakupie YF-16.
Wspomniana decyzja została podjęta na podstawie analiz podstawowych właściwości trzech konkurentów. Spośród nich F-16 okazał się być najzwrotniejszy (porównywano prędkość kątową w zakręcie ustalonym na wysokości 6000 m przy prędkości okołodźwiękowej Ma=0,92-0,95: YF-16 uzyskał 10,7°/s, Viggen – 6,6°/s, a Mirage F-1M53 – 6,3°/s). Dysponował także lepszym promieniem działania, ku zaskoczeniu wszystkich, jako że był najmniejszym spośród porównywanych samolotów. W profilu "nisko-nisko-nisko" porównywane samoloty uzyskały następujące parametry: YF-16 z sześcioma bombami Mk.82 – 545 km, Mirage F-1M53 z czterema bombami Mk.82 – 515 km, a Viggen z sześcioma bombami Mk.82 – 475 km.
Oba europejskie samoloty dysponowały natomiast możliwością atakowania celów powietrznych spoza zasięgu widzialności wzrokowej, Mirage F-1M53 przy użyciu pocisków Matra R530, a Viggen – Skyflash, w tym ostatnim przypadku wariant AJ.37, dysponujący takimi możliwościami był dopiero opracowywany. Możliwości te zostały jednak zignorowane. Pewien wpływ na tę decyzję miały niedawne (nie w pełni właściwie ocenione) doświadczenia z wojny wietnamskiej.
Podobnie nie brano pod uwagę możliwości w zakresie prędkości maksymalnej. Mirage F-1M53 uzyskiwał Ma=2,2, Viggen – Ma=2,0, a YF-16 – Ma=1,95. Różnice uznano za minimalne, a przeważyły tu najlepsze charakterystyki rozpędzania YF-16 w zakresie prędkości od Ma=0,6 do Ma=1,6, co w walce powietrznej w istocie ma większe znaczenie.
Porównano też charakterystyki startu i lądowania, ale wobec faktu, że samolot miał z założenia działać ze stałych baz, także i ten czynnik miał drugorzędne znaczenie w toku omawianej oceny. Rozbieg w typowej konfiguracji do misji "powietrze-powietrze" wynosił odpowiednio: Viggen – 490 m, YF-16 – 535 m i Mirage F-1M53 – 760 m. Pod względem właściwości lądowania zdecydowanie górował Viggen, dysponujący przy tym dobiegiem zaledwie 640 m (przy wykorzystaniu odwracaczy ciągu). Dobieg Mirage F-1M53 wynosił 760 m (z wykorzystaniem spadochronu hamującego), a dla YF-16, który polegał wyłącznie na hamulcach kół – 800 m.
YF-16 został oceniony najwyżej pod względem łatwości pilotowania (aktywny układ sterowania), widoczności z kabiny, ergonomii (filozofia HOTAS, przejrzysty i wygodny wskaźnik HUD) i ogólnych własności lotnych. Nie bez znaczenia była też najniższa cena tego samolotu.
F-16CCV.
F-16CCV (Control Configured Vehicle) powstał przez przebudowę pierwszego prototypu YF-16 (72-0567). Celem programu było sprawdzenie możliwości wykonywania niestandardowych manewrów przez samolot, z wykorzystaniem aktywnego układu sterowania. Aby było to możliwe pod przednią częścią kadłuba, w miejscu gdzie na wersjach Block 40/42 montuje się zasobniki LANTIRN umieszczono dwie dodatkowe powierzchnie sterowe o obrysie trapezowym, zbliżone do trójkątnego. Jednocześnie w samolocie zainstalowano oprogramowanie analogowego układu sterowania (specjalnie dla niego opracowane), bowiem po zamontowaniu wspomnianych powierzchni stracił on zwykłą stateczność aerodynamiczną. Wspomnianej modyfikacji dokonano jesienią 1975, po powrocie samolotu z salonu paryskiego. W konfiguracji CCV samolot został oblatany 16 marca 1976 przez Davida Thigpena.
W czasie prób sprawdzono uzyskiwanie przez samolot dużych kątów natarcia (do 40°) oraz możliwość kierowania nosa w bok i w płaszczyźnie pionowej, bez zmiany toru lotu samolotu. Przewidywano, że tego rodzaju manewry, mogą znaleźć zastosowanie w manewrowych walkach powietrznych. Ostatecznie jednak nie zdecydowano się na wprowadzanie opracowanych rozwiązań w seryjnych samolotach.
W swoim 29. locie 24 czerwca 1976 F-16CCV został poważnie uszkodzony, w wyniku zgaśnięcia silnika w końcowej fazie podejścia do lądowania. Naprawa zajęła dużo czasu i samolot powrócił do latania dopiero 31 lipca 1977. Po tej dacie F-16CCV wykonał jeszcze 87 lotów doświadczalnych, po czym znów został poważnie uszkodzony w czasie "twardego" lądowania. Wówczas jednak program opracowania "supermanewrowego" myśliwca postanowiono kontynuować na innym samolocie doświadczalnym – F-16AFTI. Sam F-16CCV został natomiast wysłany do Wright Patterson, gdzie podjęto na nim prace nad opracowaniem alternatywnego systemu ratowniczego w postaci kapsuły, takiej jak na General Dynamics F-111. W tym celu wykrojono środkową część kadłuba, wstawiając w jej miejsce opracowywaną kapsułę ratowniczą. Samolot już nie latał. Po zakończeniu tych prób samolot niszczał przez pewien czas w bazie Wright Patterson, ale ostatecznie została mu przywrócona pierwotna postać, po czym YF-16 ustawiono jako pomnik w Hampton.
F-16A i F-16B Full Scale Development.
Budowę pierwszego F-16A FSD podjęto w grudniu 1975 r., gdy po rozbudowie zakładów w Fort Worth przygotowano odpowiednio oprzyrządowanie do produkcji seryjnej. Zakłady dostosowano do produkcji aż 40 samolotów miesięcznie, choć nigdy tych możliwości nie wykorzystano w pełni, pomimo zbudowania w Fort Worth ponad 3500 samolotów F-16 (pozostałe maszyny zbudowano na licencji w Europie i w Azji).
Samoloty F-16A/B FSD reprezentowały już standard produkcyjny pod względem płatowca i silnika, natomiast pozostałe wyposażenie było na nich stopniowo integrowane. W wyniku zmian struktury płatowca i dodania docelowego wyposażenia masa własna samolotu wzrosła z 6175 kg na prototypie YF-16 do 7185 kg na pierwszej wersji seryjnej F-16A i F-16A FSD z zamontowanym pełnym wyposażeniem. Wspomniana masa własna nie obejmuje paliwa, ale wliczono tu amunicję do działka (512 sztuk, 130 kg) i dwa pociski AIM-9E Sidewinder (180 kg). Warto przypomnieć, że YF-16 nie miał żadnego uzbrojenia, a na końcach skrzydeł przenosił makiety pocisków AIM-9.
Właśnie ze względu na przewidywany wzrost masy własnej dokonano pewnych zmian struktury płatowca. Nie została ona w istotny sposób wzmocniona, gdyż YF-16 projektowano z myślą o większej masie własnej i startowej. Natomiast aby zachować niskie obciążenie powierzchni płata został on poszerzony bez zmiany rozpiętości, tak że powierzchnia nośna wzrosła z 26,05 m² do 27,91 m². Nie w pełni zrekompensowało to przyrost masy, bowiem dla YF-16 obciążenie powierzchni nośnej (przy masie własnej) wynosiło ok. 237 kg/m², a dla F-16A – 257,5 kg/m². Dla porównania, ten sam parametr dla Mirage F-1M53 wynosił ok. 305 kg/m².
Kolejne zmiany struktury płatowca dotyczyły części nosowej. Wynikało to z faktu, że USAF ostatecznie zdecydował się na zamontowanie prostego radiolokatora wielofunkcyjnego, w miejsce jeszcze prostszego radiolokatora "powietrze-powietrze". Pierwotnie planowano, że będzie to najprostsza stacja wzorowana na Emerson AN/APQ-159 z samolotu F-5E/F, przystosowana jedynie do wykrywania celów powietrznych z małych odległości. Tymczasem radiolokator Westinghouse F-16 Radar (WX-50), oznaczony w USAF AN/APG-66, miał nieco większe możliwości. Była to już stacja impulsowo-dopplerowska, z możliwością obserwacji nie tylko celów powietrznych na średnich i dużych wysokościach, ale także na tle ziemi.
By umieścić AN/APG-66 w nosowej części samolotu nieznacznie powiększono średnicę przedniej części kadłuba, wydłużając ją jednocześnie o 0,34 m. Nosowa część została przekonstruowana, wprowadzono możliwość otwierania dielektrycznej osłony na bok, by umożliwić dostęp do radiolokatora. Długość kadłuba wzrosła w związku z zamontowaniem radiolokatora z 14,75 m do 15,09 m. Wydłużenie nosowej części kadłuba wpłynęło na obniżenie stateczności kierunkowej, problem ten rozwiązano nieznacznie powiększając powierzchnię statecznika pionowego, poprzez zwiększenie jego wysokości. Jednocześnie powiększono też powierzchnię podkadłubowych płetw ustateczniających.
Kolejną zmianą związaną z dostosowaniem struktury konstrukcyjnej samolotu było umieszczenie na wszystkich samolotach FSD działka General Electric M61A Vulcan z zapasem 512 naboi (w seryjnych F-16 zapas wynosił 515). Naboje znalazły się w bębnie amunicyjnym, umieszczonym w kadłubie, za kabiną pilota. Samo działko zaś umieszczono u nasady lewego skrzydła, w jego przykadłubowej części. Wylot luf działka osłonięto żaroodpornymi elementami.
Przy okazji dokonano też innych zmian. Między innymi dwuczęściową osłonę wnęki przedniego podwozia zastąpiono prostszą, jednoczęściową. Na obu prototypach samolotu stosowano fotel katapultowy ESCAPAC, na samolotach F-16A/B FSD został zastąpiony lżejszym Stencel SIIIS, oba typy były klasy "0-0", umożliwiając katapultowanie z powierzchni ziemi, przy zerowej prędkości. Osłona kabiny została wzmocniona tak, by wytrzymać zderzenie z 2 kg ptakiem przy prędkości do 650 km/h. I wreszcie najważniejsza zmiana – wszystkie samoloty F-16A FSD i F-16B FSD zostały wyposażone w oprogramowanie układu aktywnego sterowania, a po zamontowaniu wyposażenia stały się one statycznie niestateczne. Układ sterowania był trzykrotnie zdublowany (cztery niezależne systemy), gdyż po rozstatecznieniu samolotu nie mógł on już być pilotowany w klasyczny sposób. Takie same analogowe systemy aktywnego sterowania montowano na pierwszych samolotach seryjnych, do F-16A/B Block 15 włącznie.
W YF-16 i w F-16 FSD (a później też na seryjnych samolotach) wykorzystano gotowe elementy pochodzące z innych typów. Uczyniono tak, by do minimum zmniejszyć koszty opracowania samolotu, gdzie się więc tylko dało wprowadzano gotowe rozwiązania. I tak: koło i ogumienie przedniego podwozia pochodziło z samolotu B-58 Hustler (który na przedniej goleni miał takie koła dwa, a YF-16 – jedno), pomocnicza jednostka zasilająca (APU) pochodziła z samolotu Concorde, pierwszy typ fotela katapultowego z YF-16 zaadaptowano z samolotu A-4 Skyhawk, w samolotach seryjnych użyto fotela ACES II, standardowego dla samolotów USAF od połowy lat 70., odbiornik ciśnień powietrza – s SR-71, a system zamykania i otwierania kabiny – z X-24. Najciekawszy element zaczerpnięto z General Dynamics F-111. Były to bowiem elektryczne mechanizmy wykonawcze, do otwierania drzwi komory bombowej. W F-16, po odpowiednim dostosowaniu, użyto je jako mechanizmy wykonawcze wychylania klap przednich, tylnych i steru kierunku. Wymienione powierzchnie sterowe są bowiem wychylane przy pomocy elektrycznych mechanizmów wykonawczych, a jedynie statecznik poziomy dysponuje siłownikami hydraulicznymi, oddzielnymi dla obu jego połówek (mogą być wychylane różnicowo).
W F-16 FSD zakres wykorzystania gotowych elementów jeszcze rozszerzono. Przednie koło i jego ogumienie pochodziło teraz z samolotu F-4 Phantom, system sterowania przednią golenią ułatwiający kołowanie zaadaptowano z samolotu T-39 Jetliner, elementy instalacji tlenowej z F-5E, system rejestracji parametrów lotu – z samolotu A-10A, wskaźnik przezierny (HUD) AN/AVQ-29 z samolotu A-7D. Większość wymienionych elementów została odpowiednio dostosowana i produkowana dla seryjnych F-16.
Pierwszy samolot F-16A FSD (75-0745) został oblatany w Fort Worth przez Neila Andersona 8 grudnia 1976 r. Pierwszy egzemplarz F-16 FSD posłużył do prób osiągów samolotu, prób zachowania się jednostki napędowej w różnych warunkach lotu, prób flatteru i ogólnych własności pilotażowych. Później samolot ten przebudowano na doświadczalny prototyp F-16F101, z silnikiem General Electric. Po zakończeniu prób znalazł się on w [Wright Patterson], gdzie został ustawiony jako pomnik.
Drugi samolot F-16A FSD oblatany jeszcze w grudniu 1976 r., posłużył do prób wytrzymałościowych, a następnie do prób pomiaru osiągów w różnych konfiguracjach. Nie budowano typowego egzemplarza do prób wytrzymałościowych, Poszczególne elementy struktury były wytrzymałościowo sprawdzane oddzielnie, do pełnego zniszczenia. W wyniku prób dokonano pewnych zmian już w czasie budowy prototypu. Natomiast próby wytrzymałości do nieco większych od dopuszczalnych wartości przeprowadzono właśnie na drugim egzemplarzu F-16A FSD (75-0746). Po zakończeniu programu prób w powietrzu samolot powrócił do pełniejszych prób statycznych i wytrzymałościowych, w tej roli jest on używany w Fort Worth do dziś.
Trzeci egzemplarz samolotu F-16A FSD został oblatany już w 1977 r. Po raz pierwszy otrzymał on pełne wyposażenie awioniczne, w tym radiolokator AN/APG-66, który dostarczono w dwa miesiące po oblataniu samolotu. Został on na nim następnie zamontowany i próby kontynuowano. Był on używany do prób systemów nawigacyjnych i kierowania ogniem (ale bez faktycznego użycia uzbrojenia), a także do testów wibracji, akustycznych i elektromagnetycznych, oraz ich wpływu na systemy awioniczne samolotu. Później, o czym będzie jeszcze mowa, samolot ten przebudowano na dwumiejscową (dodano drugą kabinę) odmianę F-16XL Scamp. Obecnie w takiej konfiguracji jest używany przez NASA.
Czwarty samolot F-16A FSD miał także zamontowany komplet urządzeń awionicznych i systemu uzbrojenia, w związku z czym posłużył do prób własności lotnych przy docelowym obciążeniu i wyważeniu. Jednocześnie kontynuowano na nim próby systemów nawigacyjnego i kierowania ogniem. Na tym egzemplarzu przeprowadzono też pierwsze testy zrzutu uzbrojenia (i niekierowanych odpaleń pocisków rakietowych AIM-9E Sidewinder). Po zakończeniu cyklu prób przez pewien czas egzemplarz ten był zmagazynowany, obecnie ustawiono go jako pomnik w Akademii Sił Powietrznych w Colorado Springs.
Piąty F-16A FSD użyto początkowo także do prób zrzutu uzbrojenia, ale ostatecznie latał on niewiele. Wykorzystano go bowiem do prób zmęczeniowych, prowadzonych w Fort Worth od lata 1977 r. do lata 1978 r. Samolot umieszczono na specjalnym stanowisku, gdzie ponad 100 siłowników hydraulicznych symulowało obciążenia różnych elementów struktury płatowca, odpowiadające obciążeniom w czasie lotu. Praca siłowników była sterowana przez komputer, według założonego programu. Program symulował obciążenia typowe dla zwykłych manewrów w locie, dla startu i lądowania (w tym obciążenie udarowe, przenoszone przez podwozie na strukturę płatowca w czasie lądowania), ale także dla walk powietrznych z ostrym manewrowaniem z przeciążeniami do 10 g. Do lata 1976 r. na samolocie tym przeprowadzono 16 000 godzin symulowanych godzin lotu, dwukrotnie więcej, niż resurs seryjnych płatowców. Przekraczano też ograniczenia eksploatacyjne (dopuszczalne przeciążenie 9 g), ale zakładano, że w jednostkach może także dojść do przekraczania przeciążeń przez niedoświadczonych pilotów. Jednak po rozebraniu struktury płatowca okazało się, że pojawiły się na nim pęknięcia, a firma założyła, że samolot przejdzie próbę bez uszkodzeń. Fakt ten natychmiast podchwyciła prasa, która zaczęła atakować General Dynamics za zbudowanie "niebezpiecznego" samolotu. Pomijano przy tym fakt, że pęknięcia wystąpiły po cyklu prób dwukrotnie przekraczającym zwykły resurs płatowca.
Pod wpływem prób zmęczeniowych dokonano przeprojektowania struktury. Niektóre centralne wręgi kadłubowe, do których mocowano dźwigary skrzydeł, zostały pogrubione, w innych miejscach struktury dodano ukośne wzmocnienia z blachy duraluminiowej. Zmiany te nie pociągały za sobą znaczącego wzrostu masy, zostały więc szybko wprowadzone na liniach produkcyjnych, począwszy od 1979 r. Część pierwszych F-16A opuściła wytwórnie bez tych wzmocnień, ale w toku remontów były one odpowiednio modyfikowane (choć nie można już było wymienić wręg kadłubowych na grubsze, zastosowano więc inne, dodatkowe wzmocnienia).
Po zakończeniu prób wytrzymałościowych piąty F-16 FSD został praktycznie odbudowany od podstaw, powstał z niego drugi (jednomiejscowy) egzemplarz F-16XL. Po zakończeniu prób w tej postaci maszyna trafiła do NASA, gdzie jest sporadycznie używana do dziś.
Szósty samolot F-16A FSD (ostatni jednomiejscowy) po oblataniu trafił na testy klimatyczne, prowadzone przez specjalny ośrodek w Eglin na Florydzie. Po ich zakończeniu został przebudowany na F-16AFTI (omówiony dalej), a obecnie jest nadal używany – posłużył do testów siłowników elektrycznych układu sterowania samolotu JSF.
Siódmy i ósmy F-16 FSD były pierwszymi, dwumiejscowymi samolotami szkolno-bojowymi. Kadłub wersji dwumiejscowej nie uległ zmianie w stosunku do odmiany jednomiejscowej (nie został przedłużony). Miejsce dla drugiej kabiny wygospodarowano kosztem zmniejszenia pojemności zbiornika paliwowego o 689 dm³, co wpłynęło na spadek zasięgu o ok. 15%. Pojemność wewnętrznych zbiorników paliwa zmniejszyła się z 3986 dm³ do 3297 dm³. Poza tym samolot zachował pełne możliwości bojowe wersji jednomiejscowej, z identycznym wyposażeniem, systemem kierowania ognia i uzbrojeniem.
Pierwszy dwumiejscowy F-16B FSD został oblatany przez Neila Armstronga i Phila Oestrichera 8 sierpnia 1977 r. w Fort Worth. 3 czerwca został oblatany drugi F-16B FSD, ostatni samolot Full Scale Development. Oba samoloty dwumiejscowe zostały użyte do prób związanych z obsługą techniczną Sprawdzono przy tym niezawodność samolotów, a także opracowano odpowiednie instrukcje obsług technicznych, bieżących i okresowych. W późniejszym okresie na pierwszym F-16B zastosowano powiększone usterzenie poziome, przeznaczone dla samolotów F-16A/B Block 15. Po zakończeniu prób samolot ten został ustawiony jako pomnik w Edwards. Natomiast drugi F-16B FSD został później przebudowany na prototyp F-16/79. Po zakończeniu programu F-16/79 egzemplarz ten wrócił do wytwórni, gdzie prowadzono na nim badania różnych elementów wyposażenia i technologii, które mogłyby znaleźć zastosowanie w misjach CAS (Close Air Support – bezpośredniego wsparcia lotniczego) i w zwalczaniu celów naziemnych w głębi ugrupowania przeciwnika. Obecnie egzemplarz ten jest zmagazynowany w Fort Worth, wciąż w stanie nadającym się do lotu.
Warto zwrócić uwagę na fakt, że w toku prób F-16 nie rozbił się żaden samolot. Jedynym poważniejszym incydentem było lądowania na brzuchu YF-16, po którym nie wrócił on już do latania. Wypadki zaczęły się dopiero na samolotach seryjnych, ale te wynikały głównie z intensywnej eksploatacji tych maszyn. Należy pamiętać, że F-16 nie latały "po prostej", lecz były często wykorzystywane do forsownych walk powietrznych, w lotach na bardzo małej wysokości, w lotach nad morzem i z zastosowaniem uzbrojenia.
F-16B-2.
Po zakończeniu programu F-16/79 i przebudowie drugiego F-16B FSD ponownie pod kątem zastosowania silnika F100-PW-200, podjęto na tym egzemplarzu program F-16B-2, zmierzający do zwiększenia możliwości samolotu w zwalczaniu celów naziemnych, co ostatecznie zaowocowało powstaniem F-16C/D Block 40/42. Program F-16B-2 został podjęty w 1981 r., równocześnie z początkiem opracowania zasobników LANTIRN.
Samolot F-16B-2 został początkowo wyposażony w elementy zasobników LANTIRN, w tym w sterowane urządzenie do obserwacji w podczerwieni Martin Marietta Falcon Eye, zastosowane później (w zmodyfikowanej postaci) w zasobniku nawigacyjnym systemu LANTIRN. Dodatkowo w stacji radiolokacyjnej F-16B-2 wprowadzono oprogramowanie TERPROM (TERrain PROphile Matching – dopasowywanie profilu terenu – do biblioteki danych), umożliwiającym prowadzenie precyzyjnej nawigacji za pomocą stacji radiolokacyjnej. Później na F-16B-2 testowano też różne zasobniki nawigacyjne i celownicze, w tym brytyjski GEC-Marconi Atlantic i Martin Marietta Pathinder (zubożona wersja nawigacyjnej części LANTIRNA). Na samolocie F-16B-2 testowano też ostateczną postać zasobników LANTIRN, zmiana ta została zastosowana właśnie na samolotach Block 40/42.
W toku późniejszych prób, już w latach 90., kabinę F-16B-2 dostosowano do wykorzystania gogli widzenia nocnego (NVG). Ostatecznie próby F-16B-2 zakończono w połowie lat 90. i samolot trafił do składnicy w Fort Worth w 1996 r.
F-16C.
Jednomiejscowa wersja z silnikiem F110-GE-129 lub F100-PW-220, ulepszoną awioniką, radarem AN/APG-68 i dodaną płetwą przed statecznikiem pionowym. Bloki 25,30/32,40/42,50/52.
F-16D.
Dwumiejscowa wersja F-16C
F-16E.
Oznaczenie dla samolotów wersji Block 60 "Desert Falcon" wyeksportowanych do Zjednoczonych Emiratów Arabskich. System celowniczy/FLIR Northrop Grumman AN/ASQ-28 IFTS, radar AESA Northrop Grumman AN/APG-80, silnik F110-GE-132, system samoobrony ALQ-165.
F-16F.
Dwumiejscowa wersja F-16E
F-16V.
Oznaczenie Lockheed Martina dla modernizacji i nowych samolotów w wersji Block 70, nawiązuje do przydomka "Viper". Następca F-16C/D oferowany przez producenta na eksport jako alternatywa dla Lockheed Martin F-35 Lightning II. Samolot został oblatany 16 października 2015 roku. W razie zainteresowania linia montażowa zostanie przeniesiona z Fort Worth do Greenville w stanie Karolina Południowa lub Bangalore w Indiach jeśli te kupią 200 F-16 w trwającym postępowaniu na lekki myśliwiec. Nowymi samolotami zainteresowane są też Bahrajn i Słowacja.
W 2017 roku podpisano umowę w sprawie modernizacji wszystkich F-16A/B posiadanych przez wojska lotnicze Republiki Chińskiej do standardu V. Prace prowadzi tajwańskie przedsiębiorstwo państwowe AIDC we współpracy z Lockheedem Martinem. Odbiór pierwszego F-16V nastąpił 19 października 2018 roku. Modernizacją do wersji V zainteresowana jest także Grecja.
F-16ADF.
Wersja przekazana Gwardii Narodowej, F-16A/B z ulepszoną awioniką
F-16N.
Jednomiejscowa wersja dla Marynarki Wojennej Stanów Zjednoczonych o wzmocnionej konstrukcji (dolne węzły mocowania skrzydeł do kadłuba wymieniono na tytanowe). Przeznaczony do symulowania przeciwnika w walce powietrznej. Powstał w wyniku przebudowy 22 sztuk F-16C
TF-16N.
4 sztuki F-16D z identycznymi modyfikacjami jak w F-16N
RF-16C/F-16R (Reece).
Różne państwa podjęły stosowanie F-16 w roli samolotu rozpoznawczego. Na samolotach holenderskich, należących do 306. Dywizjonu wprowadzono możliwość podwieszania zasobników Orpheus, używanych poprzednio na samolotach F-104G, należących do tej samej jednostki. Zasobnik miał pięć aparatów fotograficznych TA-8M i liniowy skaner podczerwony firmy Honeywell. Jeden z nich zamontowano skośnie do przodu, trzy zaś wykonywały "płaszczyznę" – ujęcia pionowego i dwóch skośnych na boki, z wzajemnie nakładającym się polem widzenia. Ostatni aparat wyposażono w obiektyw do zdjęć panoramicznych na małej wysokości. Zasobnik ten wykorzystywano głównie w dzień, ale także w nocy, z użyciem wyłącznie skanera podczerwieni. Zasobniki te są używane do dziś.
Inną modyfikacją rozpoznawczą są duńskie F-16A, na których wyposażenie rozpoznawcze również montuje się w zasobniku. Zasobnik został zbudowany w oparciu o wyposażenie zdemontowane z duńskich rozpoznawczych Drakenów, wycofanych z uzbrojenia w 1994 r. Łącznie w ten sposób powstało sześć zasobników, używanych w Skrydstrup, w 727. Dywizjonie. W zasobniku, opracowanym przez duńską firmę Per Udsen znalazły się trzy amerykańskie aparaty KS-87B i liniowy skaner podczerwony. Jednocześnie w Stanach Zjednoczonych opracowano specjalne widikony (elementy optyczne kamery wideo), które po zamontowaniu w miejsce kaset z klasycznym filmem mogą rejestrować wyniki rozpoznania na taśmie wideo. System ten wykorzystuje istniejące obiektywy aparatów KS-87B.
Poza Danią, kilka zasobników Per Udsen wykorzystuje też lotnictwo Belgii. Zasobniki te powstały w oparciu o sprzęt dostarczony ze Stanów Zjednoczonych, ale faktycznie nie różnią się od duńskich.
Wersja rozpoznawcza F-16 powstała też w Stanach Zjednoczonych. W połowie lat 80. Opracowano tu zasobnik rozpoznawczy, podwieszany pod kadłubem samolotu. Wykorzystywał on kamery wideo i układ transmisji danych na stanowisko naziemne. Dla potrzeb tego zasobnika przebudowano jeden samolot F-16D Block 25, który został z zasobnikiem oblatany w czerwcu 1986 r. Jednak pomimo pomyślnych prób, samolot nie został wprowadzony do uzbrojenia. Uważano wówczas, że rozpoznanie lotnicze zostanie całkowicie zastąpione satelitarnym.
Do sprawy powrócono po operacji Pustynna Burza, gdy okazało się, że rozpoznanie satelitarne musi być uzupełnione lotniczym. W połowie lat 90. Opracowano więc nowy zasobnik rozpoznawczy znany jako TARS (Tactical Air Reconnaissance System). Zasobnik zawiera aparaty KS-87B z elementami wideo w miejsce klasycznych kaset z filmami (modyfikacji dokonała duńska firma Per Udsen) oraz opracowany w firmie Lockheed Martin system wideo do wykonywania precyzyjnych zdjęć ze średniej wysokości. Ponadto na pokładzie zasobnika zamontowano cyfrowy system rejestracji danych z rozpoznania. Jednocześnie opracowano też specjalny moduł naziemny, do analizy danych z rozpoznania. Po pomyślnych próbach prowadzonych w latach 1995-1996 i praktycznym sprawdzeniu w lotach nad Bośnią w 1996 r. (przez samoloty ze 149. Skrzydła Myśliwskiego Gwardii Narodowej) zamówiono dwadzieścia zasobników i pięć stacji naziemnych, które mają trafić do pięciu skrzydeł Gwardii Narodowej. Dostawy rozpoczęły się w 1999 r. i zostały zakończone w 2000 r. Obecnie pięć jednostek ANG używa wspomnianych zasobników.
Ciekawy system rozpoznawczy przeznaczony dla F-16 powstał w Izraelu. Jest to system Elta EL/M-2060P, wprowadzony do uzbrojenia w 1999 r. Zasobnik zawiera precyzyjną stację radiolokacyjną obserwacji bocznej, pracującą z wykorzystaniem syntetycznej apertury podnoszącej rozdzielczość oraz system transmisji danych na stanowisko naziemne w czasie rzeczywistym. Jest to więc swego rodzaju "mini-joint-stars".
FS-X.
Zmodyfikowana wersja produkowana przez koncern Mitsubishi w Japonii (oznaczona F-2).
F-16/79.
W lutym 1977 r. nowy prezydent Stanów Zjednoczonych Jimmy Carter ogłosił zmienione zasady polityki eksportu broni. W myśl tych zasad uzbrojenie przeznaczone na eksport, szczególnie do państw nie-NATOwskich, miało zostać zubożone, w stosunku do oryginalnego amerykańskiego. Tak powstała eksportowa odmiana F-16, a głównym elementem jej "zubożenia" było zastosowanie starszego silnika jednoprzepływowego General Electric J79-GE-17X (J79-GE-119), podobnego do tego stosowanego na samolotach F-104 i F-4. Był to jedyny F-16, napędzany jednoprzepływowym silnikiem.
Prototyp tej wersji, oznaczonej F-16/J79, powstał poprzez przebudowę drugiego egzemplarza dwumiejscowego, F-16B FSD (75-0752). Główną różnicą było zamontowanie nowego silnika, które wymusiło przedłużenie kadłuba do tyłu o ok. 40 cm (silnik był większy od F100) oraz zamontowanie ważących ponad 900 kg ekranów termicznych. Jednoprzepływowy silnik emitował bowiem znacznie więcej ciepła, grożąc uszkodzeniem pokrycia.
Samolot został oblatany 29 października 1980 r., wykazując znacznie gorsze własności lotne, niż "zwykły" F-16. Oferowano go ok. 20 krajom, w tym Austrii, Jordanii, Malezji, Nigerii, Singapurowi, Tajwanowi, Tajlandii i Wenezueli. Jak się jednak można było spodziewać, maszyna nie znalazła nabywców, choć część z wymienionych państw otrzymała później "zwykłe" F-16. Jeszcze w 1980 r. Carter zmienił swoją wcześniejszą decyzję, i samolot wkrótce przebudowano z powrotem pod kątem zastosowania silnika F100-PW-200.
F-16/101.
Znacznie bardziej udaną modyfikacją był samolot F-16/101, wyposażony w silnik General Electric F101-GE-100, dostosowany częściowo do napędu samolotu myśliwskiego. Silnik ten pochodził z bombowca B-1 Lancer, a jak wiemy – powstał z jednoprzepływowego YJ101-GE. Silnik F101 dawał ciąg 66,72 kN bez i 115,0 kN z dopalaniem. Pod kątem zastosowania tego silnika przebudowano pierwszy egzemplarz F-16A FSD (75-0745). Z nowym silnikiem maszyna została oblatana 19 grudnia 1980 r., pod oznaczeniem F-16/101.
Samolot wykazywał znacznie lepsze własności lotne, niż oryginalne F-16A, zwłaszcza, że pierwszy F-16A FSD miał mniejszą masę, niż seryjne F-16A, a silnik F101 miał większy ciąg, niż F100. W początkowej fazie prób doświadczono jednak problemów z wyciekami paliwa ze zbiorników wewnętrznych na samolocie. Przyczynę szybko odkryto – była nimi inna częstotliwość wibracji, wytwarzanych przez inny silnik. Problem ten więc szybko rozwiązano. Program F-16/101 zakończono w lipcu 1981 r., po wykonaniu na samolocie 57 lotów. Próby te utorowały drogę do zastosowania silników F110 na samolotach F-16C/D Block 30.
F-16 AFTI.
Wersja eksperymentalna przeznaczona do badań stateczności
NF-16A AFTI.
Faza I i II.
Po praktycznym zużyciu (poza intensywną eksploatacją – dwa poważne uszkodzenia) samolotu F-16CCV, rozszerzone próby wysokiej manewrowości i nowych elementów wyposażenia postanowiono kontynuować na szóstym F-16A FSD, którego modyfikacje poszły dalej, niż w przypadku F-16CCV.
Przede wszystkim samolot otrzymał wzmocnione skrzydło i – po raz pierwszy, cyfrowy, aktywny układ sterowania. Obie te zmiany zostały następnie wprowadzone na seryjnych samolotach F-16C/D Block 25. Program AFTI – Advanced Fighter Technology Integration – zintegrowanie najnowocześniejszych technologii dla myśliwca, został podjęty w grudniu 1978 r. Jak widać z nazwy programu, nie chodziło tylko o przebadanie zwiększenia możliwości manewrowania samolotu, ale także o zastosowanie nowych elementów wyposażenia radioelektronicznego, przydatnego w taktycznym samolocie bojowym.
Zewnętrznie samolot zmodyfikowano umieszczając w nim dodatkowe powierzchnie sterowe pod wlotem powietrza do silnika (były to zresztą elementy zdemontowane z wycofanego F-16CCV), a na grzbiecie kadłuba pojawił się charakterystyczny "garb", który miał posłużyć do umieszczenia dodatkowego wyposażenia radioelektronicznego, planowanego do zastosowania w kolejnych fazach programu. Podobny "grab" znalazł później zastosowanie w izraelskich F-16D, dostosowanych do prowadzenia walki radioelektronicznej.
Sponsorem badań w ramach programu AFTI, poza siłami powietrznymi, była też NASA, która planowała zastosować opracowywane technologie także w swoich programach (cyfrowy układ sterowania miał być też zastosowany w wahadłowcu kosmicznym, do czego faktycznie doszło).
Aktywny układ sterowania DFCS – Digital Flight Control System, otrzymał oprogramowanie typowe dla przyszłych F-16C/D Block 25, ale uzupełniono je o element Automated Maneuvering Attack System (AMAS), umożliwiający wykonywanie manewrów odchylenia nosa samolotu od osi toru lotu. Był to system o identycznych możliwościach, jak ten stosowany na F-16CCV, jedyną różnicą było wykorzystanie technologii cyfrowych, w miejsce analogowych. System ten został odpowiednio zdublowany i wyposażony w automatyczny układ przełączania na zapasowy układ, w przypadku wykrycia awarii pierwszego. Wzorem późniejszych F-16C/D został on dwukrotnie zdublowany (trzy niezależne systemy, stosowane na "cyfrowych" Fly-By-Wire Block 25 i wyższych, w miejsce czterech systemów analogowych, znanego z F-16A/B).
W tej postaci samolot został oblatany 10 lipca 1982 r. przez fabrycznego pilota Alexa V. Wolfe'a. Po krótkim cyklu prób fabrycznych w Fort Worth NF-16A AFTI przeleciał do Edwards gdzie przekazano go do Dryden Test Center, należącego do NASA. Próby w pierwotnej postaci trwały do lipca 1983 r., była to tzw. phase I. Obejmowały one przede wszystkim próby pilotażowe, jeszcze bez prób odchylania nosa w bok od toru lotu.
Phase II rozpoczęto w 1983 r. Do tego czasu dopracowano już AMAS, mógł on zostać zastosowany na samolocie. Ponadto u nasady skrzydła umieszczono początkowo makietę, a później rzeczywiste urządzenie do obserwacji celów w podczerwieni. W toku prób fazy drugiej dokonywano różnych zmian w kabinie, stosując kilka odmiennych wskaźników projekcji czołowej HUD, a także czułe na dotyk ekrany projekcji wewnętrznej (HDD). Jednym z najciekawszych urządzeń, testowanych w tej fazie prób, był Voice-Controlled Interactive Device (VCID); urządzenie opracowane przez firmę Lear-Siegler. Służyło ono do zmiany ustawień elementów systemu nawigacyjnego samolotu przy pomocy głosu pilota, rozpoznając początkowo 32 słowa, później bibliotekę poszerzono do 256 słów. Początkowo nie zdecydowano się, na użycie urządzenia do przełączania elementów systemu kierowania ogniem (docelowo planowano takie rozwiązanie), ani do przełączania urządzeń, mających znaczenie dla bezpieczeństwa lotu. Uważano, że zastosowanie takiego urządzenia w walce powietrznej ułatwi jej prowadzenie, gdyż pilot nie musiałby zajmować się ręcznym przełączaniem zakresów pracy elementów systemu kierowania ogniem. W praktyce jednak okazało się ono nieprzydatne, gdyż żaden pilot nie był w stanie normalnie mówić przy przeciążeniu ponad 5 g, a wówczas urządzenie nie było w stanie rozpoznać zniekształconego głosu. Ostatecznie więc z niego zrezygnowano.
Próby w ramach fazy drugiej prowadzono do połowy 1987 r., po czym dalsze próby ukierunkowano na stworzenie samolotu zdolnego do bezpośredniego wsparcia wojsk lądowych (CAS – Close Air Support).
Faza III i IV.
W ramach przygotowania do III fazy prób programu AFTI, prowadzonych równolegle z przygotowaniem wersji A-16, a później F/A-16, samolot przebudowano do konfiguracji NF-16A AFTI/CAS. Z samolotu ostatecznie usunięto dodatkowe powierzchnie sterowe, a radiolokator AN/APG-66 został wymieniony na AN/APG-68, pochodzący z F-16C/D. Przed kabiną pilota zamontowano urządzenia elektrooptyczne pochodzące z zasobników LANTIRN (obok podobnych kamer termowizyjnych, nadal zamontowanych u nasady obu płatów), a system nawigacyjny samolotu uzupełniono o GPS. W tej postaci samolot testowano w latach 1988-[1992], badając możliwości ataku uzbrojeniem kierowanym laserowo (w 1988 r.), nocnego nawigowania nad terenem przeciwnika (1988-1989), autonomicznego poszukiwania i zwalczania celów bez ich wzrokowej widoczności w dzień (1989-1991) i podobnych możliwości w porze nocnej (1989-1992).
W 1991 r. samolot po raz kolejny przebudowano, wkraczając w fazę czwartą programu AFTI. W ramach tej fazy samolot wyposażono w celownik nahełmowy helmet-mounted target designation sight. Jednocześnie, bazując na wcześniejszych pracach w ramach programu Ground Proximity Warning System (GPWS) – system ostrzegania przed zderzeniem z ziemią, samolot otrzymał nowy Ground Collision Avoidance System (GCAS), wykorzystujący dane ze stacji radiolokacyjnej i radiowysokościomierza, do wyprowadzania samolotu ze stanu lotu, prowadzącego do zderzenia z przeszkodami naziemnymi. Próby nowej wersji rozpoczęto w 1992 r., ale później stopniowo je rozszerzono o próby nowych systemów WRe, w tym próby wykorzystania systemu wykrywania i oceny pracujących stacji radiolokacyjnych do wskazywania celów dla pocisków AGM-88 Harm. Pierwszego odpalenia pocisku Harm z NF-16A AFTI/CAS dokonano w maju 1994 r. W ramach tych prób podjęto też sprawdzenie możliwości przekazywania danych poprzez IDM (Improved Data Modem, który wszedł później do uzbrojenia F-16C/D Block 40/42/50/52, standaryzowany jako Link 16) z samolotów EA-6B Prowler.
Program badań na NF-16A AFTI został zakończony w styczniu 1997 r. Dzięki pracom system GCAS (w istocie jest to dodatkowy moduł oprogramowania) został zastosowany na seryjnych samolotach F-16C/D, począwszy od najstarszych Block 25. Próby tego systemu na F-16D Block 25 przeprowadzono w 1998 r. Modyfikacje GCAS są obecnie w toku (nie wiadomo, czy obejmą całą flotę F-16C/D), a sam system ma być też zastosowany w F-22 i w samolotach JSF.
F-16XL A/B SCAMP.
Jeszcze w czasie badań różnych konfiguracji samolotu konstruktorzy General Dynamics zwrócili uwagę na zalety skrzydła o obrysie trójkątnym. Skrzydło takie zostało wówczas odrzucone ze względu na zbyt duży przyrost oporów wraz ze wzrostem kątów natarcia, ale charakteryzowało się ono niewielkim współczynnikiem oporu w locie z niewielkimi kątami natarcia, i to w szerokim zakresie prędkości przelotowych. Jego dodatkową zaletą był duży zapas siły nośnej. Nie wynikał on bezpośrednio z lepszego współczynnika siły nośnej, ale z faktu, że wytrzymałość płata o obrysie trójkątnym jest stosunkowo wysoka. Dzięki temu można było zaprojektować lekkie, a zarazem wytrzymałe skrzydło o dużej powierzchni.
Początkowo planowano wykorzystanie F-16 przede wszystkim jako myśliwca przewagi powietrznej, zakładano więc, że samolot będzie wykonywał ostre manewry na dużych kątach natarcia przez określoną część czasu lotu, tak jak wymagały tego misje myśliwskie, związane z prowadzeniem walki powietrznej. Jednak w toku eksploatacji F-16 coraz częściej wykorzystywano do uderzeń na cele naziemne i wkrótce misje uderzeniowe zdominowały przeznaczenie maszyny. Zadania uderzeniowe były natomiast wykonywane przy wykorzystaniu odmiennego profilu lotu. Połowę misji wykonywano z dużym ładunkiem na podwieszaniach zewnętrznych, sam lot nie był natomiast związany z długotrwałym manewrowaniem na dużych kątach natarcia.
W General Dynamics zaprojektowano jednak zupełnie nowe skrzydło. Jego obrys nie był klasyczną "deltą", lecz pewnym połączeniem płata trójkątnego z pasmowym. Inspiracją dla takiej konstrukcji było skrzydło zastosowane na samolocie Saab J35 Draken, pierwszą konstrukcją, w której (przynajmniej częściowo) wykorzystano zjawisko tworzenia się wiru pasmowego na dużych kątach natarcia. W tym celu na zmodyfikowanym F-16 zastosowano skrzydło "delta" o zmiennym skosie wzdłuż rozpiętości, większym w części wewnętrznej, a mniejszym – w zewnętrznej. Powierzchnia nowego płata była znacznie większa i to ponad dwukrotnie (aż 62 m², wobec typowej na F-16A – 27,91 m²). Pod skrzydłem i na jego końcach umieszczono aż dziesięć pylonów na uzbrojenie, z łącznie z osiemnastoma zaczepami (wewnętrzny zaczep miał trzy punkty podwieszeń, a następny – dwa, kolejny jeden, jak zaczep na końcu płata, wzorem seryjnego F-16 był przeznaczony wyłącznie dla pocisków AIM-9, ponadto były cztery wnęki dla pocisków AIM-120 u nasady skrzydła, po dwa w układzie tandem). Ponieważ samolot miał jeszcze podkadłubowy węzeł uzbrojenia i dwa pod chwytem powietrza, dostosowane jednak tylko dla zasobników nawigacyjno-celowniczych, to łącznie nowa wersja F-16 dysponowała aż trzynastoma węzłami na podwieszenia zewnętrzne, z 21 punktami podwieszeń.
Poza wprowadzeniem nowego płata przedłużono też kadłub samolotu. W kadłub wstawiono dwie dodatkowe sekcje, jedną o długości 0,77 m wstawiono tuż za kabiną (wlot powietrza do silnika pozostawiono bez zmian), a drugą sekcję, o długości 0,67 m wstawiono tuż za komory podwozia głównego. Przedłużenie kadłuba umożliwiło zwiększenie wewnętrznego zapasu paliwa.
Nowe skrzydło zostało opracowane przez General Dynamics w 1979 r. i w lutym 1980 r. projekt przedstawiono USAF. Dowództwo sił powietrznych przyjęło projekt z entuzjazmem, jednocześnie zarzucając General Dynamics, że... chciał sprzedać samolot dwa razy! Raz – w pierwotnej postaci, a teraz w udoskonalonej, o znacznie większych możliwościach bojowych. Jednak pomimo entuzjastycznego przyjęcia, nie poszły za tym zamówienia. USAF w szybkim tempie wprowadzało do uzbrojenia F-16, samolot był bardzo potrzebny i nie chciano opóźniać tego procesu. Budową takiego samolotu zainteresowała się natomiast NASA. Agencja włączyła się w prace, podejmując własny program SCAMP – Supersonic Cruise and Maneuvering Prototype (prototyp do badań naddźwiękowej prędkości przelotowej i manewrowania; samo słowo scamp znaczy po angielsku nicpoń). Skrzydło "delta" o niewielkich oporach w czasie lotu z prędkością naddźwiękową umożliwiło wykonywanie lotów z prędkością naddźwiękową z wyłączonym dopalaniem, co pozwoliło na uzyskanie wysokiego zasięgu w locie z tą prędkością. Nawiasem mówiąc program SCAMP przyczynił się do późniejszego wykorzystania supercruise (przelotowa prędkość naddźwiękowa, skrót od supersonic cruise) w samolotach F-22 i F-23.
W tej sytuacji General Dynamics, przy współfinansowaniu przez NASA podjął program SCAMP samodzielnie. Prototyp samolotu ukończono w połowie 1982 r. Powstał on przez przebudowę piątego samolotu F-16A FSD (75-0749). Został on oblatany w Fort Worth 15 lipca 1982 r. przez Kima McKinneya. Samolot oznaczono w wytwórni F-16XL, oficjalnego oznaczenia USAF jednak na tym etapie nie przyznano, gdyż samolot nie powstał na zamówienie USAF.
General Dynamics postanowił zbudować również dwumiejscową wersję samolotu, w mniemaniu wytwórni lepiej przystosowaną do zwalczania celów naziemnych. Przewidywano bowiem zastosowanie nowoczesnych urządzeń nawigacyjno-celowniczych, a w tym przypadku drugi członek załogi mógł być pomocny. Do przebudowy wybrano trzeci F-16A FSD (jednomiejscowy; 75-0747), który został wcześniej poważnie uszkodzony przy lądowaniu i od pewnego czasu już nie latał. Został on oblatany jesienią 1982 r. Poza dwumiejscową kabiną, zastosowano na nim jeden z pierwszych silników General Electric F110-GE-100, oznaczony jeszcze F101DE (Derivative Engine). Silnik ten umożliwiał uzyskanie wyższych osiągów, bez wzrostu zużycia paliwa.
W międzyczasie dowództwo USAF podjęło program Enhanced Tactical Fighter (ETF), zmierzający do zastąpienia samolotów uderzeniowych General Dynamics F-111 i pozostałych F-4. W pierwotnych planach zakładano, że zastąpią je w tej roli F-117 o utrudnionej wykrywalności, kiedy jednak zdano sobie sprawę z ograniczeń możliwości bojowych tych maszyn, zdecydowano się na budowę nowego samolotu uderzeniowego, ale opartego na jednym z istniejących już myśliwców – F-16 lub F-15. W związku z programem ETF, oba F-16XL nie trafiły do NASA, lecz za zgodą agencji do 6510. Skrzydła Doświadczalnego w bazie Edwards. Od tego momentu obie maszyny otrzymały już oficjalne oznaczenia USAF – jednomiejscowy – F-16E i dwumiejscowy F-16F. Po raz pierwszy F-16 stanął do konkursu z F-15 jak równy z równym, co jeszcze 8-10 lat temu było nie do pomyślenia. W 1984 r. wybrano co prawda F-15E, jednak główną tego przyczyną był mniejszy zakres przebudowy tego samolotu i mniejsze koszty uruchomienia produkcji tej wersji, a nie jej mniejsze możliwości bojowe.
Po próbach, w 1985 r. oba samoloty wróciły do Fort Worth i zostały zmagazynowane. W styczniu 1989 r. NASA powróciła do wcześniej przerwanego programu i wynajęła obie maszyny. Samolot jednomiejscowy otrzymał numer NASA 849, a dwumiejscowy – 846. Na pierwszym z nich, odpowiednio przebudowanym, badano w NASA zmodyfikowane skrzydło o laminarnym profilu. Z nowym płatem samolot został oblatany 3 maja 1990 r. W późniejszym okresie obie maszyny używano w NASA do różnorodnych testów, do końca lat 90.
F-16I.
102 sztuki wyprodukowane w latach 2003–2009 dla Izraela, wersja F-16D (dwumiejscowa) blok 52 z ulepszoną awioniką i izraelską elektroniką, drugi członek załogi odpowiada za naprowadzanie precyzyjnych bomb i pocisków powietrze–ziemia. W służbie izraelskiej samoloty nazwano "Sufa" (wersje A/B zwane są "Nec", a C/D – "Barak").
F-16IN.
Oznaczenie dla wersji podobnej do Block 60, oferowanej Indiom w przetargu na 126 maszyn, nie zakwalifikowany do składania finalnych ofert ze względu na nie zagwarantowanie pełnego transferu technologii. Największą zmianą odnoszącą się do indyjskich wymagań było zmodyfikowanie konforemnego zbiorniku paliwa, by mieścił składany króciec do tankowania paliwa giętkim przewodem.
F-16IQ.
Oznaczenie dla zubożonych F-16C/D Block 52 plus dla Iraku. Samoloty będą uzbrojone w starsze pociski powietrze-powietrze AIM-9L/M Sidewinder i AIM-7 Sparrow, system identyfikacji swój-obcy AIFF AN/APX-113 (bez Mode 4/szyfrowania) oraz GPS działający tylko w komercyjnym trybie "Standard Positioning Service" (SPS). Irakijczycy podpisali list intencyjny w sprawie zakupu 18 sztuk i wpłacili 900 mln USD zaliczki, zamówienie rozszerzono do 36 sztuk.
NF-16D (VISTA).
Jeden z F-16D Block 30D (86-0048) został przebudowany w końcu 1991 r. na samolot doświadczalny NF-16, w ramach programu Variable-Stability In-Flight Simulator – VISTA (symulator systemu umożliwiającego zmianę stateczności dynamicznej, słowo vista znaczy po angielsku "perspektywa", "nowe możliwości"). Samolot otrzymał zakabinowy garb, wzorem F-16 AFTI. Znalazło się w nim miejsce dla dodatkowej aparatury.
Celem programu było po raz kolejny sprawdzenie możliwości uzyskania wysokiej manewrowości, z wykorzystaniem dynamicznego wprowadzania samolotu w nieustalone stany lotu, uzyskiwane dzięki cyfrowemu, aktywnemu układowi sterowania. Taki układ sterowania mógł być zbudowany jedynie istnieniu w pierwszej połowie lat 90. szybkich komputerów i nowoczesnego oprogramowania. Z wykorzystaniem tych technologii zbudowano właśnie NF-16D VISTA. Jako jedyny F-16 samolot ten otrzymał klasyczny drążek sterowy, obok normalnie stosowanego drążka na prawej półce. W kabinie umieszczono przełącznik ("F-16 Engage" – "włączenie" F-16), umożliwiający przełączenie systemu sterowania na typowe dla F-16 oprogramowanie, na wypadek problemów z testowanym systemem.
Samolot NF-16 VISTA został oblatany 9 kwietnia 1992 r. przez mjr Boba Wilsona z USAF i pilota fabrycznego Joe Sobczaka. Wstępne próby maszyny trwały do 1993 r., kiedy go przebudowano na odmianę F-16 MATV, jednak w styczniu 1995 r. przywrócono go do pierwotnej postaci. Po sprawdzeniu oprogramowania używano go do szkolenia pilotów amerykańskich i zagranicznych w wykonywaniu lotów z dynamicznym wprowadzaniem samolotu na nieustalone stany lotu, w celu wykonania ciasnych manewrów. Później samolot wykorzystano do sprawdzenia oprogramowania systemów sterowania samolotów F-22 i indyjskiego LCA (Light Combat Aircraft). W 1996 r. przerwano na nim loty, by zamontować na nim silnik Pratt Whitney F100-PW-229. W tym celu zmieniono też wlot powietrza do silnika na mniejszy, taki jak stosowany w F-16 Block 32/42/52. W 1998 r. wznowiono na nim loty, używając maszyny NF-16 VISTA nadal do tych samych celów.
NF-16D MATV.
Samolot NF-16D MATV powstał przez czasową przebudowę NF-16 VISTA w latach 1992-93. Początkowo program MATV został podjęty w 1990 r. przez firmę General Electric, na zlecenie Izraelskich Sił Powietrznych. Celem programu Multi-Axis Thrust Vectoring – MATV (wektorowanie ciągu w różnych kierunkach) było zwiększenie manewrowości samolotów F-16 poprzez wykorzystanie zmiennego wektora ciągu silnika. Silnik został wyposażony w dyszę AVEN (Axisymmetric Vectoring Exhaust Nozzle) o przekroju okrągłym, umożliwiającą dowolne skierowanie wektora ciągu, w ograniczonym zakresie kątów odchylenia. W ramach przebudowy NF-16 VISTA na NF-16D MATV z samolotu usunięto zbędną aparaturę, za statecznikiem pionowym zamontowano pojemnik ze spadochronem przeciwkorkociągowym, a samolot wyposażono w silnik General Electric F110-GE-129 z dyszą AVEN. Jednak w 1992 r. Izrael wycofał się z programu, przypuszczalnie po analizie walk w operacji Pustynna Burza, gdzie niemal wszystkie zwycięstwa powietrzne uzyskano ze średnich odległości, z użyciem pocisków rakietowych kierowanych radiolokacyjnie. Jednak w 1991 r. w program włączyło się Wright Laboratory z USAF. Podjęło ono program PACIR – Propulsion, Aerodynamics, Controls Integrated Research program – zintegrowany program badań napędu, aerodynamiki i układu sterowania. Samolot po przebudowie do postaci MATV (teraz część programu PACIR) został oblatany 2 lipca 1993 r. w Fort Worth. Za jego sterami siedzieli Joe Sweeney i mjr Mike Gerzanics. W toku prób, od lipca 1993 r. do marca 1994 r. na samolocie loty wykonywali piloci z 422. Dywizjonu Doświadczalnego z Edwards, ci sami piloci wykonywali też ćwiczebne walki powietrzne na samolotach F-16C Block 32. W toku prób stwierdzono wysokie możliwości manewrowe samolotu, ale seryjnych samolotów nie modyfikowano. Manewrowość wzrastała bowiem głównie na małych prędkościach, na typowych dla walki powietrznej prędkościach samolot i tak uzyskiwał 7-9 G, co było granicą wytrzymałości pilota. W styczniu 1995 r. samolot ponownie przebudowano do konfiguracji NF-16 VISTA.
F-16ES.
Dwumiejscowa wersja szturmowa z powiększonym zasięgiem.
F-16X.
Rozwinięcie F-16C/D o przedłużonym kadłubie, płacie z F-22 i zwiększonym zapasie paliwa
F-21.
Przedsiębiorstwo Lockheed Martin nadało oznaczenie F-21 zmodernizowanej wersji F-16 Block 70 proponowanej indyjskim siłom powietrznym. Producent zadeklarował użycie tablicy przyrządów opartej na wyświetlaczu wielkoformatowym (podobnego jak w F-35 Lightningu II), holowanych celów pozorowanych Raytheon AN/ALE-50, a także konforemnych zbiorników paliwa z systemem CARTS, pozwalającym na tankowanie w locie za pomocą przewodu giętkiego
Kolejne modernizacje F-16 w trakcie produkcji.
"F-16 A/B"
"F-16C/D"
"F-16 E/F"

</doc>
<doc id="740465" url="https://pl.wikipedia.org/wiki?curid=740465" title="Parafie diecezji sosnowieckiej">
Parafie diecezji sosnowieckiej

Diecezja Sosnowiecka liczy 157 placówek duszpasterskich. Większość z nich to parafie miejskie m.in. w Sosnowcu, Jaworznie, Dąbrowie Górniczej, Będzinie, Czeladzi, Olkuszu.

</doc>
<doc id="740468" url="https://pl.wikipedia.org/wiki?curid=740468" title="Blastomer">
Blastomer

Blastomer (gr. "blastos" ‘kiełek’, ‘zarodek’; "merizo" ‘dzielę’) – każda komórka potomna blastuli powstała na skutek podziałów mitotycznych zygoty podczas stadium bruzdkowania. Zygota dzieli się najpierw na dwa blastomery, a potem te dwie komórki dzielą się mitotycznie i powstają cztery komórki, które dzielą się następnie poprzecznie do poprzednich podziałów na 8 komórek, potem na 16, 32 i tak dalej, aż powstaje morula.

</doc>
<doc id="740469" url="https://pl.wikipedia.org/wiki?curid=740469" title="Kiwa hirsuta">
Kiwa hirsuta

Kiwa hirsuta – gatunek dziesięcionoga odkryty na głębokości 2228 m w pobliżu komina hydrotermalnego w 2005 w Pacyfiku. Nazwa tego skorupiaka pochodzi od imienia bogini morskich stworzeń oraz od tłumaczenia łacińskiego "owłosiony".
"Kiwa hirsuta" występuje w okolicach Wyspy Wielkanocnej na głębokości ok. 2200 metrów.

</doc>
