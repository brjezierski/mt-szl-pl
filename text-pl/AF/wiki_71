<doc id="740470" url="https://pl.wikipedia.org/wiki?curid=740470" title="Joanna Majdan">
Joanna Majdan

Joanna Majdan (ur. 9 czerwca 1988 w Koszalinie) – polska szachistka, arcymistrzyni od 2009 roku.
Kariera szachowa.
Jest wielokrotną medalistką mistrzostw Polski juniorek. W 1998 r. zdobyła w Krynicy brązowy medal w kategorii do 10 lat, a w 2002 – złoty medal na mistrzostwach kraju do lat 14, rozegranych w Żaganiu oraz na mistrzostwach w szachach szybkich. W tym samym roku zajęła IV miejsce na mistrzostwach świata w Iraklionie w tej samej kategorii wiekowej. Rok później zdobyła dwa złote medale mistrzostwa kraju w szachach szybkich i błyskawicznych (oba w grupie do lat 16). W roku 2004 kolejne dwa złote medale wywalczyła w Łebie (do lat 16) oraz w Środzie Wielkopolskiej (do lat 20), zaś następne dwa (również złote) - na mistrzostwach Polski do lat 16 w szachach błyskawicznych i szybkich. W tym samym roku odniosła również duży sukces, zdobywając w Iraklionie tytuł wicemistrzyni świata juniorek do lat 16. W roku 2005 odniosła kolejne sukcesy: zdobyła brązowy medal mistrzostw świata juniorek do lat 18 w Belfort, mistrzostwo Polski w szachach szybkich (do lat 20), wicemistrzostwo w szachach błyskawicznych oraz zadebiutowała w finale mistrzostw Polski kobiet. Rok 2006 był w jej karierze równie udany: po raz drugi wystąpiła w finale mistrzostw Polski kobiet (Trzebinia, V miejsce), zdobyła złoty medal na mistrzostwach Polski juniorek do lat 20 (w Środzie Wielkopolskiej) oraz wywalczyła wicemistrzostwo Polski kobiet w szachach błyskawicznych. W 2007 r. zdobyła w Mielnie drugi w karierze tytuł wicemistrzyni kraju w szachach błyskawicznych, natomiast w 2008 r. – złoty medal w mistrzostwach Polski do 20 lat oraz srebrny w indywidualnych mistrzostwach Polski kobiet. W 2009 r. zdobyła w Bogatyni brązowy medal w finale mistrzostw Polski. W 2012 r. zdobyła drugi w karierze tytuł wicemistrzyni Polski. W 2013 r. podzieliła I m. (wspólnie z Nino Baciaszwili) w rozegranym we Wrocławiu memoriale Krystyny Radzikowskiej.
Wielokrotnie reprezentowała Polskę w rozgrywkach drużynowych, m.in.:
Najwyższy ranking w dotychczasowej karierze osiągnęła 1 listopada 2013 r., z wynikiem 2420 punktów zajmowała wówczas 58. miejsce na światowej liście FIDE, jednocześnie zajmując 2. miejsce (za Moniką Soćko wśród polskich szachistek).

</doc>
<doc id="740471" url="https://pl.wikipedia.org/wiki?curid=740471" title="Książę Devonshire">
Książę Devonshire

Informacje ogólne.
Hrabiowie Devonshire 1. kreacji (parostwo Anglii)
Hrabiowie Devonshire 2. kreacji (parostwo Anglii)
Książęta Devonshire 1. kreacji (parostwo Anglii)
Następca 12. księcia Devonshire: William Cavendish, markiz Hartington

</doc>
<doc id="740473" url="https://pl.wikipedia.org/wiki?curid=740473" title="Produkcja seryjna samolotu F-16">
Produkcja seryjna samolotu F-16

General Dynamics F-16 Fighting Falcon – samolot wielozadaniowy zbudowany przez amerykańską wytwórnię General Dynamics, która obecnie jest częścią koncernu zbrojeniowego Lockheed Martin. Produkowany od drugiej połowy lat 70. do chwili obecnej F-16, jest użytkowany przez siły powietrzne 25 krajów, w tym Polski (pierwsze dostawy miały miejsce 8 listopada 2006 roku). Do końca 2003 wyprodukowano 4129 egzemplarzy.
F-16A i B Block 1.
Był to pierwszy wariant produkcyjny samolotu, o opisanych już wcześniej możliwościach bojowych i wyposażeniu. Dodatkową cechą identyfikacyjną tych samolotów było zastosowanie dielektrycznej osłony stacji radiolokacyjnej w kolorze czarnym, co jak się później okazało demaskowało samolot na tle nieba, dlatego od Block 10 zastąpiono ją osłoną w kolorze szarym. Osłona ta nie mogła być malowana, dlatego jej fabryczne wykonanie determinowało jej kolor, dopóki nie została wymieniona na nową.
Jedyną zmianą w stosunku do ostatnich F-16A/B FSD było zastosowanie standardowego fotela katapultowego USAF ACES II (Advanced Concept Ejection Seat). Zmianę tę dokonano na żądanie USAF, bez konsultowania się z europejskimi partnerami, co początkowo wywołało pewien konflikt. Później jednak, gdy użytkownicy odkryli zalety nowego fotela (przede wszystkim – duża wygoda pilota, szczególnie ważna w czasie długotrwałych lotów), z zadowoleniem przyjęto ACES II.
Pierwszy seryjny F-16A Block 1 (78-0001) został wykonany w Fort Worth i oblatany 7 sierpnia 1978 r. Samolot ten przez pewien czas posłużył do testów fabrycznych, po czym 6 stycznia 1979 r. przekazano go USAF. Do końca 1978 r. w Fort Worth zbudowano jeszcze 4 F-16A/B. Pierwszy seryjny F-16B oblatano 6 października 1978 r.
W lutym 1978 r. rozpoczął się montaż samolotu F-16A/B w Belgii w zakładach SABCA w Gosselies. W kwietniu otwarto też linię montażową w zakładach Fokker, w Schiphol w Holandii. Oba zakłady dokonywały końcowego montażu, faktycznie zaś w produkcji F-16 uczestniczyło wiele kooperujących zakładów w Stanach Zjednoczonych i w Europie. Dla samolotów europejskich tylną część kadłuba wykonywały belgijskie zakłady SONACA (dawny Fairey SA). Zakłady SABCA wykonywały segment skrzydła (bez klap i końcowych paneli na krawędzi spływu) oraz montaż całego skrzydła. Klapy przednie, tylne (klapolotki) i panele zewnętrzne krawędzi spływu produkował Fokker. Statecznik pionowy oraz belki na podwieszanie uzbrojenia produkowała duńska firma Per Udsen. Przednią i środkową część kadłuba wykonywał Fokker. Stateczniki pionowe oraz stery kierunku wytwarzano natomiast w Fabrique Nationale w Belgii. Niektóre elementy do belgijskich samolotów były natomiast produkowane w Fort Worth.
Różne inne elementy płatowca i wyposażenia wytwarzały też inne firmy europejskie. Holenderski DAF produkował podwozie (lotnictwo), a norweska firma Raufoss koła i ogumienie. Licencyjne silniki F100-PW-200 (a później też -220) powstawały w belgijskiej Fabrique Nationale. Moduły sprężarki do silników wytwarzano w Norwegii, w firmie Kongsberg, a siłowniki sterowania dyszą w Phillips, w Holandii. Radiolokatory AN/APG-66 produkowała belgijska firma MBLE, anteny do radiolokatorów – holenderska Signaal, a wskaźniki przezierne brytyjska GEC Marconi i holenderska Oldelft. Duński LK-NES wytwarzał komputer systemu kierowania ogniem, a również duński Nea Linberg – wyświetlacze HDD do kabiny. Kongsberg produkował natomiast bezwładnościowe układy nawigacyjne. To jedynie podstawowe firmy, łącznie w produkcji F-16 uczestniczyło ponad 3000 firm w Europie i w Stanach Zjednoczonych.
Rozliczenia za produkowane samoloty było dość skomplikowane. Za każdy wyprodukowany w Europie samolot wytwórnie SABCA i Fokker musiały zapłacić Amerykanom po 471 000 USD, co stanowiło ok. 13% ceny samolotu (6,01 mln, początkowy Fly-Away cost). Jednocześnie jednak na każdy wyprodukowany w USA F-16A/B, a później też C/D firmy europejskie otrzymywały 10% offset (jeśli był on przeznaczony dla USAF) lub 15% (jeśli był przeznaczony na eksport). Wspomniany offset był nie w pełni opłacalny dla General Dynamics, gdyż części wytwarzane w Stanach Zjednoczonych były tańsze, ale rekompensowano to z nadwyżką zyskiem z opłaty za licencję. Ogólnie była to korzystna umowa dla wszystkich stron, choć stwarzała znaczne kłopoty związane z zarządzaniem produkcją prowadzoną w tak odległych miejscach. Dla każdego 1000 samolotów F-16 przez Atlantyk trzeba było przewieźć łącznie w obu kierunkach ok. 9000 ton (ponad 3000 różnych typów części i podzespołów). Kooperacja z firmami europejskimi trwała do końca lat 80. Od tego momentu produkcja w Europie stopniowo wygasała, a umowa kooperacyna została już w pełni zrealizowana. Kolejne F-16 produkowano już w Fort Worth z wykorzystaniem lokalnie budowanych części.
Pierwsze samoloty w Europie zostały oblatane jeszcze w 1978 r. Jako pierwszy został oblatany 31 października F-16A Block 1 w zakładach SABCA. Był to samolot zmontowany w większości z części dostarczonych z USA (produkcja w Europie ruszała powoli). Był to jeden z trzech samolotów zbudowanych przez SABCA dla USAF (część umowy offsetowej). Natomiast pierwszy F-16 (konkretnie F-16B 78-0162, FB-01) przeznaczony dla Belgijskich Sił Powietrznych został zbudowany przez SABCA w grudniu. 11 grudnia 1978 r. oblatali go Serge Martin (pilot fabryczny SABCA) i Neil Anderson. 26 stycznia 1979 r. trafił do belgijskiego lotnictwa.
Pierwszy holenderski F-16 Block 1 (F-16B, 78-0259, J-259) został natomiast oblatany 3 maja 1979 r. przez pilota fabrycznego fokkera Henka Temmena. 6 czerwca 1979 r. samolot ten przekazano Królewskim Holenderskim Siłom Powietrznym.
Norwegia otrzymała pierwszego F-16 15 stycznia 1980 r. (wyprodukowany przez Fokker, a Dania 18 stycznia 1980 r. (wyprodukowany przez SABCA). Dalsza produkcja wszystkich samolotów dla Norwegii była prowadzona przez Fokker, a dla Danii – przez SABCA.
Samoloty norweskie różniły się od pozostałych zastosowaniem spadochronu hamującego. Wiązało się to z częstym oblodzeniem pasów startowych w surowym norweskim klimacie. Spadochron umieszczono w przedłużonej do tyłu owiewce u podstawy statecznika pionowego. Później, już w toku produkcji Block 15 spadochrony hamujące wprowadzono też na samolotach belgijskich, a wszystkie wcześniej wyprodukowane samoloty zostały odpowiednio zmodyfikowane.
Łącznie w ramach Block 1 zbudowano 21 samolotów F-16A dla USAF, 17 dla Belgii, 12 dla Holandii i po 3 dla Danii i Norwegii (razem 56). W ramach Block 1 zbudowano też 22 F-16B dla USAF, po 6 F-16B dla Belgii i Holandii i po 2 F-16B dla Danii i Norwegii (razem 38). Niemal wszystkie amerykańskie F-16A/B Block 1 trafiły do 388. Taktycznego Skrzydła Myśliwskiego w Hill, które początkowo prowadziło końcową fazę prób eksploatacyjnych, a następnie zostało zaangażowane w przeszkolenie pilotów i personelu technicznego na ten typ, zarówno amerykańskich, jak i europejskich.
W latach 1981-82 samoloty F-16A Block 1 i Block 5 poddano modyfikacji Pacer Loft I, w ramach której wszystkie pozostałe w służbie samoloty doprowadzono do standardu Block 10. W latach 1984-85 natomiast większość tych samolotów przeszła modyfikację Pacer Loft II, w ramach której zainstalowano na nich powiększone usterzenie poziome, pochodzące z samolotów Block 15.
Spośród amerykańskich samolotów pięć F-16A Block 1 uległo zniszczeniu, pierwszy 10 stycznia 1979 r. na poligonie w Nevadzie. Trzy w 1993 r. trafiły do Izraela, a pozostałe w 1994 r. zostały zmagazynowane w AMARC, w Davis Montnan w Arizonie. Spośród F-16B rozbiły się co najmniej dwa (pierwszy 9 sierpnia 1979 r. w Hill), dwa kolejne przekazano do Izraela w latach 1993-94, a pozostałe zostały w latach 1994-97 zgromadzone w AMARC. Z belgijskich F-16A Block 1 rozbiło się osiem, pierwszy 28 lipca 1980 r. w Buzet. Pozostałe wycofano z eksploatacji w maju 1994 r. i zmagazynowano w Weelde. Z belgijskich samolotów F-16B rozbiło się przypuszczalnie aż 5 (choć autorom znana jest jedna awaria z 13 lipca 1989 r.), a do Weelde trafił 1. Z trzech duńskich F-16A Block 1 rozbił się jeden (5 kwietnia 1983 r.), pozostałe są nadal używane. Do dziś latają też oba duńskie F-16B Block 1. Z holenderskich F-16A Block rozbiły się co najmniej dwa (pierwszy 10 marca 1980 r.), pozostałe zostały w połowie lat 90. wycofane i zmagazynowane. Podobnie stało się z F-16B Block 1, na pewno rozbił się jeden z nich (21 grudnia 1993 r. w czasie lądowania w Leeuwarden), pozostałe zmagazynowano. Prawdopodobnie nadal w eksploatacji pozostają też cztery z oryginalnych pięciu norweskich maszyn Block 1 (jeden F-16B rozbił się 13 listopada 1984 w Rygge).
Główną przyczyną awarii pierwszych F-16A/B były przypadki pompażu silników F100-PW-200. Problem ten został definitywnie rozwiązany dopiero w momencie wprowadzenia w latach 90. zmodernizowanych silników F100-PW-220E, powstałych z przebudowy oryginalnych F100-PW-200 do standardu – 220. Przebudowa ta dotyczyła jednak niewielu maszyn Block 1, większość z nich latała natomiast z ograniczeniami eksploatacyjnymi, nałożonymi dla uniknięcia pompażu. Drugą przyczyną wypadków były natomiast błędy pilotów, głównie spowodowane wysokimi przeciążeniami w czasie manewrów, a także w czasie atakowania celów na poligonach lotniczych (jest to normalna przyczyna wypadków w lotnictwie na całym świecie).
F-16A i F-16B Block 5.
Kolejna seria samolotów, której produkcję podjęto w październiku 1979 r. niemal jednocześnie w USA i w Europie, niemal nie różniła się od pierwszej. Pierwszy seryjny F-16A Block 5 został oblatany 17 września 1979 r. Najbardziej widoczną zmianą było zastosowanie szarych osłon anten stacji radiolokacyjnych i urządzeń ostrzegających przed opromieniowaniem radiolokacyjnym. Zmiana ta przyczyniła się do lepszego wizualnego maskowania samolotu. Dokonano też drobnych zmian w wyposażeniu, ale ogólnie zmiany te nie wpłynęły na opisane możliwości bojowe.
W 1979 r. do dotychczasowych czterech zagranicznych użytkowników F-16A/B doszedł piąty – Izrael, który zakupił łącznie 75 fabrycznie nowych samolotów tej wersji. Dostawy dla Izraela w ramach Block 5 objęły 18 F-16A i 8 F-16B (razem 26). USAF otrzymał natomiast 46 F-16A i 27 F-16B Block 5, wszystkie wyprodukowane w Fort Worth. Dla Belgii wyprodukowano 8 F-16A i 4 F-16B, zaś 12 kolejnych F-16A i 3 F-16B wyprodukowane w SABCA odebrała Dania. Fokker zbudował 24 samoloty F-16A Block 5, z czego 14 dla Holandii i 10 dla Norwegii. W zakładach tych powstały też 4 F-16B Block 5, po dwa dla Holandii i Norwegii. Łącznie powstało więc 108 F-16A i 46 F-16B Block 5.
Modyfikacje Pacer Loft I i II objęły też pozostające w służbie samoloty Block 5. W latach 1981-1984|84 zostały one doprowadzone do standardu Block 10, a niektóre otrzymały też powiększone usterzenie z Block 15.
Podobnie jak w przypadku Block 1, także i samoloty Block 5 zostały już w większości wycofane z eksploatacji, amerykańskie trafiły w latach 1994-95 do AMARC, podobnie jak holenderskie i belgijskie, które zostały zmagazynowane w połowie lat 90. w macierzystych krajach.
F-16A i F-16B Block 10.
Samoloty F-16A/B Block 10 wytwarzano w latach 1980-81, równolegle w USA i w Europie. Pierwszy seryjny F-16A Block 10 oblatano w USA 1 października 1980 r. Zastosowane na nich zmiany nie były wielkie i dotyczyły głównie elementów wyposażenia pokładowego. Zmiany dotyczyły natomiast organizacji produkcji, samoloty podzielono bowiem na „podbloki”, wyróżniane literą dodaną do numeracji „Block” (np. Block 10B). W przeciwieństwie do kilku późniejszych przypadków na Block 10 nie występowały żadne różnice w poszczególnych „podblokach”. Podział wynikał raczej z przyczyn administracyjnych – bowiem na poszczególne podbloki zawierano oddzielne kontrakty. W tym czasie wzrosła bowiem cena samolotu, do ok. 10,2 mln USD. Wynikało to bardziej z inflacji, niż z dokonanych modernizacji.
Łącznie zbudowano 188 F-16A i 25 F-16B Block 10 dla USAF, 30 F-16A i 2 F-16B Block 10 dla Belgii, 15 F-16A i 3 F-16B Block 10 dla Danii, 20 F-16A i 5 F-16B Block 10 dla Holandii, 15 F-16A i 3 F-16B Block 10 dla Norwegii i 49 F-16A Block 10 dla Izraela. Razem dało to 317 F-16A i 38 F-16B.
F-16A i F-16B Block 10 CAS.
Około 1986 r. 24 samoloty F-16A/B Block 10 ze 138. Dywizjonu Myśliwskiego 174. Skrzydła Myśliwskiego Gwardii Narodowej stanu Nowy Jork zostało zmodyfikowanych do wersji CAS – Close Air Support. Zmiana polegała na zamontowaniu na centralnym zaczepie podkadłubowym zasobnika General Electric GPU-5/A Pave Claw, zawierającym działko GAU-13/A. Była to czterolufowa odmiana 30 mm siedmiolufowego działka GAU-8 z samolotu A-10A. Szybkostrzelność działka wynosiła 2400 strz./min, a zapas amunicji – 353 naboje. Masa zasobnika – 846 kg.
Próby zasobnika prowadzono w 1985 r. Zasobnik był podwieszany na stałe, nie można go było zrzucać w locie. Samolot miał służyć do zwalczania celów pola walki, głównie przy pomocy działka podwieszanego. W 1991 r. jednostka wzięła udział w operacji Pustynna Burza, ale użycie działka nie było zadowalające, większość misji przeprowadzono z użyciem innego uzbrojenia. Wersja ta została wycofana z uzbrojenia w 1993 r., z chwilą przezbrojenia jednostki na F-16C/D Block 25.
F-16A i F-16B Block 15.
Samoloty wersji Block 15 były pierwszymi, powstałymi w ramach programu modernizacji MSIP I – Multistage Improvement Program – wielostopniowy program modernizacyjny. Program MSIP podjęto w wyniku usankcjonowania faktu, że F-16 jest w istocie częściej używany w roli samolotu uderzeniowego, niż jako myśliwiec. W związku z tym F-16A/B często latały z podwieszeniami zewnętrznymi o dużej masie, co powodowało przesunięcie środka ciężkości do przodu. W związku z tym stateczniki poziome musiały być na stałe wychylone w dół, by równoważyć przesunięcie środka ciężkości. Powodowało to niepotrzebny wzrost oporów, bowiem pilot nie odczuwał zmiany (F-16 ma automatyczny system trymerowania, potrzeba trymerowania ręcznego występuje niezwykle rzadko). W związku z tym, w ramach Engineering Change Proposal (ECP) 425 wprowadzono nowe, powiększone usterzenie poziome. Aby uniknąć ewentualnego uderzenia tylnych części usterzenia o ziemię w czasie rozbiegu/dobiegu, przy silnych wychyleniach statecznika i ewentualnych przechyłach, rogi usterzenia zostały ścięte pod pewnym kątem. Dzięki temu nowe usterzenie bardzo łatwo odróżnić od poprzednio stosowanego typu.
Jednocześnie jednak dokonano znacznych zmian technologicznych nowych stateczników, tak że ich masa nie wzrosła w stosunku do poprzednio stosowanych, mniejszych. Dźwigary ze stali tytanowej zastąpiono w nich większą liczbą dźwigarów duraluminiowych, zmieniono też wypełniacz ulowy, na wypełnienie o innym kształcie. Pokrycie usterzenia wykonano z kompozytu węglowo-epoksydowego.
Już w 1980 r. przewidziano zastosowanie nowych zasobników nawigacyjnych i celowniczych (opracowanych później LANTIRNów), dzięki czemu samolot mógł zwalczać cele naziemne także w nocy i przy ograniczonej widzialności. Dlatego od wersji Block 15 wloty powietrza do silnika zostały odpowiednio wzmocnione, co umożliwiało montowanie na nich dodatkowych zaczepów na wspomniane zasobniki (uchwyty „5L” i „5R”). I choć na „zwykłych” Block 15 LANTIRNów nigdy nie użyto, to zmiana ta przetrwała na linii produkcyjnej we wszystkich późniejszych wersjach, do momentu faktycznego zastosowania zasobników na wersji Block 40/42.
W przewidywaniu zastosowania uzbrojenia kierowanego (pocisków AIM-120 AMRAAM, AGM-65D Maverick, bomb kierowanych laserowo) od Block 15 montuje się na samolotach odpowiednie okablowanie, co zwiększyło masę samolotu o 90 kg. Jednocześnie do przyjęcia nowych elementów awionicznych unowocześniono węzeł energetyczny samolotu. W instalacji elektrycznej wprowadzono nowe generatory prądu przemiennego o mocy 60 kVA i zapasowy – 10 kVA, zastąpiły one dotychczas stosowane generatory o mniejszej mocy. I znów, choć na „zwykłych” Block 15 uzbrojenia takiego nie stosowano, to zmiana ta przyczyniła się do ułatwienia modernizacji samolotów Block 15 na wersje wyposażone w takie uzbrojenie (np. ADF czy MLU). Dało to wersji Block 15 odpowiedni potencjał modernizacyjny, istotnie wykorzystany w latach 90. Z tego powodu F-16A/B Block 15 przetrwały w uzbrojeniu do dziś (w znacznej większości), podczas gdy samoloty wcześniejszych serii niemal zupełnie już wycofano.
Pomimo częściowego dostosowania F-16A/B Block 15 do nowych typów uzbrojenia, żaden z nich nie pojawił się jeszcze na tej wersji, uzyskany potencjał miał być bowiem wykorzystany w przyszłości. Jedynym nowym uzbrojeniem Block 15 były pociski Penguin III, oznaczone w USA AGM-119, przeznaczone dla norweskich F-16A/B Block 15. Pocisk ten dysponował zasięgiem 40 km i autonomiczną, radiolokacyjną głowicę aktywnego samonaprowadzania. Dolot do celu następuje na bardzo małej wysokości. F-16A/B zabiera dwa pociski tego typu na środkowe zaczepy podskrzydłowe, masa jednego pocisku 372 kg.
Radiolokator wersji Block 15 zachował „zwykłe” oznaczenie AN/APG-66, ale wprowadzono na nim istotne zmiany. Nowe oprogramowanie stacji umożliwiało pracę w (jeszcze bardzo uproszczonym) trybie Track-While-Scan, co oznaczało śledzenie do sześciu celów na zakresie poszukiwania, bez przechodzenia na zakres śledzenia pojedynczego celu. Zasięg ulegał wówczas zmniejszeniu, a radiolokator mógł śledzić do 6 celów na zakresie poszukiwania. Drugą zmianą wynikającą z nowego oprogramowania stacji radiolokacyjnej było wykonywanie mapy terenu, co ułatwiało nawigowanie. Nowe zakresy pracy były możliwe dzięki zastosowaniu nowego, dwuzakresowego (średnia częstotliwość powtarzania do zadań „powietrze-powietrze” i mała częstotliwość powtarzania do zadań „powietrze-ziemia”) nadajnika. Ponadto dotychczasowy procesor radiolokatora o stałym algorytmie pracy wymieniono na nowy Programmable Signal Processor – PSP, umożliwiający łatwą wymianę jego oprogramowania w razie potrzeby.
W związku z tym, że zadania uderzeniowe wiązały się z penetracją nieprzyjacielskiej przestrzeni powietrznej, na wersji F-16A/B Block 15 wprowadzono środki przeciwdziałania walce radioelektronicznej. Na razie istniała możliwość podwieszania jedynie zasobnika zakłóceń aktywnych AN/ALQ-119, który jednak w latach 80. istotnie zwiększył odporność samolotu na zestrzelenie. Zasobnik był w stanie skutecznie zakłócić (zakłócenia typu mylącego) takie zestawy jak: S-75, S-125, Krug, Kub, radiolokator kierowania ogniem S-60 oraz Szyłka. Dodatkowo AN/ALQ-119 zakłócał pokładowe stacje radiolokacyjnie ówcześnie używanych samolotów myśliwskich (MiG-21, MiG-23MF i MiG-25P).
Pewne zmiany zaszły też w systemie łączności samolotu. Wprowadzono radiostację AN/ARC-164 Have Quick II ze skokowo zmienną częstotliwością, zabezpieczającą przed zakłóceniami i podsłuchem łączności na zakresie UKF.
Poza opisanymi zmianami możliwości bojowe samolotów Block 15 pozostały niezmienione.
Produkcja F-16A/B Block 15 rozpoczęła się w październiku 1981 r., równocześnie w USA i w Europie. Pierwszy seryjny F-16A Block 15 został oblatany 27 października 1981 r. Była to najszerzej produkowana odmiana samolotu F-16A/B. Łącznie dla USAF zbudowano 409 samolotów F-16A Block 15, z czego 404 powstały w Fort Worth, dwa w zakładach Fokker (82-0966, 82-0974) i trzy w SABCA (w ramach umowy offsetowej) i 46 F-16B Block 15. Produkcja F-16A/B dla USAF zakończyła się w marcu 1985 r., właśnie na odmianie Block 15 (F-16A Block 15S i F-16B Block 15R). Belgijskie Siły Powietrzne odebrały 41 F-16A i 8 F-16B Block 15, a duńskie 8 F-16A i 16 F-16B Block 15, wszystkie z zakładów SABCA. Holandia przejęła 84 F-16A i 18 F-16B Block 15, ponadto zakłady Fokker dostarczyły też 32 F-16A i 5 F-16B Block 15 dla Norwegii. Produkcja w Europie odmiany Block 15 zakończyła się w 1987 r., kiedy to linie produkcyjne przestawiono całkowicie na Block 15 OCU. W Stanach Zjednoczonych F-16A/B budowano wyłącznie na eksport, w tym do Tajlandii, Singapuru, Indonezji, Portugalii i dla Pakistanu (przejęte z powodu embarga i zmagazynowane w AMARC), były to jednak wyłącznie Block 15 OCU. Wyjątkiem są samoloty Block 20 zbudowane na eksport dla Tajwanu.
Do użytkowników zagranicznych dołączył też Egipt, który w ramach programu Peace Vector otrzymał 34 F-16A i 8 F-16B Block 15, wśród tych ostatnich znalazł się 1 F-16B wyprodukowany przez Fokker i 1 F-16B przejęty z zamówień USAF. Kolejnym zagranicznym odbiorcą F-16A/B była Wenezuela, która otrzymała 18 F-16A i 6 F-16B Block 15. Wszystkie samoloty dla Wenezueli wyposażono w spadochrony hamujące ze względu na gorący klimat i zjawisko przegrzewania się hamulców kół. Ostatnim zagranicznym użytkownikiem F-16A/B Block 15 był Pakistan, który zdążył przed nałożeniem embarga na tej kraj otrzymać 28 F-16A i 12 F-16B Block 15.
Całkowita produkcja samolotów F-16A/B Block 15 zamknęła się więc liczbą 654 F-16A i 119 F-16B, razem 773. Podobnie jak w przypadku Block 10, samoloty Block 15 podzielono na „podbloki”, nie różniące się od siebie. Były to Block 15, i od Block 15A do Block 15X włącznie. Później samoloty odmiany Block 15 były poddawane różnym modyfikacjom, dzięki którym większość z nich przetrwała w uzbrojeniu do dziś.
Od lekkiego samolotu myśliwskiego do samolotu wielozadaniowego.
Chronologicznie kolejną po Block 15 odmianą były samoloty wersji F-16C/D, produkowane w ramach Block 25. Samoloty te były produkowane w Fort Worth, natomiast w Europie kontynuowano produkcję wersji A/B, choć z dalszymi udoskonaleniami, jako Block 15 OCU. Budowa tej wersji została zrealizowana w ramach drugiej fazy programu MSIP II.
Rok 1984, w którym pojawiły się pierwsze F-16C/D Block 25 były najtrudniejszym okresem ostatniej fazy zimnej wojny. Wielkie napięcie wywołało rozmieszczenie w Europie sowieckich rakiet RSD-10 Pionier (SS-20) i amerykańskich Pershing II i manewrujących GLCM Cruise. Po odprężeniu z połowy lat 70., w Europie ponownie zapanowało napięcie. Efektem tej sytuacji było przyśpieszenie wieloetapowej modernizacji samolotu F-16. Poszczególne elementy docelowo planowanej konfiguracji miały być wprowadzane w kolejnych Blockach produkcyjnych, w miarę ich opracowywania. Jednak w przeciwieństwie do drobnych zmian, jakie wprowadzano na kolejnych Blockach wersji F-16A/B (do Block 15 przed OCU włącznie), planowano zmiany praktycznie zmieniające charakter samolotu F-16.
Pełna konfiguracja modernizacji MSIP zakładała uzyskanie samolotu myśliwskiego o większych możliwościach bojowych, od wchodzącego właśnie do uzbrojenia ZSRR MiGa-29. Jednocześnie jednak zamierzano rozszerzyć możliwości bojowe w zwalczaniu celów naziemnych, tworząc samolot wielozadaniowy niebędący już „tanim kopciuszkiem” lecz pełnowartościową maszyną taktyczną. Docelowo planowano wprowadzić pełną zdolność do przenoszenia uzbrojenia kierowanego do precyzyjnego rażenia celów naziemnych w dzień i w nocy, a w zakresie zwalczania celów powietrznych – zdolność do ataku spoza zasięgu widzialności wzrokowej. Zwróćmy uwagę, że w swojej docelowej perspektywie program MSIP zakładał całkowite odejście od idei lekkiego samolotu myśliwskiego.
F-16C i F-16D Block 25.
W wyniku zrealizowanego w 1984 r. etapu MSIP II uzyskano samoloty F-16C/D Block 25. Główną różnicą w stosunku do wersji poprzednich było zastosowanie nowej stacji radiolokacyjnej Westinghouse (obecnie Northrop Grumman) AN/APG-68. Był to cyfrowy radiolokator impulsowo-dopplerowskim, o maksymalnym zasięgu zwiększonym do 160 km (samolot bombowy) i 80–100 km (samolot taktyczny średniej wielkości). Niemal wszystkie wartości charakteryzujące zasięg AN/APG-68 są w stosunku do AN/APG-66 zwiększone dwukrotnie. Ponadto cele na tle ziemi są wykrywane z odległości o ok. 25% mniejszej niż te lecące powyżej (w przypadku AN/APG-66 było to ok. 33%). Pole widzenia stacji były też znacznie powiększone. W przypadku przeszukiwania poziomego w zakresie +60° pole widzenia w pionie wynosiło +2,2o, przy zawężeniu pola widzenia w poziomie do +30° pole pionowego widzenia ulegało poszerzeniu do ok. +3,5o, a do +10° sięgało +7°.
Z nowych zakresów „powietrze-powietrze” należy wymienić pełny Track-While-Scan, z możliwością jednoczesnego śledzenia do 10 celów na zakresie wykrywania, bez przechodzenia na śledzenie pojedynczego celu. W momencie przejścia na zakres TWS pole widzenia stacji zawężało się do +25° w poziomie i do ok. + 4,5° w pionie. W przypadku zawężenia poziomego pola widzenia do +10° pole widzenia w pionie poszerzało się do +7°. Dzięki temu zakresowi unikano zaskoczenia przez inny samolot, w czasie zwalczania wybranego celu, co wiązało się ze zniknięciem innych samolotów z ekranu. Na tym zakresie spadał jednak zasięg wykrywania, zawężeniu ulegało też pole widzenia radiolokatora. Ponadto wprowadzono też zakres Raid Assessment Mode, umożliwiający wydzielenie pojedynczych samolotów lecących w zwartej grupie. Był to bardzo ważne, bowiem po przejściu radiolokatora na śledzenie celu (jednego lub kilku), mogło się okazać, że śledzony cel, to w istocie grupa, która poprzez rozdzielenie się doprowadza do zerwania śledzenia, a co najmniej umożliwia skryte podejście „zgubionego” celu, który w wyniku nagłego zaskoczenia zamienia atakującego w obiekt własnego ataku.
Przede wszystkim jednak nowy radiolokator umożliwiał współpracę z pociskami AIM-120 AMRAAM, dającym możliwość wykonania skutecznego ataku ze średnich odległości (spoza zasięgu widzialności wzrokowej). Na Block 25 możliwości tej nie wykorzystywano, w chwili gdy się ta wersja pojawiła AIM-120 AMRAAM wciąż przechodził próby. Próby te przedłużały się, gdyż głównym problemem było zabezpieczenie pocisku przed przypadkową zmianą celu w czasie lotu i trafienie własnego samolotu. Problem ten ostatecznie rozwiązano wprowadzając tzw. Mid Course Update, czyli udokładnienie położenia celu w czasie lotu pocisku do celu przez pokładową stację radiolokacyjną samolotu odpalającego. Właśnie AN/APG-68 dostosowano do współpracy z pociskami AIM-120 AMRAAM poprzez uwzględnienie zakresu Mid Course Update. Natomiast same pociski AIM-120 AMRAAM w uzbrojeniu pojawiły się w 1987 r. (na ograniczoną skalę), a ich masowe wprowadzanie zaczęło się dopiero w 1992 r.
Znacznemu rozszerzeniu uległy też funkcje stacji radiolokacyjnej, związane ze zwalczaniem celów naziemnych. Radiolokator wykonywał mapę terenu, a ponadto miał zdolność do śledzenia celów naziemnych, zarówno kontrastowych celów nieruchomych, jak i celów poruszających się z nawet niewielką prędkością. Tę ostatnią funkcję realizowano na zakresie Doppler Beam Sharpening Mode – DBSM – zakres wyostrzania wiązki dopplerowskiej. W czasie obserwacji celów naziemnych istniała możliwość „zamrożenia” obrazu na wskaźniku, by umożliwić pilotowi przeanalizowanie obrazu i wybranie celu.
Wraz z wprowadzeniem nowej stacji radiolokacyjnej, nie zaniedbano też funkcji związanych ze zwalczaniem celów naziemnych. Przede wszystkim dotychczasowe wyposażenie zintegrowano przy pomocy dwóch szyn danych MilStd 1553B i jednej MilStd 1760, co otworzyło drogę do przyszłego dostosowania samolotu do różnych typów uzbrojenia, współpracujących z systemami samolotu w systemie cyfrowym, z wykorzystaniem języka oprogramowania ADA. Ponieważ, jak wiemy, przystosowanie samolotu do zasobników LANTIRN, umożliwiających wykonywanie ataków na cele naziemne w dowolnych warunkach atmosferycznych i o dowolnej porze doby musiano zostawić na później (trwało jeszcze dopracowywanie systemu LANTIRN), to wiele z wymienionych środków bojowych (np. bomby kierowane laserowo) nie mogło jeszcze trafić na F-16C/D Block 25. Asortyment uzbrojenia poszerzono jednak o pociski AGM-65D Maverick z termowizyjną głowicą samonaprowadzającą. Pocisk ten miał identyczne parametry przestrzenne (skuteczna odległość odpalenia przy różnych parametrach lotu) jak telewizyjny AGM-65B, jednak termowizyjna głowica umożliwiała wykrycie i identyfikację celu w nocy i przy ograniczonej widzialności. Na samolotach serii Block 25 było to utrudnione, gdyż nie były one wyposażone w pokładowe systemy do obserwacji w takich warunkach. Wąskie pole widzenia głowicy pocisku utrudniało natomiast jej wykorzystanie do samodzielnego poszukiwania celu w warunkach braku jego widoczności. Mogło natomiast ułatwić celowanie w przypadku wzrokowego wykrycia celu, ze zbyt małej odległości (np. z powodu słabej widzialności). Wówczas samolot myśliwski wykonywał kolejne zajście na cel, poszukując go w znanym mniej więcej rejonie już przy pomocy głowicy pocisku. Jak wiemy, nie był to docelowy sposób ataku, czekano bowiem na zasobniki LANTIRN.
W systemie kierowania ogniem zastosowano komputery: kierowania ogniem i zarządzania podwieszeniami, charakteryzujące się rozszerzoną pamięcią operacyjną i większą szybkością działania niż komputery stosowane poprzednio do tego celu.
Zmiany zaszły też w kabinie. Klasyczne przyrządy zostały zgrupowane w centralnej części, pod wskaźnikiem projekcji czołowej. Po obu ich stronach umieszczono po jednym monitorze o wymiarach 25,4 cm × 25,4 cm. Jeden używano do zobrazowania danych pilotażowych, a drugi – do zobrazowania sytuacji taktycznej (przejął on funkcję poprzednio stosowanego pojedynczego monitora). Poprawiło to komfort pracy pilota, gdyż zobrazowanie było odpowiednio dobierane, pod kątem aktualnej sytuacji pilotażowo-nawigacyjnej.
W kabinie wymieniono też dotychczasowy wskaźnik projekcji czołowej o polu widzenia do 12o, na wskaźnik o powiększonym do 16° polu widzenia. Jego producentem także był GEC Marconi Avionics. Był to już kolorowy wskaźnik holograficzny, o wzbogaconej symbolice.
Po raz pierwszy na Block 25 w układzie nawigacyjnym samolotu pojawił się bezwładnościowy układ nawigacyjny Litton LN-93 (AN/APN-93), wyposażony już w laserowe żyroskopy. Niepomiernie wzrosła dokładność tego układu, ale jego najważniejszą cechą było skrócenie czasu jego przygotowania do pracy z 5 minut do 20 s. Układ nawigacyjny współpracował z komputerem nawigacyjnym o zwiększonej pamięci operacyjnej i szybkości działania, całość spięto szyną danych MilStd 1553B, umożliwiającą pełną wymianę informacji między urządzeniami nawigacyjnymi a urządzeniami systemu kierowania ogniem. Umożliwiało to wzajemne korygowanie błędów poszczególnych urządzeń, ale także dało szerszy dostęp systemów do różnorodnych informacji.
W ramach modernizacji MSIP planowano też zwiększenie możliwości w zakresie pokonywania systemu OP przeciwnika. Miało to docelowo prowadzić nie tylko do ułatwienia zadań uderzeniowych na naziemne cele przeciwnika, ale także miało umożliwić ofensywne działania myśliwskie, wzorem F-15. Dlatego samolot miał otrzymać wbudowany na stałe nadajnik zakłóceń aktywnych. Odpowiedni, wielozakresowy nadajnik zakłóceń aktywnych, Airborne Self-Protection Jammer – ASPJ (pokładowy nadajnik zakłóceń do samoobrony), był w tym czasie opracowywany przez ITT/Westinghouse, w ramach wspólnego programu sił powietrznych i marynarki wojennej. Urządzenie otrzymało oznaczenie AN/ALQ-165. W czasie, kiedy budowano samoloty Block 25 ASPJ nie był jeszcze gotowy. W płatowcach F-16C/D Blcok 25 przygotowano jednak dla niego miejsce – u nasady statecznika pionowego, choć ASPJ przewidziano wyłącznie dla jednomiejscowych F-16C. W tym celu podstawa statecznika została poszerzona i wydłużona do przodu. Jednocześnie na jej przednią część przeniesiono antenę UKF radiostacji Have Quick II, poprzednio antena radiostacji mieściła się wewnątrz statecznika pionowego. To właśnie powiększona osłona statecznika z mieczową anteną w swojej przedniej części jest charakterystyczną cechą wszystkich samolotów F-16C/D.
W 1990 r. USAF wycofała się z programu ASPJ, choć był on dalej kontynuowany przez US Navy. Rezygnacja z nadajnika zakłóceń sprawiła, że powiększona nasada statecznika pozostała niewykorzystana. Pomimo to zachowano ją na linii produkcyjnej do chwili obecnej w wersji F-16C/D, co umożliwia inne wykorzystanie uzyskanej przestrzeni wewnętrznej na wypadek ewentualnej modernizacji samolotu w przyszłości. Niektóre eksportowe F-16C są natomiast wyposażane w ASPJ, np. samoloty przeznaczone dla Korei Południowej.
Asortyment środków WRE w stosunku do wersji F-16A/B Block uległ rozszerzeniu. Na podkadłubowym zaczepie na uzbrojenie istniała możliwość podwieszania zasobnika zakłóceń aktywnych kolejnego typu – AN/ALQ-131 firmy Westinghouse (obecnie Northrop Grumman). Zasobnik wytwarzał zakłócenia szumowe lub mylące. W trójzakresowej wersji zasobnika (tzw. AN/ALQ-131 Deep) możliwe też było zakłócania zestawów typu Osa, a skuteczność zakłócania innych zestawów plot została zwiększona. W stosunku do przeciwnika powietrznego, AN/ALQ-131 był także przewidziany do przeciwdziałania pokładowym stacjom radiolokacyjnym samolotów MiG-23ML, MiG-29 i Su-27. Nieznana jest natomiast skuteczność tego zasobnika w stosunku do najnowszych zestawów plot (S-300W, Buk, Tunguska). Poza podwieszanym zasobnikiem F-16C/D Block 25 wyposażono też w dwie wyrzutnie flar/dipoli AN/ALE-40, umieszczone w dolnej, tylnej, przykadłubowej części skrzydeł.
W 1984 r., gdy pojawił się Block 25, firma General Electric otrzymała kontrakt na opracowanie alternatywnego silnika dla samolotów myśliwskich (F-16 i F-15). Powodem były powtarzające się przypadki niestatecznej pracy sprężarki (tzw. pompażu). Na F-16, jeżeli silnik nie dał się uruchomić, oznaczało to utratę samolotu. Kontrakt dla General Electric przyśpieszył prace Pratt Whitneya nad rozwiązaniem problemów z silnikiem F100. Poprawiona wersja silnika F100-PW-220 pojawiła się jednak zbyt późno, by mogła być zastosowana na samolotach Block 25. Dlatego wszystkie wyprodukowane maszyny były napędzane silnikami F100-PW-200. W toku eksploatacji, w drugiej połowie lat 80. i pierwszej 90. na wszystkich pozostałych egzemplarzach maszyn Block 25 silniki te wymieniono na F100-PW-220E (przebudowane ze starszych jednostek napędowych) lub fabrycznie nowe F100-PW-220.
Pierwszy F-16C Block 25 (83-1118) został oblatany 15 czerwca 1984 r. w Fort Worth przez pilota fabrycznego Kevina Dwyera. 14 września 1984 r. oblatano zaś dwumiejscową wersję maszyny F-16D Block 25 (83-1174). Za jej sterami siedzieli John Fergione i Jim Smolka. W dwumiejscowym F-16D miejsce dla drugiej kabiny wygospodarowano w identyczny sposób, jak na F-16B – kosztem zmniejszenia pojemności kadłubowego zbiornika paliwa o ok. 700 dm³. Poza tym możliwości bojowe wersji dwumiejscowej pozostały bez zmian.
Produkcja samolotów Block 25 trwała od lata 1984 do lata 1986 r. W tym czasie zbudowano 209 F-16C i 35 F-16D Block 25. Samoloty produkowano w podblokach od Block 25, poprzez Block 25A do Block 25F. Wszystkie maszyny tej wersji trafiły wyłącznie do USAF, nie były one eksportowane. Większość samolotów Block 25 lata obecnie w jednostkach Gwardii Narodowej.
F-16C i F-16D Block 30.
Jak już wspomniano, w 1984 r. podjęto program Alternate Fighter Engine – alternatywny silnik dla samolotów myśliwskich. Kontrakt na opracowanie silnika AFE otrzymała firma General Electric. Bazą dla opracowania silnika stała się jednostka napędowa bombowca B-1B Lancer – General Electric F101. Silnik ten powstał notabene z przebudowy opracowanego dla YF-17 YJ101. Oryginalny F101 przetestowano na doświadczalnym egzemplarzu F-16/101 (opisanym w części o wersjach doświadczalnych) i w wyniku tych prób stwierdzono dobre charakterystyki jednostki napędowej. W wyniku prób z F-16/101 USAF podjęło wspomniany program AFE. Opracowywany w ramach AFE silnik miał powstać z połączenia F101 z wentylatorem pochodzącym z silnika F404, ale odpowiednio powiększonym. Oryginalny F101 miał wyższy stopień dwuprzepływowości, w wersji myśliwskiej została ona odpowiednio zmniejszona. Docelowy silnik oznaczono początkowo F101 DFE (Derivative Fighter Engine – silnik rozwinięty do odmiany „myśliwskiej”), a później F110-GE-100. General Electric F110 był bardzo udaną jednostką napędową, a sukces stał się możliwy m.in. dzięki szerokiemu wykorzystaniu sprawdzonych już elementów. Ciąg silnika wynosi 72,0 kN bez dopalania i 128,84 kN z dopalaniem.
W lutym 1984 r. dowództwo USAF ogłosiło, że od tego momentu 75% kolejno zamawianych F-16 będzie wyposażone w silniki F110-GE-100, natomiast pozostałe w zmodernizowaną wersję silnika Pratt Whitney, dysponujący ciągiem 65,21 kN bez i 118,32 kN z dopalaniem. Do zalet silników General Electric należy zaliczyć jego większy ciąg, mniejsze jednostkowe zużycie paliwa (pozostaje ono na tym samym poziomie, co w przypadku F100, pomimo wzrostu ciągu), oraz wysoką niezawodność. Do wad natomiast większe wymiary, większą o 350 kg masę niż masa silnika F100-PW-220 i większą cenę. Ponadto silniki F110 nie dopuszczono do eksportu do wielu państw, są one dostępne jedynie dla krajów NATO i dla Izraela. Dlatego wersje eksportowe (dla innych państw) otrzymywały silniki Pratt Whitney.
Powodem utrzymania produkcji silników F100-PW-220 była ostrożna polityka dowództwa USAF zmierzająca do niemonopolizowania jednej wytwórni. Ponadto dzięki temu wytwórnia kontynuowała dalsze prace rozwojowe, tworząc silnik F100-PW-229, w pełni dorównujący jego konkurentowi z General Electric – F110-GE-129.
Aby kolejno produkowane samoloty F-16C/D dostosować do obu typów jednostek napędowych, przeprojektowano tylną część kadłuba, tworząc komorę silnikową dostosowaną do zabudowy zarówno F110-GE-100, jak i F100-PW-220. Ułatwiło to technologiczny proces wytwarzania płatowców przeznaczonych pod jeden, czy drugi napęd, ale silniki te nie były wzajemnie wymienne. Powodem były odmienne przeprowadzenie podstawowych instalacji związanych z silnikami (paliwowej, elektrycznej, smarowania). Z tego powodu samoloty dostosowane do napędu silnikami General Electric postanowiono oznaczyć numerem serii Block 30, a płatowce które miały być napędzane silnikami Pratt Whitney – Block 32. Ten system, z przesunięciem o „2” stosowano na kolejnych odmianach samolotu – Block 40/42 i 50/52. We wszystkich wypadkach są to samoloty o tym samym standardzie wyposażenia, a jedyną różnicą jest napęd (firmy General Electric w Block 30, 40 i 50 oraz Pratt Whitney w 32, 42 i 52).
Poza zastosowaniem nowego napędu na samolotach Block 30 zaszły też inne zmiany. Samoloty tej wersji były pierwszymi, na których podjęto program Have Glass, zmierzający do obniżenia radiolokacyjnej powierzchni odbicia samolotu. Jednym z efektów prac nad tym programem jest pokrycie osłon kabiny opiłkami złota, które nie zmniejszają przeźroczystości kabiny dla wzroku, ale stanowią ekran odbijający fale radiolokacyjne. Do tej pory bowiem fale radiolokacyjne przenikały przez radioprzeźroczyste oszklenie i odbijały się od takich elementów jak fotel, czy tablica przyrządów (zależnie od kierunku). Osłona kabiny natomiast kieruje je obecnie do góry i na boki. Kolejnymi efektami prac w ramach Have Glass były pewne zmiany struktury wewnętrznej pod elementami kompozytowymi. Dodatkowo wloty powietrza do silnika i pierwsza wręga, do której jest mocowana antena stacji radiolokacyjnej zostały pokryte materiałami absorbującymi promieniowanie radiolokacyjnej. Sam kształt F-16 jest natomiast bardzo „antyradiolokacyjny”, co w połączeniu z przedsięwzięciami w ramach Have Glass obniżyło średnią skuteczną powierzchnię odbicia radiolokacyjnego do wartości 1–2 m², wobec ok. 3–5 m², typowej dla samolotów tej wielkości. Największy efekt obniżenia skutecznej powierzchni odbicia radiolokacyjnego uzyskano z przedniej półsfery, tam gdzie jest to najbardziej pożądane.
Na samolocie planowano też zastosowanie nowego urządzenie ostrzegającego przed opromieniowaniem radiolokacyjnym – Loral (obecnie Lockheed) AN/ALR-56M. W związku z tym od „podbloku” 30D anteny urządzenia spod osłony anteny stacji radiolokacyjnej (normalnie niewidoczne) przeniesiono do specjalnych okrągłych osłon na krawędzi natarcia klap przednich, zwanych „puszkami piwa” (beer cans). Ostatecznie jednak na Block 30 AN/ALR-56M jeszcze nie zamontowano, a z nowymi antenami nadal współpracował stary system AN/ALR-69, choć w zmodernizowanej nieco postaci. Powodem było dalsze dopracowywanie AN/ALR-56M, w miarę jak uzyskiwano nowe informacje, co do sposobu pracy najnowszych sowieckich środków radiolokacyjnych.
Od wiosny 1987 r., czyli od „podbloku” 30B, samoloty otrzymały możliwość odpalania do czterech pocisków AIM-120C do czterech różnych celów w jednym czasie (w istocie dwa odpalane razem, a dwa kolejne – po krótkiej przerwie, po zrealizowaniu uaktualnienia MCU dla poprzedniej pary). Umożliwiała to zmodernizowana stacja radiolokacyjna AN/APG-68(V). Ponieważ same pociski w ograniczonym stopniu zaczęto stosować dopiero od końca 1987 r., a na pełną skalę od 1992 r., to w praktyce Block 30 (wcześniejsze maszyny później zmodernizowano) od początku stosowania pocisków AMRAAM w 1992 r. dysponował możliwością ich jednoczesnego odpalenia do czterech celów. W sierpniu 1987 r. (od Block 30C) samoloty otrzymały możliwość odpalania pocisków AGM-45 Shrike i AGM-88 HARM. Możliwość ta była praktycznie wykorzystywana przez F-16C/D Block 30 z 52. Taktycznego Skrzydła Myśliwskiego, gdzie działały one w parach z F-4G Wild Weasel, wypełniając zadania przełamywania obrony powietrznej. I wreszcie od Block 30F podwojono na samolocie liczbę wyrzutni flar i dipoli AN/ALE-40 (z dwóch do czterech). Aby umieścić wyrzutnie trzeba było nieznacznie zmniejszyć pojemność zbiorników z paliwem, ale zmiana ta jest praktycznie nieodczuwalna.
Pierwszy F-16C Block 30 (85-1398) został oblatany w Fort Worth 12 czerwca 1986 r. przez Johna Fergione. Pierwszy dwumiejscowy F-16D Block 30 (85-1509) wystartował 30 lipca 1986 r., pilotowany przez Joe Bill Drydena i Dave’a Thigpena.
Już w toku eksploatacji F-16C/D Block 30 okazało się, że wlot powietrza do silnika jest obecnie za mały. Zapotrzebowanie nowego silnika na powietrze było bowiem większe i na prędkościach naddźwiękowych, przy szybkim rozpędzaniu tunel wlotowy wykazywał tendencję do niestatecznej pracy. Dlatego od serii Block 30C (czyli od ósmego egzemplarza F-16C Block 25) wszystkie kolejne F-16C/D Block 30 otrzymały nowy, poszerzony aż o 30 cm chwyt powietrza. Zmiana ta jest wyraźnie widoczna, w związku z czym obsługa naziemna nazywa nowy wlot „big mouth” („duża buzia”), w odróżnieniu od innych samolotów (w tym Block 32), nazywanych „small mouth” („mała buzia”).
Łącznie do 1989 r. zbudowano 360 F-16C i 48 F-16D Block 30. Była to najszerzej produkowana odmiana F-16C/D, ale dodatkowe egzemplarze odmiany Block 40, zbudowane w końcu lat 90. sprawiły, że obecnie najliczniejsze są Block 40. Jednak obecnie na F-16C/D Block 30 latają jedynie dwie jednostki regularne (27. Skrzydło Myśliwskie z Cannon, Nowy Meksyk i 8. Skrzydło Myśliwskie z Kunsan w Korei Południowej). Pozostałe trafiły do dwóch skrzydeł Rezerw Sił Powietrznych i do jedenastu skrzydeł Gwardii Narodowej.
F-16C i F-16D Block 30 eksportowano do trzech państw: Grecji, Izraela i Turcji. Otrzymały one: Grecja – 34 F-16C i 6 F-16D Block 30, Izrael – 51 F-16C i 24 F-16D Block 30, a Turcja – 34 F-16C i 9 F-16D (z czego 32 F-16C i 3 F-16D wyprodukowano w zakładach TAI na podstawie licencji). Łącznie zbudowano więc 479 F-16C (z czego 447 w Fort Worth) i 87 F-16D (z czego 84 w Fort Worth) Block 30, razem 566 samolotów Block 30.
F-16C i F-16D Block 32.
Jak już wspomniano, samoloty o standardzie Blocku 30 produkowano też z silnikami Pratt Whitney F100-PW-220. Miały one wszystkie elementy zastosowane na Block 30, z wyjątkiem szerszego wlotu powietrza. Samoloty zachowały pierwotny jego kształt, gdyż silniki Pratt Whitneya miały mniejszy wydatek powietrza.
Pierwszy F-16C Block 32 został oblatany 12 czerwca 1986 r. w Fort Worth przez Johna Fergione (dokładnie tego samego dnia, co pierwszy F-16C Block 30). Pierwszy F-16D Block 32 został również oblatany tego samego dnia, 12 czerwca, przez Dave’a Thigpena i Joe Billa Drydena.
Dla USAF zbudowano tylko niewielką liczbę samolotów Block 32: 56 F-16C i 5 F-16D. Obecnie samoloty te nie latają już w jednostkach regularnych, stanowią wyposażenie dwóch jednostek Rezerw Sił Powietrznych.
Podobnie jak samoloty poprzedniej wersji były one eksportowane. Jedynymi odbiorcami zagranicznymi był Egipt i Korea Południowa. Egipt otrzymał 34 F-16C i 6 F-16D Block 32, a Korea Południowa 30 F-16C i 8 F-16D Block 32. Wszystkie wymienione samoloty zostały zbudowane w Fort Worth. Łączna produkcja wyniosła więc 120 F-16C i 19 F-16D Block 32.
F-16N i TF-16N – Block 30 dla US Navy.
Do połowy lat 80. marynarka wojenna Stanów Zjednoczonych używała do symulowania przeciwnika samolotów F-5 i A-4. Pierwszy typ wykorzystywano do pozorowania MiG-ów-21, drugi – do pozorowania MiG-ów-17. Przejściowo używano też samolotów F-21 Kfir, służących do pozorowania MiG-ów23. Wprowadzenie do uzbrojenia nowoczesnych myśliwców MiG-29 i Su-27 wymusiło jednak wprowadzenie manewrowego samolotu, dysponującego znacznym nadmiarem ciągu i lepszą stacją radiolokacyjną. Do tego celu wybrano F-16C/D Block 30, które na zamówienie US Navy odpowiednio przystosowano do nowej roli.
Aby symulować MiG-a-29, charakteryzującego się wysokim nadmiarem ciągu, z samolotu usunięto działko (nie przewidziano go bowiem do użycia bojowego, strzały z działka symulowano z fotokarabinu), a nowszy radiolokator AN/APG-68 zastąpiono starszym – AN/APG-66. Dzięki temu uzyskano znaczący zysk na masie płatowca, a F-16N stał się najbardziej manewrową wersją F-16.
Pierwszy samolot jednomiejscowy oznaczony F-16N (N od Navy; 85-1369/BuNo 163268) oblatał Dave Palmer 24 marca 1987 roku w Fort Worth. Łącznie zbudowano 26 samolotów jednomiejscowych F-16N. Dwumiejscową odmianę, oznaczoną TF-16N, oblatała załoga w składzie Joe Sweeney i Joe Bill Dyden 25 marca 1988 roku. Łącznie zbudowano cztery samoloty dwumiejscowe TF-16N. Obecnie nadal pozostają one w użyciu w jednostkach „agresorów”.
F-16A i F-16B Block 15 OCU.
Samoloty wersji Block 15 OCU (Operational Cabality Upgrade – poprawienie możliwości bojowych) produkowano już równolegle z F-16C/D, począwszy od 1987 r. Program OCU został podjęty nie tylko na linii produkcyjnej, ale objął też wcześniej zbudowane samoloty. Pierwszy samolot F-16A Block 15 OCU, przebudowany z istniejącego F-16A USAF został oblatany 1 sierpnia 1986 r. Później do odmiany tej zmodernizowano znaczną liczbę amerykańskich F-16A/B. Natomiast pierwszy nowo wyprodukowany F-16A Block 15 OCU został oblatany w grudniu 1987 r. Był nim holenderski samolot, wyprodukowany w zakładach Fokker.
Główną zmianą było zastosowanie w nich udoskonalonych silników F100-PW-220, dzięki elektronicznemu sterowaniu instalacją paliwową (DEEC – Digital Electronic Engine Control System) niemal całkowicie odporne na zjawisko pompażu (na silnikach tych pompaż występował z częstotliwością 0,15 na 1000 godzin lotu). Ciąg tego silnika bez dopalania wynosił 65,21 kN (tyle samo co w wersji -200) a z dopalaniem wzrósł do 118,32 kN.
F-16A/B Block 15 OCU były pierwszymi odmiany F-16A/B na których zastosowano szynę danych MilStd 1553B. Dzięki temu możliwe było użycie pocisków AGM-65D i AGM-65G Maverick, kierowanych termowizyjnie, co dawało możliwość ich stosowania także przy ograniczonej widzialności i w nocy (bez wzrokowego kontaktu pilota z celem). Ich stosowanie w tych warunkach było jednak utrudnione, ze względu na niewielkie pole widzenia głowicy pocisku. Teoretycznie można było stosować pociski AIM-120 AMRAAM, ale nie pozwalał na to jeszcze nie zmodyfikowany radar. Samolot miał też możliwość autonomicznego (bez zewnętrznego wspomagania) odpalania pocisków AGM-88 HARM, ale europejscy użytkownicy, do modyfikacji MLU, możliwości tej nie wykorzystywali. Zmiany w uzbrojeniu zamknęły się możliwością zastosowania pocisków „powietrze-powietrze” AIM-9P-4, stanowiących eksportowy wariant AIM-9M (ale przebudowany ze starszych pocisków Sidewinder).
Zmiany wprowadzono też w systemie samoobrony samolotu. Obok AN/ALQ-119 można teraz było podwieszać zasobnik AN/ALQ-131, używający zakłóceń mylących lub szybowych. Poza AN/ALQ-131 na F-16A/B Block 15 OCU wprowadzono też wyrzutniki flar/dipoli AN/ALE-40, zamontowane na dolnej powierzchni tylnej, przykadłubowej części skrzydeł.
W systemie nawigacyjnym samolotu dokonano zmian, równolegle zastosowanych na produkowanych dla USAF F-16C/D. Wprowadzono między innymi nowy bezwładnościowy układ nawigacyjny oparty o żyroskopy laserowe Litton AN/ASN-93 (Litton LN-93). W nowej wersji układu wzrosła ich dokładność, przede wszystkim jednak skrócono czas potrzebny do przygotowania platformy do pracy z 5 minut do 20 s. W układ nawigacyjnych został też wprzęgnięty radiowysokościomierz Gould AN/APN-232. Samoloty Block 15 OCU produkowane w Europie nie zostały od razu wyposażone w nowy bezwładnościowy układ nawigacyjny, lecz dopiero od 1990 r. (czyli od połowy ich produkcji). Później jednak wcześniej wyprodukowane samoloty zostały odpowiednio doposażone. Równolegle z nowym układem bezwładnościowym na samolotach wprowadzono szerokokątny HUD.
Produkcja samolotów Block 15 OCU rozpoczęła się w 1987 r. Samoloty traktowano głównie jako uzupełnienie utraconych w wypadkach samolotów, ale w istocie wielkość ich dostaw została dopasowana do możliwości finansowych. W związku z tym w Europie zbudowano: 40 F-16A i 4 F-16B Block 15 OCU dla Belgii, 8 F-16A i 4 F-16B Block 15 OCU dla Danii (tym razem powstałe w zakładach Fokker), 47 F-16A i 5 F-16B Block 15 OCU dla Holandii oraz 2 F-16B Block 15 OCU dla Norwegii. Łącznie w Europie zbudowano więc 95 F-16A i 15 F-16B Block 15 OCU. W momencie zakończenia produkcji F-16A/B Block 15 OCU zamknięto europejskie linie produkcyjne, od tej pory zakłady te wykonują jedynie remonty i prowadzą dostawy części zamiennych. Zakłady SABCA zakończyły produkcję F-16 22 października 1991 r., a Fokker – 27 lutego 1992 r.
Samoloty tej wersji począwszy od końca lat 80. były też produkowane w Fort Worth, wyłącznie na eksport. Kontynuowano produkcję dla Pakistanu, wytwarzając 13 F-16A (według niektórych źródeł 15) i 15 F-16B Block 15 OCU. Nie zostały one jednak dostarczone z powodu embarga. Zmagazynowano je w AMARC, gdzie pozostają do tej pory. W końcu lat 90. o ich zakup starała się Nowa Zelandia, jednak w końcu 2000 r. ostatecznie zrezygnowano z ich zakupu, na rzecz kolejnej modernizacji A-4 (z przyczyn finansowych).
Kolejnymi użytkownikami zagranicznymi był Singapur (4 F-16A i 4 F-16B Block 15 OCU), Tajlandia (26 F-16A i 10 F-16B Block 15 OCU) i Indonezja (8 F-16A i 4 F-16B Block 15 OCU.
Samoloty F-16A/B OCU produkowano w latach 1987-1993. Łącznie powstało 146 F-16A Block 15 OCU i 48 F-16B Block 15 OCU. Podobnie jak w przypadku poprzednich modeli nadal stosowano numerację „podbloków”. Po Block 15Y i Block 15Z, kolejne numerowano od Block 15AA do Block 15AZ.
F-16A i F-16B Block 20.
Tajwan w 1994 r. zakupił 120 F-16A i 30 F-16B, by wzmocnić swoją obronę przed Chinami. Tym razem Amerykanie zgodzili się na dostarczenie samolotów, wobec realnej groźby chińskiego ataku.
F-16A i F-16B Block 20 zostały zbudowane w oparciu o płatowiec F-16A/B OCU, ale wprowadzono w nich dalsze zmiany. Przede wszystkim zastosowano radiolokator AN/APG-66(V)3 o zwiększonych możliwościach bojowych, dostosowany do użycia pocisków kierowanych AIM-120 AMRAAM. Radiolokator ten pochodzi z F-16A/B Block 15 MLU (jest to odmiana AN/APG-66(V)2, dlatego tę ostatnią wersję również niekiedy nazywa się nieoficjalnie Block 20.
Ponadto na F-16A/B Block 20 dokonano modernizacji pokładowych systemów WRe. Początkowo urządzenie ostrzegające przed opromieniowaniem radiolokacyjnym AN/ALR-69 otrzymało nową bibliotekę danych, lepiej dostosowaną do środków radiolokacyjnych produkcji chińskiej, ostatecznie jednak na samolotach zamontowano unowocześnione AN/ALR-56M. Jednocześnie, z tego samego powodu, podwieszany zasobnik zakłóceń aktywnych Westinghouse AN/ALQ-131 zastąpiono innym, Raytheon AN/ALQ-184(V)7. Ponadto maszyny wyposażono w wyrzutnie flar/dipoli typu AN/ALE-47.
Wzorem samolotów koreańskich i singapurskich (w tym wypadku dotyczy to wersji C/D), na tajwańskich F-16A/B Block 20 zastosowano nowy układ identyfikacji „swój-obcy” Hazetline AN/APX-113, tej samej generacji co na wspomnianych maszynach AN/APX-109. W kabinie pojawiły się kolorowe wyświetlacze Honeywell, a komputer misji otrzymał rozszerzoną pamięć operacyjną. Ponadto wyposażono go w oprogramowanie TERPROM, współpracujące ze stacją radiolokacyjną. Umożliwia ono porównywanie jej mapy terenu z profilem wprowadzonym do pamięci, a tym samym prowadzenie precyzyjnej nawigacji.
W skład uzbrojenia tajwańskich maszyn poza AIM-9P-4 weszły AIM-120A AMRAAM, AGM-84 Harpoon, AGM-88 HARM i AGM-65G Maverick, dostarczone jednak dopiero w 2000 r. Poza tym można stosować zwykłe warianty uzbrojenia, typowe dla innych F-16A/B.
Napęd samolotu stanowią silniki Pratt Whitney F100-PW-220, tak jak w F-16A/B Block 15 OCU.
F-16A i F-16B ADF.
W październiku 1986 r. USAF podjęło decyzję o przebudowie łącznie 270 samolotów F-16A/B Block 15 na wersję obrony powietrznej, przeznaczonej dla Gwardii Narodowej. Samoloty te miały zastąpić ostatnie F-106A Delta Dart, używane w tej roli przez Gwardię Narodową. Wersję tę oznaczono ADF od Air Defense Fighter, dodając skrót do normalnego oznaczenia – F-16A ADF lub F-16B ADF.
Przyczyną wspomnianej decyzji było wprowadzenie do uzbrojenia Związku Sowieckiego pocisków manewrujących, odpalanych z bombowców Tu-16MS-6/16, a jak wówczas przewidywano w USA – także nowych Tu-160. F-106A były dostosowane do zwalczania bombowców na dużej wysokości, nie mogąc natomiast przechwytywać niewielkich celów powietrznych na tle ziemi. W tej sytuacji uznano, że do zwalczania pocisków najlepiej będą nadawać się F-16. Samoloty wersji F-16A/B Block 15 znajdowały się wówczas głównie w uzbrojeniu Gwardii Narodowej. Była to lekka, manewrowa wersja samolotu, gorzej przystosowana do penetracji nieprzyjacielskiej przestrzeni powietrznej. Doskonale się natomiast nadawała do działań nad własnym terytorium.
Aby zwiększyć możliwości F-16A/B w szybkim zwalczaniu jak największej liczby pocisków manewrujących, postanowiono wyposażyć je w pociski kierowane radiolokacyjnie, które mogłyby być odpalane z przedniej półsfery celu, z jak największej odległości. Ponieważ w Stanach Zjednoczonych był wówczas znaczny zapas pocisków AIM-7 Sparrow, więc obok nowoczesnych AIM-120 AMRAAM, postanowiono wykorzystać także Sparrowy.
W wyniku dostosowania stacji radiolokacyjnej AN/APG-66 do współpracy z pociskami kierowanymi radiolokacyjnie, powstała jej odmiana AN/APG-66(V)1. Stacja ta poza pełnymi możliwościami zwalczania małowymiarowych celów powietrznych na tle ziemi może też wytwarzać ciągłą wiązkę podświetlającą dla pocisków AIM-7F Sparrow oraz realizować uaktualnienie celu w czasie lotu (Mid Course Update) dla pocisków AIM-120 AMRAAM.
Poza zmodernizowaną stacją radiolokacyjną zmiany dotyczyły też uzbrojenia. Na zaczepach 1 i 9 (na końcówkach skrzydeł) oraz na 2 i 8 (zewnętrznych zaczepach podskrzydłowych) można teraz było podwieszać uniwersalne belki LAU-114, nadające się do użycia pocisków AIM-9M Sidewinder lub AIM-120 AMRAAM. Na środkowych zaczepach podskrzydłowych (węzły 3 i 7) podwieszano zwykle belki dla pocisków AIM-7F Sparrow, pociski te mogły być odpalane tylko z tych węzłów uzbrojenia. Możliwe też było podwieszenie na tych zaczepach wyrzutni LAU-114, kombinacja uzbrojenia wyglądała więc następująco: albo 4 AIM-9M/AIM-120 + 2 AIM-7F, albo 6 AIM-9M/AIM-120. Jednak najbardziej typowym wariantem była kombinacja po 2 pocisków każdego typu. Samolot zachował natomiast działko z normalnym zapasem 515 naboi. Zachowano też wszystkie dotychczasowe możliwości zwalczania celów naziemnych, typowe dla innych Block 15.
Na płatowcu ADF dokonano też innych zmian. Na lewym boku kadłuba zamontowano reflektor o dużej mocy (150 000 kandeli), budowany przez firmę Grimes. Reflektor ten mógł być sterowany z kabiny w zakresie od 0 do 70° w kierunku lewej burty i +10° w płaszczyźnie pionowej. Zgodnie z międzynarodowymi przepisami intruz ma być przechwytywany ze swojej prawej strony, stąd umieszczenie reflektora właśnie na lewym boku. Reflektor ten ułatwiał identyfikację celu w nocy, wspomagając też jego ewentualne zwalczanie. Mógł być otwierany w całym zakresie prędkości poddźwiękowych.
Aby ułatwić identyfikację celu w zatłoczonej, amerykańskiej przestrzeni powietrznej na F-16A/B ADF zastosowano nowy typ urządzenia identyfikacji „swój-obcy” Teledyne/E-Systems AN/APX-109. Anteny tego urządzenia są bardzo charakterystycznym elementem identyfikującym F-16A/B ADF. Cztery przednie anteny umieszczono przed kabiną pilota, anteny tylne znalazły się w stateczniku pionowym. Ta ostatnia zmiana wymusiła inne ułożenie siłowników wychylających statecznik poziomy (z dotychczasowego położenia jeden za drugim na ułożenie obok siebie), co spowodowało pojawienie się charakterystycznych owiewek na podstawie statecznika pionowego. Zmianę tę wprowadzono na linii produkcyjnej, tak że kolejno produkowane w Fort Worth samoloty miały już owiewki na stateczniku pionowym, nawet jeśli nie były to wersje ADF (takie stateczniki mają np. F-16A/B OCU dla Portugalii, zresztą dodatkowo wyposażone w reflektor na boku kadłuba).
Aby umożliwić łączność na dużych odległościach w F-16A/B ADF wprowadzono dodatkową radiostację średniofalową Bendix King AN/ARC-200, dodatkowo zaopatrzoną w przystawkę Have Quick II, zmieniającą skokowo częstotliwość (system FH), uniemożliwiającą podsłuch korespondencji i utrudniającą jej zakłócenie. Ostatnią zmianą było dostosowanie samolotu do przenoszenia dodatkowych zbiorników paliwa o pojemności po 2309 dm³ na wewnętrznych zaczepach podskrzydłowych. Zbiorniki te zwiększają zapas paliwa na samolocie do 9739 dm³. F-16A ADF dysponują więc największym zasięgiem spośród wszystkich maszyn F-16, przekraczającym 4000 km. Oznacza to uzyskiwanie promienia działania 1200 km na dużej/średniej wysokości i ok. 700 km na małej wysokości. Zbiorników tych w USAF było jednak niewiele, toteż rzadko je wykorzystywano.
Pierwszy F-16B ADF (z samolotu Block 15F) został przebudowany w Fort Worth w lutym 1988 r. i w tym samym miesiącu oblatany. Na samolocie tym prowadzono testy nowego wyposażenia, w tym w lutym 1989 r. na poligonie US Navy w Point Mugu po raz pierwszy odpalono pocisk AIM-7F w trybie kierowanym. Pierwszego kierowanego odpalenia AIM-7 Sparrow dokonano więc w niemal 12 lat od pierwszych odpaleń niekierowanych, z listopada 1977 r. (pamiętamy próby prowadzone na drugim YF-16).
Pierwszy F-16A ADF został przebudowany w Ogden Air Logistics Center (w bazie Hill stanie Utah), gdzie prowadzono już kolejne modernizacje, przy pomocy elementów dostarczanych z Fort Worth. Samolot został oblatany 20 stycznia 1989 r. Modyfikacje prowadzono do 1992 r., jednak z powodu zakończenia zimnej wojny przerwano ją po przebudowaniu 241 egzemplarzy (217 F16A i 24 F-16B Block 15). Pierwsze F-16A/B ADF dostarczono do 114. Dywizjonu Szkolno-Myśliwskiego ze 173. Skrzydła Myśliwców Przechwytujących Gwardii Narodowej stanu Oregon. Łącznie do 1992 r. w F-16A/B ADF wyposażono trzynaście dywizjonów Gwardii Narodowej. Już w latach 1992-95 rozpoczął się proces wycofywania F-16A/B ADF, ze względu na zanik zagrożenia Stanów Zjednoczonych atakiem strategicznym. Do chwili obecnej na F-16A/B ADF latają już tylko trzy jednostki Gwardii Narodowej. Niektóre F-16A/B ADF zostały przywrócone do pierwotnej postaci Block 15, pozostałe zmagazynowano w AMARC w Davis Monthan. W 1998 r. Jordania otrzymała z AMARC 13 F-16A i 5 F-16B ADF.
F-16C i F-16D Block 40.
Począwszy od grudnia 1988 r. do USAF zaczęły trafiać samoloty F-16C i F-16D Block 40, zbudowane według pełnego programu modernizacyjnego MSIP (w fazie MSIP III). Samoloty Block 40 stanowiły nową jakość w rodzinie „szesnastek”, gdyż były w pełni dostosowane do atakowania celów w każdych warunkach atmosferycznych, w dzień i w nocy, zarówno powietrznych, jak i naziemnych. Poza zasięgiem i udźwigiem, możliwości bojowe F-16C/D Block 40 nie odbiegają od znacznie droższego F-15E Strike Eagle.
Stacja radiolokacyjna AN/APG-68 została nieznacznie zmodernizowana do postaci AN/APG-68(V), umożliwiając odpalenie AIM-120 AMRAAM do czterech celów jednocześnie (po dwa w dwóch salwach, w krótkim odstępie czasowym). Takie stacje pojawiły się już na F-16C Block 30B, ale to właśnie samoloty Block 40 jako pierwsze wyposażono w pociski AIM-120 AMRAAM i jako pierwsze mogły wykorzystać nowe możliwości.
Najważniejszą zmianą, umożliwiającą atakowanie celów naziemnych w dowolnych warunkach atmosferycznych i o dowolnej porze doby było zastosowanie na F-16C/D Block 40 opracowywanych od początku lat 80. zasobników Martin Marietta (obecnie Lockheed) LANTIRN – Low level Navigation and Targeting, Infra Red for Night. Próby zasobnika zaczęły się w 1983 r., w cztery lata później nadawał się on do operacyjnego użycia. Początkowo zastosowano je na samolotach F-15E Strike Eagle, mających priorytet w dostawach zasobnika. Dopiero w końcu 1988 r. LANTIRNy trafiły na F-16C/D.
Cały zestaw składał się z dwóch zasobników: nawigacyjnego AN/AAQ-13 i celowniczego AN/AAQ-14. W zasobniku nawigacyjnym umieszczono radar TFR (Terrain Following Radar – radar omijania przeszkód terenowych), opracowany przez firmę Texas Instruments (obecnie Raytheon). Po sprzęgnięciu go z układem sterowania samolotu umożliwił on lot zgodnie z rzeźbą terenu na wysokości od 300 do 30 m. Oprócz radaru AN/AAQ-13 zawiera kamerę termowizyjną o zmiennym polu widzenia, 6° lub 1,7°. Zobrazowanie kamery jest wyświetlane na wskaźniku projekcji czołowej samolotu F-16C lub F-16D (w tym ostatnim przypadku powtarzane na jednym z monitorów wewnątrz kabiny, widać na nim całe zobrazowanie z HUDa). Dodatkowe zobrazowanie ułatwia kontrolę pracy radiolokatora automatycznego omijania przeszkód terenowych. W reżimie ręcznym, gdy radiolokator pracuje na zakresie Terrain Avoidance (ostrzeganie przed przeszkodami), zobrazowanie z kamery termowizyjnej jest podstawą do pilotowania samolotu, obraz radiolokacyjny wspomaga zobrazowanie z kamery.
Zasobnik celowniczy także zawierał kamerę termowizyjną o podobnych polach widzenia, ale o znacznie wyższej rozdzielczości. Kamera współpracuje z laserowym dalmierzem/podświetlaczem celów dla bomb laserowych. Kolejną możliwością kamery termowizyjnej zasobnika celowniczego jest możliwość automatycznego śledzenia wybranego celu. Dodatkowo, w zasobniku celowniczym umieszczono kolerator, współpracujący z głowicami termowizyjnymi pocisków Maverick. Umożliwia on automatyczne nakierowanie głowicy pocisku na cel i pomoc w przejęciu przez nią śledzenia.
Zmianą, ułatwiającą korzystanie z zasobników LANTIRN było wprowadzenie kolejnej wersji wskaźnika projekcji czołowej HUD. Został on również opracowany w GEC Marconi (obecnie BAE Systems). Wskaźnik ten ma bardzo szerokie pole widzenia – 26° na 26°. Kolorowa grafika typu rastrowego zapewnia przejrzyste i wyraźne zobrazowanie. Samoloty Block 40 i 42 są jedyną odmianą, wyposażoną w HUD tego typu.
Na F-16C i F-16D zasobnik nawigacyjny podwieszano na lewym zaczepie pod chwytem powietrza do silnika, a zasobnik celowniczy – na prawym (węzły 5L i 5R), odwrotnie, niż na F-15E. Dzięki zastosowaniu zasobnika LANTIRN istniała możliwość pełnego zastosowania pocisków AGM-65D (lub jego wersji o powiększonym ładunku bojowym – AGM-65G) w dowolnych warunkach atmosferycznych, w dzień i w nocy. Jednocześnie asortyment uzbrojenia mógł być poszerzony o bomby kierowane laserowo rodziny Paveway. Do podświetlania celu stosuje się element celowniczy kompletu LANTIRN. F-16C i F-16D Block 40 zabierają cztery bomby kierowane laserowo bez zbiorników podwieszanych lub dwie takie bomby, w przypadku gdy na wewnętrzne zaczepy podskrzydłowe podwieszone są zbiorniki dodatkowe. Bomby podwiesza się na węzły 3, 4, 6 i 7 (wewnętrzne i środkowe zaczepy podskrzydłowe).
W połączeniu z bombami różnych wagomiarów, stosuje się kilka różnych typów bomb Paveway II: GBU-10, -12 i –16, w podwersjach GBU-10C, D, E i F (bomba Mk.84 o wagomiarze 907 kg), GBU-12B, C i D (bomba Mk.82 o wagomiarze 227 kg) oraz GBU-16B (bomba Mk.83 o wagomiarze 445 kg), w zależności od kombinacji zastosowanych zapalników. W rodzinie Paveway II wprowadzono też możliwość stosowania korpusów bomb do penetracji celi umocnionych – BLU-109, w miejsce bomb Mk.84. Z ładunkami BLU-109 bomby noszą oznaczenie GBU-10G, H i J (ponownie w zależności od kombinacji zapalników).
W latach 90. możliwe też było stosowanie nowszych bomb rodziny Paveway III. Wykorzystując nowe zestawy kierowania i sterowania Paveway III początkowo stworzono dwa typy bomb: GBU-24/A z korpusem bomby Mk.84 i GBU-24A/B z korpusem ładunku penetrującego BLU-109. Pierwszy typ służy do zwalczania celów wymagających ładunku burzącego, nieumocnionych lub słabo umocnionych, wymagających większego promienia rażenia bomby na powierzchni ziemi. Drugi typ używa się natomiast do atakowania bunkrów i celów podziemnych, ładunek BLU-109 jest bowiem w stanie przebić stosunkowo grubą warstwę betonu. Na F-16C/D Block 40 można też stosować bomby GBU-28 z ładunkiem penetrującym o dużej mocy BLU-113. Ten typ bomby służy do precyzyjnego zwalczania szczególnie silnie umocnionych celów.
Izraelskie F-16C/D Block 40 zostały lokalnie dostosowane do przenoszenia dwóch bomb GBU-15 lub pocisków rakietowych AGM-130 (stanowiących napędową wersję bomby). Stosuje się dwa typy bomb: GBU-15(V) – 1B z telewizyjnym układem naprowadzania i GBU-15(V) – 2B z termowizyjnym układem naprowadzania. Do przesyłania obrazu z kamer na pokład samolotu stosuje się dodatkowy zasobnik AN/AXQ-14.
Aby zrekompensować zwiększoną masę samolotów Block 40 (i 42) płatowiec samolotu został odpowiednio wzmocniony. W związku z tym nie zmieniły się dotychczasowe ograniczenia eksploatacyjne F-16 tej wersji. Maksymalne przeciążenie eksploatacyjne nadal wynosi 9 g. Z tego samego powodu wzmocniono też podwozie i powiększono nieco koła, w wyniku czego na osłonach podwozia głównego pojawiły się charakterystyczne „bąble”. Ponadto okazało się, że zasobniki LANTIRN częściowo zasłaniają reflektor kołowania, umieszczony na goleni przedniego podwozia. Został on więc przeniesiony na osłonę przedniego podwozia.
Nowym wprowadzonym elementem, ułatwiającym pilotowanie samolotu z dużym obciążeniem był cyfrowy układ sterowania. Układ cyfrowy, w odróżnieniu od poprzednio stosowanego analogowego, zapewniał szybszą reakcję układu, umożliwiał więc ustatecznienie samolotu w szerszym zakresie parametrów lotu. Dzięki temu zdecydowano się na zlikwidowanie poprzednio stosowanego zapasu bezpieczeństwa i poszerzenie zakresów eksploatacyjnych, aż do samych granic możliwości pilotażowych. Wpłynęło to na poprawienie manewrowości samolotu, choć jednocześnie, wraz z zamontowaniem na Block 25 nowych elementów systemu awioniki wzrosła masa samolotu. W ostatecznym rachunku zastosowanie cyfrowego aktywnego układu sterowania umożliwiło przynajmniej utrzymanie dobrych charakterystyk manewrowych.
Cyfrowy układ sterowania powstał jednocześnie w myśl filozofii care-free, czyli całkowicie eliminował on możliwość przekroczenia ograniczeń eksploatacyjnych samolotu. Dzięki temu pilot w czasie walki powietrznej nie musiał się zajmować pilotowaniem samolotu. W przypadku potrzeby wykonania forsownego manewru, mógł skupić się na obserwacji przeciwnika, ściągając całkowicie drążek „na siebie”, układ sterowania sam dobierał potrzebne wychylenie sterów, a manewr był wykonywany na granicy krytycznych kątów natarcia, nie grożąc jednak przeciągnięciem. W samolocie nie ma wskaźnika kątów natarcia, nie jest on bowiem potrzebny. Pilot nie musi się sam martwić o utrzymanie kątów natarcia w zakresie dopuszczalnym, robi to układ sterowania (a bez działającego aktywnego układu sterowania samolot nie może być pilotowany ręcznie, dlatego w wersji cyfrowej był on dwukrotnie zdublowany – trzy niezależne systemy). Dopiero z chwilą wypuszczenia podwozia, na wskaźniku projekcji czołowej wyświetlane są wskazania kątów natarcia, używane przez pilota w czasie podejścia do lądowania.
Pierwszy lot F-16C Block 40 (87-0350) został wykonany w Fort Worth 23 grudnia 1988 r. Za sterami samolotu siedział pilot fabryczny Steve Barter. F-16D Block 40 został natomiast oblatany 8 lutego 1989 r. przez Keitha Gilles’a i Joego Sweeneya. Łącznie do 1991 r. wyprodukowano 234 F-16C i 31 F-16D dla USAF. Odbiorcą samolotu stał się też Bahrajn, otrzymując 18 F-16C i 4 F-16D Block 40, Egipt – 35 F-16C i 7 F-16D Block 40 oraz Izrael – 30 F-16C i 30 F-16D Block 40. W ostatnich latach wykonano dodatkowe 12 F-16C i 12 F-16D Block 40 dla Egiptu, ich dostawy są jeszcze w toku. Łącznie w Fort Worth wyprodukowano więc 329 F-16C i 84 F-16D Block 40. W tureckich zakładach TAI zbudowano natomiast dodatkowe 136 F-16C i 27 F-16D Block 40, spośród których 34 F-16C i 12 F-16D Block 40 dostarczono do Egiptu, a pozostałe Tureckim Siłom Powietrznym. Całkowita produkcja Block 40 zamknęła się liczbą 465 F-16C i 111 F-16D Block 40 (razem 576 maszyn).
W latach 90. USAF zaczął nieoficjalnie nazywać samoloty Block 40 i 42 F-16CG i F-16DG. Umożliwiało to wyróżnienie ich możliwości bojowych od F-16C/D innych wersji. Poza tym, obok zwykłej nazwy Fighting Falcon, w odniesieniu do Block 40 i Block 42 używa się też nazwy Night Falcon, co ma odzwierciedlać przeznaczenie samolotu.
F-16C i F-16D Block 42.
Podobnie jak w przypadku odmiany Block 30 i 32, także i Night Falcony budowano z silnikami Pratt Whitney F100-PW-220. Wersja ta nosiła oznaczenie Block 42. Poza silnikami, jej możliwości bojowe i wyposażenie nie różniły się od wersji Block 40.
Pierwszy F-16C Block 42 (87-0356) został oblatany 25 kwietnia 1989 r. przez Blanda Smitha. Dwumiejscowy F-16D Block 42 wystartował po raz pierwszy 26 maja 1989 r. z załogą w składzie Joe Sweeney i Tim Eason. Ta odmiana była szerzej produkowana, niż Block 32, łącznie zbudowano 150 F-16C i 47 F-16D Block 42 dla USAF. Samoloty tej wersji nie były eksportowane, była to więc całkowita produkcja.
Modernizacje samolotów Block 40 i Block 42.
W drugiej połowie lat 90. samoloty F-16C/D Block 40 i 42 przeszły kilka poważniejszych zmian, które zwiększyły ich możliwości bojowe. Przede wszystkim wymieniono urządzenie ostrzegające przed opromieniowaniem radiolokacyjnym AN/ALR-69 na AN/ALR-56M, stosowane od początku na samolotach Block 50/52. Była to nieznacznie uproszczona odmiana urządzenia AN/ALR-56C, stosowanego na nowych odmianach F-15 Eagle. AN/ALR-56M działał w oparciu o odbiornik superheterodynowy, zdolny do szybkiego przeszukiwania szerokiego spektrum częstotliwości, którą podzielono na kilka zakresów. Obejmują one także zakres „K” (20 do 40 GHz), a wymienna biblioteka danych zawiera informacje o najnowszych rosyjskich znanych zestawach OPL. Także wyrzutnie flar AN/ALE-40 zostały zastąpione przez AN/ALE-47. Na środkowych belkach na uzbrojenie montuje się też pojemniki z holowanymi pułapkami Raytheon AN/ALE-50 Advanced Airborne Expendable Decoy (AAED). Pierwsze tego rodzaju pułapki zaczęły pojawiać się na F-16 we wrześniu 1996 r. Pułapka jest holowana na przewodzie światłowodowym, jest wyposażona w wytwornice promieniowania podczerwonego i specjalny rożek, odbijający promieniowanie radiolokacyjne. F-16 zabiera cztery pułapki, po dwie w środkowych podskrzydłowych zaczepach na uzbrojenie.
W końcu lat 90. kabiny samolotów F-16C/D Block 40 dostosowano do użycia gogli podczerwonych NVG. W latach 1999-2001 samoloty stopniowo wyposaża się w gogle NVG, jednocześnie do roku 2003 F-16C/D Block 40/42 mają być wyposażone w celownik nahełmowy, umożliwiający wskazywanie celów powietrznych i naziemnych do systemów kierowania ogniem uzbrojenia precyzyjnego.
Począwszy od 1995 r. 38 F-16C/D Block 40 z 31. Skrzydła Myśliwskiego z Aviano przeszły modyfikację w ramach programu Sure Strike. W jej ramach samoloty wyposażono w NVG oraz zamontowano na nich Improved Data Modem – IDM. Terminale IDM służą do wymiany informacji w systemie NATO Link 16 (JTIDS). Umożliwiają one wzajemne przekazywanie obrazu ze stacji radiolokacyjnej, a także zobrazowanie na pokładzie F-16 obrazu z JSTARS. Takie same terminale otrzymują też śmigłowce AH-64D Apache, co umożliwia wzajemną wymianę informacji i współpracę samolotów ze śmigłowcami. W 1997 r. natomiast podjęto kolejny program Gold Strike, który uzupełniał IDM o możliwość przekazywania kolorowych obrazów video, np. map z sytuacją taktyczną, wprowadzaną na naziemnych stanowiskach dowodzenia. Ponadto Gold Strike ma objąć całą flotę samolotów Block 40 i 42, które otrzymają takie wyposażenie, jak w ramach Sure Strike, a następnie Gold Strike. Modernizacja ma być zakończona do 2003 r.
W ostatnim okresie na samolotach F-16C/D Block 40 i 42 (oraz 50/52) zaczęto stosować najnowsze typy uzbrojenia. Są wśród nich bomby JDAM i JSOW. JDAM. Joint Direct Attack Munition (JDAM) to sposób na niezbyt kosztowną przebudowę niekierowanych bomb Mk84, Mk83 i BLU-109/B na bomby kierowane, poprzez montaż kilku sekcji z układem naprowadzania i kierowania. Cała koncepcja przypomina rodzinę bomb Paveway różnej generacji, lecz tym razem laserowy układ półaktywnego kierowania zastąpiono precyzyjnym układem bezwładnościowym, korygowanym odbiornikiem GPS. Całość jest montowana w tylnej, dołączanej do kadłuba bomby, w miejsce jej zwykłych stateczników, sekcji z systemem naprowadzania i z ruchomym, płytowym usterzeniem. W przedniej części bomby znajdują się dołączane powierzchnie stabilizujące. Producentem precyzyjnego układu bezwładnościowego (opartego na żyroskopach laserowych) jest Honeywell, procesora – Lockheed Martin, Odbiornika GPS – Rockwell Collins, a serwomechnizmów kierowania – HR Textron. W wersji seryjnej bomby noszą oznaczenie: GBU-29 w cięższej odmianie wykorzystującej 907 kg bomby Mk84 lub ładunki przeciwbetonowe BLU-109/B oraz GBU-30 w lżejszej odmianie, powstałej wokół 225 kg bomby Mk83 (z uproszczonym układem kierowania, bez odbiornika GPS). Próby bomb JDAM rozpoczęły się w 1997 r. Po ich pomyślnym zakończeniu GBU-29 i GBU-30 weszły do uzbrojenia w roku 1999.
JSOW (Joint Stand-Off Weapon), którego wersja seryjna otrzymała oznaczenie AGM-154, jest kasetą bombową o masie 408 kg, o kształcie dobranym tak, by radiolokacyjna powierzchnia skutecznego odbicia bomby była minimalna. Dobre osiągi aerodynamiczno-balistyczne zapewniają bombie wysuwane skrzydła skośne o bardzo dużym wydłużeniu. W tylnej części kadłuba AGM-154 JSOW znajdują się cztery niewielkie stateczniki ułożone w literę „X”. AGM-154 JSOW ma bezwładnościowy układ kierowania korygowany precyzyjnym odbiornikiem GPS. Układ ten umożliwia bezbłędne trafienie zaprogramowanego przed lub w trakcie lotu, celu. Cel nie jest przy tym podświetlany laserowo i nie musi być widoczny dla kamery telewizyjnej czy termowizyjnej, choć jego położenie musi być znane. Jeżeli istnieje możliwość precyzyjnego określenia współrzędnych geograficznych wykrytego w locie celu (takie możliwości dają nowoczesne środki rozpoznania) to cel taki może być również precyzyjnie zaatakowany. Bomba zrzucona z wysokości ok. 1500–2000 m z odpowiednią prędkością jest w stanie osiągnąć cel odległy o ok. 20 km. USAF przyjął na uzbrojenie odmianę AGM-154B (AGM-154A wszedł do uzbrojenia US Navy), jej część bojowa stanowi kasetę z sześcioma „inteligentnymi” podpociskami BLU-108/B, dysponujące termowizyjnym układem samonaprowadzania na indywidualny cel.
F-16C i F-16D Block 50.
Kolejna wersja samolotu została dostosowana do wykonywania zadań związanych z przełamywaniem obrony powietrznej. Jednocześnie jednak na samolotach Block 50 (i 52) dokonano szeregu innych zmian, rozszerzając dotychczasowe możliwości bojowe samolotu.
Główną zmianą w płatowcu jest zastosowanie nowoczesnych silników, opracowanych w ramach programu IPE (Increased Performance Engine). W ramach programu obie firmy, General Electric i Pratt Whitney opracowały nowe silniki, odpowiednio F110-GE-129 i F100-PW-229. Silniki te zostały zaopatrzone w nowe sprężarki i wentylatory, dzięki czemu ich spręż wzrósł z dotychczasowych 25 do (odpowiednio) 32 i 31. Zastosowanie nowych materiałów umożliwiło jednocześnie podniesienie temperatury gazów o ok. 100 °C, przy utrzymaniu dotychaczasowych resursów silników. Ciąg F110-GE-129, który został zastosowany na F-16C/D Block 50 wynosi 75,71 kN bez dopalania i 129,36 kN z dopalaniem. Warto przy tym dodać, że całkowite zużycie paliwa również nie wzrosło, dzięki czemu samolot utrzymał dotychczasowe promienie działania.
Poza silnikiem duże zmiany zaszły w systemach awionicznych samolotu. Wprowadzono na nim zmodernizowaną stację radiolokacyjną AN/APG-68(V) – 5. Stacja ta charakteryzuje się zaawansowaną cyfrową obróbką sygnałów, co uodparnia ją na zakłócenia. Ponadto w radiolokatorze wprowadzono procesor z możliwością łatwej zmiany oprogramowania, nawet w warunkach polowych.
Na F-16C/D Block 50 od początku stosuje się Improved Data Modem, pracujący w systemie Link 16 (JTIDS). Umożliwia on wymianę informacji w postaci czarno-białych obrazów, z innymi użytkownikami systemu.
W systemie nawigacyjnym zastosowano nowy bezwładnościowy układ nawigacyjny Honeywell H-423, w pełni zintegrowany z odbiornikiem systemu GPS. Systemy nawigacyjne i kierowania ogniem Block 50/52 zostały zintegrowane czterema szynami danych MilStd 1553B i dwoma MilStd 1760 (uzbrojenie). Ponadto wprowadzono w nich modernizowany cartridge (pojemność pamięci 128 KB) do programowania elementów trasy i sytuacji taktycznej przed lotem. W kabinie zastosowano jednak starszy HUD, pochodzący z wersji Block 30/32, jako że nie przewidywano współpracy samolotów z zasobnikami LANTIRN.
System samoobrony został wyposażony w nowoczesne urządzenie ostrzegające przed opromieniowaniem radiolokacyjnym AN/ALR-56M oraz w wyrzutniki flar/dipoli AN/ALE-47.
System łączności samolotu został również unowocześniony. Samolot otrzymał nową, dwuzakresową radiostację UKF (decymetrowy i metrowy) Magnavox AN/URC-126 Have Quick IIA, także pracującą w systemie FH (skokowo zmiennej częstotliwości). Amerykańskie samoloty otrzymały dotychczasowy system identyfikacji „swój-obcy” AN/APX-101, ale F-16C/D Block 50 dla Grecji zostały wyposażone w system identyfikacji AN/APX-113, pochodzący z wersji F-16A/B MLU. Można go poznać po czterech charakterystycznych antenach przed kabiną pilota.
Samoloty Block 50 (i 52) od początku przenosiły pociski AGM-88 HARM, maksymalnie cztery (na wewnętrznych i środkowych zaczepach podskrzydłowych, węzły 3, 4, 6, 7). Jednak dopiero od odmiany Block 50D (sześćdziesiąty wyprodukowany F-16C i dwudziesty F-16D Block 50) zostały one wyposażone w system AN/ASQ-213 HTS (Harm Targeting System). System ten nie miał takich możliwości bojowych jak podobne urządzenie na samolotach F-4G Wild Weasel, choć jedyną różnicą było wykrywanie promieniujących środków jedynie w przedniej półsferze, a nie dookrężnie. Natomiast pod względem rodzajów identyfikowanych celów oraz dokładności ich umiejscowienia, jego możliwości były takie same. HTS umieszczono w niewielkim zasobniku, montowanym po prawej stronie wlotu powietrza do silnika, na zaczepie 5R. Pierwsze próby systemu HTS z odpalaniem pocisków AGM-88 HARM rozpoczęły się w 1994 r. Poza wyposażeniem w system wszystkich kolejnych samolotów F-16C/D Block 50D (i wyższych „podbloków”), USAF wyposażyły w HTSy także samoloty Block 50C.
Poza opisanymi zmianami pozostałe elementy wyposażenia, są takie same jak na Block 40/42, należy jednak przypomnieć, że samoloty Block 50/52 nie przenoszą LANTIRNów.
Pierwszy samolot F-16C Block 50 (90-0801) został oblatany w Fort Worth 22 października 1991 r. Za sterami samolotu siedział Keith Giles. Pierwszy dwumiejscowy F-16D Block 50 (90-0834) został oblatany 1 kwietnia 1992 r. przez załogę Steve Barter i Bland Smith. Łącznie do 1995 r. zbudowano 175 F-16C i 28 F-16D Block 50 dla USAF, z czego 116 F-16C i 6 F-16D z systemem HTS + 21 F-16C i 4 F-16D Block 50C, które otrzymały HTSy już w toku eksploatacji. Zagranicznym użytkownikiem tej wersji stała się Grecja, która otrzymała 32 F-16C i 8 F-16D Block 50, łącznie w Fort Worth zbudowano więc 207 F-16C i 36 F-16D Block 50 (razem 243). Drugim producentem (i zagranicznym użytkownikiem) tej wersji była Turcja, zakłady TAI zbudowały łącznie 60 F-16C i 20 F-16D Block 50. Całkowita liczba powstałych F-16 Block 50 wyniosła 267 F-16C i 56 F-16D (razem 323).
W 2000 r. rozpoczęła się produkcja kolejnych F-16C/D Block 50 dla USAF, na razie dostarczono jednak tylko 1 F-16C Block 50 (99-0082).
F-16C i F-16D Block 52.
Samoloty serii Block 52 różniły się od poprzedniej odmiany jedynie zastosowaniem silnika Pratt Whitney F100-PW-229 o ciągu 79,13 kN bez i 128,91 kN z dopalaniem. Początkowo z silnikami tymi były pewne problemy, dochodziło bowiem do urywania się łopatek turbiny. Problem ten ostatecznie rozwiązano do października 1991 r. i silnik dopuszczono do normalnego użytkowania.
Poza silnikiem, możliwości i wyposażenie tych samolotów jest identyczne. Tylko pierwsze dwa F-16 Block 52A (po jednym – F-16C i F-16D) nie były pierwotnie wyposażone w HTS. Pierwszy z nich oblatano 22 października 1992 r., za jego sterami siedział Steve Barter. Pierwszy F-16D Block 52 został oblatany 24 listopada 1992 r. przez Joe Sweeneya i Steve’a Bartera.
Kolejne samoloty były już budowane w standardzie Block 52D (nie było Block 52, 52B i 52C), co oznaczało wyposażenie samolotu w system HTS. Łącznie zbudowano 42 F-16D i 12 F-16D Block 52 dla USAF. Odbiorcami zagranicznymi tej wersji był Singapur, który otrzymał 18 F-16C i 12 F-16D Block 52 wyprodukowanych w Fort Worth oraz Korea Południowa, która otrzymała łącznie 80 F-16C i 40 F-16D Block 52. 52 F-16C i 20 F-16D wyprodukowały zakłady Samsung na amerykańskiej licencji. Spośród pozostałych jedynie 2 F-16C i 10 F-16D wykonały zakłady Fort Worth, a pozostałe 26 F-16C i 10 F-16D złożono w zakładach Samsung, z części dostarczonych ze Stanów Zjednoczonych. Całkowita produkcja Block 52 wyniosła więc 140 F-16C i 64 F-16D (razem 204).
Modernizacje samolotów Block 50 i 52.
Podobnie jak w przypadku Block 40/42 samoloty serii Block 50 i 52 przechodzą modernizację Gold Strike, w wyniku której samolot wyposaża się w „kolorową” wersję terminalu IDM, kabinę dostosowaną do użycia NVG oraz celownik nahełmowy. Modernizacja została zakończona w 2003.
Wcześniej natomiast wszystkie pozostałe jeszcze w służbie samoloty zostaną wyposażone w holowane pułapki AN/ALE-50.
Obecnie także samoloty Block 50/52 przenoszą najnowsze uzbrojenie w postaci bomb JDAM i JSOW. Z nowych typów uzbrojenia samoloty Block 50/52 są pierwszymi F-16 zintegrowanymi z pociskami przeciwokrętowymi AGM-84 Harpoon. Są to pociski o napędzie odrzutowym, wykonujące lot na wysokości 5–10 m nad powierzchnią morza. W początkowej fazie są kierowane bezwładnościowo, do celu wskazanego przez radiolokator nosiciela i przez niego zaprogramowane. Używane są pociski w wersjach AGM-84C i AGM-84D, charakteryzujące się zasięgiem 135–140 km. Odmiana AGM-84D charakteryzuje się radiolokatorem uodpornionym na zakłócenia radioelektroniczne.
F-16E i F-16F Block 60.
Ostatnia wersja nazwana też "Desert Falcon", myśliwiec generacji 4.5, głęboko zmodyfikowany na zamówiona Zjednoczonych Emiratów Arabskich. Zamówienie złożono w 1998, dostawy 80 sztuk rozpoczęto w 2004 roku. Rozwój wersji, wart 3 mld USD, został sfinansowany w całości przez ZEA. Samolot otrzymał radar AESA AN/APG-80, zasobnik celowniczy/FLIR AN/ASQ-28 IFTS i zakłócający system samoobrony ALQ-165 od Northrop Grumman, wydajniejszy silnik General Electric F110-GE-132 o ciągu 144,6 kN, całkowicie cyfrowy kokpit, dodatkowe wyrzutnie flar i dipoli, oprócz uzbrojenia z Block 52+ samolot przenosi pociski MBDA MICA.
Numer Block 60 odnosił się też do niezrealizowanej szturmowej wersji wsparcia wojsk lądowych F/A-16 z 30 mm działkiem.
F-16A i F-16B MLU.
Europejskie F-16A/B obecnie reprezentują standard MLU.
Wejście do uzbrojenia nowej generacji samolotów sowieckich skłoniło użytkowników F-16A/B (w tym Stany Zjednoczone) do podjęcia modernizacji, która by tę sytuacje zmieniła. Holandia była pierwszym krajem, który już w 1985 r. zaproponował podjęcie takiej modernizacji, która zmierzała w dwóch kierunkach:
Powyższe założenia modernizacyjne zostały sprecyzowane w rok później, gdy do programu przyłączyły się pozostałe państwa NATO używające F-16A/B (Belgia, Dania, Norwegia i Stany Zjednoczone). Prace nad modernizacją, nazwaną Mid-Life Update – MLU (unowocześnienie w toku eksploatacji) zaczęły się jeszcze w okresie zimnej wojny. Tuż po jej zakończeniu, 15 czerwca 1991 r., pięciu partnerów podpisało z firmą General Dynamics kontrakt na opracowanie modernizacji MLU, planując początkowo nią objąć 534 samoloty serii Block 10 i Block 15, należących do pięciu państw: Belgii (111), Danii (63), Holandii (172), Norwegii (58) i Stanów Zjednoczonych (130). Jednak w toku prac nad planowaną modernizacją utrwaliła się zmiana układu sił na świecie, w wyniku czego Stany Zjednoczone w 1992 r. wycofały się z programu MLU (w sensie modernizacji własnych samolotów, ale nie w sensie udziału w pracach i pomocy technicznej), gdyż w wyniku redukcji samoloty F-16A/B, z wyjątkiem zmodernizowanych do standardu ADV (Air Defense Variant), niemal zniknęły z uzbrojenia. W wyniku renegocjacji 28 stycznia 1993 r. zawarto porozumienie na modernizację 301 samolotów, co zostało ostatecznie zatwierdzone w czerwcu 1993 r. Kontrakt na powyższą modernizację został podpisany półtora miesiąca później, a głównym wykonawcą opracowania modernizacji został koncern Lockheed Martin, który w międzyczasie przejął General Dynamics.
Przedłużenie żywotności płatowca.
W okresie, gdy powstawał F-16, nie przewidywano, że częste wykorzystanie właściwości manewrowych samolotu i wytwarzanie przeciążeń rzędu 9 g przyśpieszy zużycie struktury płatowca. W wyniku tego w toku eksploatacji pojawiły się włoskowate pęknięcia wręgów kadłubowych, przenoszących obciążenia od dźwigarów płata na niektórych samolotach. W związku z tym, należało zacząć od dokładnego sprawdzenia struktury płatowca, przed przystąpieniem do modernizacji. Podjęto więc program Aircraft Structural Integrity Program (ASIP – program integralności struktury płatowców). W ramach programu miał zostać dokonany przegląd i sprawdzenie struktury płatowców, wybranych do modernizacji, przy czym struktura miała być monitorowana w toku dalszej eksploatacji. Dane co do pojawiających pęknięć są gromadzone w utworzonej bibliotece danych i na tej podstawie określono tzw. widmo obciążeń. Zdecydowano, że samoloty po modernizacji MLU będą systematycznie sprawdzane przy pomocy systemu analizy zmęczenia struktury i oceny pod kątem zastosowania bojowego (Fatigue Analysis &amp; Combat Evaluation System – FA&amp;CES). System łączy analizę pojawiających się pęknięć i wypracowanego widma obciążeń z analizą rodzaju misji wykonywanych przez samolot, co pozwoli prognozować stopień zmęczenia struktury, w zależności od kolejnych, wykonywanych misji i ich rodzaju. Równolegle nałożono też pewne dodatkowe ograniczenia eksploatacyjne, np. dopuszczalnego przeciążenia z podwieszeniami zewnętrznymi, a także ogranicza się liczbę lotów szkolnych z ciężkimi podwieszeniami zewnętrznymi. Warto zwrócić uwagę na te ograniczenia, jako że utrudniają one normalną eksploatację samolotu.
Wszystkie opisywane przedsięwzięcia, to jednak za mało. Dlatego dodatkowo podjęto program Pacer Slip, mający na celu wzmocnienie struktury płatowca. Program Pacer Slip prowadzony jest równolegle, z modernizacją MLU, na tych samych płatowcach. Polega on na montażu dodatkowych, wzmocnionych wręg w środkowej części kadłuba, które przejmują część obciążeń od skrzydeł. Było to konieczne, gdyż sama modernizacja MLU wymagała wywiercenia w istniejących wręgach otworów, celem przeprowadzenia dodatkowych wiązek przewodów, co po raz kolejny osłabia strukturę płatowca. Początkowo zakładano, że program Pacer Slip wydłuży żywotność płatowca o 5000 godzin, jednak ostatecznie Lockheed Martin określił, że płatowce będą dysponowały dodatkowym resursem w wymiarze 4000 godzin, niezależnie od dotychczasowego nalotu. Dlatego modernizacji Pacer Slip poddaje się samoloty w określonej sekwencji (zaczynając od płatowców w najgorszym stanie technicznym), tak by do maksimum wykorzystać żywotność samolotów.
Wymiana głównych elementów awioniki.
Podstawą poszerzenia możliwości bojowych jest zabudowanie nowych elementów awioniki, wokół których zostaną zintegrowane urządzenia dające nowe możliwości zastosowania bojowego samolotu. Ten nowy „trzon” wyposażenia, jest wykorzystywany zarówno w zwalczaniu celów powietrznych, jak i naziemnych, dlatego omówimy go w pierwszej kolejności.
Aby na samolocie mogły być zamontowane ulepszone systemy nawigacyjne i celownicze, należało wymienić „serce” całego systemu, wokół którego był on integrowany. Dotychczas systemy samolotu nie były jednolicie zintegrowane, kilka podsystemów pracowało oddzielnie, wypełniając określone funkcje, lecz nie wspierając się wzajemnie. Jeden komputer pracował w systemie celowniczym, obsługując stację radiolokacyjną. System nawigacyjny pracował oddzielnie mając swój wylicznik współpracujący bezpośrednio z bezwładnościowym układem nawigacyjnym. Oddzielenie obu układów uniemożliwiało wykorzystanie danych stacji radiolokacyjnej pracującej na zakresie obserwacji celów naziemnych do korygowania układu nawigacyjnego. Inny komputer zarządzał pracą układu podwieszeń uzbrojenia i wybór środków bojowych, jeszcze inny procesor sterował zobrazowaniem na jedynym monitorze w kabinie i na wąskokątnym wskaźniku przeziernym HUD. Otrzymywał on pewne informacje z układów nawigacyjnych i z systemu celowniczego, ale synteza wskazań nie była możliwa.
Aby wyeliminować powyższe wady, i by możliwa była szybsza obróbka informacji od większej liczby urządzeń, postanowiono użyć komputera wielofunkcyjnego MMC – Multi-Mision Computer, podobnego do tego, zastosowanego na samolotach F-16C/D Block 50/52. Technologie, zastosowane w opisywanym komputerze, zostały opracowane pod kątem najnowszego myśliwca USAF – F-22 Raptor. Komputer ten składa się właściwie z kilku redundantnych komputerów z 32-bitowymi procesorami MIPS R3000 o architekturze RISC, pracującymi pod kontrolą systemu operacyjnego Unix. Całość ma konstrukcję modułową, złożoną z łatwo wymienialnych podzespołów, tzw. LRM – Line Replaceable Modules – podzespołów wymienialnych w warunkach polowych (w USA stosuje się termin LRU – Line Repleceable Units). Także oprogramowanie składa się z kilku oddzielnych programów o strukturze modułowej, dzięki czemu można wymieniać tylko jego część, czyli poszczególne moduły oprogramowania. Całość daje więc możliwość łatwych modernizacji w przyszłości. Wymiana całego oprogramowania może się odbyć poprzez specjalny interfejs bez demontażu komputera MMC z samolotu i trwa ok. 35 minut. Pamięć operacyjna komputera ma pojemność 60 MB, a 64-bitowy procesor zapewnia szybkość 155 milionów operacji na sekundę.
Komputer MMC, współpracujący z kilkoma szynami danych MILSTD 1553B, poprzez które włączono w system wszystkie urządzenia nawigacyjne, celownicze, zarządzania podwieszeniami i zarządzania zobrazowaniem w kabinie. Szyny danych dają możliwość podłączenia dodatkowych urządzeń w przyszłości, a ich oprogramowanie napisane w języku ADA, umożliwia łatwą integrację nowych typów uzbrojenia, w tym pocisków przeciwradiolokacyjnych AGM-88 HARM lub bomb kierowanych Paveway, które wymagają podania informacji do własnych procesorów także w języku ADA.
Dzięki temu, że istnieje taka możliwość, oprogramowanie jest ciągle modernizowane i w związku z tym ma kilka, stopniowo ulepszanych wersji. Początkowo zastosowano zubożoną nieznacznie wersję M1, znaną z F-16C/D Block 50/52 (w oryginale M1+). Ostatnio (w końcu 2000 r.) wprowadzono wersję M2 (w USAF pełna wersja M2+), a w przygotowaniu jest oprogramowanie M3, a w dalszej perspektywie M4. W algorytmach kolejnych wersji programu eliminowane są błędy stwierdzone na wersjach poprzednich, a jednocześnie wprowadzane są do oprogramowania nowe typy uzbrojenia (np. bomby JDAM). Przypuszczalnie amerykańskie oprogramowanie (oznaczone znakiem „+”) dostosowane do algorytmów zrzutu bomb jądrowych i na tym polega główna różnica pomiędzy wersjami europejskimi.
Kolejnym kierunkiem zmian ogólnych jest zmiana wyposażenia kabiny, zmierzająca do dalszego usprawnienia pracy pilota. W miejsce jednego monitora zobrazowania sytuacji taktycznej wprowadzono trzy monochromatyczne (czarno-białe) monitory wielofunkcyjne, przy czym w miarę napływu środków finansowych planuje się ich wymianę na monitory kolorowe. Monitory mają wymiary 10 na 10 cali (25,4 × 25,4 cm). Zobrazowaniem steruje komputer MMC, a na monitorach można wyświetlać przyrządy w układzie dostosowanym do aktualnego stanu lotu, syntetyczną mapę z nałożoną na nią sytuacją taktyczną, a także zobrazowanie urządzeń kierowania ogniem, stanu podwieszeń i inne informacje. Poza nowymi montorami w kabinie wymieniono też wskaźnik zobrazowania czołowego (HUD), zastępując go nowoczesną jednostką szerokokątną, z lepszą czytelnością symboli. Nowy HUD ma kąty zobrazowania 25° × 25° lub (w niektórych opcjach zobrazowania) 14° × 21°. Równolegle wymieniono też sterownice, zastępując boczny drążek i dźwignię sterowania silnikiem na te, zastosowane w samolocie F-16C/D Block 50/52, z większą liczbą przełączników na drążku i dźwigni sterowania silnikiem (pełny HOTAS, zamiast częściowego).
Poprawa możliwości zwalczania celów powietrznych ze średnich odległości.
Jak powiedzieliśmy na wstępie możliwości zwalczania celów powietrznych F-16A/B były ograniczone do zasięgu widzialności wzrokowej. Jednak na współczesnym polu walki myśliwiec musi mieć zdolność do zwalczania przeciwnika ze średniej odległości i, jak pokazują doświadczenia współczesnych konfliktów, wygrywa ten, kto zna obraz sytuacji powietrznej i zdoła zająć dogodną pozycję taktyczną, a następnie pierwszy podejmie atak i pierwszy odpali pocisk kierowany średniego zasięgu.
Aby taki możliwości dać F-16A/B MLU, samoloty otrzymały zmodernizowaną stację radiolokacyjną oznaczoną AN/APG-66(V)2. Radiolokator opracowany przez firmę Westinghouse został wyposażony w szybszy cyfrowy procesor, w którym pamięć operacyjna została powiększona z pierwotnych 64 KB do 160 kB. Umożliwiło to wprowadzenie częściowego skanowania fazowanego anteny, a to z kolei śledzenie różnych celów powietrznych w szerszym zakresie kątów. Wspomniana modernizacja zwiększyła zasięg wykrywania celów powietrznych o ok. 25% (do 80–110 km w zależności od rodzaju celów, niezależnie czy na tle ziemi, czy nie). Radiolokator może teraz śledzić do 10 celów powietrznych nie przerywając wykrywania (Track while Scan), a do sześciu z nich jednocześnie mogą być przygotowane dane do strzelania pociskami AIM-120 AMRAAM. Jednocześnie można odpalić dwa pociski tego typu do dwóch różnych celów, a natychmiast po zakończeniu sekwencji naprowadzenia – kolejne dwa, gdyż przygotowanie danych do strzelania następnymi AMRAAMami następuje niejako „w tle”, w czasie naprowadzania poprzednich rakiet. Zakres wyostrzania wiązki dopplerowskiej (Doppler Beam Sharpening) umożliwia też łatwe wykrywanie celów wolno poruszających się (śmigłowców), a także wykrywanie celów pod kątem kursowym zbliżonym do 90o, nie występuje więc charakterystyczne dla radiolokatorów dopplerowskich zanikanie celów lecących prostopadle do myśliwca.
Zintegrowanie pocisków AIM-120 AMRAAM (w tym ich najnowszej odmiany AIM-120C-5) z systemami samolotu dało F-16A/B możliwość zwalczania celów powietrznych ze średniej odległości, bez ich wzrokowej widzialności, na odległość do 50–60 km. AMRAAM charakteryzuje się niezwykłą skutecznością, zagwarantowaną aktywnym radiolokacyjnym układem samonaprowadzania, w połączeniu z wysoką manewrowością pocisku, co praktycznie uniemożliwia jego wymanewrowanie. W dodatku można go odpalać z tych samych belek ALU-114, na których podwiesza się pociski AIM-9 Sidewinder. F-16A/B MLU przenosi sześć belek tego typu na dwóch zewnętrznych zaczepach podskrzydłowych i na końcach skrzydeł, co umożliwia zastosowanie dowolnej, symetrycznej kombinacji obu typów (6 jednego typu, 2+4 lub 4+2). Czas odtworzenia gotowości bojowej przy zmianie kombinacji rakiet nie różni się od czasu niezbędnego do powtórnego podwieszenia pocisków tego samego typu, właśnie dzięki wspólnym belkom.
AIM-120 AMRAAM został po raz pierwszy odpalony z samolotów F-16A/B MLU 12 grudnia 1997 r., kiedy to w Eglin rozpoczęto próby pocisków z użyciem duńskiego F-16B MLU nr ET-204. W pierwszym locie załogę stanowili kpt. Jens Petersen (Duńczyk) i mjr Pleun Troost (Holender). W pierwszej próbie użyto dwóch celów powietrznych MQM-107, które leciały na wysokości 1200 m, w odległości 5,7 km jeden od drugiego. W maksymalnej odległości użycia AIM-120 (przypuszczalnie ok. 50 km) F-16B odpalił jeden pocisk, symulując odpalenie drugiego (pocisk pozostał na wyrzutni, rejestrowano jedynie współpracę radiolokatora z układami pocisku). Z chwilą podjęcia ich zwalczania oba cele wykonały zakręty na kurs różny o 40° od pierwotnego, w rozbieżnych kierunkach, przy czym ten rzeczywiście zaatakowany zniżył się do ok. 360 m, a ten którego zwalczanie symulowano nabrał wysokości do ok. 4300 m. Atakujący samolot leciał przez cały czas na wysokości ok. 2700 m. Pomimo to cel atakowany odpalonym AMRAAMem został bezpośrednio trafiony, a wynik symulowanego zwalczania także oceniono pozytywnie. Próba ta udowodniła możliwość jednoczesnego atakowania dwóch różnych celów powietrznych w dużej odległości od siebie.
Warto jeszcze dodać, że w zmodernizowanych radiolokatorach wprowadzono też zakres Ride Assessment Mode, umożliwiając wydzielenie poszczególnych samolotów lecących w jednej grupie w ciasnych odstępach ze znacznej odległości.
Kolejnym, niezwykle istotnym elementem jest zastosowanie w ramach modernizacji MLU urządzenia do transmisji danych – Improved Data Modem (IDT). Poprzednio F-16A/B w ogóle nie dysponowały urządzeniami do wymiany informacji pomiędzy samolotami czy elementami naziemnymi. IDT umożliwia włączenie F-16A/B do taktycznego systemu wymiany informacji JTIDS (Joint Tactical Information Distribution System), z zastosowaniem NATOwskiego protokołu Link 16. Wymiana informacji taktycznej – głównie o położeniu środków OPL i samolotów przeciwnika jest możliwa w czasie rzeczywistym, a szybkość transmisji wynosi 16-18 kB/s. Zastosowanie protokołu Link 16 nie zapewnia jednak wymiany informacji ze wszystkimi użytkownikami JTIDS, np. ze śmigłowcami AH-64A+/D Apache, stosującymi inne terminale. Najczęściej jednak stosuje się sprzęgnięcie ośmiu samolotów F-16A/B, które działając w luźnym ugrupowaniu są w stanie wymeniać informacje między sobą, część z samolotów może mieć więc wyłączone własne stacje radiolokacyjne, co ułatwia im skryte podejście do celu.
Jeszcze innym problemem, którego doświadczono w toku konfliktów z szerokim zastosowaniem taktyki walki powietrznej na średnich odległościach (począwszy od operacji Pustynna Burza) jest właściwa identyfikacja celów powietrznych. Jak wykazały analizy przeprowadzonych walk, istnieje poważne niebezpieczeństwo zestrzelenia własnego samolotu, szczególnie w sytuacji zmasowanego uderzenia na terytorium przeciwnika, gdy własne samoloty wracają do własnych baz, a w ich ugrupowanie włączą się nieprzyjacielskie samoloty, wykonujące kontruderzenie. W przypadku przypadkowego powrotu niekiedy uszkodzonych samolotów po różnych, nie zawsze uprzednio zaplanowanych trasach, a także w toku rozwoju bitwy powietrznej na znacznych przestrzeniach, jedynym środkiem identyfikacji pozostaje urządzenie „swój-obcy”. Dlatego musi być to urządzenie pewne i na tyle zaawansowane technologicznie, by niemożliwe było symulowanie pozytywnej odpowiedzi przez przeciwnika.
Tego typu urządzenia identyfikacyjne weszły do produkcji niemal równocześnie w USA i ZSRR a latach 80. Zasada pracy urządzeń typu Parol (ZSRR) i amerykańskiej „serii setnej (AN/APX-100 i wyżej) opiera się na zasadzie zawarcia w pytaniu i odpowiedzi rozwinięcia szeregu matematycznego, przy zmieniających się kodach (formule rozwinięcia) w milionach różnych kombinacji. Dodatkowo, na urządzeniach serii od AN/APX-111 wzwyż, urządzenie to pracuje jednocześnie na kilku częstotliwościach w poszczególnych zakresach, dublując odpowiedź, co utrudnia zakłócenie sygnału zapytania i odpowiedzi. Właśnie AN/APX-111 został po raz pierwszy zastosowany na amerykańskich F-16A/B ADF (Air Defense Fighter), z jego charakterystycznymi czterema antenami przed kabiną pilota. Odmiana eksportowa urządzenia nosi oznaczenie AN/APX-113 i może być dostarczana dla państw NATO i wybranych sojuszników USA. AN/APX-113 zastosowano też na F-16A/B MLU. Zewnętrznie samoloty otrzymały także cztery anteny przed kabiną, choć o innym kształcie, niż na F-16A/B ADF. Właśnie po tych czterech antenach przed kabiną najłatwiej odróżnić samoloty po modyfikacji MLU od tych sprzed modernizacji. Kilka pozostałych anten nowego urządzenia identyfikacyjnego ukryto pod antenami radioprzeźroczystymi.
Poprawa możliwości w manewrowych walkach powietrznych.
F-16A/B zawsze charakteryzował się niezwykłą manewrowością, co na przestrzeni wielu lat (do początków lat 90., gdy w uzbrojeniu pojawiło się wiele typów wysoce manewrowych myśliwców) zapewniło mu bezwzględne panowanie w bezpośredniej walce powietrznej. Obecnie te dobre własności uległy nieznacznemu pogorszeniu wskutek wzrostu masy po modyfikacji, zaplanowano więc poprawę własności dynamicznych F-16A/B.
Dotychczas stosowane silniki Pratt Whitney F100-PW-200 o ciągu 105,84 kN z dopalaniem w modyfikacji F-16A/B MLU mają zostać zastąpione zmodernizowane przez silniki F100-PW-220E o ciągu 107,4 kN z i 65,3 bez dopalania. Nieznaczny przyrost ciągu nie jest tu jednak najważniejszy, lecz zastosowanie w pełni elektronicznego układu sterowania nim, który eliminuje występowanie pompażu w czasie gwałtownego manewrowania. Pompaż był dotychczas pewnym problemem na F-16 z silnikami F100-PW-200, w wyniku czego na samolot nałożono pewne ograniczenia eksploatacyjne. W wyniku pompażu utracono kilka samolotów F-16, gdyż jego wystąpienie zmusza do wyłączenia silnika, i gdy nie ma warunków do jego ponownego uruchomienia, na samolocie jednosilnikowym kończy się to katapultowaniem. Dlatego tak ważne było wyeliminowanie tej wady. Silniki F100-PW-220E nie są nowymi silnikami, lecz powstają poprzez przebudowę dotychczas stosowanych F100-PW-200. Zamontowanie elektronicznego procesora w układzie sterowania pracą silnika umożliwiło zmniejszenie telerancji w regulatorze temperatury gazów (pracuje on poprzez regulację przekroju dyszy wylotowej) i właśnie nieznaczne podniesienie dopuszczalnej temperatury dało też wspomniany lekki wzrost ciągu silnika.
Najważniejszymi elementami, które istotnie podnoszą możliwości w manewrowej walce powietrznej są jednak wprowadzenie celownika nahełmowego i nowego typu pocisku rakietowego do manewrowej walki powietrznej.
W programie MLU przewidziano wybranie celownika nahełmowego spośród trzech istniejących typów. Były to konstrukcje firmy Honeywell – Look and Shoot oraz GEC Marconi Viper I oraz Viper IV. W dniach 13-25 sierpnia 1998 przeprowadzono w Leuwarden w Holandii serię prób na holenderskim F-16B MLU z zastosowaniem celowników nahełmowych wszystkich trzech typów. Celownik nahełmowy współpracuje z układem odniesienia HMCS (Helmet Mounted Cueing System – nahełmowy układ wskazywania), umożliwiając zintegrowanie dowolnego, spośród trzech wymienionych typów hełmów z układem wskazującym, wybór tego ostatniego nastąpi na podstawie przeprowadzonych prób indywidualnie, przez każdego z użytkowników F-16A/B MLU. Zastosowanie celownika nahełmowego w manewrowej walce powietrznej umożliwia wskazanie celu pociskom powietrze-powietrze, nawet gdy znajduje się on pod dużym kątem w stosunku do myśliwca (nawet 90°). Gdy myśliwiec, limitowany wytrzymałością pilota, nie jest w stanie wykonać ciasnego dowrotu w tylną półsferę celu (nawet z przeciążeniem 9 g), to pocisk klasy AIM-9L/M Sidewinder może taki dowrót wykonać z przeciążeniem 45 g, lecąc z około dwukrotnie większą szybkością, z łatwością dosięgając wrogi samolot, który nie jest już w stanie przed nim uciec.
Drugim elementem, który uzupełnia powyższe możliwości, jest nowy typ pocisku powietrze-powietrze do manewrowej walki powietrznej. Charakteryzowałby się on powyżej przedstawionymi możliwościami manewrowymi – 45-60 g, uzyskiwanymi dzięki sterowanemu wektorowi ciągu, a także głowicą termowizyjną, w miejsce klasycznej głowicy termicznej, co uodparnia go na wystrzeliwane pułapki na podczerwień. Takimi pociskami jest nowa konstrukcja firmy Raytheon – AIM-9X Super Sidewinder (program Box Office) oraz pozostający w fazie opracowania zachodnioeuropejski Iris-T. Elementy pocisku AIM-9X (wprowadzone na AIM-9M) w połączeniu z nahełmowym wskaźnikiem celu zostały przez Raytheon przetestowane już w 1994, w 2000 natomiast AIM-9X znajdował się w zaawansowanym stadium prób, mając już na kącie kilka odpaleń.
W samolotach modernizacji MLU pozstaną natomiast analogowe komputery w układzie aktywnego sterowania lotem, choć stnieje możliwość zastosowania w przyszłości cyfrowych komputerów FLCC (Flight Control Computer) z samolotów serii Block 40/42/50/52. W przypadku włączenia tych ostatnich do pakietu modernizacyjnego F-16A/B MLU będzie w pełni odpowiadał standardowi "care free", zwalniając pilota od przestrzegania ograniczeń eksploatacyjnych, w tym granicznych kątów natarcia i przeciążeń, co w walce powietrznej pozwala na skrajne wychylenia sterownic bez kontroli wskazań przyrządów w kabinie i skoncentrowanie się na taktycznych aspektach walki powietrznej.
Poprawione możliwości w zakresie zwalczania celów naziemnych.
Aby dać możliwość nowym samolotom łatwiejszego prowadzenia nawigacji nad terenem przeciwnika, gdy nie ma możliwości korygowania systemu nawigacyjnego powszechnym TACANem (za duża odległość od naziemnych elementów systemu), na F-16A/B MLU wprowadzono nowy zakres pracy pokładowej stacji radiolokacyjnej AN/APG-66(V)2. Jest to tzw. Digital Terrain System – DTS, umożliwiający wykonywanie dokładnej, cyfrowej mapy terenu. Ciekawą cechą DTS jest zastosowanie w pamięci przystawki do radiolokatora biblioteki danych, z wprowadzonym cyfrowym zobrazowaniem terenu w rejonie działań samolotów. Porównanie mapy tworzonej z obserwowacji radiolokacyjnej, z tą wprowadzoną do bazy danych systemu DTS umożliwia precyzyjne umiejscowienie samolotu w przestrzeni, co pozwala na skorygowanie bezwładnościowego urządzenia nawigacyjnego. Tak więc nawet przy niedostępności GPS (np. w warunkach konflikt jądrowego) możliwa jest precyzyjna nawigacja samolotu, bez konieczności korzystania z urządzeń nawigacyjnych nad własnym terytorium.
Radiolokator AN/APG-66(V)2 umożliwia też wykonywanie automatycznych lotów zgodnie z rzeźbą terenu na wysokościach do 60 m, przy czym DTS wspomaga wówczas pracę radaru, ostrzegając zawczasu przed wprowadzonymi do jego pamięci sztucznymi przeszkodami terenowymi (liniami wysokiego napięcia, licznymi w Europie wieżami telefonii komórkowej i innymi wysokimi masztami).
Kolejne zmiany dotyczą samego uzbrojenia. Pod zmodyfikowanym (wzmocnionym) chwytem powietrza można podwieszać zasobnik Sharpshooter, stanowiący uproszcząną wersję LANTIRNa, a właściwie jego elementu celowniczego. Zasobnik umożliwia prowadzenie obserwacji celów naziemnych w podczerwieni i naprowadzanie na nie promienia laserowego, przy czym laserowy dalmierz i podświetlacz celu stanowi część jego wyposażenia. Dzięki zastosowaniu Sharpshootera istnieje teraz możliwość wykrywania celów w nocy i przy ograniczonej widzialności, a także zastosowanie na F-16A/B uzbrojenia kierowanego laserwo. W asortymencie tego ostatniego znajduje się przede wszystkim rodzina bomb Paveway II i III, w odmianach GBU-10 (dwie bomby) GBU-16 (cztery) lub GBU-12 (również cztery), a także GBU-24 (dwie). Bomby tego typu mają ładunek burzący lub penetrujący: BLU-109 na niektórych wersjach GBU-10 Paveway II i BLU-113 na bombach GBU-24A/B Paveway III (GBU-24/A ma ładunek burzący). Dzięki zastosowaniu tych bomb F-16A/B MLU mogą precyzyjnie atakować cele naziemne ze średniej i dużej wysokości (w zakresie 4000-10 000 m). Natomiast zastosowanie ładunków penetrujących daje możliwość precyzyjnego atakowania celów umocnionych (bunkrów, podziemnych stanowisk dowodzenia), z tego samego zakresu wysokości, co pozwala uniknąć ognia lekkich środków przeciwlotniczych, w tym artylerii lufowej i rakietowych zestawów plot bliskiego zasięgu. Ponieważ zastosowanie Sharpshootera na jednym samolocie zabezpiecza działanie całej czterosamolotowej grupy, więc Holenderskie Siły Powietrzne (KLu) zakupiły 10 sztuk tych zasobników dla dwóch dywizjonów (planując zastosowanie ich na co czwartym samolocie). Pozostałe trzy dywizjony planowane do przezbrojenia na F-16A/B MLU będą dysponowały 60 nieco gorszymi zasobnikami obserwacji w podczerwieni GEC Marconi Atlantic. Nie zapewniają one podświetlania celów dla bomb kierowanych laserowo, ale umożliwiają wykrywanie celów w poczerwieni i atakowanie ich innymi typami uzbrojenia. Są one przydatne nie tylko w czasie ataków na cele w głębi ugrupowania przeciwnika, ale także do zadań bezpośredniego wsparcia lotniczego, gdy istnieje potrzeba ich wykonania w nocy i przy ograniczonej widzialności. Zasobniki Atlantic mają być rozdzielone po 20, przy czym 18 będzie pozostawiać w bieżącym użyciu (na wszystkich samolotach dywizjonu), a dwa stanowić będą zmagazynowaną rezerwę. Inne państwa nie dokonały jeszcze wyboru zasobników obserwacji w podczerwieni sprzężonych z laserowym dalmierzem/podświetlaczem celu, ale technicznie taka możliwość istnieje i przypuszczalnie także belgijskie, duńskie i norweskie F-16 otrzymają odpowiednie zasobniki (w grę wchodzą, obok wymienionych, także brytyjski TIALD i izraelski Litening).
W przypadku użycia innych typów uzbrojenia kierowanego „powietrze-ziemia”, system celowniczy może je wspomagać wskazaniami stacji radiolokacyjnej, częściowo wyposażonej w zakres syntetycznej apertury podwyższającej rozdzielczość (przy specjalnej technice obserwacji celów w bocznym sektorze przedniej półsfery). Wytworzony i zapamiętany obraz terenu, szczególnie w połączeniu z nałożonym nań obrazem widzianym w podczerwieni, umożliwi wykonanie ataku na wskazane cele innymi rodzajami uzbrojenia kierowanego. Wśród tego ostatniego mają się znajdować bomby rodziny GBU-29/30 JDAM (z zaprogramowanym punktem trafienia, korygowane bezwładnościowym układem nawigacyjnym i systemem GPS). Bomby te mogą zostać zaprogramowane przed lotem na cel o znanym położeniu lub w trakcie lotu, po wskazaniu celu przez pilota. System zapamiętuje bowiem współrzędne geograficzne celu wskazanego bądź za pośrednictwem celownika klasycznego (projektowanego na wskaźniku projekcji czołowej HUD), bądź za pomocą celownika nahełmowego. Zrzut uzbrojenia może nastąpić albo natychmiast (gdy znajduje się on w strefie możliwych dolotów bomb kierowanych JDAM), bądź w kolejnym zajściu, po ponownym wyprowadzeniu samolotu w jego rejon.
Możliwość precyzyjnego pomiaru odległości przez stację radiolokacyjną w połączeniu z nowym komputerem umożliwia też precyzyjne obliczenie punkty upadku bomby niekierowanej z większej, niż dotychczas wysokości. Układ korygowany jest też pomiarem znoszenia samolotu, co częściowo znosi znoszenie bomby przez wiatr (częściowo, gdyż nieznane są kierunki wiatru na mniejszych wysokościach, poniżej przelatującego samolotu).
Innymi typami uzbrojenia, wprowadzonymi na samolotach F-16A/B, są nowe odmiany pocisków AGM-65 Maverick. Dotychczas na F-16A/B stosowano telewizyjne AGM-65A/B i termowizyjne AGM-65D, obecnie doszedł termowizyjny AGM-65G z ponad dwukrotnie silniejszym ładunkiem bojowym (136 kg zamiast 57 kg). Można też stosować pociski AGM-65H (z małą głowicą) lub AGM-65K (z dużą głowicą), pochodzące z przebudowy starszych odmian AGM-65A/B, przy zastosowaniu w nich telewizyjnego układu kierowania, pracującego przy obniżonym poziomie światła. Wszystkie nowe odmiany mają cyfrowe procesory, które mogą być tylko sprzężone z systemami samolotu tylko za pośrednictwem szyn danych MILSTD 1553B, wprowadzonymi na F-16A/B dopiero w odmianie MLU. Wśród pozostałych usprawnień związanych z zastosowaniem Mavericków jest też możliwość skierowania głowicy pocisku celownikiem nahełmowym na cel leżący w granicach strefy rażenia rakiety w przedniej półsferze i zobrazowanie dolnej i górnej granicy strefy odpalenia (13 do 0,5 km przy zwalczaniu celów małowymiarowych i większej, przy ataku do celów o większych rozmiarach).
Dalsze nowe możliwości zwalczania celów naziemnych dotyczą zadań bezpośredniego wsparcia lotniczego. Według taktyki NATO atak w takim przypadku następuje pod kontrolą oficera naprowadzania lotnictwa (Forward Air Controler – FAC), który zajmuje swoje stanowisko na przednim skraju ugrupowania własnych wojsk lądowych i ma z nimi pełną łączność. Zna on też położenie wyznaczonych przez lądowego dowódcę celów dla lotnictwa oraz położenie własnych wojsk, co ułatwia naprowadzenie własnych samolotów i zmniejsza prawdopodobieństwo pomyłki w celowaniu. Dotychczas oficer przekazywał swoje informacje drogą foniczną (przez radio), wyznaczając punkt początkowy drogi bojowej (Initial Point – IP) i cel (Target – TRG). Wyjście na właściwą drogę bojową jest usgodnione z własnymi środkami przeciwlotniczymi, co z kolei pozwala na uniknięcie ostrzelania własnych maszyn. Cała procedura wskazywnia celu była dość skomplikowana i polegała na wyznaczeniu tzw. „odcinka” nad własnym terytorium (odległości między dwoma punktami orientacyjnymi – Orientation Point – OP1 i OP2), który następnie odkładano od IP do celu w osi drogi bojowej (np. 2,5 „odcinka” od IP z kursem 220o). Jednak obecnie zastosowanie IDT (omówionego wcześniej) i zestawu Automatic Targeting Hands-Off System przez FAC, umożliwia przekazanie danych o współrzędnych IP i TRG (nie ma już potrzeby wyznaczania OP) do kabiny F-16A/B MLU. Po otrzymaniu tych danych system kierowania ogniem wskazuje położenie obu punktów za pomocą specjalnych symboli na monitorze zobrazowania sytuacji taktycznej i wskaźniku projekcji czołowej HUD. Pilot, bez długotrwałej korespondencji głosowej z FAC (nadal utrzymują łączność foniczną, by np. przerwać atak w przypadku złego wyjścia na cel lub zmiany sytuacji), wyprowadza samolot na IP i kieruje się w stronę celu bezpośrednio wycelowując uzbrojenie na wskazywany mu cel. W przypadku użycia uzbrojenia kierowanego laserowego możliwe jest też przekazanie cyfrowych kodów podświetlenia, co umożliwia „podjęcie” śledzenia przez bomby Paveway właściwego, opromieniowanego przez wojska lądowe celu.
Zwiększenie możliwości przenikania i przetrwania nad polem walki.
W samolotach F-16A/B MLU dokonano też znacznej modernizacji pokładowego systemu samoobrony WRE. W miejsce dotychczas stosowanego systemu AN/ALR-69 istnieje możliwość wprowadzenia nowego Loral AN/ALR-56M, które jest w stanie wykrywać stacje radiolokacyjne w znacznie szerszym paśmie, w tym na zakresie "K", stosowanym w radiolokatorach kierowania ogniem najnowszych zestawów przeciwlotniczych, takich jak Tor czy Tunguska. AN/ALR-56M wykrywa też i śledzi radiolokatory ze zmieniającą się częstotliwością (Frequency Agille). Jednak nie zdecydowano się na tę modernizację, np. Holendrzy unowocześnili swoje AN/ALR-69 do standardu Class IV, z rozszerzonym zakresem częstotliwości i z wymienną biblioteką danych o środkach przeciwnika. Przypuszczalnie pozostałe państwa także zdecydują się na to rozwiązanie, które zbliża możliwości AN/ALR-69 do AN/ALR-56M (stosowanego na amerykańskich F-16C/D Block 40/42/50/52), za znacznie niższą cenę.
Ponadto urządzeniem współpracuje z przystawką ostrzegającą przed odpaleniem pocisków przeciwlotniczych (składa się ono z kilku czujników pasma nadfioletowego, wykrywa odpalone pociski przeciwlotnicze) – Missile Aproach Warning System. MAWS umożliwia też automatyczne sterowanie pracą aktywnych i pasywnych środków przeciwdziałania, w tym odpalenie dipoli i flar, w różnych możliwych sekwencjach.
Na zewnętrznych belkach podskrzydłowych na uzbrojenie zamontowano też dwa wyrzutniki flar i dipoli AN/ALE-50. W zasobnikach tych stosuje się flary dużego kalibru, dające lepszą osłonę przed pociskami kierowanymi na podczerwień nowszych typów (np. Stinger czy Igła). Ponadto każdy z wyrzutników dysponuje też holowanym celem pozornym, co stanowi nowość na samolotach pochodzenia amerykańskiego (holowane cele pozorne wprowadzono najpierw na brytyjskich Tornado F.3).
Kolejne zmiany zaszły w układzie przeciwdziałania aktywnego. Przede wszystkim zmodernizowano używane obecnie przez NATOwskich użytkowników F-16A/B zasobnika AN/ALQ-131 do standardu AN/ALQ-131(V)2 (nazywane też Block 2). Także i w tym urządzeniu poszerzono zakres częstotliwości przeciwdziałania (zakłóceń) o zakres "K", a także wprowadzono nowy procesor, zapobiegający zakłócaniom przez zasobnik własnych środków radioelektronicznych. AN/ALQ-131 jest trójpasmowym zasobnikiem zakłóceń mylących, mogącym jednocześnie zakłócać po jednym środku radioelektronicznym w każdych z trzech pasm (cały zakres UKF, objęty przeciwdziałaniem podzielono na trzy zakresy). AN/ALQ-131 może być sterowany ręcznie, a częściowo także automatycznie przez AN/ALR-69 Class IV.
Ponieważ AN/ALQ-131 podwieszany jest na centralnym zaczepie podkadłubowym, to na samolocie zamontowano też integralne urządzenie zakłócające AN/ALQ-162. Umożliwia to zwolnienie zaczepu podkadłubowego np. dla dodatkowego zbiornika paliwowego lub dla zasobnika rozpoznawczego. Jednak ALQ-162 nie dysponuje takimi możliwościami jak ALQ-131, i dlatego zalecane jest stosowanie do większości misji (kiedy to jest tylko możliwe) także zasobnika.
Kolejną sprawą jest możliwość przenoszenia przez samoloty F-16A/B MLU pocisków przeciwradiolokacyjnych AGM-88 HARM. Samolot nie przenosi jednak typowego dla F-16C/D Block 50/52 urządzenia AN/ASQ-213 HTS (Harm Targeting System) i zastosowanie pocisków jest ograniczone do samoobrony samolotu (bez analizy położenia celu i bez możliwości podania do pocisku współrzędnych położenia celu). Jednak zabranie dwóch AGM-88 HARM podnosi zdolności przenikania systemu OPL przeciwnika przez samoloty F-16A/B MLU.

</doc>
<doc id="740474" url="https://pl.wikipedia.org/wiki?curid=740474" title="Andrew Robert Buxton Cavendish, 11. książę Devonshire">
Andrew Robert Buxton Cavendish, 11. książę Devonshire



</doc>
<doc id="740475" url="https://pl.wikipedia.org/wiki?curid=740475" title="Edward William Spencer Cavendish, 10. książę Devonshire">
Edward William Spencer Cavendish, 10. książę Devonshire



</doc>
<doc id="740476" url="https://pl.wikipedia.org/wiki?curid=740476" title="Korienowsk">
Korienowsk

Korienowsk (ros. "Кореновск") – miasto w Rosji, w Kraju Krasnodarskim, centrum administracyjne rejonu korienowskiego.
Położony nad rzeką Lewy Bieisużiok (Бейсужёк Левый), dopływem rzeki Bieisug, 64 km od Krasnodaru.
W 1794 powstał tu kurzeń korienowski kozaków kubańskich, o nazwie przeniesionej z Siczy (Korieniwka koło Żytomierza). Od 1961 status miasta.

</doc>
<doc id="740477" url="https://pl.wikipedia.org/wiki?curid=740477" title="Druzus (imię)">
Druzus (imię)

Druzus – imię męskie pochodzenia łacińskiego, wywodzące się od rzymskiej nazwy rodowej. 
Druzus imieniny obchodzi 14 grudnia.
Znane osoby noszące to imię: 

</doc>
<doc id="740483" url="https://pl.wikipedia.org/wiki?curid=740483" title="Nowa Synagoga w Duisburgu">
Nowa Synagoga w Duisburgu

Nowa Synagoga w Duisburgu (niem. "Neue Synagoge in Duisburg") – nowoczesna synagoga, znajdująca się w Duisburgu, przy Springwall 16, wchodząca w skład Żydowskiego Centrum Kulturalnego.
Synagoga została zbudowana w latach 1996-1999, według planów polsko-izraelskiego architekta Zvi Heckera. W budynku oprócz sali modlitewnej znajduje się wiele siedzib żydowskich, instytucji kulturalnych, biblioteka oraz biura. 
Obecnie synagoga służy Żydom z Duisburga, Mülheim an der Ruhr oraz Oberhausen.

</doc>
<doc id="740488" url="https://pl.wikipedia.org/wiki?curid=740488" title="Apszerońsk">
Apszerońsk

Apszerońsk (ros. "Апшеронск") – miasto w Rosji, w Kraju Krasnodarskim, centrum administracyjne rejonu apszerońskiego.
Miasto położone nad rzeką Pszechą, lewym dopływem rzeki Biełej, w dorzeczu rzeki Kubań, 357 km na południowy wschód od Krasnodaru, 43 km od Biełorieczieńska i 5 km od granicy Adygei.
Miejscowość powstała jako stanica w 1863 przy obozie apszerońskiego pułku armii rosyjskiej (nazwa Apszerońsk od portu z czasów pochodu cara Piotra I z lat 1722-1723). Od 1947 status miasta.
W mieście rozwinął się przemysł drzewny i maszynowy.

</doc>
<doc id="740490" url="https://pl.wikipedia.org/wiki?curid=740490" title="Nowa Wieś (gmina Nisko)">
Nowa Wieś (gmina Nisko)

Nowa Wieś – wieś w Polsce, położona w województwie podkarpackim, w powiecie niżańskim, w gminie Nisko.
W latach 1975–1998 miejscowość administracyjnie należała do województwa tarnobrzeskiego.
We wsi znajduje się m.in. kapliczka, przy której są pochowani żołnierze walczący w drugiej wojnie światowej, a także most na Sanie.

</doc>
<doc id="740496" url="https://pl.wikipedia.org/wiki?curid=740496" title="Spirydon">
Spirydon

Spirydon, Spirydion — imię męskie pochodzenia grecko-łacińskiego, wywodzące się od łac. słowa "spiritus" — "duch". Patronem tego imienia jest św. Spirydon z Tremituntu, biskup (IV wiek).
Spirydon imieniny obchodzi 12 grudnia.
Znane osoby noszące imię Spirydon:

</doc>
<doc id="740498" url="https://pl.wikipedia.org/wiki?curid=740498" title="Whistleblowers">
Whistleblowers



</doc>
<doc id="740499" url="https://pl.wikipedia.org/wiki?curid=740499" title="Droga wojewódzka nr 785">
Droga wojewódzka nr 785

Droga wojewódzka nr 785 (DW785) – droga wojewódzka w województwach: łódzkim i świętokrzyskim o długości 33 km łącząca DW784 w Ciężkowicach z DW742 we Włoszczowie. Droga przebiega przez powiaty: radomszczański i włoszczowski.

</doc>
<doc id="740501" url="https://pl.wikipedia.org/wiki?curid=740501" title="Nikazjusz">
Nikazjusz

Nikazjusz, Nikazy – imię męskie pochodzenia greckiego, oznaczające "zwycięski, przynoszący zwycięstwo". Wśród patronów tego imienia – św. Nikazy z Reims, wspominany ze swoją siostrą, św. Eutropią.
Nikazjusz i Nikazy imieniny obchodzą 14 grudnia.

</doc>
<doc id="740503" url="https://pl.wikipedia.org/wiki?curid=740503" title="Nikazy (imię)">
Nikazy (imię)



</doc>
<doc id="740504" url="https://pl.wikipedia.org/wiki?curid=740504" title="Ursa (Illinois)">
Ursa (Illinois)

Ursa – wieś w USA, w stanie Illinois, w hrabstwie Adams. Według spisu z 2000 roku, wioskę zamieszkuje 595 osób.
Geografia.
Wioska zajmuje powierzchnię 1,8 km2, całość stanowi ląd.
Demografia.
Według spisu z 2000 roku wioskę zamieszkuje 595 osób skupionych w 252 gospodarstwach domowych, tworzących 167 rodzin. Gęstość zaludnienia wynosi 337,8 osoby/km2. W wiosce znajdują się 261 budynki mieszkalne, a ich gęstość występowania wynosi 148,2 mieszkania/km2. Wioskę zamieszkuje 98,99% ludności białej, 0,32% rdzennych Amerykanów, 0,5% Azjatów, 0,17% ludności wywodzącej się z dwóch lub więcej ras. Hiszpanie lub Latynosi stanowią 1,68% populacji.
W wiosce są 252 gospodarstwa domowe, w których 31,7% stanowią dzieci poniżej 18 roku życia żyjących z rodzicami, 58,3% stanowią małżeństwa, 6% stanowią kobiety nie posiadające męża oraz 33,7% stanowią osoby samotne. 31,3% wszystkich gospodarstw domowych składa się z jednej osoby oraz 18,7% żyjących samotnie ma powyżej 65 roku życia. Średnia wielkość gospodarstwa domowego wynosi 2,36 osoby, natomiast rodziny 2,98 osoby. 
Przedział wiekowy kształtuje się następująco: 26,1% stanowią osoby poniżej 18 roku życia, 7,4% stanowią osoby pomiędzy 18 a 24 rokiem życia, 26,9% stanowią osoby pomiędzy 25 a 44 rokiem życia, 21,2% stanowią osoby pomiędzy 45 a 64 rokiem życia oraz 18,5% stanowią osoby powyżej 65 roku życia. Średni wiek wynosi 39 lat. Na każde 100 kobiet przypada 80,9 mężczyzn. Na każde 100 kobiet powyżej 18 roku życia przypada 81,1 mężczyzn.
Średni dochód dla gospodarstwa domowego wynosi 35 804 dolarów, a dla rodziny wynosi 42 083 dolarów. Dochody mężczyzn wynoszą średnio 31 667 dolarów, a kobiet 22 778 dolarów. Średni dochód na osobę w mieście wynosi 16 600 dolarów. Około 8,3% rodzin i 10,4% populacji miasta żyje poniżej minimum socjalnego, z czego 13,3% jest poniżej 18 roku życia i 6,8% powyżej 65 roku życia.

</doc>
<doc id="740508" url="https://pl.wikipedia.org/wiki?curid=740508" title="Gulkiewiczi">
Gulkiewiczi

Gulkiewiczi (ros. Гулькевичи) – miasto w Rosji, w Kraju Krasnodarskim, centrum administracyjne rejonu gulkiewiczskiego.
Miasto położone na lewym brzegu rzeki Kubań, 5 km od jej koryta, 150 km od Krasnodaru. Osiedle powstało w 1875 przy stacji kolejowej Gulkiewiczi (nazwa pochodzi od właściciela miejscowych dóbr N. W. Gulkiewicza). Status miasta od 1961.
W mieście istnieje jedyny w Rosji bank genów roślin im. Wawiłowa.

</doc>
<doc id="740515" url="https://pl.wikipedia.org/wiki?curid=740515" title="Biréli Lagrène">
Biréli Lagrène

Biréli Lagrène (ur. 4 września 1966) – gitarzysta francuski pochodzenia cygańskiego, tworzy muzykę jazzową o korzeniach etnicznych, inspirowaną w znacznym stopniu twórczością Django Reinhardta. W latach 80. tworzył muzykę jazz-rockową, m.in. nagrywając z Jaco Pastoriusem.

</doc>
<doc id="740519" url="https://pl.wikipedia.org/wiki?curid=740519" title="Walter Bonatti">
Walter Bonatti

Walter Bonatti (ur. 22 czerwca 1930 w Bergamo, zm. 13 września 2011 w Rzymie) – włoski wspinacz i autor książek o tematyce górskiej. Jeden z najwybitniejszych alpinistów okresu powojennego. Jego pierwszym poważnym wejściem było, pokonanie (techniką hakową) wraz z partnerem – Luciano Ghigo, dziewiczej wówczas wschodniej ściany Grand Capucin w 1951. W 1954 na zaproszenie Arditio Desio wziął udział i walnie przyczynił się do sukcesu wyprawy, której celem było dokonanie pierwszego wejścia na K2 (w kluczowym momencie doniósł tlen kolegom znajdującym się w ostatnim – 9 obozie, umożliwiając im w ten sposób atak szczytowy). W 1955 dokonał solowego przejścia nowej, trudnej drogi wiodącej płd.-zach. filarem Petit Dru. W 1958 wraz z Carlo Maurim dokonał pierwszego wejścia na znajdujący się w Karakorum niezwykle trudny Gaszerbrum IV (7980 m). Dokonał również pierwszego zimowego przejścia północnej ściany Matterhornu (1965), w dodatku solo i nową, trudną drogą. Po tym wejściu zaprzestał wspinania na ekstremalnym poziomie. Do śmierci mieszkał we Włoszech w Dubino.

</doc>
<doc id="740522" url="https://pl.wikipedia.org/wiki?curid=740522" title="Primorsko-Achtarsk">
Primorsko-Achtarsk

Primorsko-Achtarsk (ros. "Приморско-Ахтарск") - miasto w Rosji, w Kraju Krasnodarskim, centrum administracyjne rejonu primorsko-achtarskiego.
Miasto położone jest na wybrzeżu Morza Azowskiego, 151 km na południowy zachód od Krasnodaru. Znajduje się tu port morski, lotnisko, stacja kolejowa Achtari. Kurort klimatyczny z wodami leczniczymi.
W 1774 turecka twierdza Achtar-Bachtar została zajęta przez wojska rosyjskie, w 1778 powstaje tu Reduta Achtarska. Od 1829 w związku z osadnictwem kozaków kubańskich powstaje osada, od 1900 stanica Primorosko-Achtarskaja, od 1949 miasto Primorsko-Achtarsk.

</doc>
<doc id="740528" url="https://pl.wikipedia.org/wiki?curid=740528" title="Beautiful liar">
Beautiful liar



</doc>
<doc id="740531" url="https://pl.wikipedia.org/wiki?curid=740531" title="Bireli Lagrene">
Bireli Lagrene



</doc>
<doc id="740532" url="https://pl.wikipedia.org/wiki?curid=740532" title="Crazy in love">
Crazy in love



</doc>
<doc id="740533" url="https://pl.wikipedia.org/wiki?curid=740533" title="Sygnalista (demaskator)">
Sygnalista (demaskator)

Sygnalista, demaskator (, dosł. „człowiek dmuchający w gwizdek”) – osoba nagłaśniająca działalność, która według niej jest najprawdopodobniej nielegalna lub nieuczciwa. Jest to termin powstały i stosowany w anglosaskim kręgu kulturowym (Wielka Brytania, Stany Zjednoczone, Kanada, Australia, Nowa Zelandia).
Działalność.
Sygnalista informuje opinię publiczną o malwersacjach, aktach korupcji, naruszeniach przepisów i tym podobnych nieprawidłowościach mających miejsce w organizacji, w której pracuje. Jest to aktywność polegająca na zgłaszaniu przez pracownika osobom odpowiedzialnym za sprawy etyczne i dyscyplinarne przypadki nieuczciwości, nierzetelności lub złamania zasad etycznych albo prawa przez innych pracowników. Konsekwencją takiego czynu bywa mobbing: demaskator może mieć problemy w swoim środowisku pracy, doznawać prześladowania i poniżania przez zwierzchników i współpracowników.
Według Aleksandry Kobylińskiej z Instytutu Spraw Publicznych sygnalista to: "osoba, która decyduje się opowiedzieć przełożonym, lub innym organom do tego przeznaczonym, o nadużyciach w swoim miejscu pracy." Z tego tytułu często narażona jest "na działanie odwetowe ze strony pracodawców. Tacy pracownicy zwykle motywowani są troską o interes organizacji, ale nie napotykają na odpowiednią reakcję kierownictwa".
Niekiedy dzieli się sygnalistów na wewnętrznych i zewnętrznych. Sygnalista wewnętrzny jest osobą zatrudnioną w danej organizacji, natomiast zewnętrzny jest kimś spoza niej lub byłym pracownikiem przedsiębiorstwa.
Sygnaliści.
Sytuacja w wybranych państwach.
W niektórych państwach, np. w Stanach Zjednoczonych, istnieje instytucja chroniąca sygnalistów, "National Whistleblower Center". Działa we wszystkich stanach i zajmuje się lobbingiem na rzecz ochrony sygnalistów. Ustawa Sarbanesa-Oxleya z 2002 roku terminem "whistleblowers" nazywa pracowników publicznie notowanych spółek, którzy uczestniczą w śledztwie w sprawie oszustw w tych spółkach. Zapewnia im ochronę prawną przed zemstą ze strony menadżerów (grzywna lub nawet 10 lat więzienia).
Uważa się, że w Polsce sygnaliści są głównym źródłem informacji o nieprawidłowościach w firmach i zakładach pracy. W 2014 Fundacja im. Stefana Batorego wydała film poświęcony przypadkom represji i mobbingu wobec sygnalistów w Polsce.
Przykłady.
W 2002 roku za działalność tego rodzaju tytuł Człowieka Roku tygodnika „Time” przyznano pracownikom Federalnego Biura Śledczego, Worldcomu i Enronu.
W 2019 pielęgniarka Bogumiła Sawicka, zauważając podejrzane kroplówki podawane sportowcom klubu Pogoń Siedlce, poinformowała Polską Agencję Antydopingową. Sportowcom dożylnie podawano suplementy w dawce 10 razy większej niż dopuszczalna, która może pomóc wypłukać z organizmu substancje zabronione, jednak jest też niebezpieczna dla zdrowia. Za swoją działalność pielęgniarka spotkała się z ostracyzmem w miejscu pracy i z ostracyzmem społecznym.

</doc>
<doc id="740536" url="https://pl.wikipedia.org/wiki?curid=740536" title="Kość ramienna">
Kość ramienna

Kość ramienna (łac. "humerus") – jedna z kości kończyny górnej, należy do kości długich. Wyróżnia się w niej koniec bliższy, trzon (łac. "corpus humeri") i koniec dalszy.
Na końcu bliższym znajduje się głowa kości ramiennej (łac. "caput humeri"). Głowę ogranicza szyjka anatomiczna (łac. "collum anatomicum") kości ramiennej. Bocznie od szyjki leżą dwa guzki oddzielone od siebie bruzdą międzyguzkową (łac. "sulcus intertubercularis") ku tyłowi od niej leży guzek większy (łac. "tuberculum majus"), ku przodowi – guzek mniejszy (łac. "tuberculum minus"). Od guzków w kierunku trzonu ciągną się grzebienie guzków większego i mniejszego. Poniżej guzków znajduje się tzw. szyjka chirurgiczna (łac. "collum chirurgicum") – nazwana tak, gdyż jest to miejsce częstych złamań.
Trzon kości ramiennej, na tylnej powierzchni ma skośnie przebiegającą płytką bruzdę nerwu promieniowego (łac. "sulcus nervi radialis"). Nierówność na bocznej powierzchni trzonu jest miejscem przyczepu mięśnia naramiennego i jest to tzw. guzowatość naramienna (łac. "tuberositas deltoidea").
Po obu stronach końca dalszego znajdują się wyniosłości, zwane nadkłykciami, z których przyśrodkowy jest dłuższy niż boczny. Pod nadkłykciem przyśrodkowym leży bruzda nerwu łokciowego (łac. "sulcus nervi ulnaris"). Między nadkłykciami i nieco poniżej nich leży kłykieć kości ramiennej (łac. "condylus humeri"), na którym znajdują się powierzchnie stawowe dla połączenia z kośćmi przedramienia.
Powierzchnia boczna służąca do połączenia z kością promieniową leży na główce kości ramiennej (łac. "capitulum humeri"). Przyśrodkowo leży bloczek (łac. "trochlea humeri") łączący się z kością łokciową. Powyżej bloczka na tylnej powierzchni kości ramiennej leży głęboki dół wyrostka łokciowego (łac. "fossa olecrani"), w który wsuwa się wyrostek łokciowy kości łokciowej podczas prostowania przedramienia.
Kość ramienną konia można odróżnić od kości bydlęcej po obecności guzka pośredniego na bruździe międzyguzkowej. U psa, a niekiedy także i świni występuje dodatkowy otwór nadbloczkowy, łączący dół wyrostka łokciowego z dołem promieniowym. Koty mają natomiast otwór nadkłykciowy, przez który przechodzi między innymi nerw pośrodkowy.

</doc>
<doc id="740538" url="https://pl.wikipedia.org/wiki?curid=740538" title="Ordynacja Roska Branickich">
Ordynacja Roska Branickich



</doc>
<doc id="740540" url="https://pl.wikipedia.org/wiki?curid=740540" title="Jusuf ath-Thunajan">
Jusuf ath-Thunajan

Jusuf ath-Thunajan (również Al-Thunajan, arab. يوسف الثُنيان, ur. 18 listopada 1963 w Rijadzie) − piłkarz saudyjski, grający na pozycji napastnika.
W czasie kariery zawodniczej rozegrał 94 spotkania i strzelił 26 goli dla reprezentacji. W wieku 34 został powołany na swoje pierwsze i jedyne w karierze Mistrzostwa Świata, gdzie wystąpił w dwóch meczach, strzelając bramkę w meczu przeciwko RPA. Jeśli chodzi o karierę klubową, to grał głównie w Al-Hilal.

</doc>
<doc id="740544" url="https://pl.wikipedia.org/wiki?curid=740544" title="Lothar Kurbjuweit">
Lothar Kurbjuweit

Lothar Kurbjuweit (ur. 6 listopada 1950 w Riesie) – piłkarz niemiecki, reprezentant NRD, mistrz olimpijski, trener.
Występował na boisku jako obrońca lub defensywny pomocnik. Karierę piłkarską rozpoczynał w klubach Traktor Seerhausen i FC Stahl Riesa, by w 1970 przejść do FC Carl Zeiss Jena. Z klubem tym pozostał związany prawie do końca kariery zawodniczej (w 1983 przeszedł jeszcze na rok do Hallescher FC). Łącznie rozegrał w ekstraklasie NRD (Oberlidze) 357 spotkań i strzelił 26 bramek. Zaliczył również 55 meczów w europejskich pucharach w barwach Carl Zeiss Jena.
W maju 1970 debiutował w reprezentacji NRD. Wystąpił łącznie w 66 spotkaniach kadry narodowej, strzelając 4 bramki. Uczestniczył w finałach mistrzostw świata w 1974, rozegranych na boiskach RFN (wystąpił w czterech meczach, przeciwko RFN, Brazylii, Holandii i Argentynie). Największy sukces świętował w 1976 - złoty medal olimpiady w Montrealu. Cztery lata wcześniej zdobył brązowy medal olimpijski.
Po zakończeniu występów na boisku próbował swoich sił jako trener. Prowadził m.in. FC Carl Zeiss Jena, Rot-Weiß Erfurt (1989–1992), VfB Pößneck (2003–2004, 2005). W latach 1996-1999 był prezydentem FC Carl Zeiss. Po odejściu z pracy w VfB Pößneck znalazł się w sztabie szkoleniowym 1. FC Nürnberg, jako specjalista ds. wyszukiwania kandydatów do gry w klubie.

</doc>
<doc id="740547" url="https://pl.wikipedia.org/wiki?curid=740547" title="Goriaczij Klucz">
Goriaczij Klucz

Goriaczij Klucz, Goriaczy Klucz (ros. Горячий Ключ) – miasto w Rosji, w Kraju Krasnodarskim. Kurort balneologiczny od 1864 - jeden z najstarszych na Kaukazie.
Przez teren miasta przechodzi droga Krasnodar-Dżubga, a położone jest 42 km od Krasnodaru i 67 km od Dżubgi. Znajduje się tu też stacja kolejowa przesiadkowa z Krasnodaru i Tuapse nad wybrzeże Morza Czarnego.
Kurort powstał w 1864 roku jako szpital wojenny, od 1965 status miasta.

</doc>
<doc id="740549" url="https://pl.wikipedia.org/wiki?curid=740549" title="The Undertaker">
The Undertaker

The Undertaker, właśc. Mark William Calaway (ur. 24 marca 1965 w Houston w Teksasie) – amerykański wrestler.
Calaway rozpoczął karierę wrestlera w World Class Championship Wrestling (WCCW) w 1987. W 1990, po zakończeniu dwuletniej współpracy z World Championship Wrestling (WCW), Calaway podpisał kontrakt z World Wrestling Federation (WWF, obecnie WWE). Z federacją związany jest do dzisiaj, co czyni go jednym z najdłużej pracujących wrestlerów WWE. Calaway jest uważany za jednego z najlepszych zapaśników w historii.
Pierwotny wizerunek The Undertakera opierał się na motywach strachu, mroku i śmierci; postać posiadała siły nadprzyrodzone i często wykorzystywała je, by zastraszać przeciwników. W roku 2000 zrezygnowano z gimmicku „nieumarłego” na rzecz wizerunku motocyklisty; Undertaker wjeżdżał na arenę na motocyklu, stałymi elementami jego ubioru były okulary przeciwsłoneczne i bandany. W 2004 przywrócono poprzedni gimmick postaci nadnaturalnej. The Undertaker jest w scenariuszu starszym bratem innego wrestlera WWE, Kane’a, z którym zarówno rywalizował, jak i współpracował, tworząc z nim tag team The Brothers of Destruction.
The Undertaker znany jest z serii zwycięstw, prowadzonej na galach z cyklu WrestleMania. Przed przegraną Undertakera w walce z Brockiem Lesnarem na WrestleManii XXX, „The Streak” liczył 21 zwycięstw z rzędu. The Undertaker jest czterokrotnym zdobywcą WWF/WWE Championship i trzykrotnym posiadaczem World Heavyweight Championship. Jest również zwycięzcą Royal Rumble matchu z 2007 roku.
Po WrestleManii 36, w walce wieczoru której Undertaker pokonał AJ Stylesa, WWE opublikowało 5-odcinkową serię dokumentów "The Last Ride", traktujących o latach 2017-2020 z punktu widzenia samego Calawaya. W ostatnim, opublikowanym 21 czerwca 2020, Calaway stwierdził, że „nie czuje [już] potrzeby powrotu do ringu”; jego oficjalny status aktywności zawodowej pozostaje jednak niepotwierdzony.
Na Survivor Series w 2020 odbyła się ceremonia przejścia na emeryturę Undertakera, który występował dla WWE przez 30 lat, po raz pierwszy zadebiutował na Survivor Series w 1990 roku. W ostatnim segmencie serialu wystąpili Shane McMahon, Big Show, John "Bradshaw" Layfield, Jeff Hardy, Mick Foley, The Godfather, The Godwinns (Henry i Phineas), Savio Vega, Rikishi, Kevin Nash, Booker T, Shawn Michaels, Ric Flair, Triple H i Kane wszyscy weszli na ring, aby rozpocząć ceremonię. Następnie wyemitowano pakiet wideo podsumowujący karierę Undertakera, po którym prezes i dyrektor generalny WWE Vince McMahon został pokazany sam na ringu i przekazał krótką, serdeczną wiadomość. Następnie The Undertaker powoli podszedł do ringu, gdzie następnie potwierdził swoją emeryturę w emocjonalnym pożegnalnym przemówieniu, stwierdzając: „Nadszedł mój czas, aby pozwolić The Undertaker Spoczywać w pokoju”. The Undertaker wykonał swoją charakterystyczną pozę klęczącą jako obraz byłego długoletniego menedżera Undertakera, nieżyjącego już Paula Bearera, pojawił się na hologramie. Gong zabrzmiał dziesięć razy, oficjalnie kończąc postać Undertakera. Undertaker wykonał swoją charakterystyczną pozę cięcia gardła, a następnie opuścił ring. Pokaz zakończył się tym, że Undertaker wszedł z powrotem po rampie wejściowej, by po raz ostatni podnieść pięść.
Dzieciństwo i młodość.
Calaway urodził się 24 marca 1965 w Houston w Teksasie, jest najmłodszym synem Franka Comptona i Elizabeth Catherine Calawayów. Ma czterech starszych braci: Davida, Michaela, Paula i Timothy’ego. Dorastając oglądał gale wrestlingu w telewizji, był fanem pochodzącej z Teksasu wrestlerskiej rodziny Von Erich. Uczęszczał do Waltrip High School, gdzie był członkiem drużyn koszykówki i futbolu amerykańskiego. W 1983 roku ukończył szkołę średnią i rozpoczął studia na Angelina College w Lufkin w Teksasie. Dwa lata później, dzięki przyznanemu mu stypendium za osiągnięcia na boisku koszykarskim, przeniósł się do Texas Wesleyan University, gdzie przyjął pozycję środkowego Rams – uniwersyteckiej drużyny koszykówki. Rozpoczął także treningi wrestlerskie pod okiem Buzza Sawyer’a i innych zawodników federacji World Class Championship Wrestling. W 1986 roku zrezygnował ze studiów i planów gry w koszykówkę w Europie, by w pełni skupić się na karierze wrestlera.
Kariera wrestlera.
Początki kariery, United States Wrestling Association (1984–1990).
W 1987 Calaway zadebiutował w World Class Championship Wrestling (WCCW) jako „Texas Red”. Jego debiutancka walka, przeciwko Bruiserowi Brody’emu, zakończyła się przegraną. W 1988, po czterech latach współpracy z WCCW, odszedł do Continental Wrestling Association (które później stało się częścią United States Wrestling Association (USWA)), gdzie walczył w kilku gimmickach.
4 lutego 1989 zadebiutował jako „The Master of Pain”, wraz z towarzyszącym mu Dutchem Mantellem. Odgrywał rolę awanturnika, niedawno wypuszczonego z więzienia po pięcioletnim wyroku za zabicie dwóch osób podczas bójki. Tydzień później rozpoczął rywalizację z ówczesnym posiadaczem USWA Unified World Heavyweight Championship – Jerrym Lawlerem. Master of Pain zmierzył się z Lawlerem w improwizowanym pojedynku i z łatwością zdominował walkę. Wkrótce Lawler nie był w stanie dalej się bronić, wskutek czego ogłoszono dyskwalifikację debiutanta. 1 kwietnia 1989 Master of Pain pokonał Lawlera w walce o USWA Unified World Heavyweight Championship, zdobywając pierwsze mistrzostwo w karierze. Panowanie młodego mistrza zakończyło się 24 kwietnia, po przegranym starciu rewanżowym przeciwko Lawlerowi.
Master of Pain i Dutch Mantell dołączyli do stajni prowadzonej przez menedżera Ronniego P. Gossetta. W lipcu Mantell opuścił grupę, co rozpoczęło rywalizację między nim a jego byłym podopiecznym. 31 lipca zmierzyli się w Steel Cage matchu; starcie wygrał Mantell. Ich rywalizacja zakończyła się wygranym przez Mantella (występującego wówczas jako „Texas Dirt”) Loser Leaves Town matchem, 28 sierpnia 1989. We wrześniu Calaway zmienił pseudonim ringowy na „The Punisher”, zaczął też nosić maskę. 5 października zdobył WCWA Texas Heavyweight Championship w walce z Erikiem Embrym (Embry dobrowolnie zrezygnował z bronienia tytułu). Mistrzostwo utracił 15 dni później, w pojedynku przeciwko Kerry’emu Von Erichowi. 10 stycznia 1990 wraz z Soultakerem przegrał starcie drużynowe przeciwko Mantellowi i Steve'owi Austinowi; była to ostatnia walka Calawaya dla USWA przed podpisaniem kontraktu z World Championship Wrestling. W następnych latach pojawiał się sporadycznie, w formie występów gościnnych na nieemitowanych w telewizji house showach.
World Championship Wrestling (1989–1990).
3 stycznia 1990, Calaway zadebiutował w World Championship Wrestling (WCW) jako heel, przyjął pseudonim ringowy wymyślony dla niego przez Terry’ego Funka – „Mean Mark Callous”. Dołączył do Dana Spivy'ego i jego menedżera Theodore’a Longa, stając się częścią tag teamu The Skyscrapers; zastąpił kontuzjowanego partnera Spivy'ego – Sida Viciousa. W pierwszej wspólnej walce Callous i Spivy pokonali Agenta Steela i Randy’ego Harrisa. The Skyscapers zwrócili na siebie uwagę, atakując The Road Warriors po walce z nimi na gali Clash of the Champions X. Na kilka dni przed WrestleWar, gdzie The Skyscrapers mieli zmierzyć się z rywalami w Chicago Street Fightcie, Dan Spivy odszedł z WCW. Callous i jego zastępczy partner przegrali walkę na WrestleWar, a niedługo później Skyscrapers zakończyli działalność.
W marcu 1990, wraz z innymi wrestlerami WCW, odbył tournée po Japonii, walcząc dla federacji New Japan Pro Wrestling (NJPW) pod pseudonimem „Punisher Dice Morgan”. 19 marca połączył siły ze Scottem Hallem, by zmierzyć się z posiadaczami IWGP Tag Team Championship – Masą Saito i Shin’yą Hashimoto; Morgan i Hall nie zdołali jednak pokonać mistrzów.
Po powrocie do Stanów Zjednoczonych rozpoczął współpracę z menedżerem Paulem E. Dangerouslym. Z jego pomocą pokonał Johhny'ego Ace'a na Capital Combat oraz Briana Pillmana na Clash of the Champions XI: Coastal Crush. 7 lipca 1990 na The Great American Bash przegrał walkę o NWA United States Heavyweight Championship z Lexem Lugerem; walczył ze zwichniętym stawem biodrowym.
27 sierpnia 1990 złożył wypowiedzenie pracy. Od władz federacji usłyszał wówczas, że „niczego w wrestlingu nie osiągnie, a nikt nigdy nie kupi biletu, by zobaczyć jak walczy w ringu”. Po raz ostatni dla WCW zawalczył 7 września tego roku, na nagraniach "WorldWide"; pokonał Dave’a Johnsona w starciu singlowym.
World Wrestling Federation/Entertainment.
Western Mortician (1990–1994).
W lipcu 1990 Paul Heyman i Bruce Prichard zaaranżowali spotkanie między Calawayem a właścicielem World Wrestling Federation (WWF) – Vincem McMahonem. Początkowo, po obejrzeniu walki z The Great American Bash, McMahon nie był zainteresowany młodym zawodnikiem, ostatecznie jednak zmienił zdanie i w październiku 1990 zakontraktował Calawaya.
Calaway zadebiutował w WWF 19 listopada 1990 roku jako „Kane the Undertaker”, na nagraniu "WWF Superstars". W pierwszą wersję jego ubioru wchodziły czarny płaszcz i kowbojski kapelusz, szare rękawice, buty i krawat. Calaway nie reagował na ataki przeciwników, tworząc iluzję odpornego na wszelkie ataki zawodnika z nadprzyrodzonymi mocami. Oficjalnie, pod skróconym pseudonimem The Undertaker i wraz z towarzyszącym mu menedżerem Brotherem Lovem zadebiutował na Survivor Series, 22 listopada 1990. Nieznany wcześniej fanom WWF Undertaker dołączył do Million Dollar Teamu Teda DiBiasego – drużyny mającej zmierzyć się w tradycyjnym Survivor Series matchu z drużyną Dusty'ego Rhodesa. Undertaker wyeliminował z walki Koko B. Ware’a i Dusty'ego Rhodesa, sam jednak został wyeliminowany poprzez wyliczenie pozaringowe; ostatecznie starcie wygrała drużyna DiBiasego. Od debiutu aż po WrestleManię VII w marcu 1991 wygrywał szybkie pojedynki z jobberami. W styczniu, na gali Royal Rumble, wziął udział w wygranym przez Hulka Hogana Royal Rumble matchu. W lutym nowym menedżerem Undertakera został Paul Bearer. Bearer niemal zawsze nosił ze sobą urnę, którą wznosił do góry, gdy Undertaker przegrywał w walce; po wzniesieniu urny Undertaker nagle odnajdował w sobie dodatkowe siły do walki. Pokonanych przeciwników umieszczał w workach na zwłoki i zabierał za kulisy.
24 marca 1991, na WrestleManii VII, The Undertaker wygrał pojedynek z „Superfly” Jimmym Snuką, rozpoczynając słynną serię zwycięstw na WrestleManiach. W kwietniu rozpoczął rywalizację z The Ultimate Warriorem; podczas prowadzonego przez Paula Bearera segmentu "The Funeral Parlor" w jednym z odcinków "WWF Superstars", Undertaker zaatakował Warriora od tyłu i zamknął go w trumnie. 1 lipca The Ultimate Warrior wygrał „Body Bag Challenge” przeciwko Undertakerowi. Undertaker i Paul Bearer nawiązali współpracę z innym wrogiem Ultimate Warriora – Jakiem Robertsem; Roberts stał się częstym gościem "Funeral Parlor", partnerzy wspólnie znęcali się nad Warriorem, a także przerwali przyjęcie weselne Randy’ego Savage’a i Miss Elizabeth. We wrześniu The Undertaker wziął udział w turnieju King of the Ring. W pierwszej rundzie pokonał Animala, a w półfinale turnieju zmierzył się z Sidem Justice; ich pojedynek zakończył się podwójną dyskwalifikacją i poskutkował wyeliminowaniem obydwu zawodników. Podczas gali WWF w Londynie Undertaker pokonał Jima Duggana i wkrótce otrzymał miano pretendenckie do WWF World Heavyweight Championship.
27 listopada 1991, na Survivor Series, z pomocą Paula Bearera i Rica Flaira pokonał Hulka Hogana, stając się najmłodszym WWF World Heavyweight Championem; tytuł zdobył w wieku 26 lat, jego rekord został pobity przez Yokozunę w kwietniu 1993 roku. Jego panowanie trwało zaledwie 6 dni, Hulk Hogan pokonał go w walce rewanżowej. Jednakże, ponieważ Hogan nie wygrał walki czysto, mistrzostwo zostało zawieszone.
W lutym 1992 Undertaker przeszedł swój pierwszy face turn; powstrzymał Jake’a Robertsa przed uderzeniem Miss Elizabeth składanym krzesłem. 29 lutego, podczas segmentu "Funeral Parlor", skonfrontował się z Robertsem i stwierdził, że nie jest już jego sojusznikiem, przez co stał się ofiarą ataku ze strony byłego partnera. Ich rywalizacja zakończyła się na WrestleManii VIII, gdzie The Undertaker pokonał Robertsa. Wkrótce rozpoczął feud z menedżerem Harveyem Wipplemanem i jego klientami: Kamalą, Giantem Gonzálezem i Yokozuną. 25 listopada 1992 pokonał Kamalę w pierwszym w historii WWE Casket matchu. Pojawił się też na pierwszym odcinku "Monday Night Raw", 11 stycznia 1993, podczas którego pokonał Damiena Demento. Wziął udział w Royal Rumble matchu, został jednak z niego wyeliminowany przez debiutującego Gianta Gonzáleza. Na WrestleManii IX pokonał Gonzáleza dzięki dyskwalifikacji spowodowanej użyciem chloroformu przez olbrzyma. Rywalizacja zakończyła się na gali SummerSlam, gdzie Undertaker czysto pokonał Gonzáleza w „Rest in Peace matchu” (walce bez dyskwalifikacji). Na Survivor Series dołączył do reprezentującej Stany Zjednoczone drużyny All-Americans, mającej zawalczyć przeciwko składającej się z wrestlerów z innych krajów grupy The Foreign Fanatics; Undertaker został wyeliminowany poprzez "count out", lecz ostatecznie jednak jego drużyna wygrała starcie. 22 stycznia 1994, na Royal Rumble Undertaker zmierzył się z Yokozuną w Casket matchu o WWF World Heavyweight Championship. Yokozuna wygrał walkę, zamykając Undertakera w trumnie z pomocą innych wrestlerów pod wodzą Harveya Wipplemana. Podczas wynoszenia trumny z areny zgasły światła, a na telebimie pokazano Undertakera leżącego wewnątrz czterech desek; ostrzegł Yokozunę, że jeszcze powróci. The Undertaker nie pojawiał się w WWF przez następne 7 miesięcy, w rzeczywistości przerwa ta spowodowana była kontuzją.
The Phenom (1994–1997).
Podczas gdy Calaway odpoczywał od akcji w ringu, WWE zapowiadało jego powrót poprzez publikowanie winiet, w których wypowiadający się ludzie twierdzili, że widzieli The Undertakera. Po WrestleManii X, Ted DiBiase stwierdził, że udało mu się nawiązać współpracę z Undertakerem, a w czerwcu, podczas segmentu "The Heartbreak Hotel" przedstawił go fanom WWF. Jednakże, Undertaker DiBiasego był jedynie podszywaczem, którego rolę odegrał kuzyn Calawaya – Brian Lee. Prawdziwy Undertaker powrócił na SummerSlam i wygrał pojedynek z oszustem, używając aż trzech "Tombstone Piledriverów". Pokonał też Yokozunę w walce rewanżowej na Survivor Series; aby nie dopuścić do kolejnej interwencji wrestlerów Wipplemana w pojedynek, rolę specjalnego enforcera powierzono Chuckowi Norrisowi. Przez większość 1995 roku Undertaker rywalizował z członkami grupy Million Dollar Corporation Teda DiBiasego. Na WrestleManii XI pokonał King Kong Bundy’ego; podczas walki Kama ukradł urnę z rąk Paula Bearera, a po gali przetopił ją na złoty łańcuch. Undertaker odebrał mu pozostałości urny pokonując go w Casket matchu na gali SummerSlam w sierpniu 1995. Kilka tygodni później złamał kość czołową w pojedynku z Kingiem Mabelem. Kontuzja wymagała operacji, przez co Undertaker nie pojawił się w ringu aż do Survivor Series w listopadzie.
Undertaker powrócił na Survivor Series w masce podobnej do tej z musicalu "Upiór w Operze", która miała chronić jego nadal gojącą się twarz; jego drużyna pokonała grupę pod wodzą Kinga Mabela. 17 grudnia pokonał Mabela w kończącym rywalizację Casket matchu. W walce wieczoru styczniowego Royal Rumble zmierzył się z Bretem Hartem o WWF World Heavyweight Championship. W pojedynek interweniował Diesel, przez co Undertaker przegrał walkę. Diesel interweniował również w starciu rewanżowym, dzień później na "Raw". Undertaker nie pozostał mu dłużny – podczas Steel Cage matchu Diesla z Hartem, ukryty pod ringiem, od spodu rozerwał matę kwadratowego pierścienia, zaatakował Diesla i wciągnął go ze sobą pod ring, powodując natychmiastową wygraną mistrza WWF. Punktem kulminacyjnym ich rywalizacji była wygrana przez Undertakera walka na WrestleManii XII.
Następnej nocy na "Raw", debiutujący Mankind zaatakował Undertakera podczas jego pojedynku przeciwko Justinowi „Hawkowi” Bradshawowi. Przez następnych kilka miesięcy Mankind interweniował w niektóre walki Undertakera; ich rywalizacja zaostrzyła się i wkrótce zaczęli walczyć ze sobą na widowni między fanami, za kulisami, a nawet w kotłowniach różnych aren. Interwencja Mankinda w starcie Undertakera z mistrzem interkontynentalnym, Goldustem, była przyczyną pierwszego w historii Boiler Room Brawlu na SummerSlam. Podczas walki Bearer zdradził Undertakera uderzając go urną, co pozwoliło Mankindowi pokonać przeciwnika. Rywale zawalczyli przeciwko sobie na gali In Your House 11: Buried Alive w pierwszym w historii Buried Alive matchu. Undertaker wygrał pojedynek, lecz ostatecznie to on został zakopany żywcem przez Mankinda i sprzymierzonych z nim wrestlerów.
Powrócił miesiąc później, na gali Survivor Series, by jeszcze raz zawalczyć z Mankindem, tym razem jednak pod dość nietypową stypulacją: Paul Bearer miał zostać zamknięty w stalowej klatce 6 metrów nad ringiem; w przypadku wygranej Undertaker mógłby wymierzyć sprawiedliwość Bearerowi. Undertaker wygrał pojedynek, lecz ostatecznie Bearer zdołał mu uciec dzięki pomocy The Executionera. Po gali wizerunek Undertakera został zmieniony, by lepiej wpisywał się w ducha tzw. "Attitude Ery" – stał się antybohaterem, przyjął buntowniczą postawę i styl ubierania członków subkultury gotyckiej. Dzień po Survivor Series pokonał Mankinda w kończącym rywalizację No Holds Barred matchu. Po zwycięstwie nad Executionerem na gali In Your House 12: It's Time, rozpoczął rywalizację z nowym podopiecznym Paula Bearera – Vaderem. Zmierzyli się na gali Royal Rumble, gdzie zwycięzcą walki okazał się Vader. Tej nocy rywale spotkali się w ringu jeszcze raz, podczas Royal Rumble matchu; obaj zostali wyeliminowani przez Stone Colda Steve’a Austina. 8 lutego zmierzył się z Hunterem Hearstem Helmsleyem w walce o WWF Intercontinental Championship, starcie zakończyło się dyskwalifikacją pretendenta. Otrzymał też szansę zdobycia zawieszonego WWF World Heavyweight Championship, lecz nie udało mu się wygrać Four Corners Elimination matchu na In Your House 13: Final Four. Po gali wdał się w feud z nowym WWF World Heavyweight Championem – Sycho Sidem. Pokonał go w walce bez dyskwalifikacji na WrestleManii 13, 23 marca 1997, zdobywając najcenniejsze mistrzostwo WWF po raz drugi.
The Lord of Darkness (1997–1998).
W maju 1997 Paul Bearer próbował namówić Undertakera do ponownego nawiązania współpracy, ostatecznie stawiając mu ultimatum: jeśli Undertaker nie zacznie z nim współpracować, Bearer ujawni światu jego „największy sekret”. Po kolejnej odmowie, Bearer oznajmił, że jako nastolatek Undertaker zamordował swoich rodziców i młodszego brata, podpalając rodzinny dom pogrzebowy, w którym mieszkali. Undertaker wszystkiemu zaprzeczył, Bearer natomiast stwierdził, że ma dowód w postaci brata Undertakera, Kane’a, który przetrwał pożar. Bearer opiekował się dzieckiem od czasów pożaru, planując z nim zemstę na starszym bracie. W swojej obronie Undertaker wyznał, że to Kane podpalił dom i nie było szans, by przeżył. Wkrótce Bearer przypadkowo wyjawił, że matka Undertakera miała z nim romans, a Kane jest jego synem.
W tym samym czasie Undertaker rozpoczął rywalizację z Shawnem Michaelsem. Na SummerSlam, Michaels – sędzia specjalny pojedynku o WWF World Heavyyweight Championship między Undertakerem a Bretem Hartem – dopuścił się interwencji, w wyniku której Undertaker utracił mistrzostwo. Po tym, jak ich pierwsze starcie zakończyło się bez rezultaltu, Undertaker wyzwał Michaelsa na pierwszy w historii Hell in a Cell match na Badd Blood: In Your House. Podczas walki, debiutujący Kane wyrwał drzwi klatki i wykonał "Tombstone Piledriver" na Undertakerze, co pozwoliło Michaelsowi wygrać. Przez następnych kilka tygodni Bearer próbował namówić Undertakera na pojedynek z Kanem, ten jednak zawsze odmawiał. Ostatnim spotkaniem Undertakera z Michaelsem był Casket match na gali Royal Rumble w styczniu 1998. W pojedynek po raz kolejny interweniował Kane – zamknął na kłódkę starszego brata w trumnie, po czym podpalił ją, powodując natychmiastową wygraną Michaelsa. Po otwarciu trumny okazało się, że Undertakera w niej nie ma. Undertaker powrócił dwa miesiące później, pokonując Kane’a w walce na WrestleManii XIV. Walka rewanżowa, będąca pierwszym w historii Inferno matchem, odbyła się miesiąc później na gali Unforgiven; Undertaker pokonał Kane’a, podpalając jego prawą rękę.
Niedługo później wznowił rywalizację z Mankindem; zmierzył się z nim w Hell in a Cell matchu na gali King of the Ring, 28 czerwca 1998. Podczas pojedynku Undertaker zrzucił Mankinda ze szczytu pięciometrowej klatki prosto na stół komentatorski, a później – również na szczycie klatki – wykonał na nim "Chokeslam". Mankind przebił się przez dach klatki i spadł do ringu, uderzając głową o matę i tracąc przytomność. W trakcie walki Foley stracił ząb, zaś Calaway walczył ze złamaną stopą; ostatecznie brutalne starcie wygrał Undertaker. Miesiąc później, na Fully Loaded, Stone Cold Steve Austin i Undertaker pokonali Mankinda i Kane’a, odbierając im WWF World Tag Team Championship. Tytuły utracili 10 sierpnia w walce rewanżowej przeciwko byłym mistrzom. Wkrótce The Undertaker stał się pretendentem do WWF World Heavyweight Championship, należącego wówczas do Austina. Krótko przed walką na SummerSlam, Undertaker wyjawił, że nawiązał współpracę z Kanem, nie chciał jednak, by jego młodszy brat interweniował w pojedynek. Undertaker przegrał walkę o mistrzostwo, w geście szacunku po starciu podał pas Austinowi. We wrześniu stał się antagonistą – wyjawił, że wraz z Kanem pracują dla Vince’a McMahona i zamierzają odebrać mistrzostwo Austinowi. Na Breakdown bracia zawalczyli z Austinem w trzyosobowym starciu o pas mistrzowski; Undertaker i Kane przypięli Austina jednocześnie, przez co nie można było wyłonić zwycięzcy, a pas został zawieszony. Doprowadziło to do walki pomiędzy braćmi na Judgment Day, z Austinem jako sędzią specjalnym. Z powodu stronniczego sędziowania Austina i interwencji Paula Bearera pojedynek zakończył się bez rezultatu. Dzień później na "Raw is War" Undertaker ponownie połączył siły z Bearerem; zapowiedział, że wspólnie stworzą „Ministry of Darkness”, które zawładnie federacją. Przyznał się też do podpalenia domu pogrzebowego rodziców.
Ministry of Darkness (1999).
Na Survivor Series Undertaker wziął udział w turnieju o WWF World Heavyweight Championship; w drugiej rundzie pokonał Kane’a, lecz przegrał półfinałowe starcie z The Rockiem. Po gali ponownie zwrócił swoją uwagę na Steve’a Austina. W ramach zemsty za stronnicze sędziowanie na Judgment Day zaatakował go łopatą podczas jego walki z The Rockiem. Vince McMahon zarządził Buried Alive match między rywalami na Rock Bottom. W tygodniach poprzedzających galę Undertaker próbował zabalsamować Austina żywcem, uwięził Kane’a w szpitalu psychiatrycznym, a także udało mu się ukrzyżować Austina na swoim symbolu. Mimo to, Undertaker przegrał walkę na Rock Bottom dzięki interwencji Kane’a.
W styczniu 1999 Undertaker ponownie zmienił swój wizerunek: przyjął postać mrocznego mnicha, przywódcy The Ministry of Darkness. Często wspominał, że przyjmuje rozkazy „Higher Power” („siły wyższej”), pojawiał się w czarnej szacie z kapturem, wielokrotnie zasiadał na specjalnym tronie. Z pomocą Paula Bearera oraz oddanych mu druidów Undertaker składał w ofierze dla mrocznej siły innych wrestlerów, używając przy tym różnych zaklęć; poprzez ten proces ofiary stawały się członkami Ministry of Darkness. Po zakończeniu „rekrutacji” ugrupowanie składało się z The Brood (Edge’a, Christiana i Gangrela), The Acolytes (Bradshawa i Faarooqa), Mideona oraz Viscery. Undertaker wyraził chęć przejęcia WWF, co poskutkowało rozpoczęciem rywalizacji pomiędzy The Ministry a The Corporation – grupą ściśle związaną z Vincem McMahonem, właścicielem WWF. Na WrestleManii XV Undertaker wygrał Hell in a Cell match z członkiem The Corporation, Big Boss Manem, zaś na Backlash, 25 kwietnia 1999, pokonał Kena Shamrocka.
Tej samej nocy Undertaker porwał córkę Vince’a McMahona – Stephanie. Zmusił McMahona do współpracy z jego największym rywalem, Stone Coldem Stevem Austinem. The Undertaker próbował poślubić Stephanie wbrew jej woli w rytualnej ceremonii prowadzonej przez Paula Bearera; w ostatniej chwili został powstrzymany przez Austina. Na Over the Edge, z pomocą sędziego specjalnego – Shane’a McMahona – pokonał Austina i po raz trzeci stał się posiadaczem WWF Championship. Undertaker połączył siły z McMahonem i jego grupą, tworząc The Corporate Ministry. Niedługo później wyjawił, że to Vince McMahon był „siłą wyższą”, której rozkazy wykonywał od czasu powstania Ministry of Darkness. Na King of the Ring obronił tytuł w pojedynku z The Rockiem, dzięki interwencji Triple H’a. Działalność Corporate Ministry i współpracę z McMahonami zakończył po przegranej w starciu z Austinem na Fully Loaded w lipcu 1999.
W lecie 1999 Undertaker połączył siły z Big Showem. Na SummerSlam – walcząc jako „Unholy Alliance” – Undertaker i Big Show zdobyli WWF World Tag Team Championship, pokonując Kane’a i X-Paca. Po gali Undertaker odniósł kontuzję; od tej pory unikał walk w ringu, zamiast tego skupił się na wygłaszaniu sarkastycznych prom, a także na komentowaniu walk Big Showa. We wrześniu, zdenerwowany jego postawą Vince McMahon zagroził, że usunie go z walki wieczoru Unforgiven. W odpowiedzi Undertaker stwierdził, że „nic go to nie obchodzi i nie będzie brał udziału w niczym”. Według scenariusza Undertaker odszedł wówczas z WWF, w rzeczywistości Calaway potrzebował dłuższej przerwy od akcji w ringu, by móc wyleczyć kontuzje. W trakcie przerwy prowadził rozmowy z władzami World Championship Wrestling na temat potencjalnego powrotu do federacji, ostatecznie zdecydował się pozostać w WWE.
American Bad Ass (2000–2001).
W maju 2000 Undertaker powrócił w odmienionej postaci. Przyjął wizerunek motocyklisty, wjeżdżał na arenę na motocyklu, ubierał okulary przeciwsłoneczne i bandany. Jego motywem muzycznym stał się utwór „American Bad Ass” Kida Rocka, od którego tytułu wzięło się powszechnie używane określenie nowego gimmicku. Jedynym nawiązaniem do poprzedniej postaci był charakterystyczny dźwięk gongu, poprzedzający motyw muzyczny odtwarzany przy wejściu na ring.
Do ringu wrócił na gali Judgment Day, 21 maja 2000, interweniując w Iron Man match między Triple H’em a The Rockiem. Pobił wszystkich członków The McMahon-Helmsley Faction, przez co ponownie stał się facem. Swoją uwagę skupił na przywódcy grupy i mistrzu WWF – Triple H’u. Na King of the Ring w czerwcu połączył siły z The Rockiem i Kanem; wspólnie pokonali Triple H’a, Shane’a i Vince’a McMahonów. Po King of the Ring, Undertaker i Kane uzyskali prawo do walki z posiadaczami WWF World Tag Team Championship – Edgem i Christianem. Zmierzyli się z nimi 3 lipca, podczas "Raw is War", przed zdobyciem tytułów powstrzymał ich interweniujący w starcie Kurt Angle. Rozpoczęło to krótką rywalizację między Anglem a Undertakerem, punktem kulminacyjnym której była wygrana przez Undertakera walka na gali Fully Loaded. 14 sierpnia Kane zdradził brata, atakując go po starciu przeciwko Chrisowi Benoit. Zdarzenie to doprowadziło do pojedynku pomiędzy braćmi na SummerSlam. Starcie to pozostało nierozstrzygnięte – Kane uciekł z ringu po tym, jak Undertaker zerwał mu maskę z twarzy.
Na Unforgiven Undertaker wziął udział w czteroosobowej walce o WWF Championship, lecz nie udało mu się zdobyć tytułu. Po pokonaniu Kane’a, Chrisa Benoit i Chrisa Jericho w starciu o miano pretendenckie, zmierzył się z posiadaczem WWF Championship – Kurtem Anglem. Angle pokonał pretendenta z pomocą swojego brata, Erica Angle'a, z którym zamienił się miejscami podczas walki. Undertaker zażądał miejsca w sześcioosobowym Hell in a Cell matchu o pas Angle'a, który miał się odbyć na gali Armageddon, 10 grudnia 2000. Podczas walki zrzucił Rikishiego z klatki, wykonując na nim "Chokeslam"; nie zdołał jednak odebrać Angle'owi mistrzostwa. 18 grudnia Undertaker połączył siły z The Rockiem w starciu z WWF World Tag Team Championami – Edgem i Christianem. Pokonali mistrzów, odbierając im tytuły, lecz utracili je zaledwie 3 dni później w walce rewanżowej, którego sędzią specjalnym był Kurt Angle.
Na początku 2001 ponownie rozpoczął współpracę z Kanem, tworząc z nim tag team The Brothers of Destruction. Bracia otrzymali szansę zdobycia WWF World Tag Team Championship na No Way Out, lecz nie zdołali pokonać Edge’a i Christiana oraz The Dudley Boyz w Three-Way Tag Team Tables matchu. Na WrestleManii X-Seven Undertaker pokonał Triple H’a, a niedługo później Brothers of Destruction rozpoczęli rywalizację z nim i jego tag team partnerem – WWF Championem Steve’em Austinem. 19 kwietnia 2001 na "SmackDown!" Undertaker i Kane odebrali WWF Tag Team Championship Edge'owi i Christianowi. Tytuły stracili dwa tygodnie później na Backlash, w starciu przeciwko Triple H’owi i Austinowi; na szali postawiono wówczas wszystkie pasy zawodników (WWF Tag Team Championship, Intercontinental Championship, WWF Championship). Na gali Judgment Day Undertaker zmierzył się z Austinem w walce o WWF Championship, lecz nie udało mu się zdobyć tytułu.
Podczas „The Invasion” Undertaker rywalizował z reprezentantem WCW – Diamondem Dallasem Pagem. 7 sierpnia Kane i Undertaker pokonali Chucka Palumbo i Seana O'Haire'a w starciu o WCW World Tag Team Championship. Na SummerSlam wygrali WWF Tag Team Championship, pokonując Page’a i Chrisa Kanyona w drużynowym Steel Cage matchu. 17 września bracia utracili WWF Tag Team Championship na rzecz The Dudley Boyz, a 25 września WCW World Tag Team Championship zostało im odebrane przez Bookera T oraz Testa. Na Survivor Series Brothers of Destruction połączyli siły z The Rockiem, Chrisem Jericho i Big Showem, by zawalczyć przeciwko reprezentującą WCW i ECW grupę The Alliance (Stone Cold Steve Austin, Booker T, Rob Van Dam, Shane McMahon, Kurt Angle) w dziesięcioosobowym Elimination matchu.
Big Evil (2001–2003).
Po pokonaniu The Alliance, Undertaker przeszedł heel turn, zmuszając komentatora Jima Rossa do dołączenia do klubu „Kiss My Ass” Vince’a McMahona. Niedługo później ściął włosy na krótko i nazwał samego siebie „Big Evil”. Na Vengeance, 9 grudnia 2001, zdobył WWF Hardcore Championship w pojedynku z Robem Van Damem.
Na Royal Rumble w styczniu 2002 został wyeliminowany z Royal Rumble matchu przez Mavena. Wrócił do ringu i wyeliminował go w ramach zemsty, po czym brutalnie zaatakował go na zapleczu. W jednym z odcinków "SmackDown!" The Rock rozwścieczył Undertakera, naśmiewając się ze sposobu, w jaki zakończył się jego udział w Royal Rumble matchu. W odpowiedzi Undertaker odebrał Rockowi szansę walki o Undisputed WWF Championship. The Rock zaatakował rywala podczas walki z Mavenem, powodując jego przegraną i utratę Hardcore Championship. Rywale zmierzyli się ze sobą na No Way Out; Undertaker przegrał walkę przez interwencję Rica Flaira, co rozpoczęło kolejny feud. Flair początkowo nie zgadzał się na pojedynek z Undertakerem na WrestleManii X8. W odpowiedzi na odmowę walki, Undertaker brutalnie pobił syna Flaira, Davida, a także zagroził, że taki sam los spotka również jego córkę. Flair przyjął wyzwanie i ostatecznie został pokonany przez rywala w No Disqualification matchu na WrestleManii.
Po zakończeniu rywalizacji z Flairem, Undertaker pokonał Steve’a Austina na Backlash w walce o miano pretendenta do Undisputed WWF Championship i jeszcze tej samej nocy pomógł Hulkowi Hoganowi wygrać tenże tytuł. 19 maja, na gali Judgment Day, Undertaker pokonał Hogana, stając się nowym mistrzem. Następnej nocy na "Raw" został pokonany przez Roba Van Dama, jednakże z powodu pomyłki sędziego walkę powtórzono; dzięki zamieszaniu Undertaker zdołał obronić tytuł. 1 lipca pokonał Jeffa Hardy’ego w Ladder matchu, a po zakończeniu pojedynku uniósł jego rękę w geście szacunku, tym samym ponownie stając się facem. Na Vengeance, 21 lipca, utracił WWE Undisputed Championship na rzecz The Rocka. Wkrótce Undertaker został przeniesiony z "Raw" do "SmackDown!". Wyzwał Brocka Lesnara na pojedynek o WWE Championship; ich walka na Unforgiven zakończyła się podwójną dyskwalifikacją. Punktem kulminacyjnym rywalizacji był Hell in a Cell match na gali No Mercy, gdzie Undertaker walczył ze złamaną ręką i ostatecznie przegrał pojedynek.
Po przerwie wywołanej kontuzją odniesioną w wyniku ataku ze strony Big Showa, Undertaker powrócił na gali Royal Rumble w styczniu 2003. Miesiąc później, na No Way Out pokonał Big Showa poprzez poddanie. Po walce, dołączający się do rywalizacji A-Train próbował zaatakować Undertakera, lecz ostatecznie został powstrzymany przez Nathana Jonesa. Wkrótce ogłoszono, że Undertaker i Jones zmierzą się z Big Showem i A-Trainem w starciu drużynowym na WrestleManii XIX. Jones został zaatakowany przed starciem, przez co nie był zdolny do walki. Starcie drużynowe przemieniono wtedy w Handicap match; Undertaker zdołał pokonać Big Showa i A-Traina dzięki interwencji Jonesa.
Przez krótki czas rywalizował z Johnem Ceną; pokonał go na gali Vengeance, 27 lipca 2003. 4 września na "SmackDown!" zmierzył się z Kurtem Anglem w walce o WWE Championship; przed zdobyciem mistrzostwa powstrzymał go Brock Lesnar. Undertaker zawalczył przeciwko Lesnarowi na gali No Mercy; Lesnar wygrał walkę dzięki interwencji Vince’a McMahona. Undertaker wdał się w rywalizację między członkami rodziny McMahon, łącząc siły ze Stephanie – Generalną Menedżer "SmackDown!" – przeciwko Vince'owi, Lesnarowi i A-Trainowi. Na Survivor Series zmierzył się z właścicielem WWE w Buried Alive matchu; został pokonany i pogrzebany żywcem przez McMahona i interweniującego w pojedynek Kane’a.
The Deadman (2004–2007).
Przed WrestleManią XX, Kane zastraszany był winietami zapowiadającymi powrót Undertakera. Podczas Royal Rumble matchu uwagę Kane’a odwrócił charakterystyczny dźwięk gongu, co pozwoliło Bookerowi T wyeliminować go z walki. Z towarzyszącym mu Paulem Bearerem, Undertaker powrócił na WrestleManii XX i pokonał Kane’a, przyjmując wizerunek łączący wszystkie poprzednie gimmicki. Trzy miesiące później The Dudley Boyz porwali Bearera na zlecenie Paula Heymana. Aby odzyskać Bearera, Undertaker musiał wykonywać polecenia Heymana. Na The Great American Bash zawalczył z Dudley Boyz w Handicap matchu. Heyman nakazał Undertakerowi położyć się i dać się przypiąć, a na wypadek nieposłuszeństwa umieścił porwanego menedżera w specjalnym zbiorniku i z ręką na dźwigni zagroził, że zaleje go cementem. Ostatecznie, Undertaker wygrał to starcie; stwierdził jednak, że Bearer nie jest mu potrzebny, po czym sam pogrzebał go w zaprawie.
The Undertaker rozpoczął rywalizację z WWE Championem Johnem „Bradshawem” Layfieldem przez wyzwanie go na pojedynek na SummerSlam, który ostatecznie przegrał poprzez dyskwalifikację. Na No Mercy, Undertaker i JBL zawalczyli ze sobą w pierwszym Last Ride matchu; JBL wygrał starcie dzięki interwencji Heidenreicha. Po pokonaniu Heidenreicha na Survivor Series, Undertaker ponownie skupił się na mistrzu WWE. Na gali Armageddon wziął udział w Fatal 4-Way matchu przeciwko JBL'owi, Bookerowi T oraz Eddiemu Guerrero; nie udało mu się wygrać, z powodu kolejnej interwencji Heidenreicha. Rywalizacja zakończyła się przegranym przez Heidenreicha Casket matchem na gali Royal Rumble.
Niedługo później Randy Orton wyzwał go na pojedynek, twierdząc, że jest w stanie zakończyć zwycięską serię Undertakera na WrestleManiach. Zmierzyli się ze sobą na WrestleManii 21; Undertaker pokonał Ortona mimo interwencji ze strony jego ojca – „Cowboya” Boba Ortona. Undertaker pojawił się w jednym ze zwiastunów WrestleManii 21, sparodiował film "Brudny Harry". Po dwóch miesiącach przerwy, Undertaker powrócił do "SmackDown!" i zawalczył z Layfieldem; przegrał pojedynek przez interwencję Ortona.
4 lipca 2005 na nagraniach "SmackDown!" Undertaker pokonał Daivariego – asystenta Muhammada Hassana, zawodnika o arabskim pochodzeniu, z którym miał się zmierzyć na The Great American Bash. Po walce Hassan zaczął „modlić się” na rampie, przywołując kilku zamaskowanych mężczyzn. Daivari, Hassan oraz uzbrojeni w kije i struny zamaskowani zawodnicy brutalnie zaatakowali Undertakera. Odcinek wyemitowano 7 lipca, przez co nieszczęśliwie zbiegł się on z wiadomościami o terrorystycznym ataku bombowym na Londyn. Epizod "SmackDown!" wywołał falę krytyki wobec wizerunku Hassana, co zmusiło WWE do przedwczesnego zakończenia rywalizacji. Undertaker pokonał Hassana na Great American Bash, a po walce kontuzjował go, kończąc jego karierę w WWE. Odcinek "SmackDown!" z 7 lipca 2005 do dziś uważany jest za jeden z najbardziej kontrowersyjnych w historii wrestlingu.
Pokonując Hassana, Undertaker stał się pretendentem do World Heavyweight Championship. W następnym odcinku "SmackDown!" przegrał miano pretendenta na rzecz Layfielda, z powodu interwencji Ortona. Przegrał też walkę z Ortonem na gali SummerSlam. Rywalizacja pomiędzy nimi nasiliła się, co doprowadziło do Handicap Casket matchu między Undertakerem a Randym i jego ojcem. Ortonowie wygrali starcie, zamknęli Undertakera w trumnie, oblali ją benzyną i podpalili. Undertaker powrócił na Survivor Series, wychodząc z płonącej trumny do ringu, w którym Orton celebrował zwycięstwo. Na Armageddon w grudniu 2005 wygrał Hell in a Cell match z Ortonem. Po zwycięstwie nie pojawił się przez następny miesiąc.
W styczniu 2006 roku, na gali Royal Rumble, powracający Undertaker przerwał świętowanie zwycięstwa Kurta Angle'a. Miesiąc później, na No Way Out, przegrał niemal trzydziestominutowy pojedynek o World Heavyweight Championship z Anglem. Podczas walki rewanżowej na "SmackDown!" Mark Henry zaatakował Undertakera, uniemożliwiając mu zdobycie pasa. Doprowadziło to do starcia na WrestleManii 22, z którego zwycięsko wyszedł Undertaker. Podczas rewanżu w następnym odcinku "SmackDown!" zaatakował go debiutujący Great Khali.
Generalny Menedżer SmackDown – Theodore Long – ogłosił, że Undertaker i Khali zmierzą się ze sobą na Judgment Day. Undertaker przegrał tę walkę i nie pojawił się po niej w ringu aż do The Great American Bash. Na gali zmierzył się w Punjabi matchu z ECW Championem Big Showem, zastępującym niezdolnego do walki Khaliego. Undertaker wygrał pojedynek, a w następnym odcinku "SmackDown!" zawalczył z Kingiem Bookerem o World Heavyweight Championship; szansę zdobycia mistrzostwa odebrała mu interwencja Great Khaliego. Undertaker wyzwał rywala na Last Man Standing match na SummerSlam. Khali odmówił udziału w walce, lecz z nakazu Generalnego Menedżera zmierzył się z Undertakerem podczas "SmackDown", 18 sierpnia Undertaker wygrał Last Man Standing match i zakończył rywalizację z Khalim.
Na październikowej gali No Mercy zawalczył z WWE United States Championem Mr. Kennedym; został zdyskwalifikowany po uderzeniu Kennedy’ego pasem mistrzowskim. 3 listopada na "SmackDown!" po raz pierwszy od 2002 połączył siły z Kanem. The Brothers of Destruction wspólnie odnieśli zwycięstwo nad Kennedym i MVP. Po przegranej w First Blood matchu przeciwko Kennedy’emu na Survivor Series, Undertaker pokonał rywala w Last Ride matchu na gali Armageddon w grudniu 2006. Wkrótce otrzymał dwie szanse zdobycia miana pretendenta do World Heavyweight Championship, jednak obie zostały zaprzepaszczone z powodu interwencji Kennedy’ego. Ich rywalizacja zakończyła się 19 stycznia, wygranym przez Kennedy’ego pojedynkiem; w walkę interweniował Batista.
World Heavyweight Champion (2007–2010).
Na gali Royal Rumble w styczniu 2007 The Undertaker dołączył do Royal Rumble matchu z numerem 30. i wygrał walkę, jako ostatniego eliminując Shawna Michaelsa. Rozpoczął rywalizację z World Heavyweight Championem Batistą i zmierzył się z nim na WrestleManii 23. Pokonał go, zdobywając mistrzostwo i dopisując kolejną wygraną do serii zwycięstw. Walka rewanżowa – Last Man Standing match na Backlash – zakończyła się podwójnym nokautem. Również Steel Cage match między rywalami, 11 maja na "SmackDown!", zakończył się bez wyniku; nogi zawodników dotknęły podłogi w tym samym momencie. Po walce Mark Henry zaatakował zmęczonego Undertakera, po czym do ringu wbiegł Edge – zdobywca kontraktu Money in the Bank. Edge wykorzystał kontrakt na walkę i po wykonaniu "Speara" przypiął mistrza, pokonując go i odbierając mu World Heavyweight Championship.
Podczas gdy Calaway odpoczywał od akcji w ringu, Mark Henry przechwalał się atakiem na Undertakerze. Wkrótce wypuszczono winiety zapowiadające rychły powrót byłego mistrza. Undertaker powrócił i pokonał Henry'ego w pojedynku na gali Unforgiven, 16 września 2007. Niedługo później wznowił rywalizację z posiadaczem World Heavyweight Championship – Batistą. Batista obronił tytuł mistrzowski na Cyber Sunday, w starciu, którego sędzią specjalnym był Stone Cold Steve Austin. Rywale spotkali się w ringu jeszcze raz, w Hell in a Cell matchu na gali Survivor Series. Batista wygrał starcie dzięki interwencji Edge’a. W ramach zemsty za odebranie szansy zdobycia mistrzostwa, Undertaker wykonał "Tombstone Piledriver" na Vickie Guerrero – Generalnej Menedżer "SmackDown!" i scenariuszowej partnerki Edge’a. Na gali Armageddon Undertaker zmierzył się z Edge’em i Batistą w Triple Threat matchu o pas mistrzowski; starcie wygrał Edge.
Na No Way Out Undertaker wygrał Elimination Chamber match o miano pretendenta do World Heavyweight Championship. Pokonał Edge’a na WrestleManii XXIV drogą poddania, zdobywając mistrzostwo po raz drugi Na Backlash miesiąc później pokonał Edge’a w walce rewanżowej, ponownie zmuszając go do poddania pojedynku za pomocą dźwigni "Hell's Gate". Niedługo później Generalna Menedżer "SmackDown" uznała "Hell's Gate" za ruch niedozwolony i w ramach kary pozbawiła Undertakera pasa mistrzowskiego. Na gali Judgment Day w maju 2008 Undertaker pokonał Edge’a w walce o zawieszony tytuł poprzez wyliczenie pozaringowe. Guerrero zadecydowała jednak, że pas nadal pozostanie zawieszony, jako że pojedynek nie zakończył się przypięciem lub poddaniem. Edge i Undertaker zawalczyli więc jeszcze raz, na gali One Night Stand, w Tables, Ladders, and Chairs matchu. Undertaker przegrał przez interwencję La Familii i został zmuszony do opuszczenia WWE.
W ramach zemsty za zdradę Edge’a, Vickie Guerrero przywróciła Undertakera do "SmackDown!" i umieściła go w Hell in a Cell matchu z byłym chłopakiem. Na SummerSlam Undertaker pokonał rywala, a po zakończeniu pojedynku – ku uciesze Guerrero – wykonał "Chokeslam" ze szczytu drabiny na Edge'u, przebijając nim matę ringu. Undertaker nie przyjął przeprosin Guerrero i na gali Unforgiven próbował zamknąć ją w trumnie z pomocą Big Showa; ostatecznie Big Show zdradził Undertakera, atakując go. Na październikowej gali No Mercy Undertaker został znokautowany przez Big Showa, lecz na Cyber Sunday pokonał rywala w Last Man Standing matchu. Po gali wdał się w krótką rywalizację z Jeffem Hardym. Feud zakończył się w odcinku "SmackDown!" 14 listopada 2008, wygranym przez Hardy’ego Extreme Rules matchu; w walkę interweniował Big Show. Punktem kulminacyjnym rywalizacji pomiędzy Undertakerem a Big Showem był wygrany przez pierwszego Casket match na gali Survivor Series. Na No Way Out w lutym 2009 Undertaker wziął udział w Elimination Chamber matchu o WWE Championship, lecz nie udało mu się zdobyć tytułu.
Po gali rozpoczął feud z Shawnem Michaelsem; rywalizacja skupiała się wokół prowadzonej przez Undertakera serii zwycięstw na WrestleManiach, jak i tego, że jeszcze nigdy nie pokonał Michaelsa w walce jeden na jeden. Punktem kulminacyjnym rywalizacji był wygrany przez Undertakera pojedynek na WrestleManii XXV. Starcie zostało bardzo wysoko ocenione przez fanów oraz krytyków i jest uważane za jedną z najlepszych walk w historii WrestleManii. 24 kwietnia na "SmackDown!" Undertaker został brutalnie pobity i znokautowany przez Big Showa.
Po 4 miesiącach przerwy od akcji w ringu, Undertaker powrócił na SummerSlam i zaatakował posiadacza World Heavyweight Championship – CM Punka. Na Breaking Point Undertaker pokonał Punka w Submission matchu, używając dźwigni "Hell's Gate" do wygrania walki i mistrzostwa. Pojedynek został zrestartowany przez Generalnego Menedżera "SmackDown" Teddy’ego Longa, który stwierdził, że "Hell's Gate" nadal jest ruchem zabronionym. Punk założył wtedy dźwignię "Anaconda Vise", a sędzia Scott Armstrong zarządził zakończenie pojedynku, mimo że Undertaker nie poddał się. Sytuacja ta była odtworzeniem niesławnego „Montreal Screwjobu” z 1997 roku, który miał miejsce w tej samej arenie, co Breaking Point. W ramach zemsty, Undertaker porwał Generalnego Menedżera i zamknął go w trumnie; po uwolnieniu Teddy Long zdjął zakaz używania dźwigni "Hell's Gate". CM Punk i Undertaker zmierzyli się ze sobą w Hell in a Cell matchu na gali Hell in a Cell; Undertaker wygrał starcie, odbierając rywalowi tytuł mistrzowski. Obronił mistrzostwo w walce rewanżowej przeciwko Punkowi na "SmackDown!", w Fatal 4-Way matchu na Bragging Rights, w Triple Threat matchu na Survivor Series, w Chairs matchu przeciwko Batiście na gali , a także w pojedynku z Reyem Mysterio na Royal Rumble w styczniu 2010. Wznowił też rywalizację z Shawnem Michaelsem, próbującym namówić go do walki rewanżowej na kolejnej WrestleManii.
Na gali Elimination Chamber w lutym 2010 został trzykrotnie poparzony ogniem używanym podczas wejścia na ring. Pomimo oparzeń I i II stopnia na klatce piersiowej i szyi, Undertaker wziął udział w walce i utracił World Heavyweight Championship na rzecz Chrisa Jericho po tym, jak w walkę zainterweniował Shawn Michaels. Chris Jericho wielokrotnie wspominał, że pirotechnik odpowiedzialny za wypadek został natychmiast zwolniony z WWE na żądanie Calawaya.
The Undertaker przyjął wyzwanie Shawna Michaelsa na walkę na WrestleManii XXVI. Stawką walki miała być kariera Michaelsa oraz seria zwycięstw Undertakera. Starcie na WrestleManii wygrał Undertaker, przez co Shawn Michaels został zmuszony do odejści na emeryturę. 28 maja Undertaker pokonał Reya Mysterio w pojedynku o miejsce w Fatal 4-Way matchu o World Heavyweight Championship. Podczas walki Undertaker doznał wstrząśnienia mózgu, złamania kości czołowej i nosa. Aby wyjaśnić nieobecność Undertakera w programach telewizyjnych, Kane wyjawił, że po walce odnalazł brata w stanie wegetatywnym. Mysterio zastąpił Undertakera w Fatal 4-Way matchu i wygrał tytuł mistrzowski. Kane próbował dowiedzieć się, kto zaatakował Undertakera; w trakcie trwania storyline'u pokonał Mysterio, odbierając mu mistrzostwo. Kane i Mysterio rywalizowali ze sobą, obwiniając się nawzajem o atak na Undertakera.
Undertaker powrócił na SummerSlam, by skonfrontować się z Kane’em i Mysterio. Kane okazał się silniejszy od starszego brata, wykonał na nim "Tombstone Piledriver" i przyznał się do ataku sprzed kilku miesięcy. Przez następne tygodnie bracia rywalizowali o World Heavyweight Championship. Undertaker przegrał walkę na Night of Champions. W jednym z odcinków "SmackDown!" powrócił wieloletni menedżer Undertakera – Paul Bearer. Jednakże, na gali Hell in a Cell, Bearer zdradził Undertakera i pomógł Kane'owi wygrać Hell in a Cell match. Rywalizacja zakończyła się na Bragging Rights, gdzie Kane oraz interweniująca w Buried Alive match grupa The Nexus pogrzebali Undertakera żywcem.
Obrona i koniec serii zwycięstw (2011–2014).
W styczniu 2011 WWE zaczęło publikować krótkie filmiki zapowiadające powrót Undertakera; wszystkie kończyły się datą 2–21–11 „wypalaną” na ekranie. 21 lutego na "Raw" Undertaker powrócił, lecz przed wygłoszeniem proma powstrzymał go również powracający po przerwie Triple H. Rywale zmierzyli się ze sobą na WrestleManii XXVII w No Holds Barred matchu; Undertaker pokonał Triple H’a, nie zdołał jednak wyjść z areny o własnych siłach.
30 stycznia 2012, po niemal roku przerwy od akcji w ringu, Undertaker powrócił by po raz kolejny skonfrontować się z Triple H’em. 13 lutego na "Raw" Triple H odrzucił wyzwanie na walkę rewanżową na nadchodzącej WrestleManii XXVIII. W odpowiedzi Undertaker sprowokował rywala, mówiąc, że ten „od zawsze żył w cieniu Shawna Michaelsa”. Triple H zgodził się na walkę, pod warunkiem, że będzie to Hell in a Cell match. Wkrótce ogłoszono, że Shawn Michaels zostanie sędzią specjalnym pojedynku. Na gali Undertaker ponownie pokonał Triple H’a, dopisując kolejną, dwudziestą już wygraną do serii zwycięstw. Po walce Undertaker i Michaels ramię w ramię zanieśli Triple H’a na rampę, po czym trzej zawodnicy objęli się i razem wyszli na zaplecze. Undertaker pojawił się 23 lipca, na tysięcznym odcinku "Raw", pomagając Kane'owi zmierzyć się z Jinderem Mahalem, Curtem Hawkinsem, Tylerem Reksem, Hunico, Camacho i Drew McIntyre’em.
The Undertaker rozpoczął swoim wejściem "Old School Raw", 4 marca 2013. CM Punk, Randy Orton, Big Show i Sheamus zawalczyli w Fatal 4-Way matchu, mającym wyłonić przeciwnika Undertakera na WrestleManii 29; starcie wygrał CM Punk. Po śmierci Paula Bearera CM Punk zaczął obrażać zmarłego menedżera, dopuszczając się nawet kradzieży urny Bearera i ataku na Kanie. Ostatecznie Undertaker pokonał Punka na WrestleManii. Następnej nocy na "Raw" chciał oddać szacunek Bearerowi, jednak przerwała mu grupa The Shield. Ugrupowanie próbowało zaatakować Undertakera, ten jednak zdołał się obronić z pomocą Team Hell No (Kane’a i Daniela Bryana). 22 kwietnia na "Raw" Undertaker, Kane i Daniel Bryan przegrali 6-Man Tag Team match przeciwko The Shield. W następnym odcinku "SmackDown" Undertaker pokonał Deana Ambrose’a, lecz po walce stał się ofiarą kolejnego ataku; The Shield wykonało na nim "Powerbomb", łamiąc stół komentatorski.
24 lutego 2014 Undertaker powrócił, by przyjąć wyzwanie na walkę z Brockiem Lesnarem na WrestleManii XXX. Po dwudziestu pięciu minutach walki i wykonaniu trzech "F-5", Lesnar wygrał pojedynek poprzez przypięcie, kończąc serię zwycięstw Undertakera. Po walce Undertaker musiał zostać przewieziony do szpitala z powodu poważnego wstrząśnienia mózgu, którego doznał na samym początku pojedynku.
Ostatnie rywalizacje (2015–2017).
Podczas gali Fastlane w lutym 2015 Bray Wyatt wyzwał Undertakera na pojedynek na WrestleManii 31. 9 marca Undertaker przyjął wyzwanie Na WrestleManii, 29 marca 2015, Undertaker pokonał Wyatta używając dwóch "Tombstone Piledriverów".
Powrócił na gali Battleground, 19 lipca, atakując Brocka Lesnara podczas jego walki z Sethem Rollinsem o WWE World Heavyweight Championship. Następnej nocy na "Raw" Undertaker wyjaśnił, że nie chodzi mu o zemstę za przerwanie serii, lecz o karę za ciągłe drwiny ze strony menedżera Lesnara – Paula Heymana. Tej samej nocy Undertaker i Lesnar wdali się w bójkę na ringu i, choć reszcie rosteru WWE udało się ich rozdzielić, później rywale kontynuowali bójkę również na zapleczu; ostatecznie interweniowała policja. Na gali SummerSlam Undertaker kontrowersyjnie pokonał Brocka Lesnara; Undertaker poddał się złapany w "Kimurę" przez Lesnara, gong kończący walkę zabił, jednak jako że sędzia nie widział, jak Undertaker się poddaje, starcie wciąż trwało. Po użyciu low blowu Undertaker złapał Lesnara w "Hell's Gate". Wkrótce Lesnar stracił przytomność, dzięki czemu Undertaker odnotował zwycięstwo. Na gali Hell in a Cell Undertaker został pokonany w kończącym rywalizację Hell in a Cell matchu po przyjęciu low blowu i trzeciego "F-5" od Lesnara.
Po walce Undertaker otrzymał owację na stojąco od fanów, lecz chwilę później został zaatakowany przez The Wyatt Family i wyniesiony z ringu. Wyatt Family podobnie uczyniło z Kanem w kolejnym odcinku "Raw". Bracia powrócili na "Raw", 9 listopada, atakując The Wyatt Family. Na celebrującej 25-lecie kariery Undertakera gali Survivor Series The Brothers of Destruction pokonali Braya Wyatta i Luke’a Harpera w starciu drużynowym.
22 lutego na "Raw", po siedmiu latach nieobecności w WWE powrócił Shane McMahon. Jego ojciec – Vince McMahon – umieścił go w Hell in a Cell matchu na WrestleManii 32 przeciwko Undertakerowi, pod nietypowym warunkiem. Jeżeli walkę wygrałby Shane, dostałby on pełną kontrolę nad "Raw". Undertaker powrócił na "Raw" tydzień później, by odnieść się do wydarzeń. Stwierdził, że „krew Shane’a nie spocznie na jego dłoniach, lecz na dłoniach Vince’a”. 14 marca na "Raw", Shane i Undertaker wdali się w bójkę, po kolejnej konfrontacji. Tydzień później Vince McMahon zapowiedział, że „jeśli The Undertaker przegra, będzie to jego ostatnia WrestleMania”. Na gali, Undertaker pokonał Shane’a McMahona.
Undertaker powrócił do telewizji w 900. odcinku tygodniówki "SmackDown" podczas segmentu "Cutting Edge". Skonfrontował się z drużyną reprezentującą brand SmackDown i zagroził konsekwencjami w przypadku porażki przeciwko drużynie "Raw" na Survivor Series; ostatecznie SmackDown wygrało walkę na gali.
Po raz kolejny pojawił się dopiero 9 stycznia 2017 podczas tygodniówki "Raw"; ogłosił wówczas swoje uczestnictwo w Royal Rumble matchu. Na gali Royal Rumble dołączył do starcia jako 29. uczestnik. Wyeliminował z walki Goldberga, The Miza, barona Corbina i Samiego Zayna, lecz został wyrzucony z ringu przez Romana Reignsa. 6 marca Undertaker skonfrontował się z Reignsem i jego rywalem – Braunem Strowmanem. Strowman szybko opuścił ring, Reigns natomiast został potraktowany "Chokeslamem". Toczona przez następne tygodnie rywalizacja doprowadziła do zamykającego galę No Holds Barred matchu między Undertakerem a Reignsem na WrestleManii 33, 2 kwietnia 2017. Undertaker przegrał pojedynek po przyjęciu piątego "Speara"; po walce ułożył swoje rękawice, płaszcz i kapelusz na środku ringu, a po chwili spędzonej z żoną udał się na zaplecze z pięścią uniesioną ku górze. Galę zakończyło trzykrotne uderzenie gongu, charakterystyczne dla wszystkich motywów muzycznych Undertakera.
Sporadyczne występy po 2017.
22 stycznia 2018 The Undertaker pojawił się na specjalnym odcinku "Raw", celebrującym 25. rocznicę pierwszej emisji programu. W tygodniach poprzedzających WrestleManię 34 John Cena wyzwał Undertakera na pojedynek. Podczas kwietniowej gali Cena, dotąd biernie przyglądający się WrestleManii z pozycji fana, skonfrontował się z Eliasem; Cena wygrał bijatykę. Gdy gotów był opuścić arenę, zgasło światło, a w ringu pojawiły się płaszcz i kapelusz Undertakera, dokładnie w miejscu gdzie pozostawił je rok wcześniej. Ulegając błaganiom Ceny, Undertaker wyszedł do ringu i pokonał go w zaledwie trzy-minutowym squash matchu. Trzy tygodnie później, na Greatest Royal Rumble, Undertaker pokonał Ruseva w casket matchu.
6 października 2018, na Super Show-Down w Australii, Undertaker zmierzył się z Triple H′em w walce bez dyskwalifikacji. Walkę zapowiadano jako ostatnią, w której towarzyszyć wrestlerom mieli kolejno Kane i Shawn Michaels. Undertaker przegrał pojedynek po interwencji Michaelsa; po walce zawodnicy podali sobie ręce na znak szacunku, lecz po chwili Kane i Undertaker niespodziewanie zaatakowali Triple H′a i Michaelsa. Wydarzenie skutkowało negatywnie odebraną walką między dwoma tag teamami na Crown Jewel, którą Undertaker i Kane przegrali.
8 kwietnia 2019, noc po WrestleManii 35 (pierwsza bez udziału Undertakera od 19 lat), Undertaker zaatakował Eliasa, przerywając jego występ muzyczny. Na Super ShowDown w Arabii Saudyjskiej, Undertaker zawalczył z Goldbergiem. Przed rozpoczęciem pojedynku Goldberg doznał wstrząśnienia mózgu, przez co walka nie przebiegła zgodnie z planem; została bardzo negatywnie przyjęta przez szereg krytyków, sam Undertaker przyznał, że walka była „niemal katastrofą”. 24 czerwca Undertaker zainterweniował w handicap match między Romanem Reignsem a Shane’em McMahonem i Drew McIntyre’em, stając po stronie Reignsa. Na Extreme Rules w lipcu, Undertaker i Reigns pokonali McMahona i McIntyre′a w drużynowej walce bez dyskwalifikacji.
Kolejny występ Undertakera przypadł na gauntlet match podczas Super ShowDown, 27 lutego 2020. Zastąpił kontuzjowanego Reya Mysterio i wygrał walkę, pokonując AJ-a Stylesa. W kolejnych tygodniach Styles prowokował Undertakera, a ten w odpowiedzi zainterweniował w walkę Stylesa na Elimination Chamber. Następnej nocy Styles wyzwał rywala na walkę na WrestleManii 36; w kolejnych tygodniach wznowił prowokacje, zwracając się do Undertakera jego prawdziwym imieniem, a nawet obrażając jego żonę, Michelle McCool. Wobec wypowiedzi Stylesa, Undertaker porzucił gimmick nieumarłego, wracając do wizerunku z lat 2000-2003, znacznie bardziej bliskiego samemu Calawayowi. Rywale zmierzyli się ze sobą w Boneyard matchu. Walka została nagrana przed WrestleManią, poza areną na ustronnym terenie; szczegółowo oskryptowana i bogata w wiele kadrów kamery nie przypominała tradycyjnej walki wrestlerskiej, obierając bardziej kierunek krótkometrażowego filmu akcji. Mimo interwencji Gallowsa i Andersona, Undertaker wyszedł z walki zwycięsko, zakopując Stylesa żywcem.
Po WrestleManii WWE zaczęło publikować 5-odcinkową serię dokumentów "The Last Ride", traktujących o poprzednich trzech latach Undertakera z punktu widzenia samego Calawaya. W ostatnim, opublikowanym 21 czerwca 2020, Calaway stwierdził, że „nie czuje [już] potrzeby powrotu do ringu”; jego oficjalny status aktywności zawodowej pozostaje jednak niepotwierdzony.
Życie osobiste.
Calaway poślubił swoją pierwszą żonę, Jodi Lynn, w 1989 roku. Ich syn, Gunner, urodził się w 1993, a ich małżeństwo zakończyło się w 1999. Swoją drugą żonę, Sarę, poślubił 21 lipca 2000 roku w St. Petersburgu na Florydzie. Mają razem dwie córki: Chasey (ur. 21 listopada 2002) i Gracie (ur. 15 maja 2002). Po rozwodzie, do którego doszło w 2007 roku, Calaway związał się z wrestlerką Michelle McCool, którą poślubił 26 czerwca 2010 w Houston w Teksasie. 1 sierpnia 2012 ogłoszono, że para spodziewa się dziecka, a ich córka, Kaia Faith Calaway, urodziła się 29 sierpnia 2012.
Calaway jest inwestorem nieruchomości. Wraz ze swoim parterem biznesowym, Scottem Everhartem, posiada warty 2.7 miliona dolarów budynek „The Calahart” w Loveland w Kolorado. Calaway i jego była żona, Sara, założyli fundację Zeus Compton Calaway Save The Animals w Texas A&amp;M College of Veterinary Medicine &amp; Biomedical Sciences, by pomóc finansowo w leczeniu chorych psów. Wraz z żoną i Markiem Henrym udziela się też w fundacji Cheyanna’s Champions 4 Children, która pomaga dzieciom cierpiącym na rzadkie lub niezdiagnozowane jeszcze choroby.
Mieszane sztuki walki.
Calaway trenował u Rollesa Gracie, został nagrodzony czarnym pasem w brazylijskim jiu-jitsu.
Jest wielkim fanem boksu i mieszanych sztuk walki. Niósł flagę Stanów Zjednoczonych drużyny Manny’ego Pacquiao podczas walki Pacquiao kontra Velásquez w 2005. Kilka razy był obecny na widowni podczas eventów Ultimate Fighting Championship (UFC). Na UFC 121 skonfrontował się z Brockiem Lesnarem po jego walce z Cainem Velasquezem. Rękawice, których używał w ringu i dźwignia "Hell's Gate" (zmodyfikowana gogoplata) były inspirowane mieszanymi sztukami walki.
Inne media.
W 1994 WWE wydało "Undertaker – He Buries Them Alive" – kompilację pięciu walk Undertakera z 1994 roku. Siedem lat później opublikowano "This Is My Yard", wideo VHS obejmujące karierę Calawaya od debiutu w World Championship Wrestling po rok 2001; jest to jedyna biografia z komentarzem samego Calawaya. W 2005 wydano "Tombstone – The History of the Undertaker", przedstawiające 15 lat Undertakera w WWE, w 2010 zaś – "The Undertaker's Deadliest Matches" będące kompilacją najciekawszych walk zawodnika. Dwa lata później, z okazji dwudziestego zwycięstwa Undertakera na WrestleManiach, WWE wydało "The Streak – 20-0", a w 2014 zaktualizowaną edycję "The Streak R.I.P Edition 21-1".
W latach 1999–2000 "Chaos! Comics" wydało serię komiksów "Undertaker"; komiksy oparte były na postaci The Undertakera i skupiały się na elementach nadnaturalnych.
Postać Undertakera pojawiła się w 49 oficjalnych grach komputerowych WWE, poczynając od wydanego w 1992 "WWF Steel Cage Challenge". 1 sierpnia 2013 2K Games ogłosiło, że edycja kolekcjonerska "WWE 2K14" – "Phenom Edition" – będzie zawierać bonusy związane tematycznie z wizerunkiem wrestlera; podobną edycję specjalną otrzymała gra "WWE SmackDown vs. Raw 2011".
W 2015, z okazji 25. rocznicy debiutu Undertakera w WWE, wydano "Undertaker: 25 Years of Destruction" autorstwa Kevina Sullivana. Książka przedstawiała karierę zawodnika począwszy od debiutu na Survivor Series w 1990 po WrestleManię 31.
Undertaker jest rekordzistą pod względem pojawiania się na plakatach promujących gale pay-per-view WWE – jego postać pojawiła się na 61 plakatach (stan z 2015).

</doc>
<doc id="740550" url="https://pl.wikipedia.org/wiki?curid=740550" title="Zespół Pieśni i Tańca „Wałbrzych”">
Zespół Pieśni i Tańca „Wałbrzych”

Zespół Pieśni i Tańca „Wałbrzych” – rozpoczął działalność w 1952 roku, gdy powstał stu dwudziestoosobowy chór przy Technikum Górniczym im. Wincentego Pstrowskiego w Wałbrzychu, prowadzony przez młodego dyrygenta Józefa Szurko. W 1953 roku wałbrzyski chór zdobywa pierwsze miejsce w I Centralnych Eliminacjach Zespołów Artystycznych Szkół Górniczych, w Domu Hutnika w Chorzowie, a w 1954 roku wygrywa w Okręgowych Eliminacjach Szkolnych Zespołów Artystycznych we Wrocławiu. W 1955 roku chór bierze udział w Centralnym Pokazie Zespołów Artystycznych Szkół Górniczych w Katowicach. W tym samym czasie działa w Technikum Budowy Maszyn Górniczych grupa baletowa, którą w ramach zajęć pozalekcyjnych prowadzi Klara Karina Otto – zespół zdobywa wyróżnienie w eliminacjach.
Na tle dynamicznie rozwijającego się ruchu amatorskiego w Wałbrzychu, w Centralnym Zarządzie Szkolenia Zawodowego Ministerstwa Górnictwa w 1955 roku podjęto decyzję o utworzeniu międzyszkolnego zespołu pieśni i tańca na wzór istniejącego na Górnym Śląsku Zespołu Pieśni i Tańca Technikum Górniczego w Chorzowie. Po załatwieniu spraw finansowych związanych z pracą zespołu oraz zaangażowaniu wykwalifikowanej kadry artystycznej z dniem 1 września 1955 roku rozpoczął działalność „Dolnośląski Zespół Pieśni i Tańca Szkół Górniczych” w Wałbrzychu. Dwustuosobowy zespół powstał z połączenia studwudziestoosobowego chóru, zespołu instrumentalnego oraz zespołu tanecznego. Opiekę nad nim od początku sprawował Zarząd Szkolenia Zawodowego Ministerstwa Górnictwa i Energetyki w Katowicach, poprzez starszego wizytatora Włodzimierza Graba. W pracę artystyczną zespołu niemały wkład włożyli przede wszystkim jego założyciele:
Opiekę nad całością pełnił Józef Wiśniewski – ówczesny dyrektor Technikum Górniczego. W poczet członków oprócz młodzieży górniczej weszły uczennice Szkoły Gastronomicznej, Szkoły Muzycznej, Liceum Pedagogicznego oraz innych szkół wałbrzyskich.

</doc>
<doc id="740555" url="https://pl.wikipedia.org/wiki?curid=740555" title="Szpital Salpêtrière">
Szpital Salpêtrière

Szpital Salpêtrière – szpital w Paryżu. Pierwotnie był fabryką prochu (stąd nazwa – od , czyli „sól skalna” – saletra, jeden ze składników prochu strzelniczego). W 1656 roku na mocy kwietniowego edyktu wydanego przez Ludwika XIV został przekształcony w przytułek dla ubogich. Służył także jako więzienie dla przestępców, prostytutek, niepełnosprawnych psychicznie, chorych psychicznie, epileptyków, libertynów. Był znany ze swej wielkiej populacji szczurów. W latach 1848–1893 w szpitalu praktykował Jean-Martin Charcot.

</doc>
<doc id="740556" url="https://pl.wikipedia.org/wiki?curid=740556" title="Chadyżensk">
Chadyżensk

Chadyżensk, "Chadyżeńsk" (ros. "Хадыженск") - miasto w Rosji, w Kraju Krasnodarskim, w rejonie apszerońskim.
Miasto położone nad rzeką Pszysz, 113 km od Krasnodaru i 14 km od centrum administracyjnego rejonu, Apszerońska. Kurort balneologiczny z wodami jodobromowymi.

</doc>
<doc id="740559" url="https://pl.wikipedia.org/wiki?curid=740559" title="Unac">
Unac

 

</doc>
<doc id="740561" url="https://pl.wikipedia.org/wiki?curid=740561" title="Quincy (Illinois)">
Quincy (Illinois)

Quincy, zwane "Miastem Perłą" – miasto w Stanach Zjednoczonych, w stanie Illinois, w hrabstwie Adams. Według spisu z 2020 roku miasto zamieszkuje 39,5 tys. osób. Jest stolicą hrabstwa Adams. Leży wzdłuż rzeki Missisipi, około 100 mil na północ od Saint Louis. Quincy leżało pomiędzy Keokuk w stanie Iowa a Hannibal w stanie Missouri stając się centrum handlowych tych trzech stanów. Mieszkańcy Quincy lubili swoje pobliskie sąsiedzkie miasto Hannibal, łączyła je silna więź do XIX wieku, która została ujęta w książkach Marka Twaina i fikcyjnej postaci Toma Sawyera i Huckleberry'ego Finna. Obecnie jest nowoczesnym miastem. W mieście rozwinął się przemysł maszynowy, spożywczy oraz elektrotechniczny.
Historia.
Quincy mieści się na brzegu rzeki Missisipi. Miejsce to było domem plemion Indian: Lisów, Sauk i Kickapoo. Fundatorem miasta był John Wood, który przybył z zachodu, Moravii w 1818 roku i osiedlił się na Militarnym Trakcie Illinois. Wood kupił 160 akrów ziemi od weteranów za 60 dolarów i w następnym roku powstała pierwsza osada nazwana "Bluffs", w 1825 roku znana już jako Quincy. Wood został wybrany zastępcą gubernatora stanu Illinois w 1856, a w 1860 po śmierci Williama Bissella był gubernatorem do 1861 roku.
W 1825 Quincy stało się ośrodkiem administracyjnym hrabstwa Adams, nazwanego tak na cześć nowego prezydenta USA Johna Quincy Adamsa.
5 000 członków Kościoła Jezusa Chrystusa Świętych w Dniach Ostatnich, zwanych Mormonami wyruszyło ze swoich domów w stanie Missouri i przybyło do Quincy podczas zimy 1838-1839. Pomimo znacznego wzrostu ludności, mieszkańcy Quincy zaopatrzyli Mormonów w jedzenie i schronienie zanim Joseph Smith doprowadził ich 40 mil w górę rzeki do Nauvoo.
Miasto początkowo składało się z osadników z Nowej Anglii, a w latach 40. XIX wieku przybyła fala niemieckich imigrantów. Nowi mieszkańcy przynieśli wiele umiejętności potrzebnych do rozwoju wspólnoty.
Niewolnictwo był poważnym problemem od początków powstania miasta. Miasto oddzielone tylko rzeką Missisipi od niewolniczego stanu Missouri stało się siedliskiem politycznych kontrowersji. Dr. Eells House, przemyślał stację numer jeden kolei podziemnej z Quincy do Chicago.
Ojciec Augustine Tolton był pierwszym czarnym katolickim księdzem, wyświęconym 24 kwietnia 1886 roku. Celebrował swoją pierwszą mszę w Quincy 18 lipca 1886 roku.
Quincy rosło szybko w latach 50. XIX wieku. Wtedy to przybył parowiec i rozpoczął się transport morski. Quincy było miejsce szóstej senatorskiej debaty między senatorem Stephanem A. Douglasem, a jego przeciwnikiem Abrahamem Lincolnem. Quincy było największym miastem, gdzie Lincoln i Douglas się pojawili.
Wojna secesyjna przyniosła miastu wiele korzyści. W 1870 roku Quincy prześcignęło Peorię i stało się drugim pod względem wielkości miastem w stanie Illinois. Masywny most kolejowy przez rzekę Missisipi został ukończony i Quincy uzyskało połączenie kolejowe z Omahą, Kansas City i innymi na zachodzie.
Dwukrotnie nominowany do nagrody All-American City, Quincy posiada ogromną kolekcję imponujących budowli architektonicznych, włączając kilka kościołów w stylu gotyckim. Willa Kathrine, marokański zamek usytuowany nad urwiskiem rzecznym jest unikalnym egzemplarzem kultury śródziemnomorskiej w Midwest. W mieście znajduje się Quincy University, Catholic Franciscan College ufundowany w 1860 roku, John Wood Community College, który jest dobrym technicznym college'm i Blessing-Riemann College of Nursing. Można tutaj odwiedzić kilka muzeów, rozległy system parków, kilka przedsiębiorstw produkcyjnych, przedsiębiorstw teleinformatycznych i rozbudowany system opieki medycznej. W Quincy ma siedzibę kilka organizacji artycstycznych, m.in. Quincy Symphony Orchestra, Quincy Community Theater i Muddy River Opera Company.
Podczas powodzi w 1993 roku, nadrzeczny biznes i przemysł poniósł ogromne starty, kiedy rzeka osiągnęła poziom 9,8 metra ponad poziom zalewowy. W tym czasie mosty Bayview i Memorial były jedynymi niezalanymi wiaduktami na rzece Missisipi otwarte między Alton, a Burlington. 16 lipca mosty zostały zamknięte na 40 dni, kiedy zanurzyły się w wodach rzeki.
W Quincy urodziło się wielu znanych ludzi, m.in. Mary Astor, Rick Reuschel, Michael Swango.
Geografia.
Quincy leży nad rzeką Missisipi i zatoką Quincy, większy zbiornik wodny, do którego wpływają rzeczki Cedar i Homan.
Miasto zajmuje powierzchnię 38 km2, z czego 37,9 km2 stanowi ląd, a 0,1 km2 (0,2%) stanowi woda.
Obszar mikropolitalny.
Quincy jest skupione w mikropolis, definiowanej jako obszar otaczający miasto w określonym obrębie o populacji mieszczącej się między 10 000 a 49 999 ludności. Obszar mikropolialny rozciąga się do Lewis County i prawdopodobnie hrabstwa Marion włączając miasto Hannibal.
Miasto wraz z przedmieściami ma około 46 966 ludności. Obecne pomiary pokazały, że do 10 mil od miasta populacja przekracza 55 000 ludności. Pomiary do 25 mil ukazały, że populacja wynosi 112 000 ludzi na tym obszarze. Sansone Group przeprowadzała badania, kiedy budowała Prairie Crossings Shopping Complex po wschodniej stronie Quincy.
Pobliskie społeczności.
Miasto ma pięć przedmieść do 16 km, wszystkie niezorganizowane lub technicznie włączone do Quincy.
Demografia.
Według spisu z 2000 roku miasto zamieszkuje 40 366 osób skupionych w 16 546 gospodarstwach domowych, tworzących 10 109 rodzin. Gęstość zaludnienia wynosi 1 066 osoby/km2. W mieście znajdują się 18 043 budynki mieszkalne, a ich gęstość występowania wynosi 476,5 mieszkania/km2. Miasto zamieszkuje 93,02% ludności białej, 4,65% Afroamerykanów, 0,19% rdzennych Amerykanów, 0,54% Azjatów, 0,01% Mieszkańców Pacyfiku, 0,36% ludności innej rasy i 1,22% ludności wywodzącej się z dwóch lub więcej ras. Hiszpanie lub Latynosi stanowią 0,94% populacji.
W mieście są 16 546 gospodarstwa domowe, w których 28,6% stanowią dzieci poniżej 18 roku życia żyjących z rodzicami, 46,3% stanowią małżeństwa, 11,6% stanowią kobiety nie posiadające męża oraz 38,9% stanowią osoby samotne. 33,7% wszystkich gospodarstw domowych składa się z jednej osoby oraz 15,3% żyjących samotnie ma powyżej 65 roku życia. Średnia wielkość gospodarstwa domowego wynosi 2,3 osoby, natomiast rodziny 2,94 osoby. 
Przedział wiekowy kształtuje się następująco: 23,4% stanowią osoby poniżej 18 roku życia, 10% stanowią osoby pomiędzy 18 a 24 rokiem życia, 25,8% stanowią osoby pomiędzy 25 a 44 rokiem życia, 20,9% stanowią osoby pomiędzy 45 a 64 rokiem życia oraz 19,9% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 88,3 mężczyzn. Na każde 100 kobiet powyżej 18 roku życia przypada 85,3 mężczyzn.
Średni dochód dla gospodarstwa domowego wynosi 30 956 dolarów, a dla rodziny wynosi 40 718 dolarów. Dochody mężczyzn wynoszą średnio 30 734 dolarów, a kobiet 20 748 dolarów. Średni dochód na osobę w mieście wynosi 17 479 dolarów. Około 9,2% rodzin i 2,2% populacji miasta żyje poniżej minimum socjalnego, z czego 15,2% jest poniżej 18 roku życia i 8,3% powyżej 65 roku życia.

</doc>
<doc id="740562" url="https://pl.wikipedia.org/wiki?curid=740562" title="Droga wojewódzka nr 783">
Droga wojewódzka nr 783

Droga wojewódzka nr 783 (DW783) – droga wojewódzka w województwach: małopolskim i świętokrzyskim o długości 68 km łącząca DK94 w Olkuszu z DW768 w Skalbmierzu. Droga przebiega przez 3 powiaty: olkuski, miechowski i kazimierski.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 783 była objęta ograniczeniami dopuszczalnego nacisku pojedynczej osi:

</doc>
<doc id="740564" url="https://pl.wikipedia.org/wiki?curid=740564" title="Ruthless Records">
Ruthless Records

Ruthless Records – niezależna wytwórnia muzyczna założona przez Eazy'ego E i Jerry'ego Hellera w 1987 r. Eazy-E, zanim rozpoczął karierę muzyczną, zajmował się handlem narkotykami i prawdopodobnie z tego procederu pochodziły pieniądze na rozkręcenie nowego interesu. Wytwórnia odpowiedzialna jest między innymi za sukces N.W.A oraz za sukces gangsta rapu.
Po śmierci Eazy'ego E właścicielką Ruthless Records została jego żona Tomica Woods-Wright. Wytwórnia nie osiągnęła już takich sukcesów jak za życia Eazy'ego E.

</doc>
<doc id="740566" url="https://pl.wikipedia.org/wiki?curid=740566" title="Mikkey Dee">
Mikkey Dee

Mikkey Dee właściwie Micael Kiriakos Delaoglou (ur. 31 października 1963 w Göteborgu) – szwedzki perkusista greckiego pochodzenia. W latach 1992–2015 występował w zespole Motörhead.
Karierę muzyczną zaczynał od występów z lokalnymi zespołami Nadir i Geisha, po przeprowadzce do Kopenhagi wstąpił do grupy Kinga Diamonda, u boku którego zagrał na albumach "Fatal Portrait", "Abigail" i "Them" oraz jako muzyk sesyjny na albumach "Conspiracy" i "In Concert 1987: Abigail (live)". Jego grę można usłyszeć również na singlu The Dark Sides z roku 1988. Odchodzi, by wystąpić następnie na solowym albumie amerykańskiego wokalisty Dona Dokkena, założyciela i frontmana grupy Dokken. Wydany w roku 1990 album nosi tytuł Up From The Ashes.
Gościnnie nagrał partie perkusji na album "Rabbit Don't Come Easy" niemieckiej grupy Helloween.
W 2016 roku Dee został zaanonsowany jako nowy członek formacji Thin Lizzy. Ostatecznie zastąpił go znany z występów w Judas Priest - Scott Travis. Natomiast Dee dołączył do zespołu Scorpions, w którym zastąpił borykającego się z problemami zdrowotnymi Jamesa Kottaka. We wrześniu, także 2016 roku muzyk został oficjalnym członkiem Scorpions.

</doc>
<doc id="740571" url="https://pl.wikipedia.org/wiki?curid=740571" title="Larry Coryell">
Larry Coryell

Larry Coryell (ur. 2 kwietnia 1943 w Galveston, zm. 19 lutego 2017 w Nowym Jorku) – amerykański gitarzysta jazzowy, jeden z pionierów jazz-rocka.
Życiorys.
Początkowo studiował dziennikarstwo, by w 1965 r. poświęcić się całkowicie muzyce. Pierwszych nagrań dokonał w 1966 r. z zespołem Chico Hamiltona. W latach 1967–1968 grał z zespołem wibrafonisty Gary’ego Burtona. Wzorował się na Jimim Hendriksie, postaci dla niego wyjątkowej, był pod jego wielkim wpływem. W 1969 r. był członkiem koncertującej grupy Jacka Bruce’a Jack Bruce &amp; Friends.
Później tworzył własne zespoły jazzrockowe, takie jak Foreplay czy Eleventh House. W 1975 r. porzucił gitarę elektryczną i zaczął grać na gitarze akustycznej, nagrywając często w duetach i triach z innymi gitarzystami, takimi jak Philip Catherine, John Scofield, Joe Beck, Steve Khan czy John McLaughlin. W połowie lat 80. występował z Johnem McLaughlinem i Paco de Lucíą, zanim zastąpił go Al Di Meola. Koncertował i nagrywał płyty z Michałem Urbaniakiem: Michal Urbaniak – "Fusion III" (1975), Larry Coryell &amp; Michal Urbaniak – "A Quiet Day in Spring" (1983), Urbaniak-Coryell Band – "Facts of Life" (1983), "The Larry Coryell/Michael Urbaniak Duo" (1986).

</doc>
<doc id="740573" url="https://pl.wikipedia.org/wiki?curid=740573" title="Aiguille Verte">
Aiguille Verte

Aiguille Verte – szczyt w Masywie Mont Blanc, w grupie Triolet-Verte. Leży we wschodniej Francji (departament Górna Sabaudia), niedaleko Chamonix-Mont-Blanc. Szczyt można zdobyć ze schronisk Refuge d'Argentière (2771 m) i Refuge du Couvercle (2687 m).

</doc>
<doc id="740575" url="https://pl.wikipedia.org/wiki?curid=740575" title="Over (krykiet)">
Over (krykiet)

Over – część meczu krykietowego składająca się z sześciu kolejnych rzutów wykonywanych przez tego samego "bowlera". Muszą to być jednak rzuty "legalne" (zgodne z przepisami), co oznacza, że jeśli piłka zostanie rzucona w sposób nieprzepisowy ("no ball" lub "wide"), rzut ten nie jest liczony do szóstki składającej się na "over".
W meczach jednodniowych liczba "overów" jest odgórnie ustalona, zazwyczaj na poziomie 40 lub 50. W meczach rozgrywanych zgodnie z tradycyjną formułą wyznaczana jest z kolei minimalna liczba "overów" na dzień, co zapobiega nadmiernemu spowolnieniu gry.
"Bowlerowi" nie wolno rzucać w dwóch kolejnych "overach". W każdym następnym "overze" piłka jest rzucana z przeciwnego końca "pitchu" niż w "overze" poprzednim, co zapewnia, że obaj "batsmani" będą odbijać. 
Istnieje też termin "over dziewiczy" (ang. "maiden over") odnoszący się do "overa", w którym nie został zdobyty ani jeden "run".

</doc>
<doc id="740576" url="https://pl.wikipedia.org/wiki?curid=740576" title="Dariusz Nowacki">
Dariusz Nowacki

Dariusz Nowacki (ur. 23 czerwca 1965 w Bydgoszczy) – polski krytyk literacki i badacz literatury, pracownik Instytutu Nauk o Literaturze Polskiej Uniwersytetu Śląskiego w Katowicach, doktor habilitowany nauk humanistycznych, profesor nadzwyczajny Uniwersytetu Śląskiego.
Życiorys.
Jego rodzice to Stanisław Nowacki i Wanda z domu Krupecka. W 1980–1985 uczył się w Technikum Przemysłu Drzewnego w Bydgoszczy. Następnie odbył studia polonistyczne na Uniwersytecie Śląskim w Katowicach, tytuł magistra uzyskał w 1990. Pracował jako nauczyciel języka polskiego w Szkole Podstawowej nr 6 w Sosnowcu do 1993 roku. 18 maja 1999 uzyskał stopień doktora na podstawie pracy ""Ja" nieuniknione. O podmiocie pisarstwa Jerzego Andrzejewskiego", której promotorem był prof. Krzysztof Kłosiński. 12 czerwca 2012 uzyskał stopień doktora habilitowanego nauk humanistycznych na podstawie rozprawy "Kto im dał skrzydła. Notatki o prozie, dramacie i krytyce (2001–2010)". Pracuje jako profesor nadzwyczajny w Instytucie Nauk o Literaturze Polskiej im. Ireneusza Opackiego na Wydziale Filologicznym Uniwersytetu Śląskiego w Katowicach, jest członkiem Komisji Historii Sztuki Polskiej Akademii Umiejętności. Redaktor kwartalnika kulturalnego „Opcje”, były redaktor kwartalnika literackiego „FA-art”, współpracownik pism literackich, a także gazet codziennych i wydawnictw. Zajmuje się głównie współczesną prozą polską.
Nagrody.
W 2000 roku otrzymał Nagrodę im. Ludwika Frydego, była ona przyznana przez Sekcję Polską Międzynarodowego Stowarzyszenia Krytyki Literackiej; w tymże roku przyznano mu także Nagrodę w Konkursie Literackim Polskiego Towarzystwa Wydawców Książek.
Twórczość.
Opublikował zbiór szkiców krytycznych "Zawód: czytelnik" (Kraków 1999), za który otrzymał Nagrodę Polskiego Towarzystwa Wydawców Książek, rozprawę "Ja nieuniknione. O podmiocie pisarstwa Jerzego Andrzejewskiego" (Katowice 2000) oraz książkę krytycznoliteracką „Wielkie Wczoraj” (Kraków 2004). Współautor (wraz z Ivaną Vidović Bolt) zbioru "Orkiestru iza leda. Antologija poljske kratke price" (Zagrzeb 2001) oraz antologii (wespół z Krzysztofem Uniłowskim) "Była sobie krytyka. Wybór tekstów z lat dziewięćdziesiątych i pierwszych" (Katowice 2003). Wydał ponadto: "Kto im dał skrzydła. Uwagi o prozie, dramacie i krytyce (2001-2010)" (Katowice 2011), "Ukosem. Szkice o prozie" (Katowice 2013).

</doc>
<doc id="740584" url="https://pl.wikipedia.org/wiki?curid=740584" title="Weisshorn (szczyt)">
Weisshorn (szczyt)

Weisshorn – szczyt w Alpach Pennińskich w masywie Weisshorn. Jego wysokość wynosi 4505 metrów n.p.m. Leży w Szwajcarii, w kantonie Valais. Położony jest między dolinami Mattertal na wschodzie i Val de Zinal na zachodzie, na północ od Matterhornu. U jego podnóża leżą miejscowości Randa i Täsch. Zbocza Weisshornu przykrywają lodowce: Turtmanngletscher i Brunegggletscher na północy oraz Glacier de Moming na zachodzie. Po szczycie Dom Weisshorn jest drugim co do wysokości szczytem, który nie leży w głównej grani Alp Pennińskich. Szczyt można zdobyć ze schronisk: Weisshornhütte (2932 m), Cabane de Tracuit (3256 m), Schalijoch Biwak (3765 m) oraz Cabane d'Arpitetta (2786 m). Deniwelacja grani wschodniej góry wynosi 1500 metrów.
Pierwszego wejścia dokonali John Tyndall, Ulrich Wenger i J.J. Bennen w 1861 r.

</doc>
<doc id="740589" url="https://pl.wikipedia.org/wiki?curid=740589" title="Flash Drive">
Flash Drive



</doc>
<doc id="740595" url="https://pl.wikipedia.org/wiki?curid=740595" title="Witold Mazurczak">
Witold Mazurczak

Witold Franciszek Mazurczak (ur. 22 kwietnia 1951) – polski politolog, historyk, doktor habilitowany nauk humanistycznych i profesor nadzwyczajny Uniwersytetu im. Adama Mickiewicza w Poznaniu. Specjalista w zakresie historii politycznej oraz najnowszej historii powszechnej. Pełnomocnik Rektora ds. Uniwersytetu Otwartego.
Życiorys.
Absolwent Wydziału Filozoficzno-Historycznego UAM (1974).
W 1983 uzyskał Stopień naukowy doktora na podstawie rozprawy pt. "Federacja Indii Zachodnich na tle brytyjskiej polityki dekolonialnej w latach 1945-1967" (promotor: prof. Janusz Pajewski). Stopień doktora habilitowanego otrzymał na podstawie dorobku naukowego oraz rozprawy pt. "Kolonializm i wojna. Brytyjskie imperium kolonialne w czasie II wojny światowej" (Uniwersytet im. Adama Mickiewicza; Wydział Historyczny; Instytut Historii, 1999).
Pracuje w Zakładzie Najnowszej Historii Politycznej na Wydziale Nauk Politycznych i Dziennikarstwa UAM. Od 1 stycznia 2009 jest kierownikiem tegoż zakładu.
Członek rady nadzorczej Cybernetic Technologies Netictech Spółka Akcyjna.

</doc>
<doc id="740599" url="https://pl.wikipedia.org/wiki?curid=740599" title="MBank mobile">
MBank mobile

mBank mobile – pierwszy operator wirtualny telefonii komórkowej w Polsce. Działał od 13 grudnia 2006 do 30 listopada 2014. Dostawcą usług pod marką "mBank mobile" była firma Aspiro S.A. należąca do Grupy BRE Banku S.A.
Informacje ogólne.
mBank mobile jako operator wirtualny (MVNO) korzystał z infrastruktury sieci należącej do Polkomtel S.A., od którego zakupił 99 000 preaktywowanych kart przedpłaty (prepaid) ze specjalną taryfą.
Historia.
mBank mobile rozpoczął działalność 13 grudnia 2006. W chwili startu mBank mobile do końca 2007 roku planował pozyskać 162,5 tys. klientów oraz 450 tys. klientów do końca roku 2009. Jednak do tego czasu wydano ok. 88 tys. kart SIM, z czego ok. 40 tys. było aktywnych. Szacuje się, że na koniec 2012 roku w sieci aktywnych było ok. 15 tys. kart SIM. Pod koniec października 2014 w sieci aktywnych było 13 tys. kart SIM. Zakończenie działalności nastąpiło 30 listopada 2014.
Oferta.
Oferta adresowana była głównie do posiadaczy kont w mBanku. Operator oferował różne usługi integrujące, np. automatyczne doładowania konta telefonu z rachunku bankowego po wystąpieniu określonego, minimalnego stanu środków na koncie telefonu, darmowe minuty za intensywne korzystanie z usług bankowych.
mBank mobile udostępniał wyłącznie usługi bez abonamentu (pre-paid). Telefon można było doładować poprzez usługę mTransfer, karty mBanku i przelewy z innych banków oraz płatności typu PBL ("pay by link"). Istniała także możliwość doładowania konta SMS-em i w sklepach Żabka.
mBank mobile oferował również usługi typu pre-paid dla firm.

</doc>
<doc id="740600" url="https://pl.wikipedia.org/wiki?curid=740600" title="Dom (szczyt)">
Dom (szczyt)

Dom lub Dom de Mischabel (w jęz. niem. "kopuła" lub "katedra") – czterotysięcznik w okolicy Zermatt w Alpach Pennińskich. Jest najwyższym szczytem masywu Mischabel. Leży w Szwajcarii, w kantonie Valais. U jego podnóża znajdują się: od zachodu Randa i Täsch w dolinie Mattertal, a od wschodu Saas-Fee w dolinie Saastal. Szczyt można zdobyć ze schronisk: Mischabeljoch Biwak (3860 m), Mischabelhütte (3329 m), Domhütte (2940 m), Hôtel Fluh (2618 m) oraz Täschhütte (2701 m). Zbocza szczytu przykrywają lodowce Riedgletscher i Feegletscher.
Pierwszego wejścia dokonali J. L. Davies, Johann Zumtaugwald, Johann Kronig i Hieronymous Brantschen w 1858 r.

</doc>
<doc id="740601" url="https://pl.wikipedia.org/wiki?curid=740601" title="Hentaj">
Hentaj



</doc>
<doc id="740603" url="https://pl.wikipedia.org/wiki?curid=740603" title="Centrum eksploatacji i utrzymania sieci">
Centrum eksploatacji i utrzymania sieci

Centrum eksploatacji i utrzymania sieci () – jednostka odpowiedzialna za nadzór nad prawidłowym funkcjonowaniem poszczególnych elementów sieci telekomunikacyjnej. Dodatkowym zadaniem OMC jest rozbudowa istniejącej infrastruktury (m.in. dodawanie nowych elementów, zmiany konfiguracji połączeń między różnymi punktami sieci, zmiany relacji sąsiedztw itp.).
W większych sieciach nadzorem nad siecią zajmuje się zazwyczaj kilka regionalnych działów "OMC" które nadzorują działanie sieci przez 8 godzin dziennie a w pozostałym czasie nadzór nad całą siecią sprawuje NMC (). Zdarza się również, że pracownicy OMC (inżynierowie OMC) pełnią nocne i weekendowe dyżury telefoniczne tj. są zobowiązani na telefoniczne wezwanie stawić się w pracy.
Najważniejszym zadaniem OMC jest monitorowanie pracy sieci i reagowanie na awarie. Podstawowym narzędziem pracy są aplikacje umożliwiające monitorowanie i zarządzanie siecią (tzw. OSS, ). Za ich pomocą inżynierowie OMC mogą:

</doc>
<doc id="740607" url="https://pl.wikipedia.org/wiki?curid=740607" title="Warsaw Summer Jazz Days">
Warsaw Summer Jazz Days

Warsaw Summer Jazz Days – światowej rangi festiwal jazzowy, organizowany od 1992 roku w Warszawie przez Mariusza Adamiaka (założyciel klubu Akwarium). Początkowo powstał jako przeciwwaga do Jazz Jamboree. Jego oficjalne cele to "promocja jazzu współczesnego niezależnie od jego rodowodu czy przynależności państwowej, prezentowanie tego co najnowsze i najbardziej kreatywne we współczesnym jazzie".
Trwa cztery dni:
Na festiwalu wystąpiło wiele światowych gwiazd, m.in. (kolejność alfabetyczna)

</doc>
<doc id="740608" url="https://pl.wikipedia.org/wiki?curid=740608" title="Music (album Madonny)">
Music (album Madonny)

Music – ósmy studyjny album Madonny.
Album jest w większości owocem współpracy Madonny z Mirwaisem Ahmadzaïem, czego zapowiedzią było umieszczenie utworu "Paradise [Not for Me]" na wydanym wcześniej, w kwietniu 2000 roku, autorskim albumie Mirwaisa Ahmadzaïa "Production".
Wydawnictwo sprzedało się na całym świecie w nakładzie przekraczającym 11 mln egzemplarzy. W samych Stanach Zjednoczonych kupiono 3 mln kopii, w Europie 5 mln.
W 2003 album został sklasyfikowany na 452. miejscu listy 500 albumów wszech czasów magazynu Rolling Stone.
Single.
Latem 2001 pomiędzy Madonną a wytwórnią Warner Bros. doszło do konfliktu w sprawie wyboru utworu na kolejny singel. Ostatecznie do sklepów nie trafił już żaden utwór, jedynie do rozgłośni radiowych rozesłano promocyjne wersje "Amazing" (czego żądała wytwórnia), a DJ-om zaoferowano krążki z remiksami "Impressive Instant" (zgodnie z wolą piosenkarki).

</doc>
<doc id="740609" url="https://pl.wikipedia.org/wiki?curid=740609" title="Włodzimierz Maria Jaworski">
Włodzimierz Maria Jaworski



</doc>
<doc id="740611" url="https://pl.wikipedia.org/wiki?curid=740611" title="Droga wojewódzka nr 768">
Droga wojewódzka nr 768

Droga wojewódzka nr 768 (DW768) – droga wojewódzka w województwach: świętokrzyskim i małopolskim o długości 93 km, łącząca DK78 w Piaskach k. Jędrzejowa (od 2020 r., po wybudowaniu południowej obwodnicy Jędrzejowa, jak również w latach 2005–2012, tj. przed wybudowaniem północnej obwodnicy Jędrzejowa, w latach 2013–2020 łączyła centrum Jędrzejowa, przed 2005 r., tj. przed oddaniem wschodniej obwodnicy, łączyła się z DK7 na rynku) z autostradą A4 i DK75 w Brzesku. Droga przebiega przez teren 5 powiatów: jędrzejowski, pińczowski, kazimierski, proszowicki i brzeski.
W 2002 roku pomiędzy miejscowościami Górka i Sokołowice firma Budimex-Dromex zbudowała na Wiśle most o stalowej konstrukcji blachownicowej, z 7 przęsłami, o długości 426 m i szerokości 12,20 m (proj. Tadeusz Wojciechowski).

</doc>
<doc id="740616" url="https://pl.wikipedia.org/wiki?curid=740616" title="Wałowice-Kolonia">
Wałowice-Kolonia

Wałowice-Kolonia – kolonia w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjnie należała do ówczesnego województwa lubelskiego.
Położona nad brzegiem rzeki Wisła, 5km na południe od Józefów nad Wisłą, przy drodze wojewódzkiej DW 824. Wieś jest położona na stromym zboczu około 200 metrów od brzegów Wisły. Wieś stanowi sołectwo gminy Józefów nad Wisłą.

</doc>
<doc id="740627" url="https://pl.wikipedia.org/wiki?curid=740627" title="Symbol nieoznaczony">
Symbol nieoznaczony

Symbol bądź wyrażenie nieoznaczone – wyrażenie algebraiczne, które nie ma sensu liczbowego, będące umownym sposobem zapisu przy obliczaniu granic funkcji. Zalicza się do nich:
Granicy wyrażeń takich postaci nie można obliczyć, mając tylko informację o granicach funkcji, które składają się na całe wyrażenie. Do ich obliczenia można stosować przekształcenia algebraiczne lub regułę de l’Hospitala.
W niektórych kontekstach wartości takich symboli są definiowane: w kombinatoryce przyjmuje się, że formula_2 (zob. potęgowanie), a w teorii miary przyjmuje się formula_3
Przykład.
Ciąg typu formula_4

</doc>
<doc id="740631" url="https://pl.wikipedia.org/wiki?curid=740631" title="Droga wojewódzka nr 786">
Droga wojewódzka nr 786

Droga wojewódzka nr 786 (DW786) - droga wojewódzka w województwach: śląskim i świętokrzyskim o długości 120 km łącząca DK91 w Częstochowie z DW762 w Kielcach. Droga przebiega przez 3 powiaty: częstochowski, włoszczowski i kielecki oraz dwa miasta na prawach powiatu: Częstochowa i Kielce.

</doc>
<doc id="740633" url="https://pl.wikipedia.org/wiki?curid=740633" title="Powiat czortkowski (II Rzeczpospolita)">
Powiat czortkowski (II Rzeczpospolita)

Powiat czortkowski – jeden z 17 powiatów województwa tarnopolskiego II Rzeczypospolitej. Siedzibą powiatu było miasto Czortków. W 1921 r. powiat zajmował 694 km kw.
1 sierpnia 1934 r. dokonano nowego podziału powiatu na gminy wiejskie .
Miasta.
Wg spisu powszechnego z r. 1931, 84 008 mieszkańców powiatu czortkowskiego podało następujące języki za ojczyste:

</doc>
<doc id="740636" url="https://pl.wikipedia.org/wiki?curid=740636" title="Trymetr jambiczny">
Trymetr jambiczny

Trymetr jambiczny (łac. "versus trimeter iambicus") – starożytna, iloczasowa miara wierszowa (metrum), używana w starożytnej Grecji i Rzymie.
Nazwa wiersza pochodzi od jego budowy: wiersz ten mierzy się na "metra". Każde metrum składa się z pary jambów, na jeden wers składają się trzy metra (a więc sześć jambów). Cezura (łac. "caesura"), czyli obowiązkowa pauza międzywyrazowa, wypada po piątej półstopie, czyli po trzeciej tezie, a więc w środku trzeciego jambu. Schemat (A - sylaba długa stanowiąca arsę, b - sylaba krótka, a - sylaba obojętna):
bA bA b // A bA bA ba
Trymetr jambiczny czysty.
Postać tego wiersza zgodna z podanym powyżej wzorem, to znaczy bez rozwiązań, to tzw. trymetr jambiczny czysty, wiersz bardzo kunsztowny, i z tego powodu stosowany rzadko. Z poetów rzymskich użył go Katullus w dwóch utworach (4 i 29).
Przykład:
Trymetr jambiczny zwykły.
Ponieważ trymetr jambiczny czysty, jak napisano powyżej, jest wierszem bardzo trudnym, przeważnie stosowany jest zwykły trymetr jambiczny, który od podanego schematu różni się tym, że w stopach nieparzystych każda teza może być długa. Jego schemat wygląda więc następująco (A - sylaba długa stanowiąca arsę, b - sylaba krótka, a - sylaba obojętna):
aA bA a // A bA aA ba
Przykład:
W zależności od konkretnego zastosowania w trymetrze dopuszcza się mniejszą lub większą liczbę rozwiązań, szczególnie wyróżnia się tu trymetr stosowany w komediach.
Trymetr, w którym dopuszcza się podmianę każdej tezy na długą zwany jest senarem jambicznym.
Cholijamb.
Cholijamb, czyli trymetr jambiczny kulawy, to odmiana zwykłego trymetru jambicznego, w którego ostatniej stopie jamb zastąpiony jest trochejem lub spondejem:
aA bA a // A bA bA Aa 
Nazwa bardzo dobrze oddaje uzyskiwany w ten sposób efekt dźwiękowy: odwrócenie kolejności sylab w ostatniej stopie powoduje "okulawienie" metrum. Trymetr jambiczny w swej normalnej postaci jest wierszem bardzo równym i dość wartkim, w cholijambie natomiast ta wartkość ulega regularnemu zakłóceniu przez powstające na końcu każdego wersu "zacięcie". 
Przykład:

</doc>
<doc id="740637" url="https://pl.wikipedia.org/wiki?curid=740637" title="Dancer in the Dark">
Dancer in the Dark



</doc>
<doc id="740640" url="https://pl.wikipedia.org/wiki?curid=740640" title="Cholijamb">
Cholijamb



</doc>
<doc id="740641" url="https://pl.wikipedia.org/wiki?curid=740641" title="Karlik średni">
Karlik średni

 
Karlik średni, karlik pustynny, ("Pipistrellus kuhlii") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl nadając mu nazwę "Vespertilio kuhlii". Holotyp pochodził z Triestu, we Włoszech. 
Populacje "P. kuhlii" z Wysp Kanaryjskich są wstępnie włączone do "P. hesperidus". Chociaż "P. maderensis" jest obecnie uważany za odrębny gatunek, analizy oparte o dane genetyczne wykazały, że jest on zakorzeniony w "P. kuhlii", co sugeruje, że albo "P. maderensis" najlepiej zaliczyć do "P. kuhlii", albo "P. kuhlii" reprezentuje wiele gatunków. Relacje filogenetyczne wymagają więcej badań. Autorzy "Illustrated Checklist of the Mammals of the World" rozpoznają cztery podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Karlik średni występuje w Eurazji i Afryce zamieszkując w zależności od podgatunku:
Morfologia.
Długość ciała (bez ogona) 40–55 mm, długość ogona 30–45 mm, długość ucha 12–13 mm, długość tylnej stopy 6–8 mm, długość przedramienia 30,3–37,4 mm; masa ciała 5–10 g. Wzór zębowy: I formula_1 C formula_2 P formula_3 M formula_4 = 34. Kariotyp wynosi 2n = 44, FNa = 50 i FN = 54.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="740642" url="https://pl.wikipedia.org/wiki?curid=740642" title="Filtr UV">
Filtr UV

Filtr UV – sterylizator akwarystyczny wykorzystujący promieniowanie UV - ultrafioletowe, filtr zewnętrzny, zamknięty.
Budowa.
Urządzenie wyposażone w lampę emitującą promieniowanie UV zabójcze dla organizmów żywych, umieszczoną w szczelnej i nieprzepuszczalnej dla tego promieniowania obudowie, umożliwiającej jednocześnie przepływ strumienia wody wokół rury lampy UV. Filtr UV może być:
Zastosowanie.
Zadaniem filtra jest sterylizacja wody, zniszczenie szkodliwych organizmów: glonów, ich zarodników i form przetrwalnikowych, pierwotniaków, bakterii, wirusów, pasożytów, ich larw. Najczęściej wykorzystywany do:
Filtr UV wyjaławia wodę niszcząc wszystkie organizmy, które dostają się z wodą do wnętrza filtra w zasięg promieniowania UV, także te pożądane w akwarium dlatego nie zleca się ciągłej pracy filtra, gdyż w takim przypadku może spowodować bardzo gwałtowne zachwianie równowagi biologicznej po jego wyłączeniu. Zaleca się raczej jego stosowanie jako krótkotrwałego zabiegu pielęgnacyjnego dla doraźnego zwalczenia wymienionych wyżej problemów.

</doc>
<doc id="740643" url="https://pl.wikipedia.org/wiki?curid=740643" title="Powiat kopyczyniecki (II Rzeczpospolita)">
Powiat kopyczyniecki (II Rzeczpospolita)

Powiat kopyczyniecki (do 1925 "powiat husiatyński") – jeden z 17 powiatów województwa tarnopolskiego II Rzeczypospolitej. Powiat był administracyjną kontynuacją powiatu husiatyńskiego z czasów austriacko-węgierskich.
Na skutek poważnego zniszczenia Husiatyna w czasie I wojny światowej siedzibę powiatu przeniesiono 1 lipca 1925 roku do Kopyczyniec, a nazwę powiatu zmieniono na "kopyczyniecki".
1 sierpnia 1934 r. dokonano nowego podziału powiatu na gminy wiejskie.
Miasta.
W roku 1921 powiat zajmował powierzchnię 873 km², zamieszkaną przez ok. 85 000 osób.
Według spisu powszechnego z r. 1931, 88,614 mieszkańców powiatu kopyczynieckiego podało następujące języki za ojczyste:

</doc>
<doc id="740644" url="https://pl.wikipedia.org/wiki?curid=740644" title="Jakub Potocki (wojewoda)">
Jakub Potocki (wojewoda)



</doc>
<doc id="740646" url="https://pl.wikipedia.org/wiki?curid=740646" title="Wielki Rów Wschodnioafrykański">
Wielki Rów Wschodnioafrykański



</doc>
<doc id="740650" url="https://pl.wikipedia.org/wiki?curid=740650" title="Peter Boyle">
Peter Boyle

Peter Boyle (ur. 18 października 1935 w Filadelfii, zm. 12 grudnia 2006 w Nowym Jorku) – amerykański aktor filmowy i telewizyjny.
Na ekranie debiutował pod koniec lat 60. Pierwszą ważną rolę zagrał w filmie Johna G. Avildsena "Joe" w 1970. Wielkim sukcesem okazała się rola monstrum stworzonego przez dr Frankensteina w komedii Mela Brooksa "Młody Frankenstein" (1974).
Olbrzymią popularność wśród szerokiej publiczności przyniosła mu rola w sitcomie "Wszyscy kochają Raymonda", na którego planie występował przez blisko 10 lat.
Był bliskim przyjacielem Johna Lennona i Yōko Ono.
Zmarł w nowojorskim szpitalu na nowotwór układu krwiotwórczego. Miał 71 lat.
Wybrana filmografia.
Filmy:
Seriale telewizyjne:

</doc>
<doc id="740652" url="https://pl.wikipedia.org/wiki?curid=740652" title="Festiwal Nauki i Multimediów – Abstract">
Festiwal Nauki i Multimediów – Abstract

Festiwal Nauki i Multimediów Abstract – coroczna impreza organizowana w Gliwicach w Ruinach Teatru Miejskiego, początkowo (w latach 2001–2004) mająca charakter demoscenowego party, w roku 2005 przekształcona w festiwal o charakterze naukowym.
W latach 2001–2004 organizatorami spotkań byli Tomasz Domagała, Artur Trzęsiok oraz Maciej Gniła, którzy na bazie zdobytych doświadczeń założyli stowarzyszenie Akademia Edukacji Informatycznej. Od 2005 roku do grona organizatorów dołączyły instytucje takie jak: Wydział Matematyczno-Fizyczny Politechniki Śląskiej, Polskie Towarzystwo Fizycznej.
Koordynatorem konkursu Liga Szkolna była Jadwiga Kwol.
Laureatem Konkursu Liga Szkolna Abstractu 2009 zostało Liceum Ogólnokształcące "Filomata" w Gliwicach. Drugie miejsce zdobyło I Liceum w Knurowie, natomiast 3 miejsce V Liceum Ogólnokształcące w Gliwicach. 

</doc>
<doc id="740654" url="https://pl.wikipedia.org/wiki?curid=740654" title="Archeoastronomia">
Archeoastronomia

Astroarcheologia – studium poglądów, wierzeń, badań i praktyk astronomicznych w cywilizacjach starożytności. Polega na badaniu poziomu dawnej wiedzy astronomicznej na podstawie pozostałości materialnych. Zajmuje się wnioskowaniem na temat dawnej wiedzy astronomicznej na podstawie badania związanych z astronomią aspektów źródeł archeologicznych; łączy perspektywy właściwe archeologii i astronomii.

</doc>
<doc id="740656" url="https://pl.wikipedia.org/wiki?curid=740656" title="Carhenge">
Carhenge

Carhenge – replika angielskiego Stonehenge znajdująca się w pobliżu miasteczka Alliance w Nebrasce na High Plains (USA). Wykonana jest z amerykańskich samochodów pomalowanych sprayem na szaro. Została skonstruowana przez Jima Reindersa w 1987.
Składa się z 38 pojazdów ułożonych w okrąg o średnicy 29 metrów.
Carhenge wzięło udział w reklamie Nissana w 2006 roku.

</doc>
<doc id="740659" url="https://pl.wikipedia.org/wiki?curid=740659" title="Astroarcheologia">
Astroarcheologia



</doc>
<doc id="740660" url="https://pl.wikipedia.org/wiki?curid=740660" title="Gnosis">
Gnosis

Gnosis – polskie czasopismo ukazujące się od 1991, poruszające problemy związane z ezoteryką, religioznawstwem i filozofią.
Służy szerzeniu wiedzy o szeroko pojętej duchowości – tak w wymiarze religijnym, jak filozoficznym. Punktem wyjścia były dla pisma próby reinterpretacji gnozy i gnostycyzmu, jako systemów żyjących wciąż w tradycji europejskiej, wciąż oddziałujących i inspirujących do refleksji, do działania, do bezkompromisowego poszukiwania prawdy. W sferze zainteresowań redakcji znajdują się wszystkie nurty duchowości ludzkiej – tak w aspekcie teoretycznym, jak w działaniu. Nie tylko jako przedmiot poznania, ale i narzędzie przemiany. We wszystkich przejawach: medytacyjnych, koncepcyjnych i praktycznych.
W „Gnosis” publikowane są zarówno oryginalne materiały polskich autorów, jak i przekłady tekstów starożytnych, eseje naukowe, utwory literackie, oraz tłumaczenia współczesnej literatury światowej i recenzje książek związanych tematycznie z profilem pisma.
„Gnosis”, która ukazywała się w wersji papierowej do końca roku 2000 (co, ze względu na koszty, zostało wstrzymane), publikuje obecnie (od 2001 r.) nowe materiały na stronie internetowej, zawierającej ponad siedem tysięcy podstron.
Redakcję tworzą:

</doc>
<doc id="740665" url="https://pl.wikipedia.org/wiki?curid=740665" title="County mayo">
County mayo



</doc>
<doc id="740666" url="https://pl.wikipedia.org/wiki?curid=740666" title="Barış Demirci">
Barış Demirci

Barış Demirci (ur. 13 lutego 1986) – turecki skoczek narciarski, pierwszy w historii reprezentant Turcji, który zdobył punkty w międzynarodowych zawodach w skokach narciarskich.
Przebieg kariery.
Na początku swej kariery Barış Demirci reprezentował Francję, jednak nie miał wielkich szans na regularne starty w kadrze tego kraju, toteż postanowił reprezentować kraj swojego ojca, Turcję.
7 października 2006 w Einsiedeln, podczas zawodów o FIS Cupu, zajął 27. miejsce i zdobył cztery punkty, jako pierwszy w historii reprezentant swojego kraju. We wrześniu 2007 wystąpił jeszcze czterokrotnie w zawodach tego cyklu (w Oberwiesenthal i Falun). W ostatnich zawodach (9 września w Falun) zdobył kolejne 4 punkty FIS Cup.
10 marca 2007 zadebiutował z zawodach Pucharu Kontynentalnego w Vikersund i zajął 52., ostatnie miejsce. Dzień później powtórzył ten rezultat. Były to jego jedyne występy w zimowym PK. 15 i 16 września 2007 wystąpił w zawodach letniego cyklu PK w Villach, gdzie dwukrotnie był 59. Po startach tych zakończył karierę.
Do Barışa Demirciego należał oficjalny rekord Turcji w długości skoku narciarskiego, 123 metry (ustanowiony w 2006 prawdopodobnie w Courchevel, gdzie mieszkał i trenował). Po nim na skoczniach zaczęli pojawiać się kolejni reprezentanci Turcji, którzy zanotowali większe osiągnięcia.

</doc>
<doc id="740667" url="https://pl.wikipedia.org/wiki?curid=740667" title="Włoski Związek Narciarski">
Włoski Związek Narciarski



</doc>
<doc id="740668" url="https://pl.wikipedia.org/wiki?curid=740668" title="Westport (Irlandia)">
Westport (Irlandia)

Westport (irl. "Cathair na Mart") – miasto w Irlandii w hrabstwie Mayo. Położone jest na zachodnim wybrzeżu Irlandii, nad zatoką Clew Bay, będącą częścią Oceanu Atlantyckiego. Miasto zostało zaprojektowane w 1780 roku przez Jamesa Wyatta. Pierwotnie miało być miejscem zamieszkania pracowników dworu Westport House.
W pobliżu miasta znajduje się góra Croagh Patrick, cel pielgrzymek ku czci Świętego Patryka, patrona Irlandii. W 2011 roku liczyło 5543 mieszkańców.
Turystyka.
Westport jest ważnym ośrodkiem turystycznym Irlandii. Wpływa na to dogodne położenie miasta. Bliskość zatoki Clew Bay, szczytu Croagh Patrick, oraz stosunkowo niewielka odległość do Parku Narodowego Connemara i pięknej wyspy Achill czyni z Westport miejsce o niezwykle dużym potencjale turystycznym. Kolejną z atrakcji jest dwór Westport House z zachowaną rezydencją oraz ogrodem. Klimat miejsca sprzyja spędzaniu tam czasu przez całe rodziny. W mieście można też skorzystać z profesjonalnego 18-dołkowego pola golfowego. Dopełnieniem oferty turystycznej jest bogata baza hotelowa. Można wybierać spośród kilkunastu hoteli w standardzie 3 i 4 gwiazdkowym.
Od 2008 roku w aplikacji Google Earth można obejrzeć model 3D centrum Westport.
Croagh Patrick.
Croagh Patrick jest jednym z ważniejszych miejsc pielgrzymkowych w Irlandii. Corocznie w ostatnią niedzielę lipca na szczyt wspinają się tysiące czcicieli Świętego Patryka. Według legend uwolnił on Irlandię od plagi węży przebywając na tej właśnie górze. Ku jego czci na szczycie została wybudowana i poświęcona w 1905 roku kapliczka. Do roku 2005 kaplica była otwarta jedynie w ostatnią niedzielę lipca. W setną rocznicę budowy zdecydowano jednak o otwarciu kaplicy dla zwiedzających przez cały okres letni, natomiast msza odprawiana jest tam w ostatnią niedzielę lipca oraz 15 sierpnia.
Poza względami religijnymi na szczyt warto wybrać się dla celów widokowych. Można podziwiać stamtąd malowniczą panoramę na zatokę oraz Westport.
Westport House.
Zaprojektowany w XVIII wieku przez architektów Richarda Casselsa oraz Jamesa Wyatta, Westport House posiada jedną z największych wartości zabytkowych wśród Irlandzkich dworów z tego okresu. Niepodważalnym atutem jest możliwość zwiedzania zarówno przyległego ogrodu, jak i świetnie zachowanych pomieszczeń. Posiadłość została wybudowana i nadal jest w posiadaniu rodziny Brown, blisko spokrewnionej z nazywaną Królową Piratów, Grace O’Malley, zyjącą w XVI wieku. Grace przez 40 lat niepodzielnie rządziła na wodach zachodniego wybrzeża Irlandii, dzięki czemu zyskała bogactwo i niesłabnącą do dziś sławę. Na fundamentach jednego z licznych zamków O’Malley wybudowano właśnie Westport House. Pozostałości pierwszej posiadłości zamkowej znajdują się obecnie w podziemiach House. Dom w widocznej obecnie postaci został wybudowany przez Johna Browna, którego żona była prawnuczką Grace O’Malley.
Budowa została rozpoczęta przez Richarda Casselsa od wschodniej ściany. Do wykończenia użyto wapienia z pobliskiego kamieniołomu. Dzieła dokończył James Wyatt, który to również zaprojektował centrum samego miasta Westport. Na południowej ścianie budynku widnieje data 1778 upamiętniająca zakończenie prac nad Westport House. Drzwi zostały wykonane z drewna mahoniowego sprowadzonego specjalnie w tym celu z Jamajki. Ponadto wnętrza ubogacają obrazy z postaciami związanymi z miastem Westport. Warte zainteresowania są również inne drogocenne kolekcje, jak choćby bogata biblioteka z wiekowymi irlandzkimi dziełami, zastawy z XVIII wieku, oraz wiele innych zbiorów upamiętniających historię Westport oraz Mayo.

</doc>
<doc id="740669" url="https://pl.wikipedia.org/wiki?curid=740669" title="Baris Demirci">
Baris Demirci



</doc>
<doc id="740673" url="https://pl.wikipedia.org/wiki?curid=740673" title="Mirwais Ahmadzaï">
Mirwais Ahmadzaï

 
Mirwais Ahmadzaï (ur. 23 października 1960 w Lozannie w Szwajcarii) – francuski muzyk, kompozytor, producent muzyczny i DJ, podpisujący się też często jedynie jako Mirwais.
Swoje nazwisko odziedziczył po afgańskim ojcu, matka była z pochodzenia Włoszką.
Życiorys.
Karierę rozpoczynał w latach 80. w rockowo-nowofalowej grupie Taxi Girl. W 1990 wydał swój pierwszy autorski album. Kolejna jego płyta ukazała się w 2000. W tym samym roku współpracę z nim rozpoczęła Madonna – Mirwais został współautorem i współproducentem jej albumu "Music". W następnych latach napisał i wyprodukował też jej album "American Life" (2003) oraz część materiału na płyty "Confessions on a Dance Floor" (2005) i "Madame X" (2019).

</doc>
<doc id="740674" url="https://pl.wikipedia.org/wiki?curid=740674" title="Mirwais Ahmadzai">
Mirwais Ahmadzai



</doc>
<doc id="740675" url="https://pl.wikipedia.org/wiki?curid=740675" title="Mirwais">
Mirwais



</doc>
<doc id="740678" url="https://pl.wikipedia.org/wiki?curid=740678" title="Psychomyia pusilla">
Psychomyia pusilla

Psychomyia pusilla – gatunek owada z rzędu chruścików i rodziny Psychomyiidae. Gatunek stosunkowo często spotykany w Polsce. Larwy żyją głównie w rzekach, rzadziej w jeziorach (limnal) w najpłytszym litoralu i helofitach. Preferują jeziora o niższej trofii. Są elementem fauny zasiedlającej peryfiton.
Zasiedla całą Europę, Kaukaz, Azję Mniejszą, Iran, larwy występują w rzekach, strumieniach, jeziorach i estuariach (Botosaneanu i Malicky 1978). Limnebiont lub limnefil, element fauny naroślinnej, preferuje strefę helofitów jezior dużych oraz o niskiej trofii, w jeziorach o wyższej trofii zastępowany jest przez "Tinodes waeneri".
Bardzo licznie imagines łowiono nad Śniardwami, jez. Lednickim, stawami i starorzeczami Gór Świętokrzyskich i Wyżyny Krakowsko-Częstochowskiej. W Śniardwach larwy licznie występowały w siedlisku peryfitonowym. Także w jez. Mikołajskim larwy bardzo liczne w peryfitonie, mniej na "Polygonum amphibium" i dnie mulistym, sporadycznie na kamieniach i dnie między trzcinami, na większości badanych stanowisk (wydaje się, że wyklucza się z "Tinodes waeneri"), larwy najliczniejsze jesienią. W mezotroficznym jez. Tałtowisko bardzo liczne w peryfitonie, jedna larwa w osoce. Często spotykane larwy także w jeziorach Białe Filipowskie, Bitkowskie, Mieruńskie, Wilcze, Wigry (Pojezierze Suwalskie), rzadko w jez. Jełguń (Poj. Olsztyńskie).
W Finlandii bardzo licznie występuje w dużych i małych bystrzynach, czasami w jeziorach i zalewach morskich. W Karelii imagines łowione nad jeziorami oraz ciekami, w jez. Võrtsjärv larwy na dnie kamienistym. Na Łotwie i Litwie zasiedla cieki, imagines rzadko spotykane nad jeziorami (razem z "Athripsodes cinereus", "Tinodes waeneri" i "Apatania auricula" oraz "Polycentropus flavomaculatus"). Spotykany rzadko w jeziorach Niemiec, na kamieniach. Imagines poławiane rzadko nad Balatonem, larwy spotykane w limnalu rzeki Tyber.

</doc>
<doc id="740682" url="https://pl.wikipedia.org/wiki?curid=740682" title="Oak Park (Illinois)">
Oak Park (Illinois)

Oak Park – przedmieście Chicago na prawach wioski (village) w hrabstwie Cook w Stanach Zjednoczonych, położone blisko centrum metropolii i połączone z nim systemem komunikacji publicznej. Według spisu (ang. "census") z roku 2000 wioska liczyła 52 524 mieszkańców, ale według przypuszczalnych danych za rok 2003 50 824.
Historia.
W roku 1837 przemysłowiec Joseph Kettlestrings zakupił 172 akry ziemi na terenach na zachód od Chicago. W roku 1850 firma Galena&amp;Chicago Union Railroads zbudowała linię kolejową łączącą Chicago z Elgin zakładając stację pośrednią w Oak Park. Po Wielkim Pożarze, który spustoszył Chicago w roku 1871 liczba mieszkańców Oak Park zaczęła szybko wzrastać. W roku 1902, w wyniku referendum oficjalnie powstał organizm zwany "Village of Oak Park". Zaprowadzona wówczas prohibicja została częściowo zniesiona dopiero w roku 1973, kiedy to restauracjom i hotelom zezwolono na dystrybucję alkoholu. Dopiero jednak w roku 2002 zezwolono niektórym sklepom spożywczym na sprzedaż trunków (głównie piwa i wina).
Lokalnym historykiem i kronikarzem został Philander Barclay, fotograf amator żyjący w Oak Park na przełomie XIX i XX wieku, a więc równolegle z Frankiem Lloydem Wrightem, Ernestem Hemingwayem i Doris Humphreh. Do śmierci w roku 1940 zgromadził ponad tysiąc zdjęć będących dziś w posiadaniu Oak Park and River Forest Historical Society.
Geografia.
Oak Park znajduje się na zachód od Chicago (41°53'10"N i 87°47'25"W) leżąc na pradawnej granicy jeziora Michigan, które w okresie ostatniego zlodowacenia pokrywało w całości metropolię chicagowską. Przez Oak Park przebiega linia jednego z czterech głównych wododziałów Ameryki Północnej oddzielając dopływy rzek Św. Wawrzyńca i Missisipi.
Wioska zajmuje obszar 12,2 km kwadratowych.
Architektura.
Frank Lloyd Wright spędził ponad dwadzieścia lat swego życia w Oak Park wznosząc tu wiele domów mieszkalnych, w tym swój własny. Mieszkał tu i pracował od roku 1889 do 1909. Pierwszym wzniesionym przezeń domem była rezydencja "Winslow House" w sąsiadującą z Oak Park wioską River Forest. W latach 1905-1909 zbudował w Oak Park kościoły (Unity Temple i Unitarian Church), a także swój pierwszy dom w stylu "preriowym". W jego pracowni kształcili się później znani architekci jak Richard Bock, William Eugene Drummond, czy Marion Mahony Griffin.

</doc>
<doc id="740683" url="https://pl.wikipedia.org/wiki?curid=740683" title="Volvox">
Volvox



</doc>
<doc id="740688" url="https://pl.wikipedia.org/wiki?curid=740688" title="Czesław Kołodyński (lekkoatleta)">
Czesław Kołodyński (lekkoatleta)

Czesław Kołodyński (ur. 1 kwietnia 1941 w Kamionce Strumiłowej, zm. 24 kwietnia 2014) – polski lekkoatleta, długodystansowiec. 
Kariera sportowa.
Zawodnik Śląska Wrocław, reprezentant Polski, członek Wunderteamu, wieloletni trener Śląska Wrocław, następnie trener sekcji lekkoatletycznej w Młodzieżowym Klubie Sportowym Parasol Wrocław.
Czołowy zawodnik lat 60. w Polsce na dystansie 3000 m i 5000 m. Uczestnik mistrzostw Europy w 1966 w Budapeszcie, gdzie odpadł w eliminacjach w biegu na 5000 m. Brązowy medalista mistrzostw Polski w 1967 w biegu przełajowym na dystansie 12 km.

</doc>
<doc id="740691" url="https://pl.wikipedia.org/wiki?curid=740691" title="Moheganowie">
Moheganowie

Moheganowie (nazwa własna "Mo-he'-gan", co znaczy „wilk”) – plemię Indian Ameryki Północnej zaliczane do ludów algonkiańskich, zamieszkujące pierwotnie dolinę rzeki Thames w stanie Connecticut. Nie należy ich utożsamiać z Mohikanami lub Mahikanami, którzy mieszkali dalej na zachód, nad północnym dorzeczem rzeki Hudson, aczkolwiek plemiona te mogły być spokrewnione.
Prawdopodobnie wywodzili się z okolic dzisiejszej miejscowości Mohegan w stanie Connecticut. W tym samym stanie istnieje miejscowość nazwana na pamiątkę ich wodza Unkasa – Uncasville.

</doc>
<doc id="740692" url="https://pl.wikipedia.org/wiki?curid=740692" title="Rycerze">
Rycerze

Rycerze (gr. Ιππείς "Hippeis") – druga zachowana komedia Arystofanesa, a czwarta pod względem kolejności powstania, wystawiona w 424 p.n.e. na Lenajach. Zajęła w konkursie pierwsze miejsce; była pierwszą sztuką, którą Arystofanes wystawił pod swoim nazwiskiem. Jak w poprzednich sztukach – niezachowanych "Babilończykach" i zachowanych "Acharnejczykach", komediopisarz opowiada się przeciw strategowi Aten, Kleonowi, tym razem przedstawionemu jako Paflagon, jedna z głównych postaci.
Postacie.
Sztuka charakteryzuje się wyjątkowo małą liczbą partii mówionych; występują tu tylko:
Treść.
Nowy sługa Pana Luda, Paflagon, zdołał go omamić i odsunąć od wpływu na niego dwoje pozostałych sług. Ci postanawiają się zwrócić o pomoc do innego człowieka, tak jak Paflagon-Kleon pochodzącego z dołów społecznych, wytwórcę kiełbas – Kiełbaśnika (przy czym Arystofanes wypomina Kleonowi zawód garbarza). Kiełbaśnik w końcu zwycięża, wyznaczając Kleonowi rolę taką, jaką on sam wcześniej pełnił, a sam odmładza Luda tak, aby ten przestał zajmować się sprawami sądowymi i zawarł wreszcie upragniony przez wszystkich pokój (pokój taki został zawarty przez występującego w sztuce Nikiasza w 421 p.n.e. i nazwany pokojem Nikiasza).
Najczęściej wypomina Arystofanes Kleonowi, oprócz niewłaściwego pochodzenia, oraz sprawę (rzekomego?) przywłaszczenia sobie zwycięstwa Demostenesa nad Spartą pod Pylos (bitwa pod Sfakterią, 425 p.n.e.).
Tłumaczenia.
Tłumaczeń dokonywali m.in. Józef Szujski, Bogusław Butrymowicz, Stefan Srebrny, Janina Ławińska-Tyszkowska, Franciszek Konarski; w artykule imiona postaci podane są według tłumaczenia Janiny Ławińskiej-Tyszkowskiej.

</doc>
<doc id="740701" url="https://pl.wikipedia.org/wiki?curid=740701" title="Triaenodes">
Triaenodes

Triaenodes – owad, chruścik z rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu (podobnie jak larwy Phryganea, jednakże znacznie mniejsze). Dzięki długim odnóżom trzeciej pary, zaopatrzonym w długie włoski, larwy są zdolne do pływania wraz z domkiem. Ułatwia to przemieszczanie się między roślinami wodnymi. Mimo to nie są zaliczane ani do planktonu, ani nektonu, a do bentosu. Do aktywnego pływania wraz z domkiem zdolne są także larwy z rodzajów: "Ylodes", "Leptocerus".
Pospolicie w Polsce występuje "Triaenodes bicolor", którego larwy występują w małych zbiornikach trwałych oraz litoralu jezior. Larwy bardzo podobne do larw z rodzaju "Ylodes".
Do rodzaju należą następujące gatunki:

</doc>
<doc id="740704" url="https://pl.wikipedia.org/wiki?curid=740704" title="Ziemowid Sujkowski">
Ziemowid Sujkowski

Ziemowid Sujkowski (ur. 13 lipca 1933, zm. 9 lipca 2006) – polski fizyk, profesor, dyrektor Instytutu Problemów Jądrowych w Świerku w latach 1996–2006. Odznaczony Krzyżem Oficerskim Orderu Polonia Restituta w 2005 roku.
Pochowany na cmentarzu Powązkowskim (kw. 343, rząd I, grób 5).
Syn Zbigniewa Leliwy-Sujkowskiego i Idalii Marii z Czarnockich, wnuk Heleny i Antoniego Sujkowskich, brat Danuty Francki.

</doc>
<doc id="740706" url="https://pl.wikipedia.org/wiki?curid=740706" title="Dzwonkówkowate">
Dzwonkówkowate

Dzwonkówkowate, wieruszkowate ("Entolomataceae" Kotl. &amp; Pouzar) – rodzina grzybów należąca do rzędu pieczarkowców.
Systematyka.
Pozycja w klasyfikacji według Index Fungorum: "Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według "Index Fungorum" bazującego na "Dictionary of the Fungi" do rodziny "Entolomataceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="740712" url="https://pl.wikipedia.org/wiki?curid=740712" title="Kardiomiopatia przerostowa">
Kardiomiopatia przerostowa

Kardiomiopatia przerostowa (łac. "cardiomyopathia hypetrophica", ang. "hypertrophic cardiomyopathy" – "HCM"), inaczej idiopatyczne przerostowe zwężenie podaortalne, kardiomiopatia zaporowa – genetycznie uwarunkowana choroba serca polegająca na występowaniu samoistnego, zwykle asymetrycznego przerostu lewej komory serca pod postacią uogólnionego lub odcinkowego pogrubienia ściany lewej komory, przy nieposzerzonej jamie lewej komory serca.
Kardiomiopatia przerostowa, w części przypadków, zwiąże się ze zwiększoną częstością występowania nagłych zgonów sercowych u ludzi młodych, jednak z drugiej strony u innych osób z tym schorzeniem nie powoduje skrócenia przewidywanej długości życia.
Występuje z częstością ok. 1:500 u dorosłych, z równą częstością u mężczyzn jak u kobiet. Kardiomiopatia przerostowa odznacza się znaczną odmiennością obrazu klinicznego i ujawnienia się zmian genetycznych leżących u podłoża choroby.
Etiologia.
Przyczyną kardiomiopatii przerostowej są mutacje któregoś z 10 genów odpowiadających za powstawanie białek wchodzących w skład mięśnia sercowego i spełniających w nim funkcji elementów kurczliwych, strukturalnych lub regulatorowych (troponina T, łańcuch ciężki beta-miozyny, proteina C wiążąca miozynę). Opisano ok. 200 różnych mutacji. Dziedziczenie tych mutacji jest
autosomalne dominujące.
Na ostateczny obraz choroby mają wpływ inne geny modyfikujące oraz czynniki środowiskowe z tego względu nie u wszystkich osób z defektem genetycznym będą występować kliniczne objawy choroby.
Ze względu na genetyczne podłoże choroby, u krewnych osób chorych należy przeprowadzać badania przesiewowe w celu wykrycia utajonej choroby.
Kardiomiopatia przerostowa może wystąpić przy ataksji Friedreicha, chorobach spichrzeniowych i u dzieci matek z cukrzycą.
Rozpoznanie kliniczne.
Najlepszym badaniem służącym do rozpoznawania kardiomiopatii przerostowej jest
echokardiografia dwuwymiarowa.
W badaniu tym można wykazać zwykle asymetryczny przerost lewej komory, o cechach uogólnionego lub odcinkowego pogrubienia ściany lewej komory, jednocześnie jama tej komory jest nieposzerzona i hiperdynamiczna w czasie skurczu. Maksymalną grubość ściany lewej komory musi wynosić 15 mm lub ponad.
Zawężenie drogi odpływu lewej komory (, LVOT) może być widoczne lub nie. Rozróżnienie postaci kardiomiopatii przerostowej z zawężeniem drogi odpływu lewej komory i bez zawężania jest istotne ze względu na dalsze postępowanie lecznicze. Zwężenie występuje u ok. 25% chorych i może być zlokalizowane podzastawkowo (zastawka aortalna) lub śródjamowo. Gradient ciśnień &gt; 30 mm Hg ma znaczenie dla dalszego leczenia i rokowania. Zawężanie drogi odpływu lewej komory może mieć charakter dynamiczny i pojawiać się w różnych sytuacjach życiowych.
W wypadkach kiedy objawy mają charakter dynamiczny i nie występują w spoczynku wskazane jest wykonanie echokardiografii w trakcie lub bezpośrednio po teście wysiłkowym.
Przebieg choroby.
Objawy kardiomiopatii przerostowej mogą się ujawnić klinicznie w różnym wieku, zarówno we wczesnym dzieciństwie w wieku dojrzałym i podeszłym.
U niektórych przez długi czas utrzymuje się stabilny przebieg choroby i ok. 25% osiąga wiek powyżej 75 lat. Jednak część chorych jest zagrożonych wystąpieniem powikłań takich jak: nagły zgon sercowy, udar mózgu i niewydolność serca.
Średnia roczna umieralność wynosi ok. 1%, ale w pewnych grupach chorych może osiągać nawet 6%.
Leczenie.
Leczenie farmakologiczne.
Leczenie farmakologiczne ma charakter objawowy i ma na celu łagodzenie objawów chorobowych.
W leczeniu stosuje się:
Należy zwrócić uwagę, że u chorych z zawężaniem drogi odpływu nie powinno się stosować leków rozszerzających tętnice i żyły, w tym: nifedypiny, azotanów (nitrogliceryna), inhibitorów konwertazy angiotensyny, inhibitorów fosfodiesterazy i glikozydów naparstnicy.

</doc>
<doc id="740714" url="https://pl.wikipedia.org/wiki?curid=740714" title="Lejkówka szarawa">
Lejkówka szarawa

Lejkówka szarawa ("Clitocybe nebularis" (Batsch) Kumm.) – gatunek grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Clitocybe, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1789 r. August Johann Batsch nadając mu nazwę "Agaricus nebularis". Obecną, uznaną przez Index Fungorum nazwę nadał mu w 1871 r. Paul Kummer, przenosząc go do rodzaju "Clitocybe". Niektóre synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym ma też inne nazwy: bedłka dymowa, bedłka mgława, gąsówka mglista, lejkówka mglista.
Morfologia.
Średnica 5–15 cm, początkowo wypukły, później nisko łukowaty, na koniec płaski lub przegięty. Zazwyczaj posiada szeroki i tępy garb, brzegi długo pozostają podwinięte. Jest niehigrofaniczny, mięsisty i w całości biało oszroniony. Kolor od biało-siwego poprzez siwy do popielatego z brązowym odcieniem. Brzeg kapelusza jaśniejszy.
Niskie, cienkie, gęste i zbiegające na trzon. Najpierw są białe, potem ochrowo-kremowe, a u starszych okazów pojawiają się na nich brązowe plamy.
Wysokość 6–12 cm, grubość do 3 cm, z zewnątrz jest włóknisty. U młodych okazów pałkowaty i pełny, później walcowaty i watowaty lub pusty. W nasadzie zawsze pozostaje zgrubiały. Kolor biały do blado-szarego.
Biały, twardy, mięsisty, nie zmienia zabarwienia po przekrojeniu. Smak i zapach bardzo zmienny. Niekiedy pachnie jak świeżo zmielona mąka, innym razem nieprzyjemnie. Przez większość ludzi zapach uważany jest za nieprzyjemny.
Biały do kremowego. Zarodniki, elipsoidalne, gładkie, bezbarwne, o średnicy 6–7 × 3 µm.
Występowanie i siedlisko.
Występuje w Ameryce Północnej, Europie i Azji, ponadto podano jej występowanie w Maroku i na Nowej Zelandii. W Europie Środkowej gatunek wszędzie rozprzestrzeniony i częsty. Jest jednym z najliczniejszych grzybów późnojesiennych w Europie. Również w Polsce jest bardzo pospolity.
Rośnie od września do listopada w różnego typu lasach liściastych i iglastych. Najczęściej występuje w bujnych lasach bukowych oraz na igliwiu w lasach świerkowych. Często występuje razem z gąsówką fioletowawą. Czasami stare owocniki lejkówki szarawej atakowane są przez pewien gatunek pasożytniczego grzyba (pochwiaka pasożytniczego), który powoduje deformacje kapeluszy tej lejkówki. Lejkówka mglista zazwyczaj występuje w wielkich gromadach, czasami liczących setki osobników. Czasami tworzy tzw. czarcie koła.
Znaczenie.
Saprotrof. Grzyb trujący. W większości dawnych atlasów grzybów uważana była za grzyb niejadalny, niesmaczny, ciężkostrawny lub jadalny po odpowiedniej obróbce. Ewald Gerhard podaje np. że jest jadalna po wygotowaniu i odlaniu wody. Obecnie jednak wiadomo, że powoduje zaburzenia żołądkowo-jelitowe. Odpowiada za to zawarta w niej nebularyna. Jest to związek purynowy mający własności antybakteryjne np. w stosunku do prątka gruźlicy. Ma również własności cytostatyczne, jednak nie może być wykorzystany w lecznictwie ze względu na swoje silne własności toksyczne.

</doc>
<doc id="740715" url="https://pl.wikipedia.org/wiki?curid=740715" title="Centrum Lotów Kosmicznych imienia Roberta H. Goddarda">
Centrum Lotów Kosmicznych imienia Roberta H. Goddarda

Centrum Lotów Kosmicznych imienia Roberta H. Goddarda, Goddard Space Flight Center (GSFC) – ośrodek NASA mieszczący się w Greenbelt w Maryland będący ważnym laboratorium projektowo-badawczym, związanym z badaniami przestrzeni kosmicznej agencji. Otwarty 1 maja 1959; nazwany na cześć Roberta Goddarda pioniera techniki rakietowej i astronautyki.
Centrum kieruje wieloma misjami NASA (oraz działaniami NASA dla misji międzynarodowych) badającymi Ziemię, Układ Słoneczny i wszechświat, np. takimi jak: Kosmiczny Teleskop Hubble'a, program Explorer, Earth Observing System, INTEGRAL, SOHO i Swift Gamma-Ray Burst Mission oraz dawniejsze misje takie jak choćby Solar Maximum Mission, COBE, IUE, ROSAT czy Compton Gamma Ray Observatory.
Poza głównym ośrodkiem w Greenbelt, w skład instalacji naziemnych GSFC wchodzą:
W ramach Centrum Lotów Kosmicznych działa również muzeum nauki.

</doc>
<doc id="740717" url="https://pl.wikipedia.org/wiki?curid=740717" title="Clitocybe">
Clitocybe

Clitocybe (Fr.) Staude (lejkówka) – rodzaj grzybów z rzędu pieczarkowców ("Agaricales")
Systematyka i nazewnictwo.
Pozycja w klasyfikacji według Index Fungorum: "Clitocybe, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Agaricus" subtrib. "Dasyphylli" Fr 1821,
"Agaricus" trib. "Clitocybe" Fr. 1821,
"Clitocybe" subgen. "Pseudolyophyllum" Singer 1943,
"Pseudolyophyllum" Raithelh. 1977,
"Rubeolarius" Raithelh. 1981,
"Singerella" Harmaja 1974,
"Trigonipes" Velen. 1939.
Polską nazwę podał Stanisław Chełchowski w 1898 r.
Cechy charakterystyczne.
Saprotrofy żyjące w glebie. Niektóre gatunki zawierają substancje trujące, działające na układ nerwowy. Kapelusze bardzo różnej wielkości, często lejkowato wgłębione, choć także z garbkiem, suche, higrofaniczne lub niehigrofaniczne. Trzony bez pierścienia. Blaszki od prosto przyrośniętych do wyraźnie zbiegających. Wysyp zarodników biały, nieamyloidalny. Zarodniki eliptyczne, gładkie.

</doc>
<doc id="740719" url="https://pl.wikipedia.org/wiki?curid=740719" title="GSFC">
GSFC



</doc>
<doc id="740720" url="https://pl.wikipedia.org/wiki?curid=740720" title="Infundibulicybe geotropa">
Infundibulicybe geotropa

Infundibulicybe geotropa (Bull.) Harmaja) – gatunek grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. Bulliard nadając mu nazwę "Agaricus geotropus". Obecną, uznaną przez Index Fungorum nazwę nadał mu w 2003 r. Harri Harmaja, przenosząc go do rodzaju "Infundibulicybe". Niektóre synonimy łacińskie: 
Gatunek ten zaliczany był dawniej do rodzaju "Clitocybe" (lejkówka) jako "Clitocybe geotropa" (Bull.) Quél. W polskim piśmiennictwie mykologicznym miał nazwy lejkówka okazała lub lejkówka ziemnozwrotna. Według Index Fungorum gatunek ten należy do rodzaju "Infundibulicybe". 
Morfologia.
O średnicy 10–25 cm. Brązowoochrowy, w młodych owocnikach początkowo biały, gładki i nagi. Najpierw wypukły z podwiniętymi brzegami i garbkiem na środku. Na starszych owocnikach kapelusz jest lejowaty.
Najpierw białe, potem ochrowokremowe, gęste, cienkie, lekko lub wyraźnie zbiegające.
Wysokość 5–15 cm, grubość 1–4 cm. Cylindryczny, pełny, gładki trochę włóknisty, u podstawy obrośnięty białą filcowatą grzybnią. Jest tej samej barwy co kapelusz. Młode owocniki często mają długi trzon i bardzo mały kapelusz. Dzieje się tak z tego powodu, że początkowo trzon rośnie dużo szybciej niż kapelusz.
Biały, ścisły, nie zmienia zabarwienia po przekrojeniu. Smak nieznaczny, zapach niewyraźny.
Biały. Zarodniki prawie kuliste, gładkie, bezbarwne, o średnicy 6–8 × 5–6 µm.
Występowanie i siedlisko.
Występowanie tego gatunku opisano w Ameryce Północnej, Europie i Japonii. W Polsce jest nieczęsty, w piśmiennictwie naukowym do 2003 r. podano 5 jego stanowisk.
Rośnie od sierpnia do listopada w lasach liściastych i na leśnych polanach, zwłaszcza na glebach wapiennych. Występują zazwyczaj w małych grupach lub w tak zwanych czarcich kołach.
Znaczenie.
Saprotrof. Grzyb jadalny, nadaje się głównie do marynowania w occie. Starych owocników nie należy zbierać, bo są łykowate i bez smaku. Zapach lejkówki mięsistej jest aromatyczny, zawierający składnik przypominający przyprawy kuchenne lub gorzkie migdały. Niektórzy cenią ten aromat, inni go nie tolerują. W Polsce jednak grzyb ten nie jest zbierany do celów spożywczych. Jest rzadki, ponadto może być pomylony z innymi, trującymi gatunkami.
Gatunki podobne.
Lejkówkę okazałą można pomylić z jadalną "Clitocybe candida", lub ze znacznie mniejszą i również jadalną lejkówką żółtobrązową ("Clitocybe gibba").

</doc>
<doc id="740722" url="https://pl.wikipedia.org/wiki?curid=740722" title="Mobile switching centre">
Mobile switching centre

Mobile switching centre, MSC – cyfrowa centrala telefoniczna będąca elementem sieci szkieletowej telefonii komórkowej. Tak jak w przypadku każdej centrali, głównym zadaniem MSC jest zestawianie rozmów i komutacja kanałów na czas transmisji. Dodatkowo realizowane są zadania charakterystyczne dla sieci mobilnych, takich jak autoryzacja i uwierzytelnianie (przy współpracy z parą HLR AuC (ang. "Home Location Register", "Authentication Center")), oraz udział w niektórych odmianach handoveru. 
Aspekty techniczne.
MSC jako element sieci szkieletowej (ang. "Core Network") realizuje funkcjonalności związane z zestawianiem połączeń i zarządzaniem użytkownikami na danym obszarze. Jego działanie zależy od typu sieci komórkowej, w której pracuje i jest przedmiotem specyfikacji danego konsorcjum standaryzacyjnego (np. 3GPP dla standardu GSM i UMTS, 3GPP2 dla standardu IS-95 (popularnie nazywanego CDMA), lub ARIB dla japońskiego standardu PDC). 
Poniżej znajduje się ogólna lista zadań realizowanych przez MSC:
MSC Server.
W sieciach szkieletowych używanych w systemach UMTS i GSM następuje migracja do rozwiązania nazywanego Mobile Softswitch Solution. Funkcjonalność MSC zostaje rozdzielona pomiędzy dwa elementy sieciowe: MSC Server i Media Gateway. 
MSC server odpowiedzialny jest za kontrolę połączenia, generowanie Call Data Recordów, współpracę z VLR, z platformą sieci inteligentnych itp. Media Gateway dokonuje komutacji łączy na bazie technologii ATM lub IP i zastępuje tym samym funkcjonalność Group Switcha, części klasycznej centrali MSC odpowiedzialnej za komutację na bazie technologii TDM. Realizowana jest w ten sposób migracja sieci komórkowych do środowiska "All IP".
Terminologia.
Często podczas opisywania różnych scenariuszy zestawiania i kontrolowania rozmowy w telefonii komórkowej używa się dodatkowych określeń towarzyszących nazwie MSC.

</doc>
<doc id="740723" url="https://pl.wikipedia.org/wiki?curid=740723" title="Strefa denna">
Strefa denna



</doc>
<doc id="740724" url="https://pl.wikipedia.org/wiki?curid=740724" title="Cyphomandra betacea">
Cyphomandra betacea



</doc>
<doc id="740725" url="https://pl.wikipedia.org/wiki?curid=740725" title="Lejkówka jadowita">
Lejkówka jadowita

Lejkówka jadowita ("Clitocybe rivulosa" (Pers.) P. Kumm.) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Clitocybe, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Persoon nadając mu nazwę "Agaricus rivulosus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Clitocybe". Synonimy naukowe:
Nazwę polską zaproponował Władysław Wojewoda w 2003 r. Synonimy polskie: lejkówka odbielona, lejkówka strumykowa. 
Morfologia.
Średnicy 2–5 cm. Początkowo wypukły z podwiniętymi brzegami, później płaski, często z wgłębieniem pośrodku, a na dnie wgłębienia niekiedy mały garbek. Za młodu czysto biały, pokostowato oszroniony, później z koncentrycznymi strefami cielistymi, pod warstwą oszronienia na ogół bladocielisty; gładki, nagi. Bardzo charakterystyczne dla tego gatunku są mięsiste plamy na kapeluszu.
Najpierw białe, potem szarawobiaławe, gęste, ścieśnione, prosto przyrośnięte. Dość głęboko zbiegają na trzon.
Wysokość 2–4 cm, grubość 4–6 mm, walcowaty, pełny, nieco włóknisty (podłużnie). Kolor biały do cielistego.
Biały, cienki, elastyczny, nie zmienia zabarwienia po przekrojeniu. Smak nieznaczny, zapach przypomina świeżo zmieloną mąkę lub świeżo piłowane drzewo.
Biały. Zarodniki elipsoidalne, gładkie, bezbarwne, o średnicy 4–5,5 × 2,5–3,5 µm.
Występowanie i siedlisko.
Najliczniej opisano występowanie tego gatunku w Europie, ale znany jest także w Ameryce Północnej i Afryce.
Owocniki pojawiają się od sierpnia do listopada, w miejscach trawiastych, na łąkach uprawnych, pastwiskach, polach, obrzeżach dróg lub na skraju lasów liściastych, także pod zaroślami w parkach. Występuje pojedynczo lub w małych grupach, dość pospolicie. 
Znaczenie.
Grzyb silnie trujący (zatrucia muskarynowe). Zawiera dość dużo muskaryny, trucizny działającej na nerwy. Objawy występują po upływie 1/4-4 godzin od zjedzenia. Objawy: silne pocenie, łzawienie, zaburzenia widzenia, wymioty, kolki żołądkowo-jelitowe. Silne zatrucie może spowodować śmierć. Zdarza się to jednak rzadko, głównie u ludzi z niewydolnością oddechową lub niedoczynnością serca. Pierwsze objawy zatrucia pojawiają się już po 15-30 minutach od spożycia grzybów i często mijają po 2 godzinach. Antidotum stanowi atropina .

</doc>
<doc id="740735" url="https://pl.wikipedia.org/wiki?curid=740735" title="Roadrunner Records">
Roadrunner Records

Roadrunner Records – wytwórnia muzyczna założona w 1980 roku w Holandii. Pierwotnie nazywała się "Roadracer Records" i zajmowała głównie muzyką metalową.
11 września 2010 poinformowano, iż Warner Music Group weszła w posiadanie całości wytwórni Roadrunner Records po tym, jak w styczniu 2007 nabyła pierwotnie 73.5%.
Wydawani artyści.
Do jej wczesnych sukcesów zaliczają się albumy takich artystów jak King Diamond (pierwszy artysta Roadrunnera, który dostał się na listę Billboard Top 200) oraz Annihilator. Pod koniec lat osiemdziesiątych dwudziestego wieku ukazały się albumy "Maleus Maleficarum" i "Consuming Impulse" grupy Pestilence, "Slowly We Rot" zespołu Obituary oraz "Beneath the Remains" formacji Sepultura.
W latach dziewięćdziesiątych dwudziestego wieku dołączyły do nich Deicide, Malevolent Creation, Suffocation, Gorguts oraz Type O Negative i Biohazard. W niedługim czasie niektóre z zespołów Roadrunnera zdołały zaistnieć nawet w mainstreamie, szczególnie Sepultura i Type O Negative. Album "Chaos A.D." Sepultury (1993) był pierwszym wydawnictwem Roadrunnera, które przebiło się do pierwszej czterdziestki listy Billboardu, a Type O Negative otrzymał złotą płytę amerykańskiej organizacji RIAA za album Bloody Kisses (1993). Następne ważne albumy, które wydała wytwórnia Roadrunner Records to: "Rivers Runs Red" (1993) zespołu Life of Agony, "Burn My Eyes" (1994) zespołu Machine Head, "Demanufacture" (1995) zespołu Fear Factory i "Symbolic" (1995) grupy Death jak również "Roots" (1996) Sepultury i debiutancki album grupy Soulfly o tym samym tytule (1998). W roku 1999 Slipknot przyniósł Roadrunnerowi kolejny wielki sukces, wydając album "Slipknot", który otrzymał w USA status Platynowej Płyty.
Nie mniej ważnym dla Roadrunnera okazał się wykonujący znacznie lżejszą muzykę zespół Moloko, który – podobnie jak w ostatnich latach Nickelback – był i wciąż grany jest w mainstreamowych stacjach radiowych na całym świecie.
Do najważniejszych zespołów Roadrunner Records należą dziś takie formacje jak Slipknot, Cradle of Filth, Killswitch Engage, Trivium, Machine Head, Nickelback, Opeth, Black Stone Cherry, Theory of a Deadman, Fear Factory, Soulfly, DragonForce, 3 Inches of Blood, Stone Sour.
Wśród najnowszych nabytków RR są Lamb of God, Korn, Black Label Society, Betzefer, We Are Harlot, Murderdolls, The Dresden Dolls, Megadeth, New York Dolls, Porcupine Tree, Cavalera Conspiracy, Divine Heresy, Still Remains, CKY oraz Gojira. W roku 2007 dołączyły do nich grupa Pain oraz pionierzy progresywnego metalu – grupa Dream Theater.
W Polsce Roadrunner jest dystrybuowany przez Metal Mind Productions. Polskim akcentem w Roadrunnerze jest skawiński zespół Delight.

</doc>
<doc id="740746" url="https://pl.wikipedia.org/wiki?curid=740746" title="CKY (zespół muzyczny)">
CKY (zespół muzyczny)

CKY (Camp Kill Yourself) – amerykański zespół rockowy powstały w 1998 roku w Pensylwanii. Debiut CKY, "Vol.1", ukazał się już rok później nakładem niezależnej wytwórni Volcom Entertainment (ponownie wydany został w 2001 roku przez Island Def Jam).
Kolejnym krążkiem był przełomowy "Infiltrate.Destroy.Rebuild" z 2002. Trzy lata później grupa wydała "An Answer Can Be Found". Aktualnie zespół związany jest kontraktem z Roadrunner Records.

</doc>
<doc id="740749" url="https://pl.wikipedia.org/wiki?curid=740749" title="Nagły zgon sercowy">
Nagły zgon sercowy



</doc>
<doc id="740752" url="https://pl.wikipedia.org/wiki?curid=740752" title="HCM">
HCM



</doc>
<doc id="740757" url="https://pl.wikipedia.org/wiki?curid=740757" title="Judaszówka (Jelna)">
Judaszówka (Jelna)

Judaszówka – przysiółek wsi Jelna w Polsce położony w województwie podkarpackim, w powiecie leżajskim, w gminie Nowa Sarzyna.
W latach 1975–1998 przysiółek administracyjnie należał do województwa rzeszowskiego.

</doc>
<doc id="740763" url="https://pl.wikipedia.org/wiki?curid=740763" title="Gościniec (Łętownia)">
Gościniec (Łętownia)

Gościniec – przysiółek wsi Łętownia położony w Polsce, w województwie podkarpackim, w powiecie leżajskim, w gminie Nowa Sarzyna.
Gościniec wchodzi w skład sołectwa Łętownia-Gościniec, które obejmuje część Łętowni. 
W latach 1975–1998 miejscowość administracyjnie należała do województwa rzeszowskiego.

</doc>
<doc id="740766" url="https://pl.wikipedia.org/wiki?curid=740766" title="Majdan (Łętownia)">
Majdan (Łętownia)

Majdan – przysiółek wsi Łętownia w Polsce położona w województwie podkarpackim, w powiecie leżajskim, w gminie Nowa Sarzyna.
W latach 1975–1998 miejscowość administracyjnie należała do województwa rzeszowskiego.
W ostatnich latach charakter wsi coraz bardziej się zmienia. W gospodarstwach domowych obserwuje się zanik trzody, dla przykładu stan krów na roku 2016 to zaledwie 1 sztuka.

</doc>
<doc id="740768" url="https://pl.wikipedia.org/wiki?curid=740768" title="Bataański marsz śmierci">
Bataański marsz śmierci

Bataański marsz śmierci (, jap. バターン死の行進; "Batān Shi no Kōshin", fil. "Martsa ng Kamatayan sa Bataan") – przymusowa ewakuacja około 76–78 tys. jeńców wojennych przeprowadzona przez Cesarską Armię Japońską w kwietniu 1942 roku, w czasie wojny na Pacyfiku, po kapitulacji amerykańsko-filipińskiego garnizonu na półwyspie Bataan.
Generał Masaharu Homma, dowódca japońskiego 14. Obszaru Armijnego, zamierzał jak najszybciej zdobyć ostatni amerykański bastion na Filipinach, którym była wyspa Corregidor. Dlatego rozkazał, aby z Bataanu, będącego podstawą wyjściową do kolejnej operacji, jak najszybciej usunąć wszystkich jeńców wojennych. Od 76 tys. do 78 tys. Amerykanów i Filipińczyków – wyczerpanych kilkumiesięcznymi walkami, niedożywionych, często rannych lub chorych – popędzono pieszo do odległego o ponad 100 kilometrów San Fernando, skąd zostali przetransportowani koleją do Capas, a następnie doprowadzeni do obozu jenieckiego O'Donnell. Maszerującym w tropikalnym upale jeńcom wydawano minimalne ilości wody i pożywienia, a rannym i chorym w większości wypadków nie udzielono pomocy medycznej. Jeńcy byli także nieustannie maltretowani przez japońskich żołnierzy. Tych, którzy nie byli w stanie iść dalej, rozstrzeliwano lub zakłuwano bagnetami. Szacuje się, że w trakcie „marszu śmierci” zginęło około 500–1000 Amerykanów i nawet do 10 tys. Filipińczyków. Tysiące innych zmarło wkrótce po dotarciu do O'Donnell.
„Bataański marsz śmierci” jest jedną z najbardziej znanych zbrodni popełnionych przez japońskie siły zbrojne podczas wojny na Pacyfiku.
Upadek Bataanu.
Po wybuchu wojny na Pacyfiku jednym z pierwszych celów japońskiej ofensywy stały się Filipiny, będące podówczas autonomicznym terytorium zależnym USA. Po południu 8 grudnia 1941 roku, dziewięć godzin po nalocie na Pearl Harbor, japońskie samoloty zaatakowały Clark Field, główną amerykańską bazę lotniczą na archipelagu. 22 grudnia japońskie siły inwazyjne wylądowały w Zatoce Lingayen w zachodniej części Luzonu. Dwa dni później Japończycy wysadzili kolejny desant, tym razem w Zatoce Lamon w południowo-wschodniej części wyspy.
Przedwojenne plany wojenne ("War Plan Orange-3") przewidywały, że w przypadku japońskiej inwazji na Luzon wojska amerykańsko-filipińskie skoncentrują się na górzystym półwyspie Bataan i będą uporczywie go bronić, blokując w ten sposób dostęp do strategicznie ważnej Zatoki Manilskiej. Generał Douglas MacArthur, który w lipcu 1941 roku przejął dowództwo nad siłami lądowymi na Filipinach, zmienił jednak te założenia. Postanowił stawić czoło Japończykom na plażach, na których będą lądowali. Szybko jednak okazało się, że wobec znacznej przewagi przeciwnika próby utrzymania całego Luzonu są skazane na niepowodzenie. Japończycy błyskawicznie wdzierali się w głąb wyspy, stąd MacArthur był zmuszony powrócić do pierwotnego planu i wycofać większość swoich wojsk na Bataan. Własne stanowisko dowodzenia przeniósł natomiast na ufortyfikowaną wyspę Corregidor u wejścia do Zatoki Manilskiej.
2 stycznia 1942 roku Japończycy zajęli niebronioną Manilę. Pięć dni później pierwsze japońskie oddziały wyruszyły w kierunku Bataanu. Na półwyspie, którego powierzchnia nie przekracza 1400 km², zostało odciętych około 80 tys. żołnierzy, a obok nich 6 tys. członków cywilnego personelu filipińskich sił zbrojnych oraz około 20 tys. uchodźców wojennych. Na skutek wcześniejszych decyzji MacArthura na półwyspie nie zgromadzono odpowiednio dużych zapasów żywności. Żołnierze i cywile szybko zaczęli głodować. Niedożywienie sprzyjało szerzeniu się chorób, w szczególności dyzenterii i malarii.
Pierwsze próby zdobycia Bataanu przyniosły Japończykom niewielkie zdobycze terytorialne, okupione bardzo ciężkimi stratami. 8 lutego gen. Masaharu Homma, dowódca japońskiego 14. Obszaru Armijnego, był zmuszony podjąć decyzję o wstrzymaniu natarcia. W oczekiwaniu na nadejście posiłków przystąpił do regularnego oblężenia półwyspu. Wobec japońskiego panowania na morzu i w powietrzu los obrońców był jednak na dłuższą metę przesądzony. 11 marca 1942 roku, na rozkaz prezydenta Roosevelta, MacArthur ewakuował się do Australii. Na stanowisku głównodowodzącego wojsk alianckich na Filipinach zastąpił go gen. Jonathan Wainwright. Dowództwo nad obrońcami Bataanu objął natomiast gen. Edward P. King.
Pod koniec marca Japończycy nasilili naloty i ostrzał artyleryjski. Nad półwyspem rozrzucono ulotki podpisane przez gen. Hommę, w których wezwano obrońców, aby złożyli broń do 22 marca. Obiecano, że jeńcy będą traktowani w ścisłej zgodności z przepisami prawa wojennego, w przypadku odmowy Homma rezerwował sobie natomiast prawo do podjęcia „wszelkich koniecznych kroków”. 3 kwietnia, po silnym przygotowaniu artyleryjskim, wzmocnione i wypoczęte wojska japońskie przystąpiły do ostatecznego natarcia. Amerykańsko-filipińska linia obrony wkrótce została przełamana. 8 kwietnia gen. King doszedł do wniosku, że kontynuowanie walki jest bezcelowe, i podjął decyzję o kapitulacji. Swoim oficerom polecił dopilnować zniszczenia broni i wojskowego wyposażenia, tak aby nie wpadły one w ręce Japończyków. Oszczędzone miały zostać jedynie samochody osobowe i ciężarowe oraz autobusy, które King miał nadzieję wykorzystać do transportu rannych i chorych do obozów jenieckich.
Rankiem 9 kwietnia King udał się na rozmowy kapitulacyjne. Przyjął go płk Motoo Nakayama ze sztabu 14. Obszaru Armijnego. Japończyk zażądał od generała poddania wszystkich amerykańskich oddziałów na Filipinach. W odpowiedzi King oświadczył, że jest upoważniony negocjować wyłącznie kapitulację garnizonu Bataanu. Nakayama stracił wówczas zainteresowanie dalszymi rozmowami i oznajmił, że strona japońska zaakceptuje wyłącznie bezwarunkową kapitulację. King zaproponował, że razem ze swoim sztabem zorganizuje ewakuację jeńców przy wykorzystaniu amerykańskich pojazdów, Japończycy nie chcieli jednak rozmawiać na ten temat. Gdy King zapytał, czy jeńcy będą poprawnie traktowani, Nakayama ograniczył się do zapewnienia, że Japończycy „nie są barbarzyńcami”.
Broń złożyło od 76 tys. do 78 tys. obrońców Bataanu. W zależności od źródeł szacuje się, że w gronie tym znajdowało się od 9 tys. do 15 tys. żołnierzy amerykańskich oraz od 60 tys. do 70 tys. żołnierzy filipińskich. Była to największa kapitulacja w historii sił zbrojnych USA.
„Marsz śmierci”.
Japońskie plany.
Wiosną 1942 roku gen. Homma znajdował się pod silną presją. Nie dotrzymał pięćdziesięciodniowego terminu, który Cesarska Kwatera Główna wyznaczyła mu na opanowanie Filipin. Co więcej, był jedynym dowódcą japońskich sił ekspedycyjnych, który dotąd nie opanował celów wyznaczonych do zdobycia w pierwszej fazie wojny. Zdawał sobie jednocześnie sprawę, że upadek Bataanu nie będzie oznaczać automatycznego zakończenia kampanii, gdyż w rękach Amerykanów wciąż pozostawał silnie ufortyfikowany Corregidor.
Bataan miał posłużyć jako pozycja wyjściowa do desantu na Corregidor. Z tego powodu już w marcu Homma rozkazał swoim sztabowcom opracować plan jak najszybszego opróżnienia półwyspu z jeńców wojennych. Jako że Bataan był pozbawiony linii kolejowych, a japońska armia dysponowała niewystarczającą liczbą pojazdów samochodowych, postanowiono, że większą część trasy jeńcy pokonają pieszo. Pierwszym punktem zbornym miała być Balanga w centralnej części półwyspu. Następnie jeńcy, podzieleni na grupy, mieli pomaszerować na północ wzdłuż "Old National Road", głównej arterii drogowej wiodącej przez Bataan. Celem marszu miało być miasteczko San Fernando, węzeł komunikacyjny w prowincji Pampanga, położony w odległości 106 kilometrów od wierzchołka półwyspu. Stamtąd jeńcy mieli zostać przetransportowani koleją do odległego o około 40 kilometrów miasteczka Capas w prowincji Tarlac. Na koniec trasą o długości 11 lub 14 kilometrów mieli jeszcze przejść pieszo do Camp O'Donnell, byłej bazy wojskowej, którą Japończycy przekształcili w ogromny obóz jeniecki.
Według japońskich standardów piechur z pełnym wyposażeniem powinien być w stanie przemaszerować 40 kilometrów dziennie. Bazując na tym założeniu, japońscy sztabowcy doszli do wniosku, że w ciągu jednego dnia zdołają zgromadzić jeńców w Balandze, a cała ewakuacja zajmie nie więcej, jak kilka dni. Chorym i wyczerpanym zamierzano w miarę możliwości zapewnić transport samochodami. Planowano, że na trasie marszu japońskie służby tyłowe zorganizują cztery punkty etapowe, gdzie jeńcom będzie wydawana żywność. Spodziewając się szybkiego zakończenia ewakuacji, postanowiono jednak, że pierwszy z nich zostanie utworzony dopiero w Balandze. Zamierzano także zorganizować dla jeńców dwa szpitale polowe – w Balandze i San Fernando – przy czym założono, że pojemność każdego z nich nie przekroczy tysiąca pacjentów.
W rzeczywistości plany te nie zostały zrealizowane. Nie spodziewając się tak szybkiej kapitulacji Bataanu, datę zakończenia przygotowań do ewakuacji wyznaczono dopiero na 20 kwietnia. Co więcej, japońscy sztabowcy znacznie niedoszacowali liczbę jeńców, zakładając na podstawie błędnych doniesień wywiadu, że na Bataanie walczy 25 tys. lub w każdym razie nie więcej niż 50 tys. Amerykanów i Filipińczyków. Tymczasem faktyczna liczba jeńców niemal dorównała liczbie żołnierzy 14. Obszaru Armijnego, co spowodowało, że do czasu nadejścia nowych dostaw Japończycy mieli bardzo ograniczone możliwości zaopatrzenia jeńców w żywność, a w szczególności w lekarstwa i środki opatrunkowe. Wreszcie Japończycy nie wzięli pod uwagę, że znaczna liczba jeńców będzie chora, niedożywiona i wyczerpana dotychczasowymi walkami.
Pierwsze godziny niewoli.
Do późnego popołudnia 9 kwietnia większość obrońców Bataanu zgromadziła się na punktach zbornych rozlokowanych wzdłuż niespełna trzynastokilometrowego odcinka "Old National Road", który biegł blisko wierzchołka półwyspu. Część oddziałów I Korpusu, który walczył w zachodniej części Bataanu, skapitulowała dopiero 10 lub 11 kwietnia. Żołnierzy tych zgromadzono najpierw w rejonie Mariveles na krańcu półwyspu, skąd zostali później poprowadzeni do Balangi. Jeszcze przez dziesięć dni amerykańscy i filipińscy żołnierze schodzili z pozycji obronnych położonych w głębi dżungli lub na wzgórzach. Jeńców tych w różnych punktach "Old National Road" między Mariveles a Balangą formowano w kolumny i prowadzono na północ.
Jeńcy już od pierwszych godzin niewoli byli traktowani w bardzo brutalny sposób. Japońscy żołnierze pod byle pretekstem – lub nawet bez pretekstu – bili ich, kopali, policzkowali, popychali. Od razu rozpoczął się rabunek. Japońscy żołnierze odbierali jeńcom pieniądze i wartościowe przedmioty osobiste. Zdarzało się, że Amerykanom odcinano palce, aby zabrać ślubne obrączki lub sygnety West Point. W zwycięskiej armii poważnie szwankowało zaopatrzenie, stąd japońscy żołnierze zabierali jeńcom także racje żywnościowe, manierki z wodą, a nawet buty oraz kapelusze chroniące przed słońcem. Wziętym do niewoli lekarzom i sanitariuszom odbierano lekarstwa, środki opatrunkowe i wyposażenie medyczne. Rabunek ten miał brzemienny wpływ na późniejszy los wielu jeńców.
Szybko doszło także do pierwszych mordów i egzekucji. Pewnego kapitana lotnictwa, przy którym znaleziono japońskie jeny, ścięto mieczem. Innego oficera, który nie chciał oddać posiadanych pieniędzy, zastrzelono. Kolejnego kapitana zastrzelono po tym, jak upadł, a śpieszącego mu z pomocą porucznika przebito bagnetem. Pewnego młodego szeregowca, który zareagował krzykiem na uderzenie w twarz, zatłuczono na śmierć kolbą karabinową.
Generałowi Kingowi pozwolono udać się samochodem do obozu jenieckiego. Innego generała dwukrotnie wyciągnięto jednak z samochodu, którym podróżował, po czym dotkliwie go pobito. Ostatecznie musiał pieszo pokonać resztę trasy. Pozostali starsi oficerowie od początku pieszo maszerowali do O’Donnell.
Marsz do San Fernando.
Marsz do San Fernando rozpoczął się 10 kwietnia. Jeńcy poruszali się w kolumnach liczących od 100 do 300 lub nawet więcej osób. Tego dnia blisko połowa jeńców wyruszyła z rejonu Mariveles. Do pieszego marszu zmuszono nawet rannych i chorych. Świadkowie zapamiętali ciężko rannych żołnierzy filipińskich, którzy poruszali się o kulach lub czepiając się pni przydrożnych drzew. Tylko niewielkiemu odsetkowi jeńców, nie więcej jak kilku tysiącom, na różnych etapach marszu zapewniono transport samochodami ciężarowymi.
Jeńcy, którzy wyruszyli z wierzchołka półwyspu, maszerowali początkowo w kierunku wschodnim, do odległego o ponad 14 kilometrów Cabcaben. Stamtąd "Old National Road" skręcała na północ i biegła wzdłuż wschodniego wybrzeża półwyspu, przez miasteczka takie jak Lamao, Limay, Orion, Pilar, Balanga, Abucay, Samal, Orani i Hermosa. W tej ostatniej miejscowości droga skręcała na zachód w kierunku Layac; z kolei z Layac biegła prawie 18 kilometrów na północny wschód, przez piaszczystą równinę do Lubao, a następnie nadal w tym samym kierunku do San Fernando. Odległość z Mariveles do San Fernando wynosiła łącznie 106 kilometrów.
"Old National Road" na wielu odcinkach była "de facto" drogą gruntową, usypaną z kamieni i pokruszonego koralu. Po czterech miesiącach użytkowania przez ciężkie pojazdy wojskowe była usiana dziurami, w których jeńcy przewracali się lub niszczyli buty. Pierwszy odcinek biegł przez kilka-, kilkanaście kilometrów płaskiego terenu, lecz później droga zaczęła wznosić się na rozległą skarpę, wijąc się licznymi zakrętami. Odcinek ten, wyjątkowo trudny do pokonania, jeńcy nazwali „zygzakiem”. Czwartego lub piątego dnia odnotowano pierwsze oznaki chaosu, niektóre kolumny zaczęły wtedy kręcić się w kółko. Zła organizacja charakteryzowała także działania japońskich służb logistycznych. Niektórzy jeńcy codziennie otrzymywali racje wody i żywności, innym wydano je, dopiero gdy opuścili Balangę. Szpital polowy, który docelowo miał powstać w Balandze, ostatecznie nie został zorganizowany, stąd pomoc rannym i chorym nieśli jedynie lekarze-jeńcy, niemal całkowicie pozbawieni lekarstw i urządzeń medycznych.
Zła organizacja marszu była w dużej mierze spowodowana problemami kompetencyjnymi. Generał Homma, zajęty przygotowaniami do desantu na Corregidor, pozostawił swoim podwładnym sprawy związane z ewakuacją jeńców. Jeden z nich, płk Toshimitsu Takatsu, odpowiadał za formowanie kolumn i doprowadzenie ich do Balangi, podczas gdy gen. Yoshikata Kawane miał zorganizować marsz z Balangi do San Fernando. Jak się okazało, obaj oficerowie nie informowali się wzajemnie o swoich działaniach.
Kwiecień jest najgorętszym i najsuchszym miesiącem na Filipinach. Jeńcy, niedożywieni i wyczerpani po 99-dniowej bitwie, byli zmuszeni maszerować w ponad trzydziestostopniowym upale. Sytuację pogarszał fakt, że wydawano im minimalne racje wody i pożywienia; niektórzy otrzymywali je zaledwie raz na trzy dni. Szybko żniwo zaczęły zbierać udar słoneczny i odwodnienie. Rozkazy, które otrzymali konwojenci, przewidywały, że bez względu na okoliczności kolumny muszą każdego dnia pokonać wyznaczoną trasę. Marsz mógł zostać wstrzymany tylko w przypadku, gdy stosowny rozkaz wydał wyższy rangą oficer lub gdy należało ustąpić drogi zmierzającym na południe kolumnom japońskiego wojska. Mimo że wzdłuż trasy można było znaleźć wiele studni, konwojenci zabraniali jeńcom odłączania się od kolumny celem zaczerpnięcia wody. Za złamanie rozkazu groziła śmierć. Zabijano nawet jeńców, u których znaleziono ślady po wodzie na ubraniu lub którzy zatrzymali się, aby załatwić naturalną potrzebę. W najlepszym przypadku strażnicy pozwalali jeńcom zaczerpnąć wodę z przydrożnych rowów lub zbiorników, nierzadko wypełnionych zwłokami ludzi i zwierząt.
Konwojenci traktowali jeńców bardzo brutalnie, nie oszczędzając nawet starszych wiekiem i rangą oficerów. Jeńców bito, kopano, upokarzano. Nadal trwał rabunek; jeńcom odbierano nawet zdjęcia najbliższych, które następnie ostentacyjnie deptano na ich oczach. Osoby, przy których znaleziono przedmioty pochodzenia japońskiego, były bite, a nierzadko także zabijane. Konwojentom nie ustępowali okrucieństwem żołnierze z japońskich oddziałów, które biwakowały wzdłuż "Old National Road" lub zmierzały na południe. Maszerujących jeńców obrzucali kamieniami, żwirem i błotem, okładali pałkami, bambusowymi kijami, karabinowymi kolbami, a nawet zdobycznymi kijami golfowymi. Świadkowie wspominali, że szczególną agresję żołnierzy budzili jeńcy wyróżniający się wysokim wzrostem lub jaskrawym elementem ubioru. Japończycy zaciekle tropili również filipińskich zwiadowców ("Philippine Scouts"), członków elitarnej formacji, która zadała im ciężkie straty podczas walk na Luzonie. Wyszukiwali jeńców, którzy nosili na palcu wskazującym odciski na skutek częstego pociągania za spust, po czym brutalnie ich bili. Ofiarą często padali przypadkowi żołnierze, mający odciski na skutek pracy fizycznej. Zdarzali się oficerowie i strażnicy, którzy traktowali jeńców poprawnie, dokonywane przez nich „akty dobroci” zostały jednak całkowicie przyćmione przez zbrodnie ich kolegów.
Wkrótce jeńcy – wyczerpani głodem, pragnieniem i upałem, trawieni chorobami – zaczęli licznie odstawać od kolumn. Począwszy od trzeciego dnia, zjawisko to nabrało charakteru masowego. Za kolumnami podążały specjalne grupy strażników, które niezdolnych do marszu rozstrzeliwały lub zakłuwały bagnetami. Świadkowie wspominali, że pobocza "Old National Road" były zasłane dziesiątkami zwłok. Zmarłych i zamordowanych grzebano w masowych grobach, przy czym zdarzało się, że konwojenci zmuszali jeńców, aby zakopywali kolegów, którzy dawali jeszcze oznaki życia, a nawet zmuszali ich, by dobijali ofiary uderzeniami łopaty. Miały także miejsce wypadki, gdy ciała jeńców, którzy upadli lub zostali zabici na drodze, rozmyślnie miażdżono gąsienicami czołgów lub kołami samochodów ciężarowych.
Zdarzało się, że jeńcy musieli ustąpić drogi zmierzającym na południe kolumnom japońskiego wojska. W takich sytuacjach często przez kilka godzin oczekiwali pod gołym niebem, bez wody i jakiejkolwiek osłony przed promieniami słońca – nawet wtedy, gdy konwojenci mieli możliwość zapewnienia jeńcom jednego i drugiego. Takie postoje nazywano ironicznie „kąpielą słoneczną”. Z kolei podczas postojów w Balandze i Orani jeńców upychano w magazynach, spichrzach, fabrycznych halach, na szkolnych boiskach lub na niewielkich przestrzeniach naprędce otoczonych drutem kolczastym. Czasami jeńcy byli tak stłoczeni, że nie byli w stanie usiąść lub się położyć. Panował upał i ogromny zaduch. Ten ostatni był tym gorszy, że wielu jeńców cierpiało na dyzenterię, a miejsca postoju pozbawione były odpowiednich urządzeń sanitarnych. Co więcej, w budynkach często zalegały nieuprzątnięte zwłoki jeńców z poprzednich kolumn, które na skutek upału ulegały błyskawicznemu rozkładowi.
Pewna liczba Amerykanów zginęła na skutek ostrzału artyleryjskiego z Corregidoru. Było to spowodowane faktem, że Japończycy celowo zatrzymywali niektóre grupy jeńców, aby jako „żywe tarcze” osłaniali stanowiska ich artylerii.
Wieści o marszu szybko się rozeszły. Wzdłuż "Old National Road" ustawiali się filipińscy cywile, którzy poszukiwali swych bliskich oraz usiłowali podać jeńcom wodę lub żywność. Zdarzało się, że filipińskie dzieci przekradały się do kolumn i wciskały żołnierzom do rąk ryżowe kulki, owoce lub ciastka. Reakcje japońskich konwojentów szybko stały się bardzo brutalne. Cywilów odpędzano ciosami pałek lub kolb karabinowych. Niektórych pomagających spotkał tragiczny los. Przed Balangą żołnierze ścięli trzech Filipińczyków, którzy podali jeńcom żywność. W Limay za ten sam „występek” pewien rolnik został wraz z żoną spalony żywcem. Pewnej ciężarnej Filipince, która odważyła się podać jeńcom żywność, japoński strażnik wypruł bagnetem płód z brzucha.
Tragiczne warunki spowodowały, że dyscyplina wśród jeńców szybko się załamała, a wzajemna solidarność zaczęła zanikać. Wpływ na tę sytuację miała także postawa oficerów, którzy abdykowali ze swej roli i masowo zdzierali insygnia, chcąc w ten sposób uniknąć pobicia.
Masakra nad Pantingan.
Dopiero 11 kwietnia w rejonie Bagac w zachodniej części półwyspu skapitulowały resztki filipińskiej 91. Dywizji Piechoty. Jeńcom – w liczbie około tysiąca pięciuset – Japończycy polecili udać się do Balangi. Pomaszerowali oni do miejsca przeznaczenia leśną drogą nr 8. Rankiem następnego dnia jeńcy zostali zatrzymani nad rzeką Pantingan przez żołnierzy 65 Brygady Piechoty. Była to jedna z tych japońskich jednostek, które poniosły największe straty podczas walk o Bataan. Japończycy zmusili jeńców do pracy przy odbudowie zniszczonego mostu. Później powiedli ich do miejsca u zalesionego podnóża góry Samat, położonego około 2,5 kilometra za rzeką, przy skrzyżowaniu drogi nr 8 i innej leśnej drogi. 
Około południa pojawił się japoński generał, który zwołał oficerów na naradę. Po jej zakończeniu Japończycy podzielili jeńców na dwie grupy. Jedną, złożoną z około 1100 szeregowców, poprowadzili w kierunku Balangi. Z kolei oficerom i podoficerom skrępowano ręce za plecami, ustawiono w rzędy i zaprowadzono na skraj pobliskiego wąwozu. Na miejscu japoński cywil, który służył za tłumacza, wygłosił do jeńców krótką przemowę:
Masakra trwała dwie godziny. Ofiary ustawiono w szereg, po czym – poczynając od jednego z krańców – japońscy oficerowie i podoficerowie zaczęli ścinać je mieczami. Na drugim krańcu szeregu japońscy szeregowcy zakłuwali Filipińczyków bagnetami. Zamordowano łącznie około 300–400 jeńców. Masakrę przeżył zraniony bagnetem kpt. Pedro L. Felix oraz trzej inni jeńcy. Felix po tygodniu zdołał dotrzeć do swej rodziny w Manili. Doczekał końca okupacji, a po wojnie wystąpił jako świadek na procesie gen. Hommy.
Oficerem, który pojawił się nad Pantingan, aby wydać rozkaz wymordowania jeńców, był dowódca 65 Brygady Piechoty gen. Akira Nara. Głównym inspiratorem zbrodni był jednak płk Masanobu Tsuji, odpowiedzialny także za masakry Chińczyków w Singapurze. Pojawiwszy się w kwietniu w sztabie 14. Obszaru Armijnego, nawoływał do wymordowania żołnierzy przeciwnika wziętych do niewoli na Bataanie. Powoływał się przy tym na rozkazy szefa Sztabu Generalnego, gen. Hajime Sugiyamy. Generał Homma nie wyraził zgody na wymordowanie jeńców, namowom pułkownika oparli się także liczni oficerowie frontowi. Niemniej Tsuji zdołał doprowadzić do zamordowania około 400 jeńców nad Pantingan. Jim Nelson przypuszcza, że wykonawcami egzekucji byli oficerowie i żołnierze 122. pułku 65 Brygady Piechoty. Jean-Luis Margolin podkreśla z kolei, że większość uczestników masakry należała do formozańskich oddziałów pomocniczych „Takasago”.
Transport koleją do Capas.
13 kwietnia pierwsze kolumny dotarły do San Fernando. Grupy jeńców przybywały do miasta jeszcze przez dwa tygodnie. W San Fernando jeńcom po raz pierwszy wydano ciepły posiłek. Pozwolono także Filipińskiemu Czerwonemu Krzyżowi zaopiekować się niewielką liczbą chorych i wyczerpanych. Wielu jeńców było przekonanych, że najgorsze mają już za sobą.
Japońskie służby logistyczne zostały całkowicie zaskoczone przybyciem wielkiej liczby jeńców, stąd powtórzyła się sytuacja z Balangi i Orani. Jeńców stłaczano na arenie służącej do walk kogutów, na bocznych uliczkach ogrodzonych drutem kolczastym, w zabudowaniach szkoły, starej fabryki, ubojni drobiu, sali tanecznej. Panował kompletny chaos. Niektóre kolumny otrzymywały po kilka posiłków dziennie, innym w ogóle nie wydawano żywności. Zdarzało się, że Japończycy nie dystrybuowali wody i żywności, lecz jedynie pozostawiali je przed budynkami, w konsekwencji czego zagarniali je dla siebie jeńcy najsilniejsi i pozostający najbliżej wejścia. Nocami strażnicy urządzali „rozrywkę” polegającą na kłuciu bagnetami chorych i rannych jeńców. Ci, którzy zrywali się na nogi i usiłowali się bronić, byli zabijani na miejscu.
Podobny chaos towarzyszył wywożeniu jeńców do Capas. Niektóre kolumny ładowano do wagonów kolejowych od razu po przybyciu do miasta, inne czekały na transport przez dwie doby lub nawet dłużej. Do przewożenia jeńców wykorzystywano wagony kolejki wąskotorowej. Do mniejszych, wykonanych z drewna i tak niskich, że wysokiej postury Amerykanie często nie byli w stanie wejść do nich wyprostowani, ładowano po 50 osób. Do większych, wykonanych częściowo z metalu, w normalnych warunkach zdolnych pomieścić 40 osób lub osiem koni, ładowano nawet po 100 jeńców.
W tropikalnym upale wagony błyskawicznie się nagrzewały, często do tego stopnia, że dotknięcie ściany groziło oparzeniem. Jako że wielu jeńców cierpiało na dyzenterię, ich podłogi błyskawicznie ulegały zanieczyszczeniu. Tymczasem jeńcy często musieli czekać na stacji nawet ponad godzinę, zanim skład wyruszył w drogę. Kolejne trzy do pięciu godzin zabierała podróż do oddalonego o około 40 kilometrów Capas. Stłoczeni w ogromnym ścisku jeńcy musieli spędzać całą podróż na stojąco, w tej samej pozycji często pozostawały zwłoki zmarłych. Doprowadzeni do rozpaczy żołnierze walczyli o miejsce przy drzwiach i oknach. Czasami strażnicy zgadzali się otworzyć drzwi do wagonów w czasie jazdy, co pozwalało napuścić do wnętrza więcej powietrza, a w czasie postojów umożliwiało nabycie wody i żywności od filipińskich cywilów. Ponadto zdarzało się, że filipińscy maszyniści rozmyślnie zwalniali, aby gromadzący się wzdłuż linii kolejowej cywile mogli podać do wagonów wodę lub żywność. Czasami jednak konwojenci rozkazywali trzymać drzwi zamknięte przez całą podróż, a wychylających się przez okna jeńców bili pałkami.
W czasie transportu do Capas setki jeńców zemdlały z wyczerpania i braku powietrza, a wielu innych nie przeżyło podróży. Po przybyciu do stacji docelowej kompletnie wyczerpani jeńcy musieli jeszcze przejść pieszo kilkunastokilometrową trasę do obozu O’Donnell. Na tym ostatnim odcinku warunki terenowe były jednak bardziej sprzyjające, ponadto Japończycy okazali się bardziej skłonni pozwolić filipińskim cywilom na podanie jeńcom wody lub żywności.
Ewakuacja jeńców z Bataanu, która według japońskich planów miała zająć nie więcej jak kilka dni, trwała w rzeczywistości prawie trzy tygodnie. Nawet po upływie tego czasu nie można było jednak uznać ją za całkowicie zakończoną. Jeszcze pod koniec maja do O’Donnell docierały bowiem ostatnie grupy jeńców.
Ofiary.
„Bataański marsz śmierci” jest jedną z najbardziej znanych zbrodni popełnionych podczas wojny na Pacyfiku. Pamięć o nim jest wciąż bardzo silna i budzi wiele emocji, zwłaszcza w Stanach Zjednoczonych.
Precyzyjne określenie liczby uczestników i ofiar „marszu śmierci” pozostaje sprawą trudną. W styczniu 1942 roku na półwyspie zostało odciętych około 80 tys. amerykańskich i filipińskich żołnierzy. Trudno jednakże ustalić, ilu z nich zmarło lub poległo podczas czteromiesięcznego oblężenia, zwłaszcza w ostatniej fazie walk. Zazwyczaj przyjmuje się, że na początku kwietnia, gdy Japończycy przystąpili do ostatecznej ofensywy, garnizon Bataanu liczył około 78 tys. żołnierzy. Niektóre źródła wskazują właśnie taką liczbę jeńców. Michael i Elizabeth Normanowie podkreślają jednak, że na krótko przed kapitulacją około 2 tys. żołnierzy, w tym około 300 Amerykanów i grupa pielęgniarek wojskowych, ewakuowało się na Corregidor. Oznaczałoby to, że 9 kwietnia złożyło broń około 76 tys. obrońców. Według danych japońskich do obozu O'Donnell dotarło ostatecznie 63 tys. jeńców. Z kolei według źródeł amerykańskich w obozie osadzono około 54–56 tys. jeńców, w tym 9270 Amerykanów i 45–47 tys. Filipińczyków. Nie oznacza to jednak, że wszyscy jeńcy, którzy nie dotarli do O’Donnell, zginęli w czasie marszu. Znaczna liczba żołnierzy filipińskich, być może sięgająca nawet kilkunastu tysięcy, zdołała bowiem porzucić mundury i wmieszać się w ludność cywilną. Ponadto kilkuset Filipińczyków i co najmniej kilkudziesięciu Amerykanów ukryło się w górach, a następnie dołączyło do formującego się antyjapońskiego ruchu oporu. 
W źródłach znaleźć można różne szacunki dotyczące liczby ofiar „marszu śmierci”. Michael i Elizabeth Normanowie podają, że zmarło lub zginęło około 500 Amerykanów i około 2,5 tys. Filipińczyków. Jean-Luis Margolin szacuje liczbę ofiar na co najmniej 600 Amerykanów i 5 tys. Filipińczyków, Hampton Sides – na 750 Amerykanów i 5 tys. Filipińczyków, Gawan Daws – na 500–1000 Amerykanów i do 10 tys. Filipińczyków, Tom Lansford – na 650 Amerykanów i 5–10 tys. Filipińczyków, a Edward Russel (Lord Russell of Liverpool) – na 8 tys. Amerykanów i Filipińczyków. Nie jest znana liczba cywilnych ofiar marszu.
Tragiczny przebieg marszu częściowo można wytłumaczyć faktem, że Japończyków zaskoczyły szybka kapitulacja Bataanu, duża liczba jeńców oraz ich zły stan fizyczny. Ponadto Japończycy dysponowali niewystarczającymi zapasami leków i żywności, a ich służby logistyczne nie podołały wyzwaniom związanym z ewakuacją jeńców. Dodatkowym utrudnieniem był zły stan dróg na półwyspie. Fakty te nie usprawiedliwiają jednak mordowania i maltretowania jeńców, w tym uniemożliwiania im czerpania wody z przydrożnych studni czy przyjmowania pomocy od filipińskich cywilów. Japońska armia była poddana niezwykle surowej dyscyplinie, stąd trudno przypuszczać, że zbrodnie były spowodowane wyłącznie samowolą prostych żołnierzy. Przeciwnie: brutalne traktowanie wziętych do niewoli żołnierzy przeciwnika było zjawiskiem powszechnie akceptowanym w japońskich szeregach.
Faktem jest, że gen. Homma oparł się namowom płk. Tsuji, aby wymordować jeńców wziętych na Bataanie. Po wojnie generał utrzymywał, że nie dotarły do niego żadne raporty o zbrodniach, które miały miejsce podczas ewakuacji jeńców ani też nie był naocznym świadkiem żadnych „niecodziennych scen”. Wiarygodność tych zapewnień jest jednak podważana ze względu na fakt, że w momencie kapitulacji Bataanu jego kwatera znajdowała się w Balanga, a później została przeniesiona do Lamao – a więc w obu wypadkach znajdowała się bezpośrednio na trasie „marszu śmierci”. W okresie, gdy Homma był głównodowodzącym sił japońskich na Filipinach, żaden żołnierz lub oficer nie został ukarany za złe traktowanie jeńców. Daws podkreśla również, że Homma powinien był przewidzieć, iż jeńcy będą się znajdować w złym stanie fizycznym, chociażby biorąc pod uwagę fakt, że głód panujący na półwyspie był w czasie oblężenia jednym z głównych motywów wykorzystywanych przez japońską propagandę. Z kolei obrońcy Hommy podkreślają, że generał co najmniej kilkukrotnie dał wyraz swej trosce o los jeńców, a zarzucić można mu co najwyżej brak odpowiedniej kontroli nad działaniami podwładnych. Ich zdaniem odpowiedzialnością za zbrodnie popełnione na jeńcach należy obarczyć fanatycznych oficerów niższego szczebla, przede wszystkim płk. Tsuji.
Epilog.
Dalsze losy jeńców.
Do obozu O'Donnell jeńcy docierali w stanie kompletnego wyczerpania. Wielu nie posiadało butów i koców, a ich mundury zmieniły się w łachmany. W byłej bazie wojskowej, która przed wojną mogła pomieścić maksymalnie do 20 tys. żołnierzy, znalazło się co najmniej 54 tys. jeńców. Panował dotkliwy głód, a zaopatrzenie w wodę zapewniała zaledwie jedna studnia artezyjska. Na masową skalę szerzyły się choroby, w szczególności malaria i dyzenteria, a obok nich także denga, pelagra, błonica, beri-beri, szkorbut, zapalenie płuc, amblyopia i ślepota zmierzchowa. Nieliczni lekarze i sanitariusze mieli ograniczone możliwości przyjścia chorym z pomocą, przede wszystkim ze względu na brak lekarstw, środków opatrunkowych i urządzeń medycznych. W połowie maja liczba zgonów dziennie wśród Amerykanów przekroczyła 30 osób; 19 maja zanotowano 43 zgony. W ciągu sześciu tygodni zmarł co szósty amerykański jeniec, który przeżył „marsz śmierci”. Równie tragiczna była sytuacja jeńców filipińskich, umierało ich od stu do nawet trzystu dziennie. Szacuje się, że przez cały okres funkcjonowania obozu zmarło w nim około 1,5 tys. Amerykanów i nawet do 26 tys. Filipińczyków.
Jeszcze przed ostatecznym zakończeniem „marszu śmierci” Japończycy zaczęli wywozić z O’Donnell kilkusetosobowe kontyngenty jeńców. Byli oni zatrudniani do różnych prac na terenie Luzonu, m.in. przy naprawie lub budowie dróg, mostów i lotnisk. W krótkim czasie obóz opuściło w ten sposób około 3 tys. amerykańskich żołnierzy. W czerwcu amerykańska część obozu została zlikwidowana, a większość jeńców przeniesiono do obozu jenieckiego w Cabanatuan. W ciągu sześciu miesięcy zmarło tam blisko 2,5 tys. osadzonych. Jeńcy filipińscy byli natomiast przetrzymywani w O’Donnell do października 1942 roku, kiedy to zostali zwolnieni do domów.
Spośród około 22 tys. amerykańskich żołnierzy, których Japończycy wzięli do niewoli na Filipinach, przeżyło tylko 15 tys.
Ujawnienie informacji o „marszu śmierci”.
W kwietniu 1943 roku trzech amerykańskich oficerów zbiegło z obozu jenieckiego w Davao na wyspie Mindanao. Jednym z nich był kapitan lotnictwa William E. Dyess, który przeżył „bataański marsz śmierci”. Zbiegom udało się przedostać do Australii, skąd następnie zabrano ich do USA. Zarówno podczas pobytu w sztabie MacArthura w Sydney, jak i podczas przesłuchań w Departamencie Wojny, zbiedzy złożyli obszerne zeznania na temat swoich przeżyć w japońskiej niewoli. Administracja prezydenta Roosevelta uzyskała w ten sposób pierwsze jednoznaczne dowody, potwierdzające, że Japończycy dopuszczają się zbrodni na jeńcach wojennych. Informacje o „marszu śmierci” zostały jednak zatajone na wiele miesięcy. Waszyngton obawiał się bowiem, że ich ujawnienie skłoni Japończyków do zaostrzenia polityki wobec jeńców. Dyess był jednak zdeterminowany ujawnić prawdę o losie swoich kolegów i upoważnił „Chicago Tribune” do opublikowania swej relacji, gdy tylko wojskowa cenzura zniesie zakaz publikacji. Ostatecznie pod wpływem nacisków redakcji oraz po uzyskaniu informacji, że Czerwony Krzyż dostarczył do japońskich obozów pierwsze paczki z żywnością i lekami, amerykański rząd zdecydował się na zniesienie embarga informacyjnego. Odtajnienie informacji o „marszu śmierci” zbiegło się także z planem emisji obligacji wojennych.
27 stycznia 1944 roku Departament Wojny wydał obszerny komunikat prasowy oparty na zeznaniach zbiegłych jeńców, a trzy dni później „Chicago Tribune” i blisko setka powiązanych z nią tytułów prasowych opublikowały relację Dyessa. Wiadomości o „bataańskim marszu śmierci” wstrząsnęły amerykańską opinią publiczną i dodatkowo wzmogły antyjapońskie nastroje, bardzo silne już od czasu ataku na Pearl Harbor. Niedługo po opublikowaniu relacji zbiegłych jeńców Departament Stanu złożył kanałami dyplomatycznymi formalny protest do rządu Japonii, zarzucając mu złamanie postanowień konwencji genewskiej. Podczas konferencji prasowej, która odbyła się 1 lutego 1944 roku, prezydent Roosevelt zapowiedział odszukanie i ukaranie osób odpowiedzialnych za zbrodnie na jeńcach.
Odpowiedzialność sprawców.
We wrześniu 1945 roku, niedługo po kapitulacji Japonii, gen. Masaharu Homma został aresztowany przez Amerykanów. Postawiono go w stan oskarżenia pod zarzutem zbrodni wojennych, ze szczególnym uwzględnieniem „bataańskiego marszu śmierci”. Wyrokiem amerykańskiego trybunału wojskowego z 11 lutego 1946 roku Homma został skazany na śmierć przez rozstrzelanie. Wyrok wykonano w Manili 3 kwietnia 1946 roku.
Pułkownik Masanobu Tsuji uniknął schwytania przez aliantów. Gdy zaprzestano poszukiwań japońskich zbrodniarzy wojennych, wyszedł z ukrycia i został autorem poczytnych opowiadań wojennych. Do 1959 roku z powodzeniem rozwijał także karierę polityczną, stając się jednym z założycieli i przywódców Partii Liberalno-Demokratycznej. W 1961 roku wyjechał do Laosu, gdzie zaginął w niewyjaśnionych okolicznościach.
Oficjalne przeprosiny i odszkodowania.
Rząd USA odznaczył żyjących uczestników obrony Bataanu i Corregidoru Brązową Gwiazdą oraz przyznał im uprawnienia rentowe przysługujące osobom całkowicie niezdolnym do pracy. Nastąpiło to jednak dopiero w latach 80.
30 maja 2009 roku, podczas spotkania z amerykańskimi weteranami zrzeszonymi w "American Defenders of Bataan and Corregidor Veterans Association", do którego doszło w San Antonio, japoński ambasador w USA Ichirō Fujisaki przeprosił w imieniu swojego rządu za cierpienia i straty, których jeńcy wojenni doznali ze strony Japonii na Filipinach i w innych miejscach.
We wrześniu 2010 roku na zaproszenie japońskiego rządu wizytę w Japonii złożyło sześciu byłych amerykańskich jeńców wojennych, wśród których znajdowali się także ocalali z „bataańskiego marszu śmierci”. W czasie spotkania z weteranami japoński minister spraw zagranicznych Katsuya Okada przeprosił za nieludzkie traktowanie, którego doznali z rąk jego rodaków.
Pamięć.
Liczne pomniki i miejsca pamięci poświęcone ofiarom „bataańskiego marszu śmierci” znajdują się w USA oraz na Filipinach. 
Pamięć ofiarach marszu jest w szczególności pielęgnowana w amerykańskim stanie Nowy Meksyk, gdyż wielu żołnierzy uczestniczących w obronie Bataanu służyło wcześniej w tamtejszej Gwardii Narodowej. W latach 70. w Santa Fe utworzono Bataan Memorial Museum (ob. New Mexico Military Museum). Od 1989 roku organizowany jest coroczny bieg ku czci ofiar marszu ("Bataan Memorial Death March"), którego trasa wiedzie przez nowomeksykańską pustynię, a jej najdłuższy odcinek liczy ponad 42 kilometry. 13 kwietnia 2002 roku w obrębie "Veterans Memorial Park" w Las Cruces odsłonięto pomnik dłuta Kelley’ego S. Hestira, nazwany "Heroes of Bataan" (pol. „Bohaterowie Bataanu”). W marcu 2012 roku miejsce pamięci uzupełniono o trzy tablice, na których wyryto nazwiska 1,8 tys. żołnierzy z 200. i 515. pułku artylerii nadbrzeżnej – sformowanych w Nowym Meksyku i uczestniczących w obronie Bataanu. Od 2012 roku każdego 9 kwietnia w Nowym Meksyku organizowane są uroczystości z okazji "Bataan Remembrance Day" (pol. „Dzień pamięci Bataanu”). Nazwę "Bataan Memorial" nadano także dawnemu gmachowi legislatury w Santa Fe, w którym mieszczą się obecnie siedziby różnych urzędów stanowych.
Obrońców Bataanu i ofiary „marszu śmierci” upamiętnia "Dambana ng Kagitingan" (pol. „Świątynia odwagi”) – filipińskie sanktuarium narodowe, które otwarto w 1967 roku na szczycie góry Samat na półwyspie Bataan. Filipińskich i amerykańskich żołnierzy, którzy walczyli w obronie Bataanu, a później cierpieli i ginęli w japońskiej niewoli, upamiętnia ponadto "Capas National Shrine" – miejsce pamięci utworzone w 1991 roku na terenie dawnego obozu jenieckiego O’Donnell.
9 kwietnia, rocznica upadku Bataanu, jest na Filipinach obchodzona jako święto narodowe, znane pod nazwą "Araw ng Kagitingan" (pol. „Dzień męstwa”).
Odniesienia w kulturze.
O losach amerykańskich żołnierzy wziętych do niewoli przez Japończyków na Filipinach opowiada film dokumentalny "Never the same: The Prisoner of War Experience" z 2013 roku (reż. Jan Thompson).
„Bataański marsz śmierci” został także ukazany w amerykańskim dramacie wojennym "Women of Valor" z 1986 roku (tytuł pol. "Waleczne kobiety") w reżyserii Buzza Kulika.
Jednym z amerykańskich żołnierzy, którzy przeżyli „bataański marsz śmierci” i późniejszą niewolę był Ben Steele (1917–2016). Po wojnie został uznanym artystą, a jego rysunki są w znacznej mierze inspirowane wojennymi przeżyciami.

</doc>
<doc id="740777" url="https://pl.wikipedia.org/wiki?curid=740777" title="Clarence Day">
Clarence Day

Clarence Shepherd Day, ps. B. H. Arkwright (ur. 18 listopada 1874 w Nowym Jorku, zm. 28 grudnia 1935 tamże) – amerykański pisarz. 
Po ukończeniu studiów na Uniwersytecie Yale pracował w firmie maklerskiej ojca na Wall Street. W 1898 zaciągnął się do marynarki wojennej, ale w wyniku postępującego artretyzmu musiał zrezygnować z tego zajęcia; do końca życia cierpiał z powodu bólu stawów.
Najbardziej znanym dziełem Daya jest autobiograficzna powieść "Life with Father" (1935), która w humorystyczny sposób opisuję życie jego rodziny, skupionej wokół dominującego ojca. Na podstawie książek "Life with Father", "God and my Father" i "Life with Mother" powstała sztuka wyreżyserowana przez Howarda Lindsaya i Russell Crouse (1939, wielokrotnie wystawiana na deskach Broadwayu. W 1947 (rok wcześniej sztukę wystawiono po raz ostatni) William Powell i Irene Dunne stworzyli portret rodziny Day w filmie pod tym samym tytułem co książka. W filmie "Life with Father" (reżyserowanym przez Michaela Curtiza) występowała między innymi młoda Elizabeth Taylor. Film otrzymał nominację do Oscara za reżyserię, muzykę i dla najlepszego aktora (William Powell). Nakręcono również sitcom "Life with Father", który był nadawany w amerykańskiej telewizji w latach 1953–1955.
Clarence Day był również znanym publicystą. Pisał artykuły do czasopisma "The New Yorker", tam też publikował rysunki satyryczne związane z aktualnymi wydarzeniami politycznymi. Był zwolennikiem przyznania kobietom prawa wyborczego.
Zmarł krótko po napisaniu "Life with Father".

</doc>
<doc id="740779" url="https://pl.wikipedia.org/wiki?curid=740779" title="Jean Eugène Robert-Houdin">
Jean Eugène Robert-Houdin

Jean Eugène Robert-Houdin (ur. 7 grudnia 1805 w Blois, zm. 13 czerwca 1871 w Saint-Gervais-la-Forêt) – francuski iluzjonista, uznawany za pierwszego nowożytnego iluzjonistę.
Od jego imienia pseudonim artystyczny przyjął Harry Houdini (Erik Weisz).

</doc>
<doc id="740781" url="https://pl.wikipedia.org/wiki?curid=740781" title="Grażyna Dyksińska-Rogalska">
Grażyna Dyksińska-Rogalska

Grażyna Dyksińska-Rogalska (ur. 15 października 1946 w Warszawie) – tłumaczka, dialogistka. 
Życiorys.
Córka pisarza Stanisława Dyksińskiego. Autorka wersji polskiej filmów kinowych, m.in. „Władca Pierścieni”, „Tango i Cash”, „Rain Man”, „Frantic”, „Uwierz w ducha”, „Szybki jak błyskawica”, „Fisher King”. Wieloletnia przewodnicząca sekcji dialogistów Stowarzyszenia Autorów ZAiKS. Autorka wersji polskiej sztuki Woody Alena „Zagraj to jeszcze raz, Sam”. W 2019 odznaczona Brązowym Medalem „Zasłużony Kulturze Gloria Artis”

</doc>
<doc id="740783" url="https://pl.wikipedia.org/wiki?curid=740783" title="Elem Klimow">
Elem Klimow

Elem Giermanowicz Klimow, ros. Элем Германович Климов (ur. 9 lipca 1933 w Stalingradzie, zm. 26 października 2003) – radziecki i rosyjski reżyser filmowy. Był mężem białoruskiej reżyserki Łarisy Szepitko.
Życiorys.
W 1964 ukończył studia na wydziale reżyserskim moskiewskiego WGiK pod opieką Michaiła Romma i rozpoczął pracę w wytwórni filmowej Mosfilm. W tym samym roku nakręcił swój pierwszy film pt. "Witajcie – wstęp wzbroniony". Debiutancka komedia, uderzająca przy pomocy satyry w biurokrację, spotkała się z dobrym przyjęciem zarówno widzów, jak i krytyków. 
W 1966 Klimow wyreżyserował "Przygody dentysty", zaś w 1970 fabularyzowany dokument "Sport, sport, sport". W 1974 ukończył wraz z Chucyjewem i Ławrowem niedokończony film Michaiła Romma "A jednak wierzę…" Rok później zrealizował "Agonię", opowiadającą o spisku grupy arystokratów rosyjskich przeciwko Rasputinowi na tle wydarzeń poprzedzających rewolucję październikową.
W 1980 – rok po śmierci żony w wypadku samochodowym – nakręcił o niej 25-minutowy film dokumentalny "Łarisa". W 1981 nakręcił "Pożegnanie" na podstawie powieści "Pożegnanie z Matiorą" Walentina Rasputina. 
W 1985 wyreżyserował swój najgłośniejszy film "Idź i patrz", ukazujący cierpienie ludności i okrucieństwa okupanta w 1943 na Białorusi. 
Zasiadał w jury konkursu głównego na 40. MFF w Cannes (1987). W latach 1985-1990 pełnił funkcję przewodniczącego Związku Filmowców Radzieckich.
Pochowany na Cmentarzu Trojekurowskim w Moskwie.

</doc>
<doc id="740785" url="https://pl.wikipedia.org/wiki?curid=740785" title="Poczthalteria w Słupsku">
Poczthalteria w Słupsku

Poczthalteria w Słupsku – służyła do obsługi koni i wozów pocztowych, czasem obsługiwała również podróżnych.
 Na Pomorzu poczthalterie powstawały już od połowy XVIII w. W Słupsku poczthalteria powstała po zachodniej stronie lokacyjnego miasta, naprzeciw Nowej Bramy, kilkaset metrów od traktu ze Szczecina. Główną część stanowił szerokofrontowy budynek, postawiony przy ulicy od wschodniej strony. W środkowej części posiadał bramę przejazdową. Pozostałe zabudowania to: dwa parterowe skrzydła - od północy i południa, podwórze zamykał od zachodu dom mieszkalny i przyległa stodoła. W takim stanie obiekt ten znajdował się jeszcze w 1976 roku, chociaż od momentu powstania wiele razy był przebudowywany. Obecnie pozostały fundamenty zakopane w ziemi, plany konstrukcyjne budynków, obrazy i zdjęcia obiektów, widok zajazdu na starych kartach pocztowych.
W publikacji o zabytkach w Słupsku jest zapisane: [...] Powstanie pierwszej stacji pocztowej w Słupsku można z dużym prawdopodobieństwem łączyć z uruchomieniem w poł. XVII w. stałej poczty kurierskiej na Pomorzu. Jedną ze stacji na trasie Szczecin – Gdańsk był Słupsk, gdzie urząd pocztowy założony został już w 1654 r. Mieścił się on w ratuszu do połowy XVIII w., kiedy to przeniesiono go na ulicę Środkową (obecnie nieistniejącą) do kamienicy Fassmanów i funkcjonował tam do 1814 r. [...]

</doc>
<doc id="740789" url="https://pl.wikipedia.org/wiki?curid=740789" title="Obóz O’Donnell">
Obóz O’Donnell

Obóz O’Donnell () – baza wojskowa znajdująca się na Filipinach, w pobliżu miasta Capas w prowincji Tarlac na wyspie Luzon. W okresie II wojny światowej mieścił się tam jeden z największych obozów jenieckich, które Cesarska Armia Japońska urządziła dla wziętych do niewoli żołnierzy alianckich.
Przed wybuchem wojny O’Donnell pełnił funkcję poligonu i bazy szkoleniowej dla filipińskich sił zbrojnych. Po zdobyciu Luzonu przez Japończyków osadzono w nim około 54–56 tys. jeńców wojennych, w tym 9270 Amerykanów oraz 45–47 tys. Filipińczyków. W zdecydowanej większości byli to żołnierze, którzy zostali wzięci do niewoli na półwyspie Bataan i przetrwali późniejszy „marsz śmierci”. W O’Donnell panowały fatalne warunki bytowe, szerzyły się głód i choroby – w tym przede wszystkim malaria i dyzenteria. Obóz jeniecki został zlikwidowany w styczniu 1943 roku. Szacuje się, że przez cały okres jego funkcjonowania zmarło około 1,5 tys. jeńców amerykańskich i ponad 26 tys. jeńców filipińskich.
Po wojnie obóz O’Donnell nadal pełnił funkcję bazy wojskowej, wykorzystywanej początkowo przez US Air Force, a później przez filipińskie siły zbrojne. Ofiary japońskiego obozu jenieckiego upamiętnia otwarta w 1991 roku "Capas National Shrine".
Okres przedwojenny.
Przed wybuchem wojny na Pacyfiku, w okresie gdy Filipiny pozostawały autonomicznym terytorium zależnym USA, obóz O’Donnell pełnił funkcję bazy szkoleniowej dla filipińskich sił zbrojnych (utworzonych w 1935 roku). Został wzniesiony na terytorium prowincji Tarlac na wyspie Luzon, leżał w odległości około 11 kilometrów od miasteczka Capas. Początkowo znajdował się tam jedynie poligon wojskowy, dopiero w 1941 roku zaczęto wznosić pierwsze budynki. Budowy obozu nie zdołano jednak ukończyć przed rozpoczęciem japońskiej inwazji.
Obóz wzniesiono na terenie pokrytym łąkami i ryżowymi polami. Jego powierzchnia wynosiła około 617 akrów (ok. 249 hektarów). Żołnierze kwaterowali w barakach wykonanych z bambusa wiązanego rattanem. Budynki te były pozbawione ścian i podłóg; w niektórych wypadkach rolę tych ostatnich pełniły wykładziny. Dachy – podtrzymywane na bambusowych palach – były pokryte blachą falistą lub liśćmi nipy krzewinkowej. Do spania służyły żołnierzom prymitywne prycze z bambusa i rattanu.
Japoński obóz jeniecki.
Geneza.
Po wybuchu wojny na Pacyfiku Filipiny stały się jednym z pierwszych celów japońskiej ofensywy. Po południu 8 grudnia 1941 roku, dziewięć godzin po nalocie na Pearl Harbor, ofiarą zaskakującego ataku padło Clark Field – główna amerykańska baza lotnicza na archipelagu. 22 grudnia japońskie siły inwazyjne wylądowały w Zatoce Lingayen w zachodniej części Luzonu. Dwa dni później Japończycy wysadzili desant w Zatoce Lamon w południowo-wschodniej części wyspy. 2 stycznia w ich ręce wpadła niebroniona Manila.
Główne siły amerykańsko-filipińskie wycofały się na półwysep Bataan. Początkowo obrońcy skutecznie odpierali japońskie ataki. Wobec nieprzyjacielskiego panowania na morzu i w powietrzu los garnizonu był jednak przesądzony. 3 kwietnia 1942 roku, po kilkumiesięcznym oblężeniu, Japończycy przystąpili do decydującego natarcia. Sześć dni później obrońcy Bataanu byli zmuszeni skapitulować. W japońskiej niewoli znalazło się od 76 tys. do 78 tys. żołnierzy, w tym od 9 tys. do 15 tys. Amerykanów oraz od 60 tys. do 70 tys. Filipińczyków.
6 maja skapitulował ostatni amerykański bastion na Filipinach – ufortyfikowana wyspa Corregidor. Do japońskiej niewoli trafiło 11 tys. obrońców, w tym 9 tys. Amerykanów i 2 tys. Filipińczyków.
Łącznie w trakcie kampanii filipińskiej do japońskiej niewoli trafiło około 22 tys. amerykańskich żołnierzy i marynarzy.
„Marsz śmierci” z Bataan.
Pod koniec marca 1942 roku, a więc na kilka tygodni przed kapitulacją Bataanu, grupa oficerów ze sztabu japońskiej 14. Armii odbyła naradę, podczas której omówiono kwestię postępowania z jeńcami wojennymi. Postanowiono, że po upadku Bataanu zostaną oni pieszo doprowadzeni do miasteczka San Fernando w prowincji Pampanga, położonego w odległości około 106 kilometrów od wierzchołka półwyspu. Stamtąd mieli zostać przetransportowani koleją do odległego o około 40 kilometrów Capas. Docelowo jeńcy mieli zostać osadzeni w "Camp O’Donnell".
Japończycy spodziewali się, że Bataan zostanie zdobyty nie wcześniej niż pod koniec kwietnia, a liczbę jego obrońców szacowali na 25–50 tys. Szybka kapitulacja garnizonu, znaczna liczba jeńców, a także ich zły stan fizyczny były dla zwycięzców kompletnym zaskoczeniem. Piesza ewakuacja do San Fernando, którą rozpoczęto 10 kwietnia, zmieniła się w „marsz śmierci”. Maszerującym w tropikalnym upale jeńcom wydawano minimalne ilości wody i pożywienia. W trakcie marszu nie pozwalano zatrzymać się w celu zaczerpnięcia wody z przydrożnych studni czy nawet by załatwić potrzeby naturalne. Filipińscy cywile, którzy usiłowali podać jeńcom wodę lub żywność, byli brutalnie odpędzani, a nawet zabijani. Podczas postojów żołnierzy stłaczano w budynkach pozbawionych jakichkolwiek urządzeń sanitarnych lub gromadzono pod gołym niebem, na niewielkich przestrzeniach naprędce otoczonych drutem kolczastym, bez żadnej ochrony przed promieniami słońca. W trakcie marszu japońscy żołnierze nieustannie maltretowali jeńców. Ci, którzy nie byli w stanie iść dalej lub choć na chwilę odłączyli się od kolumny, byli zabijani przez konwojentów.
13 kwietnia pierwsze kolumny dotarły do San Fernando. Stamtąd dalszy transport odbywał się koleją. Do wagonów kolejki wąskotorowej, zdolnych pomieścić najwyżej 40 osób, Japończycy wpędzali nawet do 100 jeńców. W czasie kilkugodzinnej podróży wielu jeńców zmarło na skutek odwodnienia i braku powietrza. Ci, którzy dotarli do Capas, musieli jeszcze pokonać kilkunastokilometrową trasę do obozu O’Donnell. W zależności od źródeł szacuje się, że podczas „bataańskiego marszu śmierci” zmarło, w tym zostało zamordowanych, od 500 do 1000 Amerykanów oraz od 5 tys. do 10 tys. Filipińczyków.
Utworzenie obozu jenieckiego.
Pierwsza grupa jeńców, licząca około 200 żołnierzy, dotarła do "Camp O’Donnell" 11 kwietnia. Przemówienie do nowo przybyłych wygłosił komendant obozu kpt. Yoshio Tsuneyoshi. Oświadczył, że nie uznaje ich za pełnoprawnych jeńców wojennych ("Horyo"), lecz za pozbawionych praw i honoru więźniów ("Toraware-no-mi"), którzy zawdzięczają życie jedynie miłosierdziu japońskiej armii i nie powinni oczekiwać dobrego traktowania. Zagroził, iż każdy jeniec, który okaże nieposłuszeństwo lub złamie obozowy regulamin, zostanie rozstrzelany. Z kolei w przypadku ucieczek dziewięciu jeńców miało zostać straconych za każdego uciekiniera. Komendant zapowiedział jednocześnie, że jeńcy pozostaną na zawsze „wrogami Japonii”, a Cesarstwo odniesie zwycięstwo, „choćby miało to zająć 100 lat”.
Przemówienia o podobnej treści Tsuneyoshi wygłaszał później do każdej nowo przybyłej grupy. Tego typu apele trwały niekiedy do dwóch godzin. W tym czasie jeńcy musieli stać na baczność, bez żadnej osłony przed promieniami tropikalnego słońca. Pewnego razu wygłodniali jeńcy musieli także poczekać, aż komendant na ich oczach skończy swoje śniadanie, po którym dopiero rozpoczął zwyczajowe przemówienie.
Tsuneyoshi wyznaczył do pełnienia funkcji „zwierzchnika jeńców” gen. Edwarda P. Kinga – uprzednio dowódcę garnizonu Bataanu. Był on odtąd odpowiedzialny m.in. za utrzymanie dyscypliny i bieżące zarządzanie obozem. Generał powitał pierwszą grupę jeńców następującymi słowami:
Fakt, iż King udał się do niewoli, dzieląc los swych podkomendnych, był powodem, dla którego cieszył się wśród jeńców powszechnym mirem.
Ostatnią grupę jeńców doprowadzono do obozu 30 kwietnia 1942 roku, aczkolwiek w późniejszym okresie obóz opuszczały, a następnie powracały doń kontyngenty robocze, które były wysyłane przez Japończyków do różnych prac na terenie Luzonu.
Topografia.
Obóz był podzielony na dwa sektory: amerykański i filipiński. Granicę między nimi wyznaczała droga do Capas, która przecinała obóz na dwie części. Sektor amerykański był mniejszy od filipińskiego i znajdował się w północnej części obozu. Obóz otaczało ogrodzenie z drutu kolczastego, przy którym wzniesiono kilka wież strażniczych.
Komendantura mieściła się w dwupiętrowym budynku z werandą. Dla jeńców przeznaczono prymitywne baraki, wykorzystywane uprzednio przez filipińską armię. Mimo że już od marca 1942 roku było wiadomym, że w O’Donnell zostaną osadzeni jeńcy wojenni, Japończycy nie podjęli tam poważniejszych prac budowlanych lub remontowych. W konsekwencji wiele przedwojennych baraków znajdowało się w złym stanie technicznym. Niektóre były częściowo lub całkowicie pozbawione dachów.
Szpital dla jeńców amerykańskich znajdował się w północno-wschodniej części obozu. Składało się nań pięć chat ustawionych w czworobok. Dwie chaty były całkowicie pozbawione podłóg, wykonano je dopiero w późniejszym okresie, używając w tym celu nieheblowanych desek.
Przed wojną obóz był w stanie pomieścić około 20 tys., a według innych źródeł zaledwie 8 tys. żołnierzy. Po kapitulacji Bataanu znalazło się w nim od 54 tys. do 56 tys. jeńców wojennych, w tym 9270 Amerykanów oraz 45–47 tys. Filipińczyków.
Traktowanie.
Nowo przybyłych jeńców przeszukiwano, czemu towarzyszyła grabież co cenniejszych przedmiotów osobistych. W przypadku znalezienia przedmiotów pochodzenia japońskiego jeńcowi groziła śmierć, gdyż strażnicy uznawali, że przedmioty te musiały zostać odebrane poległym japońskim żołnierzom. Pod tym pretekstem podczas pierwszych dni funkcjonowania obozu zabito około 20 amerykańskich żołnierzy. Z tego samego powodu zabito także pewną liczbę jeńców filipińskich. Tych ostatnich zazwyczaj oznaczano przed egzekucją, malując im na piersi czerwony znak „X”.
Zdarzało się, że pod pretekstem „zapobieżenia próbie ucieczki” japońscy żołnierze strzelali do jeńców, którzy zbytnio zbliżyli się do obozowego ogrodzenia.
Wszystkich jeńców zobowiązano, aby niezależnie od rangi salutowali każdemu japońskiemu strażnikowi. Niedopełnienie tego obowiązku groziło ciężkim pobiciem.
Spośród zdolnych do pracy jeńców formowano kontyngenty robocze, które wykonywały różne prace poza terenem obozu, na przykład przy zbieraniu plonów z okolicznych pól. Praca poza obozem dawała szanse na zdobycie i przemycenie dodatkowych porcji żywności.
Warunki bytowe.
Jeńcy, którzy przeżyli „marsz śmierci” z Bataanu, docierali do obozu w stanie kompletnego wyczerpania. Większość była pozbawiona koców, wielu nie miało nawet butów, a ich mundury zmieniły się w łachmany. Baraki nie były w stanie pomieścić wszystkich jeńców, stąd niektórzy musieli spać pod gołym niebem, czasami w strugach deszczu.
Podstawą wyżywienia był ryż – często zanieczyszczony i zarobaczony. Czasami jeńcom wydawano także racje warzyw, zazwyczaj złożone z batatów i liści wilca wodnego. Dwa razy w miesiącu otrzymywali mięso, przy czym zazwyczaj na pięćdziesięciu jeńców przypadała porcja o wadze zaledwie jednego funta. Całkowita waga dziennej racji żywnościowej nie przekraczała 510 gram. W pobliskim magazynie jeszcze przed wojną zgromadzono znaczne ilości żywności, w tym 25 tys. worków ryżu. Japończycy nie zgodzili się jednak wydać jeńcom nawet jej drobnej części. Aby ratować się przed śmiercią głodową, jeńcy jedli wszystko, co udało im się znaleźć lub złapać, w tym dziko rosnące rośliny oraz małpy i psy, które wałęsały się w pobliżu obozu. Wkrótce rozwinęły się szmugiel i czarny rynek. Główną rolę w tym procederze odgrywał Ted Lewin, amerykański cywil powiązany z manilskim półświatkiem, którego Japończycy internowali w O’Donnell wkrótce po rozpoczęciu okupacji.
Na terenie obozu funkcjonowała zaledwie jedna studnia artezyjska, z której wodę doprowadzano rurami do obu jenieckich sektorów. Liczba kranów, z których można było ją pobierać, była jednak bardzo mała. W sektorze amerykańskim istniały zaledwie trzy, z których jeden był zarezerwowany wyłącznie na potrzeby szpitala. Co więcej, pod pretekstem konieczności ograniczenia zużycia paliwa, Japończycy zarządzili, że pompy studzienne będą pracować tylko w określonych godzinach. W konsekwencji, aby nabrać wody, jeńcy musieli stać w długich kolejkach – niekiedy przez ponad 20 godzin. Jedna manierka wody dziennie musiała im wystarczyć do ugaszenia pragnienia i utrzymania higieny. Niektórzy zdesperowani jeńcy mimo zakazu wprowadzonego przez oficerów pili wodę z zanieczyszczonego strumienia, którego koryto biegło przez jedną z krawędzi obozu. Aby temu zapobiec, przy strumieniu wystawiono straże.
W obozie szerzyły się choroby, w tym malaria, a obok niej także denga, pelagra, błonica, beri-beri, szkorbut, zapalenie płuc, amblyopia, ślepota zmierzchowa, tropikalne owrzodzenia i inne choroby skóry. Najpoważniejszym problemem była jednak dyzenteria, liczba zachorowań przybrała wkrótce rozmiary epidemii. Sytuację pogarszał brak odpowiednich urządzeń sanitarnych. Świadkowie wspominali, że odór panujący w obozie był tak silny, że wyczuwano go z odległości wielu kilometrów.
Amerykański szpital był w stanie pomieścić 800 pacjentów. Był jednak pozbawiony najniezbędniejszego wyposażenia, nie wyłączając łóżek, koców i prześcieradeł. W czasie intensywnych deszczów jego dach regularnie przeciekał. Zdaniem Michaela i Elizabeth Normanów szpital pełnił funkcję nie tyle placówki medycznej, co „umieralni”. Jeńcy określali go natomiast mianem „Domu grozy”. Nieliczni lekarze i sanitariusze mieli ograniczone możliwości przyjścia chorym z pomocą, przede wszystkim ze względu na brak lekarstw, środków opatrunkowych i urządzeń medycznych. Dla przykładu niedobór chininy był tak dotkliwy, że początkowo lekarze wydawali ją jedynie pacjentom rokującym szanse na przeżycie, a później tylko tym z tego grona, których wybrano w drodze losowania. Z kolei chorym na dyzenterię musiano podawać węgiel drzewny z obozowej kuchni. Najcięższe przypadki kierowano do jeden z pięciu chat, znanej jako "Zero Ward". Chorzy musieli tam leżeć na podłogach z nieheblowanych desek, we własnych odchodach, pokryci rojami much, mrówek i innych owadów. Jeszcze bardziej tragiczne warunki panowały w szpitalu dla jeńców filipińskich. Świadkowie wspominali, że japoński tłumacz miał zwyczaj go odwiedzać i rzucać niedopałki papierosów na podłogę, aby później obserwować, jak walczą o nie skrajnie wyczerpani pacjenci.
Amerykańscy lekarze wielokrotnie zwracali się do komendanta Tsuneyoshiego z prośbą o zorganizowanie dostaw lekarstw i środków medycznych, każdorazowo spotykali się jednak z odmową, a nawet z groźbami. Pewnego razu komendant oznajmił im, że nienawidzi wszystkich Amerykanów i interesuje go jedynie obserwowanie procesu ich wymierania. Gdy Filipiński Czerwony Krzyż z własnej inicjatywy przysłał do obozu ciężarówki z rozmaitymi zapasami, Tsuneyoshi odmówił ich rozładunku, a jego tłumacz pobił jednego z pracowników.
W tych okolicznościach śmiertelność przybrała zastraszające rozmiary. 28 kwietnia 1942 roku zmarło 22 Amerykanów, 11 maja odnotowano 32 zgony, a 19 maja – 43 zgony. Najwyższą dzienną liczbę zgonów, tj. pięćdziesiąt, odnotowano 29 maja. W ciągu sześciu tygodni zmarł co szósty amerykański jeniec, który przeżył „marsz śmierci” z Bataan. Zwłoki grzebano na cmentarzu, który zorganizowano poza terenem obozu ścisłego. Początkowo starano się przeprowadzać pochówki z zachowaniem jak największego szacunku dla zmarłych. Pewnego razu w mszy za zmarłych wziął nawet udział szef sztabu japońskiej 14. Armii. Później, wraz ze wzrostem liczby zgonów i pogorszeniem stanu fizycznego jeńców, ofiary grzebano pośpiesznie w zbiorowych mogiłach.
Równie tragiczna była sytuacja jeńców filipińskich, umierało ich od stu do nawet trzystu dziennie. W pewnym momencie morale spadło do tego stopnia, iż filipińscy żołnierze zaczęli odmawiać pracy przy grzebaniu zwłok zmarłych kolegów.
Epilog.
Bardzo szybko Japończycy zaczęli wywozić z O’Donnell kilkusetosobowe kontyngenty jeńców. Byli oni zatrudniani do różnych prac na terenie Luzonu, m.in. przy naprawie lub budowie dróg, mostów i lotnisk. W krótkim czasie obóz opuściło w ten sposób około 3 tys. amerykańskich żołnierzy. Niektórzy zgłosili się na ochotnika, wierząc, że opuszczenie obozu daje największą szansę na ocalenie.
Na początku czerwca 1942 roku amerykańska część obozu została zlikwidowana. Starszych rangą oficerów osadzono w Tarlac, a pozostałych jeńców przeniesiono do obozu jenieckiego w Cabanatuan. W ciągu sześciu miesięcy zmarło tam blisko 2,5 tys. Amerykanów.
Wkrótce rozpoczęto też proces likwidacji sektora filipińskiego. Elizabeth i Michael Normanowie podają, że jeńców filipińskich zwolniono w październiku 1942 roku. Według innych źródeł byli oni stopniowo zwalniani w okresie od września do grudnia tegoż roku. Jeńcy byli zobowiązani udać się do rodzinnych miejscowości, a lokalnych burmistrzów uczyniono osobiście odpowiedzialnymi za ich zachowanie. Zwolnieniu podlegali przy tym jedynie żołnierze zdolni do poruszania się o własnych siłach; ciężko chorzy pozostawali w obozie do czasu wyzdrowienia lub śmierci. Przed opuszczeniem obozu Filipińczycy musieli podpisać zobowiązanie, iż nie będą angażować się w jakiejkolwiek działania antyjapońskiego ruchu oporu.
Ostateczna likwidacja obozu O’Donnell nastąpiła 20 stycznia 1943 roku. Szacuje się, że przez cały okres jego funkcjonowania zmarło w nim około 1,5 tys. Amerykanów i ponad 26 tys. Filipińczyków. Według kpt. Johna Olsona – oficera US Army, którzy przeżył uwięzienie w O’Donnell – liczba ofiar amerykańskich sięgnęła 1547. Z tej liczby niemal dwie trzecie nie ukończyło 26. roku życia.
Olson określił O’Donnell mianem „Andersonville Pacyfiku”, co było nawiązaniem do niesławnego konfederackiego obozu jenieckiego z czasów wojny secesyjnej. Wśród niektórych jeńców obóz był także znany pod nazwą "Camp O’Death".
Odpowiedzialność sprawców.
Zbrodnie popełnione podczas „marszu śmierci” z Bataan oraz nieludzkie traktowanie jeńców osadzonych w O’Donnell i Cabanatuan były głównymi punktami oskarżenia przeciwko gen. Masaharu Hommie, który w 1942 roku był głównodowodzącym wojsk japońskich na Filipinach. Wyrokiem amerykańskiego trybunału wojskowego z 11 lutego 1946 roku Homma został skazany na śmierć przez rozstrzelanie. Wyrok wykonano w Manili 3 kwietnia 1946 roku.
Kapitan Yoshio Tsuneyoshi, komendant obozu O’Donnell, został po wojnie skazany na karę dożywotniego pozbawienia wolności.
Po wojnie.
Po wyzwoleniu Filipin spod japońskiej okupacji "Camp O’Donnell" nadal pełnił funkcję bazy wojskowej. Wykorzystywały go United States Air Force w charakterze placówki pomocniczej dla "Clark Air Base" – swojej głównej bazy na archipelagu. Ponadto według niepotwierdzonych informacji w O’Donnell amerykańscy żołnierze byli szkoleni z taktyki walki w tropikalnej puszczy. Amerykańska baza została zlikwidowana w 1991 roku, a infrastrukturę przekazano rządowi filipińskiemu.
Obecnie "Camp O’Donnell" jest użytkowany przez filipińskie siły zbrojne. W 2014 roku obejmował obszar o powierzchni 18 tys. hektarów. Sąsiaduje on bezpośrednio z terenami zamieszkanymi przez lud Aetów. Od 1996 roku w O’Donnell stacjonuje Lekka Dywizja Pancerna „Pambato”. Jest także siedzibą filipińskiego "Training and Doctrine Command". Na terenie bazy corocznie organizowane są wspólne amerykańsko-filipińskie ćwiczenia wojskowe, znane pod kryptonimem „Balikatan”.
7 grudnia 1991 roku w miejscu byłego obozu jenieckiego utworzono "Capas National Shrine" – miejsce pamięci poświęcone filipińskim i amerykańskim żołnierzom, którzy walczyli w obronie Filipin, a później cierpieli i ginęli w japońskiej niewoli. Ma ono powierzchnię 54 hektarów. Na terenie miejsca pamięci zasadzono 31 tys. drzew, które upamiętniają ofiary obozu.

</doc>
<doc id="740791" url="https://pl.wikipedia.org/wiki?curid=740791" title="Xd-Picture Card">
Xd-Picture Card



</doc>
<doc id="740792" url="https://pl.wikipedia.org/wiki?curid=740792" title="Idź i patrz">
Idź i patrz

Idź i patrz (org. "Иди и смотри") – radziecki dramat wojenny z 1985 w reżyserii Elema Klimowa, który powstał na podstawie scenariusza napisanego przez Alesia Adamowicza i samego reżysera.
Fabuła.
Akcja filmu rozgrywa się w 1943 w kilku wioskach okupowanej przez wojska niemieckie Białorusi. Bohaterem jest nastoletni chłopiec, który stał się świadkiem i ofiarą niewyobrażalnych okrucieństw, które miały miejsce w czasie walk oddziałów hitlerowskich z partyzantką radziecką i podczas pacyfikacji białoruskich wsi.
Tytuł.
Tytuł jest nawiązaniem do 1. wersetu z 6. rozdziału Apokalipsy św. Jana:
"И я видел, что Агнец снял первую из семи печатей, и я услышал одно из четырех животных, говорящее как бы громовым голосом: иди и смотри."
"I widziałem, że Baranek otworzył jedną z siedmiu pieczęci i słyszałem jak jedno z czterech zwierząt mówiło jakby głosem gromu: Przyjdź i patrz." 
"I widziałem, iż otworzył Baranek jednę z siedmi pieczęci, i słyszałem jedno ze czterech zwierząt mówiące, jakoby głos gromu: Chódź, a patrzaj!" 
Frazę „Idź i patrz” powtarzają trzy kolejne zwierzęta w wersetach: 3., 5. i 7.
Odbiór.
Szokujący film wzbudził szerokie kontrowersje zarówno w kraju jak i za granicą i znalazł się na przygotowanej przez brytyjską telewizję Channel 4 liście „50 filmów, które trzeba zobaczyć przed śmiercią”.
Po nakręceniu "Idź i patrz" Klimow nie wyreżyserował już żadnego nowego filmu, ponieważ jak stwierdził „wszystko, co chciał osiągnąć w filmie, już zrobił”.

</doc>
<doc id="740793" url="https://pl.wikipedia.org/wiki?curid=740793" title="Winny">
Winny

Winny (znany również pod nazwą WinNY) - japoński program typu peer-to-peer (P2P), umożliwiający udostępnianie i pobieranie plików. 
Został zainspirowany głównymi zasadami, na których opiera się działanie sieci Freenet, a mianowicie: pełną anonimowością użytkowników i szyfrowaniem przesyłanej treści. Podczas gdy Freenet został zaimplementowany w języku Java, Winny został napisany w języku C++ jako aplikacja działająca pod systemem operacyjnym Windows.
Nazwa pochodzi od programu WinMX, w której litery "M" oraz "X" zastąpiono kolejnymi literami alfabetu łacińskiego, czyli "N" oraz "Y". Według informacji podanych przez Tokyo-based Association of Copyright for Computer Software we wrześniu 2003 roku z aplikacji korzystało 250.000 użytkowników. Według serwisu P2Pnet, był to najbardziej popularny program do wymiany plików w Japonii, wyprzedzający WinMX.

</doc>
<doc id="740797" url="https://pl.wikipedia.org/wiki?curid=740797" title="Bosumtwi">
Bosumtwi

Bosumtwi ("Bosomtwe") – jezioro w kraterze pozostałym po uderzeniu meteorytu. Leży 32 km na południowy wschód od Kumasi i jest największym naturalnym jeziorem w Ghanie, ma w przybliżeniu 8 km średnicy. Jest popularnym terenem rekreacyjnym i bezpiecznym miejscem do pływania.
Bosumtwi jest świętym jeziorem dla Aszanti. Według tradycyjnej wiary, dusze zmarłych przychodzą tutaj by pożegnać boga Twi. W związku z tym dopuszczono łowienie ryb w jeziorze tylko z drewnianych desek (dość typowe tradycyjne czółna). Wokół jeziora leży około 30 wsi z liczbą ludności około 70 tysięcy.
W 2016 roku ustanowiono tu rezerwat biosfery.

</doc>
<doc id="740800" url="https://pl.wikipedia.org/wiki?curid=740800" title="Prezydenci i nadburmistrzowie Elbląga">
Prezydenci i nadburmistrzowie Elbląga

Prezydent Elbląga wybierany jest przez mieszkańców miasta w wyborach powszechnych, równych, tajnych i bezpośrednich. Jest organem wykonawczym miasta Elbląga jako jednostki samorządu terytorialnego.
Elbląg ma niezwykle bogatą historię, dlatego też w mieście rządzili na przestrzeni wieków nie tylko prezydenci jak obecnie, ale również nadburmistrzowie czy przewodniczący Prezydiów Miejskich Rad Narodowych.

</doc>
<doc id="740802" url="https://pl.wikipedia.org/wiki?curid=740802" title="Piroelektryk">
Piroelektryk

Piroelektryk (z gr. πῦρ „ogień”) – materiał mający zdolność generowania siły elektromotorycznej pod wpływem zmian temperatury. 
W odróżnieniu od zjawiska termoelektrycznego, do wystąpienia efektu piroelektrycznego nie jest konieczny gradient temperatury, ale wystarczy ogrzanie całego kryształu. Efekty piroelektryczności są możliwe do dostrzeżenia tylko na kryształach, które są dobrymi izolatorami. Po ustaleniu się temperatury kryształ stopniowo rozładowuje się na skutek upływu ładunku.
Budowa i właściwości.
Piroelektryki są zwykle substancjami o budowie krystalicznej, charakteryzują się wiązaniami jonowymi i komórką elementarną bez środka symetrii (są więc wszystkie piezoelektrykami), ale z biegunowymi osiami symetrii (spośród ogólnej liczby 32 klas symetrii 10 spełnia ten warunek). Każda zmiana temperatury takich kryształów powoduje zmianę ich spontanicznej polaryzacji. Niektóre z piroelektryków są również ferroelektrykami.
Właściwości piroelektryczne mają też niektóre ciekłe kryształy, ceramiki i odpowiednio przygotowane polimery.
Najpopularniejsze piroelektryki to:

</doc>
<doc id="740809" url="https://pl.wikipedia.org/wiki?curid=740809" title="Ejisu-Juaben">
Ejisu-Juaben

Ejisu-Juaben jest dystryktem w Regionie Ashanti w Ghanie, zajmuje powierzchnię 678 km², co stanowi około 10% powierzchni całego regionu, populacja w roku 2002 wynosiła 124.179 mieszkańców, stolicą dystryktu jest Ejisu.
Dystrykt jest jednym z 21 administracyjnych i politycznych dystryktów w Regionie Ashanti. Znany jest głównie z bogatego dziedzictwa kulturalnego i atrakcji turystycznych; ma rozwinięty głównie przemysł włókienniczy.
Aktualnie ma cztery rozbudowane miasta: Ejisu, Juaben, Besease i Bonwire.
Położenie.
Dystrykt leży w obszarach leśnych, podzielonych płaskowyżem. Położony jest u podnóża prekambryjskich formacji Birimian i Tarkwaian na wysokości między 240-300 metrów n.p.m.
Obszar ogólnie jest pofałdowany i osuszany przez kilka rzek, między innymi Oda, Anum, Bankro, Hwere i Baffoe, które w porze deszczowej sporadyczne wylewają w głębi regionu w dolinach na całej długości dorzecza.

</doc>
<doc id="740812" url="https://pl.wikipedia.org/wiki?curid=740812" title="Alliina">
Alliina

Alliina – siarkoorganiczny związek chemiczny z grupy tioaminokwasów – sulfotlenek "S"-alkilocysteiny (allilowa pochodna cysteiny). Jest aminokwasem zawierającym siarkę.
Historia.
Alliinę wyodrębnili w 1948 roku szwajcarscy chemicy Arthur Stoll i Ewald Seebeck pracujący w firmie Sandoz w Bazylei.
Właściwości.
Związek ten w temperaturze pokojowej tworzy bezbarwne kryształy, bez zapachu. Nie posiada właściwości abiotycznych.
Uznawany jest za prekursora zapachu i smaku czosnku. Podczas rozdrabniania czosnku następuje uaktywnienie obecnego w świeżym czosnku enzymu allinazy, pod którego wpływem alliina ulega hydrolizie, wskutek czego powstaje allicyna, kwas pirogronowy i amoniak.
Dalszymi produktami rozkładu są toksyczne: akroleina i alkohol allilowy.
Alliina jest łatwo rozpuszczalna w wodzie, bezwonna i nie wykazuje antybiotycznego działania. Enzym występujący w różnych odmianach czosnku zwany allinazą uaktywnia się w rozdrobnionym (posiekanym) czosnku i wywołuje bardzo szybko rozkład alliiny do allicyny – związku wykazującego ostry, dławiący zapach i silne antybiotyczne działanie.
Przekształceniu alliiny do allicyny towarzyszy powstawanie kwasu pirogronowego i amoniaku. W czasie dłuższego przechowywania rozdrobnionego czosnku lub jego destylacji z parą wodną następuje odszczepienie tlenu z allicyny i tworzy się disiarczek diallilu i polisiarczki allilu obok analogicznych związków tworzących się z homologów alliiny.
Związki te są składnikami olejku otrzymywanego z wydajnością od 0,1 do 0,36% przez destylację z parą wodną świeżych główek czosnku. W olejku tym wykryto m.in.: di-, tri- oraz tetrasiarczek diallilu, disiarczek dipropylu, disiarczek propyloallilowy, disiarczek dimetylu i inne disiarczki (związki z mostkiem dwusiarczkowym).

</doc>
<doc id="740815" url="https://pl.wikipedia.org/wiki?curid=740815" title="John Wood (gubernator)">
John Wood (gubernator)

John Wood (ur. 20 grudnia 1798 – zm. 11 czerwca 1880) – gubernator stanu Illinois w latach 1860-1861.
Wood urodził się w Moravia. Był członkiem senatu stanu Illinois w 1850 roku i zastępcą gubernatora stanu Illinois w latach 1857-1860. Po śmierci gubernatora Williama Bisella zastępował go przez 1 rok.
Wood zmarł w mieście Quincy, które założył, w wieku 81 lat. Został pochowany na cmentarzu Woodland.

</doc>
<doc id="740816" url="https://pl.wikipedia.org/wiki?curid=740816" title="Yaa Asantewaa">
Yaa Asantewaa

Yaa Asantewaa (ur. 1840, zm. 17 października 1921) Królowa Matka Ejisu, stanu w Konfederacji Asante (teraz część współczesnej Ghany) (mianowana przez swojego brata "ejisuhene" (władcę Ejisu) Nana Akwasi Afrane Okpese). Jest znana w historii jako lider buntu Aszanti przeciw brytyjskiemu kolonializmowi w roku 1900 znanego jako Wojna o Złoty Stolec.

</doc>
<doc id="740818" url="https://pl.wikipedia.org/wiki?curid=740818" title="Alaksandr Adamowicz (pisarz)">
Alaksandr Adamowicz (pisarz)

Alaksandr Michajławicz Adamowicz, także Aleś Adamowicz (; ur. 3 września 1927 w Kaniuchach, obwód miński, zm. 26 stycznia 1994 w Moskwie) – białoruski pisarz oraz historyk literatury. W swej twórczości nawiązywał do tematów z czasów II wojny światowej. Był współautorem scenariusza do filmu fabularnego "Idź i patrz" (1985) w reżyserii Elema Klimowa, dla którego inspiracją była m.in. jego "Chatyńska opowieść" ukazująca zagładę Chatynia.

</doc>
<doc id="740820" url="https://pl.wikipedia.org/wiki?curid=740820" title="Zbroja końska">
Zbroja końska

Zbroja końska (także: ladr) – rodzaj zbroi zwierzęcej przeznaczonej dla koni.
Chroniła konia w czasie bitwy, zazwyczaj pokrywała całego konia, oprócz pyska i nóg.
Historia.
Opancerzenie zwierząt bojowych znane było już w starożytności. W Europie Zachodniej zaczęto je stosować w XIII w. Początkowo zbroja końska miała postać watowanego kropierza, później – kolczugi lub zbroi łuskowej nakładanej na konia. W XV w. i w I połowie XVI w. uzyskała ostateczną formę pełnej zbroi płytowej.
Potrzeba jej stosowania brała się stąd, że konie stosunkowo krótko służyły w bitwie. Początkowo sporadycznie stosowana, głównie przez bogatszych wojowników i władców. W późniejszym okresie stosowała ją cała ciężka jazda, a niekiedy lekka posiadała proste, lekkie zbroje końskie. Stosowana była jeszcze krótko po rozpowszechnieniu broni palnej, lecz szybko zanikła.
Używano jej przez:
Rodzaje.
Elementy zbroi płytowej.
Nogi oraz spód zwierzęcia nie były chronione zbroją płytową. Czasem do zbroi doczepiano od spodu fartuch kropierza, w celach ozdobnych. Całość łączono nitami, zawiasami oraz paskami.
Elementy zbroi łuskowej.
Niektóre zbroje katafrackie obejmują całe ciało konia (patrz zdjęcie). Zbroje te uzupełniono o łuskowy podbrzusznik i nogawice dla konia. W niektórych zbrojach ogon umieszczano w ochronnym "worku" ze zbroi łuskowej. Koń w takiej zbroi był praktycznie nie do zranienia.

</doc>
<doc id="740822" url="https://pl.wikipedia.org/wiki?curid=740822" title="Rocznik Traski">
Rocznik Traski

Rocznik Traski lub Rocznik Trzaski – polski rocznik średniowieczny z grupy tzw. roczników małopolskich, obejmujący lata 965–1340. W przeciwieństwie do pozostałych pięciu redakcji Rocznika małopolskiego opuszcza wiadomości z X wieku niedotyczące Polski i rozpoczyna wykaz wydarzeń od ślubu Mieszka z Dobrawą Przemyślidką. Bazowa treść rocznika jest kompilacją źródeł wcześniejszych, przede wszystkim Rocznika kapitulnego krakowskiego nowego, Rocznika cysterskiego i kompilacji franciszkańskiej. Zwłaszcza od roku 1270 Rocznik Traski podaje szersze informacje od innych redakcji Rocznika małopolskiego, w tym o Leszku Czarnym (pod datami 1283, 1285), Przemyśle II (1283, 1288, 1291), Władysławie Łokietku (1289) i o Węgrzech (1279, 1282, 1285). Autorstwo rocznika przypisuje się tytułowemu Trasce. W ostatniej zapisce rocznika z 1340 podana jest informacja, że osoba o tym imieniu uczestniczyła w jego tworzeniu. Był to prawdopodobnie człowiek blisko związany z dworem książęcym w Krakowie. Treść rocznika wskazuje, że mógł być dominikaninem lub mieć dostęp do dziś zaginionego źródła związanego z dominikanami.
Rocznik Traski zachował się w dwóch rękopisach. Pierwszy pochodzi z połowy XIV wieku (przed 1370). Drugi, o mniejszym znaczeniu, datowany jest na XV wiek. 

</doc>
<doc id="740824" url="https://pl.wikipedia.org/wiki?curid=740824" title="Electric Rudeboyz">
Electric Rudeboyz

Electric Rudeboyz - polska grupa wykonująca muzykę z pogranicza gatunków drum'n'bass, breakbeat, electro i hip-hop. Powstała w 1998 roku w Szczecinie z inicjatywy Oreu i Calvina. Po 2001 roku projekt został zarzucony.
Historia.
W początkowym okresie działalności grupa koncertowała w lokalnych klubach, Oreu jako MC i Calvin jako DJ. Następnie skład uzupełnił DJ Badkarma. Pierwsze utwory "Rzeczywistość" i "Znowu Lato" powstały w latach 1998 i 1999 jako materiał demonstracyjny nowego projektu. Po podpisaniu kontraktu płytowego z polskim EMI Music Poland wiosną 2000 roku. Ścieżki wokalne do pozostałych utworów zostały zarejestrowane w okresie od listopada do grudnia 2000 r. w szczecińskim studiu należącym do Marcina Macuka. Cała muzyka została wyprodukowana w domowym studio w pokoju Oreu, w domu jego rodziców. 
Taśma "matka" z gotowym materiałem na album była gotowa i przyjęta przez wytwórnię w lutym 2001. Premiera odbyła się 12 maja 2001. Rok później album został nominowany do nagrody polskiego przemysłu fonograficznego Fryderyk 2001 w kategorii – "Album Roku Hip-Hop". 

</doc>
<doc id="740832" url="https://pl.wikipedia.org/wiki?curid=740832" title="Wariolizacja">
Wariolizacja

Wariolizacja, wariolacja – pochodząca z Chin metoda prewencyjnego zakażania ospą prawdziwą zdrowych ludzi, udokumentowana od XVI w., która rozpowszechniła się głównie w Chinach, Indiach i Turcji. Polegała na przenoszeniu wydzieliny ropnej lekko chorych na zdrowych pacjentów, przede wszystkim dzieci. Była pierwowzorem współczesnych szczepionek ochronnych.
Prawdopodobnie najwcześniejsza wzmianka pochodzi z książki o ospie i odrze autorstwa Wang Quana, wydanej w 1549 roku; nie podaje on żadnych szczegółów, wspomina jedynie, że zabieg ten może przyspieszyć wystąpienie okresu u kobiet. Późniejsze dzieła, z początku XVIII w., cytowały księgę Weng Zhongrena z 1579 roku, która opisywała powszechną praktykę takich szczepień w Anhui. Autor zaznaczał, że staranni lekarze wykorzystywali właściwie przygotowaną szczepionkę, podczas gdy dążący do szybkiego zarobku, używali strupów ciężko chorych osób, co powodowało wysoką śmiertelność, rzędu 15 przypadków na 100 pacjentów.
Istotną pozycją, która przyczyniła się do popularyzacji tej metody była księga Zhang Yana z 1741 roku. Był on opisywany jako potomek rodziny lekarskiej, która praktykowała wariolizację od trzech pokoleń. On sam w swojej przemowie zaznacza opór wielu lekarzy przed tą techniką oraz obawy ludzi przed zakażaniem bardzo niebezpieczną chorobą, oraz że wielu praktyków przekazywało sobie wiedzę o wariolizacji ustnie, zachowując dzięki temu zyskowny sekret. On sam postanowił opublikować szeroko wyniki swoich badań i tego, czego się nauczył w czasie praktyki, włączając w to techniki pozwalające na bezpieczny zabieg. Inny autor, Yu Tianchi przestrzegał w 1727 roku przed szczepieniem dzieci już chorych, słabych lub mających drgawki, oraz przed nakłanianiem do zabiegu rodzin, które mu nie ufają.
Yu Tianchi zalecał użycie wodnego wyciągu ze strupów pochodzących od pacjentów, którzy mieli lekki przypadek ospy. Wyciągiem takim zwilżano bawełniany tampon, wsuwany do nosa szczepionego na kilka godzin. Po około tygodniu pojawiała się gorączka i wysypka, która przekształcała się w pęcherze pełne limfy, które następnie zasychały, tworząc strupy, takie same, jak przy zwykłej ospie, ale było ich tylko kilka, a gorączka była łagodna. Strupy od takiego pacjenta mogły być wykorzystywane do „ochronnego zakażenia” kolejnych.
Chińczycy stosowali cztery metody wariolizacji:
Prawdopodobnie metoda trzecia narodziła się jako pierwsza, być może za czasów tangowskich lub songowskich, ale nie ma na to dowodów; była jeszcze w użyciu w XVI w. Techniki te różnią się od stosowanej powszechnie w innych krajach skaryfikacji; nie jest jasne, czy Chińczycy stosowali skaryfikację (wspominają o zbliżonych praktykach europejskie źródła z Chin z XVIII w.), ale jej nie opisywali, czy też taka technika wariolizacji narodziła się podczas przekazywania wiedzy o tym sposobie ochrony przez ludy Azji Środkowej. Osiemnastowieczne dzieła chińskie powszechnie opisują też metodę osłabiania wirusa, przez przechowywanie strupów w zamkniętych pojemnikach, w temperaturze ludzkiego ciała (najczęściej w kieszeni lekarza) przez około miesiąca. Nie jest jasne, czy wirusy ulegały rzeczywistemu osłabieniu, ale na pewno po takim czasie ok. 80% zamierała, co obniżało stosowaną dawkę; równocześnie w materiale pozostawało zasuszone białko wirusów, co zapewne wspomagało reakcję ochronną, stymulując produkcję interferonów u pacjenta. Wariolizacja bywała stosowana w Chinach czasem na masową skalę: cesarz Kangxi (który przeżył ospę, ale którego ojciec na nią zmarł) nakazał zaszczepienie całej swojej rodziny i znacznej części swoich oddziałów wojskowych, zwłaszcza mongolskich.
Wariolizacja chińską metodą była znana w Europie od początku XVIII w. Informacje dotarły do członków Royal Society około 1700 r. za pośrednictwem lekarzy Brytyjskiej Kompanii Wschodnioindyjskiej; Martin Lister nie rozpowszechnił ich, zapewne im nie dowierzając, ale Clopton Havers wygłosił na ten temat referat w Towarzystwie. W 1731 r. jezuita François Xavier d'Entrecolles opublikował także traktat o metodach osłabiania wirusów, aczkolwiek praktyka ta została zlekceważona i musiała zostać „ponownie odkryta” przez lekarzy stosujących wariolizację. Najważniejszą jednak rolę w przekazaniu wiedzy o wariolizacji do Europy odegrało Imperium Osmańskie. Szczepienia tą metodą były tam stosowane szeroko przez 1700 rokiem; najprawdopodobniej Turcy zaznajomili się z nimi od ludów Azji Środkowej, którzy poznali ją w Chińskim Turkiestanie. O praktykowaniu wariolizacji w Imperium Osmańskim pisało kilku lekarzy w drugiej dekadzie XVIII w., wspominając też czasem o przechowywaniu szczepionek w sposób odpowiadający chińskim metodom osłabiania wirusa. Także w tym samym czasie pierwsi europejscy dyplomaci poddali się (lub swoje dzieci) temu zabiegowi: przed 1716 rokiem zaszczepił swoich synów brytyjski ambasador, Robert Sutton, w 1718 – swojego syna zaszczepiła Mary Wortley Montagu. Pierwszych eksperymentów w Anglii dokonał Charles Maitland w 1721, ale to dzięki lady Montagu, wariolizacja rozprzestrzeniła się szerzej. W 1722 roku zaszczepiono królewiczów. Mimo poważnej krytyki, zbierane w XVIII w. dane wskazywały na wysoką skuteczność ochrony – przykładowo w Bostonie, wśród zaszczepionych śmiertelność podczas epidemii wyniosła 2,5%, podczas gdy u niezaszczepionych – niemal 15%. Technika wariolizacji rozpowszechniała się następnie w innych krajach europejskich, do momentu zastąpienia jej przez prawdziwą szczepionkę Edwarda Jennera.

</doc>
<doc id="740842" url="https://pl.wikipedia.org/wiki?curid=740842" title="Sierp bojowy">
Sierp bojowy

Sierp bojowy - broń drzewcowa używana od XV do XVII wieku, przez zachodnioeuropejską piechotę chłopską i plebejską (husyci w XV w. i powstańcy chłopscy w Niemczech w I połowie XVI wieku). Był to zwykły sierp gospodarski osadzony na długim drzewcu.

</doc>
<doc id="740844" url="https://pl.wikipedia.org/wiki?curid=740844" title="Grek Zorba">
Grek Zorba

Grek Zorba (ngr. "Βίος και πολιτεία του Αλέξη Ζορμπά", "Víos ke politía tu Aléxi Zorbá") – powieść Nikosa Kazandzakisa wydana w 1946; w przekładzie N. Chadzinikolau na język polski opublikowana w 1971. 
Na podstawie tego utworu powstał musical, balet, a w 1964 film w reżyserii Michaela Cacoyannisa z Anthonym Quinnem w roli głównej.
Cechy utworu.
Fabuła ukazuje losy niezwykłej znajomości młodego inteligenta, udającego się z lądu greckiego na Kretę, oraz przypadkowo spotkanego w portowej tawernie Pireusu niemłodego już mężczyzny o bujnej przeszłości. Narrator powieści zatrudnia Aleksego Zorbę (Alexis Zorbas) jako nadzorcę zakładanej przez niego kopalni i razem wyruszają na wyspę: rozpoczyna się ich wspólna przygoda. Kolejne rozdziały książki prezentują cechy bałkańskiej mentalności, niezniszczalnego optymizmu i dionizyjskiej radości życia. Powieść sugestywnie przedstawia kulturę i obyczajowość mieszkańców Krety, których odmalowuje jako ludzi impulsywnych, ale również życzliwych, kochających muzykę, taniec, śpiew, dobrą zabawę, piękno natury, radość życia, dobrą kuchnię i miłość. Grecja wraz z Kretą ukazana jest jako cudowna, ciepła i słoneczna kraina. W narracji często pojawiają się lokalne przysłowia i mądrości ludowe, które tytułowy bohater przytacza niemal w każdej sytuacji. Jego filozofię życiową można sprowadzić do maksymy: „Ciesz się każdą chwilą, bo życie jest tylko jedno”.
W powieści można wyróżnić kilka wątków i warstw narracji:
Akcja powieści toczy się po zakończeniu I wojny światowej, w roku 1918. W ostatnim rozdziale, będącym epilogiem, pojawia się wzmianka: „Był rok 1923”. Z kolei wcześniej bohater pisze, iż od wydarzeń minęło pięć lat.

</doc>
<doc id="740846" url="https://pl.wikipedia.org/wiki?curid=740846" title="Błagalnice (tragedia Eurypidesa)">
Błagalnice (tragedia Eurypidesa)

Błagalnice – tragedia grecka napisana przez Eurypidesa w V w. p.n.e. Jest to jedno z 18 jego zachowanych do dzisiaj dzieł.

</doc>
<doc id="740847" url="https://pl.wikipedia.org/wiki?curid=740847" title="Fenicjanki">
Fenicjanki

Fenicjanki – tragedia grecka napisana przez Eurypidesa w V w. p.n.e. Jest to jedno z 18 jego zachowanych do dzisiaj dzieł.

</doc>
<doc id="740848" url="https://pl.wikipedia.org/wiki?curid=740848" title="Ifigenia w Aulidzie">
Ifigenia w Aulidzie

Ifigenia w Aulidzie – klasyczna tragedia grecka napisana przez Eurypidesa w V w. p.n.e. Jest to jedno z 18 zachowanych do dzisiaj dzieł tego autora.
Losy Ifigenii stały się także inspiracją dla wielu nowożytnych twórców.
Na podstawie "Ifigenii w Aulidzie" powstał spektakl Ośrodka Praktyk Teatralnych „Gardzienice” "Ifigenia w A..." w reżyserii Włodzimierza Staniewskiego.

</doc>
<doc id="740849" url="https://pl.wikipedia.org/wiki?curid=740849" title="Ion">
Ion



</doc>
<doc id="740850" url="https://pl.wikipedia.org/wiki?curid=740850" title="Trojanki">
Trojanki

Trojanki – klasyczna tragedia grecka napisana przez Eurypidesa w V w. p.n.e., wystawiona w 415 p.n.e. Jest to jedno z 18 zachowanych do dzisiaj dzieł tego autora. Stanowi cześć trylogii trojańskiej wraz z niezachowanymi sztukami "Aleksander" i "Palamedes". Nowatorstwo utworu polega na zestawieniu ciągu scen, obrazujących w skrócie zagładę Troi. Tragedia przedstawia trojańskie kobiety przebywające w greckiej niewoli. Piotr Wojciech Kotlarz podkreśla, że sztuce tej Eurypides zrywa z heroicznym ukazywaniem wojny trojańskiej jako wielkiego zwycięstwa Greków, koncentrując się na grabieżach i okrucieństwach popełnianych przez greckich wojowników. 
Osobami dramatu są bóg Posejdon, bogini Atena, Hekabe, niegdyś królowa Troi, Kasandra, jej córka, Andromacha, wdowa po Hektorze, Menelaos, król Myken, Helena, jego żona i grecki woźny Taltybios. Oprócz tego w sztuce występuje chór branek trojańskich.
Sztuka Eurypidesa została sparafrazowana przez francuskiego filozofa i pisarza Jeana Paula Sartre’a.
Na język polski sztukę tłumaczył między innymi Jan Kasprowicz.
"Trojanki są sztuką" w dalszym ciągu wystawianą w polskich teatrach. Tragedia Eurypidesa została sfilmowana przez Michaela Cacoyannisa. W rolach głównych wystąpiły Katharine Hepburn (Hekabe), Vanessa Redgrave (Andromacha) i Irene Papas (Helena).

</doc>
<doc id="740851" url="https://pl.wikipedia.org/wiki?curid=740851" title="Hippolytos uwieńczony">
Hippolytos uwieńczony

Hippolytos uwieńczony (gr.ː Ἱππόλυτος / "Hippólytos)" – tragedia napisana przez Eurypidesa w V w. p.n.e. Jest to jedno z 18 zachowanych do dzisiaj dzieł tego autora.
Sztukę pierwszy raz zagrano w 428 r. p.n.e. w czasie trwania wojny peloponeskiej, kilka miesięcy po śmierci Peryklesa, do której tekst czyni aluzję. Za tę tragedię Eurypides otrzymał od Ateńczyków pierwszą nagrodę w corocznym konkursie. 
Utwór opowiada o tym, jak Fedra, żona Tezeusza zapalała miłością do swojego pasierba Hipolita. Kiedy rzecz się wydała, odebrała sobie życie, mszcząc się jednak na obiekcie swojego uczucia.
Okoliczności powstania utworu.
Niezrażony niepowodzeniem swojej oryginalnej "Medei", Eurypides sięgnął po kolejny temat dotąd nie wyzyskany przez tragików, po temat kobiety zakochanej w swym pasierbie. Klasyczni Grecy odbierali przemożną siłę namiętności jako upokorzenie, jako chorobę sprowadzającą osłabienie woli i obalenie przewodnictwa rozumu, niegodną bohatera tragedii. Toteż wprowadzenie przez Eurypidesa na scenę żony Tezeusza zakochanej w jego synu z pierwszego małżeństwa było zamiarem zuchwałym. Utwór, zatytułowany "Hipolit zasłaniający oblicze", w którym Fedra bezwstydnie narzucała się ze swą miłością pasierbowi, Hipolitowi, został przez publiczność wygwizdany. 
Imię Fedry próbował potem zrehabilitować, w zaginionej tragedii, Sofokles, czyniąc swą bohaterkę ofiarą fatalnej miłości, o której pasierb nie dowiedziałby się nigdy, gdyby nie gadulstwo służącej. Wzgardzona przez czystego młodzieńca Fedra, dalej prowadziła intrygę na jego zgubę. Tragedia również nie miała powodzenia. Niezrażony tymi niepowodzeniami Eurypides opracował temat po raz drugi, czyniąc tym razem swoją bohaterkę wstydliwą ofiarą skłóconych bogiń i zdobył pierwszą nagrodę.
Materiał mitologiczny.
Podanie o Hipolicie związane było z argiwską Trojzeną (w Argolidzie na Peloponezie), gdzie w pobliżu świątyni Afrodyty odbierał cześć heros Hippolytos, syn Amazonki uprowadzonej i poślubionej przez Tezeusza. Kult czystego Hipolita był również znany w argolidzkim Epidaurze i stamtąd prawdopodobnie przedostał się wraz z kultem Asklepiosa do Aten, gdzie w pobliżu Asklepiejonu wznosiła świątynia Temidy i Afrodyty Pandemos (Ziemskiej), a opodal rzekomy grób Hipolita.
Treść.
Prolog. W prologu Afrodyta zapowiada, że doprowadzi do zguby Hipolita, wzbudziwszy do niego miłość Fedry, za to że ją lekceważy, za nic mając miłość. Bogini oddala się, Hipolit wraca z drużyną z polowania i składa hołd bogini łowów, Artemidzie. Na próżno stary sługa radzi mu nie zaniedbywać Afrodyty. Chór kobiet trojzeńskich donosi o trwającej od trzech dni, nieznanej chorobie Fedry. 
Epeisedion I. Królowa wychodzi z pałacu, przy pomocy niańki układa się na łożu, potem zaczyna majaczyć, wypowiadając za pomocą dziwnych życzeń i aluzji tajemnicę swego serca. Obawiając się, że została ona odkryta każe się zakryć, by ulżyć sobie płaczem. Piastunka nadaremnie błaga swą panią, by wyjawiła, co jej dolega. Królowa wzbrania się przed wyznaniem, woli raczej umrzeć. Dopiero uczyniona przez Piastunkę mimochodem uwaga, że przez swą śmierć królowa zdradzi swój ród na korzyść syna Amazonki, Hipolita, sprawia, że Fedra przypomina sobie przeklęte miłości swej matki (Pazyfae, która weszła w związek z bykiem i zrodziła Minotaura) i siostry Ariadny (która zdradziła ojca z miłości do Tezeusza). Królowa uważa swe uczucie za równie nienaturalne. Piastunka nie rozumie, nawet gdy Fedra pyta, co czuje człowiek, gdy kocha. Dopiero jej pytanie o imię syna Amazonki, pozwala piastunce i chórowi poznać nieszczęście zesłane na Fedrę przez Afrodytę. Piastunka jest przerażona, w wyznaniu swej pani ona i chór widzą wyrok śmierci na nią i jej cześć, wolałyby umrzeć niż słuchać o takich okropnościach, choć nic jeszcze się nie stało. Fedra, gdy nie udało się nieszczęścia przemilczeć, ani znieść mężnie, postanawia umrzeć, by nie ściągnąć na dom hańby cudzołóstwa. Chór chwali ją, jednak przywiązana do swej pani piastunka uważa, że miłość nie jest hańbiąca i postanawia pośredniczyć między swą panią a Hipolitem. Królowa odrzuca z oburzeniem jej propozycję, ale gdy piastunka zapewnia, że przyniesie jej czarodziejski lek na miłość, zgadza się. Chór śpiewa pieśń na cześć Erosa, przytaczając przykłady jego potęgi.
Epeisedion II. Fedra słysz rozmowę sługi z Hipolitem. Dowiaduje się, że piastunka ujawniła młodzieńcowi o jej miłości do niego. Ta wiadomość pogrąża ją w rozpaczy. W tej chwili staje przed nią jej pasierb. Potępia bezwstydną piastunkę, występną macochę i kobiety w ogóle. Ale że stara przed oznajmieniem mu swej tajemnicy, zobowiązała go do milczenia, oddala się, nie wyjawiając powodów swego oburzenia. Fedra wie już, że nie tylko nie może uczciwie żyć, ale nawet umrzeć we czci. Decyduje się na śmierć, aby ratować dobre imię swych dzieci, postanawia jednak zgubić i Hipolita. Chór ubolewa nad losem Fedry, wydanej na łup namiętności przez Afrodytę.
Epeisedion III. Wracający z podróży król Tezeusz dowiaduje się z listu znalezionego przy samobójczyni, że syn zhańbił jego cześć, prosi więc, swego ojca, Posejdona, by spełnił jedno z przyrzeczonych mu życzeń i ukarał śmiercią Hipolita. Na próżno Hipolit zapewnia ojca o swej niewinności. Ojciec nie wierzy mu, a proszącego o śmierć, skazuje na wygnanie. Młodzieniec związany przysięgą nie wyjawia podstępu macochy. Chór opłakuje wygnańca.
Epeisedion IV. Wkrótce posłaniec przynosi wiadomość o wysłuchaniu modlitwy Tezeusza przez Posejdona. Odjeżdżającemu z Trojzeny młodzieńcowi zastępuje drogę przerażający byk, wychodzący z morza. Konie płoszą się i rozbijają rydwan wraz z woźnicą o przybrzeżną skałę. Jego przyjaciele przynoszą konającego. Chór korzy się przed wszechmocą Afrodyty.
Epilog. Tezeusz jest zrazu zadowolony. Wkrótce jednak dowiaduje się o niewinności syna z ust zjawiającej się Artemidy. Konający młodzieniec, wyrzuca swej opiekunce, że nie przeszkodziła zemście Afrodyty. Bogini odpowiada, że wśród bogów jest prawo, by nie przeszkadzać sobie, gdy jakiś śmiertelnik obrazi innego boga. Boleje nad tym, co się stało, gdyż "bogów nie raduje upadek szlachetnych". Obiecuje też, że pomści jego śmierć, zabijając Afrodycie najdroższego jej człowieka, swego wiernego czciciela uczci natomiast kultem heroicznym w Trojzenie. Przed zniknięciem pociesza Tezeusza, że zgrzeszył mimo woli, bo śmiertelni muszą zgrzeszyć, gdy dopuszczą to bogowie. Nakazuje też Hipolitowi, by przebaczył ojcu, bo przecież zgubiło go przeznaczenie. Dramat kończy się pojednaniem ojca z synem.

</doc>
<doc id="740853" url="https://pl.wikipedia.org/wiki?curid=740853" title="Ifigenia w Taurydzie">
Ifigenia w Taurydzie

Ifigenia w Taurydzie – tytuł dwóch różnych sztuk teatralnych, opery i obrazu opartych ma mitycznej historii Ifigenii, córki Agamemnona, króla Myken. Tauryda to dzisiejszy Krym, gdzie Ifigenia była kapłanką Artemidy.

</doc>
<doc id="740856" url="https://pl.wikipedia.org/wiki?curid=740856" title="Pawło Eljanow">
Pawło Eljanow

Pawło Wołodymyrowycz Eljanow, ukr. Павло Володимирович Ельянов (ur. 10 maja 1983 w Charkowie) – ukraiński szachista, arcymistrz od 2001 roku.
Kariera szachowa.
Od początku XXI wieku znajduje się w ścisłej czołówce ukraińskich szachistów i jest etatowym członkiem narodowej reprezentacji. W 2005 r. zwyciężył (przed m.in. Władimirem Akopjanem, Ivanem Sokolovem oraz Janem Timmanem) w silnie obsadzonym otwartym turnieju w Amsterdamie oraz podzielił III-IX m. na mistrzostwach Europy w Warszawie. W 2006 r. zwyciężył w Montrealu (przed Kamilem Mitoniem) oraz zajął V m. w jednym z najsilniej obsadzonych otwartych turniejów na świecie, "Aerofłot Open"–A w Moskwie. Na początku 2007 r. zwyciężył w turnieju "Corus B" w Wijk aan Zee, natomiast w 2008 r. podzielił III m. (za Magnusem Carlsenem i Wasilijem Iwanczukiem, wspólnie z Siergiejem Karjakinem) w turnieju "Aerosvit" w Foros. W 2009 r. odniósł samodzielne zwycięstwo w tradycyjnym turnieju "Bosna" w Sarajewie, natomiast w 2010 r. zwyciężył w ostatnim eliminacyjnym turnieju cyklu "FIDE Grand Prix", rozegranym w Astrachaniu oraz zajął I m. w turnieju "Politiken Cup" w Kopenhadze. W 2012 r. podzielił I m. (wspólnie z Mateuszem Bartlem i Antonem Korobowem) w turnieju "Aerofłot Open" w Moskwie, natomiast w 2013 r. zwyciężył (wspólnie z Wesleyem So i Bassemem Aminem) w Reykjavíku oraz w Pojkowskim. W 2014 r. zwyciężył w rozegranym w Şəmkirze turnieju B memoriału Wugara Gaszimowa.
Wielokrotnie reprezentował Ukrainę w turniejach drużynowych, m.in.:
Najwyższy ranking w dotychczasowej karierze osiągnął 1 marca 2016 r., z wynikiem 2765 punktów zajmował wówczas 11. miejsce na światowej liście FIDE, jednocześnie zajmując 1. miejsce wśród ukraińskich szachistów.
Życie prywatne.
W kwietniu 2009 r. ożenił się z ukraińską mistrzynią międzynarodową, Ołeną Dworecką.

</doc>
<doc id="740857" url="https://pl.wikipedia.org/wiki?curid=740857" title="Zbrodnie w Pawłokomie">
Zbrodnie w Pawłokomie

Zbrodnie w Pawłokomie – szereg akcji samoobrony polskiej wymierzonych przeciw obywatelom polskim narodowości ukraińskiej w okresie II wojny światowej, na terenie wsi Pawłokoma.
Punktem kulminacyjnym była zbrodnia 3 marca 1945 r. dokonana przez oddział Józefa Bissa i polskiej samoobrony z okolicznych miejscowości na ukraińskiej ludności Pawłokomy. W jej efekcie zginęło, według różnych obliczeń, najprawdopodobniej od 150 do 366 osób.
Tło zbrodni.
Położenie i charakterystyka Pawłokomy.
Wieś Pawłokoma położona była na prawym brzegu Sanu, w otoczeniu wsi o zdecydowanej przewadze ludności polskiej: Dylągowej, Dąbrówki Starzeńskiej, Bartkówki, Sielnicy. Według danych rzymskokatolickiej diecezji przemyskiej z 1938 zamieszkiwało ją 273 katolików obrządku łacińskiego, zaś Szematizm Administracji Apostolskiej Łemkowszczyzny z 1936 podaje ponadto 898 wiernych wyznania greckokatolickiego. W ciągu wojny, na skutek wywózek do pracy przymusowej w III Rzeszy oraz do ZSRR, liczba mieszkańców spadła. W styczniu 1945 r. sołtys wsi sporządził nowy spis, według którego w Pawłokomie żyło 366 Polaków i 735 Ukraińców. W tym samym czasie wykaz ukraińskich mieszkańców wsi sporządził ksiądz greckokatolicki Wołodymyr Łemcio, który podaje liczbę 655 Ukraińców łącznie, w tym 70 przebywających na robotach, 7 żyjących czasowo poza Pawłokomą oraz 8 wywiezionych do ZSRR, których los nie był znany.
Mieszkańcy wsi posługiwali się językiem ukraińskim na równi z językiem polskim w codziennych kontaktach. Podział na katolików obrządku łacińskiego i bizantyjskiego nie zawsze pokrywał się z podziałem narodowościowym. We wsi znajdowała się parafialna cerkiew greckokatolicka, obejmująca obszar Pawłokomy, Bartkówki i Sielnicy. Rzymskokatoliccy mieszkańcy wsi należeli do parafii we wsi Dylągowa. Ponadto w Pawłokomie działał ukraiński dom ludowy im. Tarasa Szewczenki, czytelnia towarzystwa Proświta, ukraiński sklep i wytwórnia dachówek oraz szkoła utrakwistyczna.
Stosunki między mieszkańcami wsi w dwudziestoleciu międzywojennym.
Zdzisław Konieczny twierdzi, że początku konfliktu polsko-ukraińskiego w Pawłokomie należy upatrywać w parcelacji folwarku Aleksandra Skrzyńskiego przeprowadzonej po 1918. Przy podziale ziemi pominięto ludność ukraińską wsi, przekazując nowe grunty głównie Polakom z Pawłokomy, Dylągowej i innych sąsiadujących wsi. Ten sam autor wskazuje na udział oddziału z Pawłokomy w walkach polsko-ukraińskich 1918–1919 (po stronie ukraińskiej) oraz na ożywioną działalność propagandową księży greckokatolickich, głównie poprzez kazania. Księża razem ze skupioną wokół nich grupą Ukraińców o wyraźnych poglądach nacjonalistycznych upowszechniali we wsi postanowienia pierwszego kongresu OUN, a w 1938 zorganizowali w świetlicy Proswity akademię ku czci Wasyla Biłasa i Dmytra Danyłyszyna i wznieśli pamiątkowy krzyż ku pamięci Olhy Basarab z napisem „Braciom za wolność Ukrainy 1925”. Za zorganizowanie akademii świetlica została zamknięta.
Również później w Pawłokomie odbywały się tajne spotkania lokalnych członków i sympatyków OUN, za co aresztowano czterech z nich. W domu nauczyciela Mikołaja Lewickiego, u którego odbywały się zebrania, znaleziono materiały propagandowe o charakterze antypolskim. Wieś była również miejscem rywalizacji duchowieństwa rzymsko- i greckokatolickiego o pozyskiwanie nowych wiernych, głównie z rodzin mieszanych. Wszystkie te wydarzenia wywoływały negatywny stosunek do Ukraińców u mieszkańców Pawłokomy oraz okolicznych wsi, zamieszkanych głównie przez Polaków, skupionych wokół świetlicy Strzelca w Pawłokomie i w Związku Szlachty Zagrodowej.
Pawłokoma w czasie okupacji niemieckiej 1939.
W 1939 Pawłokoma przez dwa tygodnie znajdowała się pod okupacją niemiecką, zanim wojska hitlerowskie nie wycofały się zgodnie z ustaleniami dotyczącymi granicy między III Rzeszą a ZSRR. W okolicach Pawłokomy w czasie kampanii wrześniowej doszło do starć polsko-niemieckich, zaś wycofujący się żołnierze Wojska Polskiego pozostawili we wsi część swojego wyposażenia. Polacy wspierali uciekinierów przekazując im cywilne ubrania. Z kolei ta część Ukraińców, która popierała OUN, przychylnie powitała wejście wojsk niemieckich. Zdarzały się nawet przypadki donoszenia na Polaków, którzy pomagali żołnierzom polskim lub ostrzeliwali niemiecką załogę wsi. Na podstawie takiego doniesienia Niemcy aresztowali 5 osób, jednak – według wspomnień mieszkańców wsi – uwolnili ich po tym, gdy inni Polacy zaprzeczyli prawdziwości donosu.
Pawłokoma w czasie okupacji radzieckiej 1939–1941.
Wejście wojsk radzieckich do Pawłokomy zostało nieufnie przyjęte przez ludność ukraińską i zdecydowanie źle przez Polaków. Nowe władze organizowały szereg spotkań propagandowych, w czasie których głoszono przyłączenie ziem ukraińskich do Ukraińskiej Socjalistycznej Republiki Radzieckiej i wyzwolenie Ukraińców spod ucisku „polskich panów”. Zabroniono działania wszelkich instytucji religijnych, natomiast 10 lutego 1940 deportowano ze wsi 40 Polaków. Według relacji grupy polskich mieszkańców Pawłokomy do wywózek przyczyniła się miejscowa ludność ukraińska, zaś miejscowi nacjonaliści ukraińscy domagali się od radzieckiego komendanta przyzwolenia na zabicie polskich sąsiadów. W 1940 r. 9 mieszkańców wsi zostało wcielonych do Armii Czerwonej – było wśród nich 6 Ukraińców i 3 Polaków.
Pawłokoma w czasie okupacji niemieckiej 1941–1944.
Wojska radzieckie wycofały się ze wsi w czerwcu 1941 z powodu ataku hitlerowskiego na ZSRR. Powrót Niemców umożliwił swobodne działanie ukraińskim nacjonalistom, m.in. do Pawłokomy wrócił Mikołaj Lewicki (poprzednie dwa lata przeżył w Dynowie) i ponownie zaczął organizować młodzież ukraińską wokół haseł antypolskich. Ukraińcy byli również faworyzowani w dostępie do urzędów oraz prowadzeniu działalności oświatowej, kulturalnej i sportowej. Do wsi przyjeżdżali aktywiści OUN, grupa co najmniej 10 młodych mężczyzn z Pawłokomy wstąpiła ochotniczo do SS „Galizien”. Ludność polska winiła ponadto Ukraińców za wywiezienie do Auschwitz-Birkenau 3 Polaków i 1 Ukrainki (o nastawieniu propolskim) oraz za zastrzelenie Józefa Michalika, prawdopodobnie członka Armii Krajowej. Zarzuty o spowodowaniu aresztowania wymienionych wyżej osób nie miały żadnego potwierdzenia dowodowego.
Na terenie Pawłokomy i okolic dochodziło do starć między nacjonalistycznymi organizacjami ukraińskimi a polskim podziemiem, które zaczęło się tworzyć w regionie około jesieni 1940. Polacy zniszczyli m.in. pamiątkowy krzyż wzniesiony przez Ukraińców na cześć bitwy pod Krutami, miejsce regularnych manifestacji o charakterze nacjonalistycznym; polskie podziemie wydało i wykonało wyrok śmierci na czterech aktywistach OUN – Mikołaju Lewickim, Iwanie Karpie, Eugenii Trojan i Iwanie Szpaku. Pierwszy z nich został zastrzelony 14 października 1942, drugi w maju 1943, dwoje ostatnich już w 1944. Działania te skłoniły ukraińskich nacjonalistów do mniej otwartego działania. Równocześnie zdarzały się przypadki pogróżek ze strony ludności ukraińskiej pod adresem Polaków, które zwiększyły niechęć i strach Polaków zwłaszcza po pojawieniu się w Pawłokomie pierwszych uciekinierów z Wołynia na przełomie lat 1943/1944, którzy opowiadali miejscowym o rzezi wołyńskiej.
Dalsze pogłębianie się nastrojów antyukraińskich wśród Polaków nastąpiło po tym, gdy policja ukraińska aresztowała grupę Polaków należących do AK, a próba ich odbicia z posterunku policyjnego w Jaworniku Ruskim zakończyła się zdobyciem budynku, ale nie uwolnieniem aresztowanych, których już tam nie było. Ich los nie został wyjaśniony, jednak mieszkańcy uznali za pewnik, że zamordowali ich Ukraińcy. W odwecie za atak na Jawornik Niemcy razem z ukraińską policją pomocniczą spacyfikowali wieś Dylągowa, zabijając jednego Polaka.
Pawłokoma po wejściu Armii Czerwonej.
W 1944 na terenach powiatu brzozowskiego, po wejściu Armii Czerwonej, zaczęły się tworzyć struktury nowych, zależnych od ZSRR władz. Wkraczające wojska traktowały obszar na wschód od Sanu jako przynależny ZSRR; z Pawłokomy wcielono do Armii Czerwonej 5 Ukraińców. W Pawłokomie ulokowała się jednostka wojskowa wyspecjalizowana w szkoleniu telegrafistów i radiowców, która chroniła zarówno ludność ukraińską przed ewentualnymi atakami odwetowymi ze strony polskiego podziemia, jak i ludność polską przed możliwą napaścią UPA.
Partyzantka ukraińska była czynna na obszarze powiatu brzozowskiego, obok UPA funkcjonowała Służba Bezpeky i SKW. 21 i 22 lipca 1944 z rąk ukraińskich partyzantów zginęli księża Jan Mazur i Józef Kopeć, proboszczowie odpowiednio Tarnawatki i Borownicy. UPA napadła również na wsie Jabłonica Ruska, Ulucz, Poręby, Siedliska, Kotów, Bachów, Piątkowa, Żohatyn, Jawornik i Sufczyna. W związku z tym w Dylągowej i Sielnicy powstały polskie samoobrony. Polacy zwracali się o ochronę również do oddziałów AK, które po Akcji Burza uniknęły rozbicia i aresztowania. W Pawłokomie, z uwagi na obecność jednostki radzieckiej (do stycznia 1945), a następnie ze względu na obecność oddziałów AK i Batalionów Chłopskich, mieszkańcy czuli się jednak bezpieczni.
Działające w okolicach Pawłokomy oddziały AK znały wydarzenia rzezi wołyńskiej i w związku z tym były nieprzychylnie nastawione do Ukraińców. Potęgowały to kolejne przypadki napaści UPA i SKW na polskie wioski. W samej Pawłokomie również istniała zakonspirowana struktura OUN, znanych z nazwiska jest co najmniej 50 jej członków i sympatyków.
Zbrodnia.
Uprowadzenie 7 Polaków.
Po wyjściu z Pawłokomy radzieckiej jednostki we wsi pojawił się 21 stycznia 1945 uzbrojony oddział w sile ok. 60 osób, który zabrał ze sobą siedmiu Polaków i jedną nastawioną propolsko Ukrainkę, w tym sołtysa Kacpra Radonia i delegata do Gminnej Rady Narodowej Ignacego Wilka. Z. Konieczny w ślad za polskimi mieszkańcami Pawłokomy twierdzi, że był to oddział UPA, Eugeniusz Misiło, opierając się na relacjach ukraińskich, dowodzi, że chodziło o jednostkę NKWD, na co wskazuje jego zdaniem jednolite umundurowanie całej grupy oraz fakt, że w pierwszych miesiącach roku 1945 na terenie powiatu brzozowskiego nie było już tak silnych oddziałów UPA, które wycofały się w góry bądź zostały rozwiązane ze względu na ogromną przewagę liczebną jednostek radzieckich. Ten sam autor wskazuje na fakt, że w okolicach Pawłokomy czynne były jednostki NKWD i zdarzały się przypadki, gdy oddziały AK i BCh omyłkowo brały je za oddziały ukraińskie.
Wobec faktu, że ślad po uprowadzonych zaginął, ich rodziny uznały ich za zamordowanych i apelowały – także za pośrednictwem księży greckokatolickich z Pawłokomy i Dynowa – o ujawnienie miejsca pochówku. Działania te nie przyniosły żadnych rezultatów. W związku z tym Milicja Obywatelska aresztowała 22 lutego 11 (lub 17) Ukraińców, by w czasie śledztwa wydobyć od nich informację o losie Polaków. Ich dalszy los nie jest jasny. W tym samym czasie AK wydało rozkaz likwidacji ukraińskiego sołtysa Dynowa Jerzego Prokopa, który został zabity razem z całą rodziną. W zbrodni tej brało udział dwóch braci Polaków uprowadzonych 21 stycznia.
Narada w Dynowie.
Polacy z Dynowa i Pawłokomy apelowali do starosty brzozowskiego o przysłanie wojska w celu wymuszenia informacji o zaginionych. Zebrania w starostwie zamieniały się w wiece antyukraińskie, w czasie których mieszkańcy wspominali całą wcześniejszą działalność ukraińskich nacjonalistów i zbrodnie w sąsiednich miejscowościach. Do podsycania tych nastrojów szczególnie przyczyniali się uchodźcy z Wołynia. Wreszcie polscy mieszkańcy wyjechali z Pawłokomy po odbytej uprzednio naradzie w sprawie przeprowadzenia akcji przeciwko Ukraińcom. E. Misiło podaje na podstawie wspomnień i dokumentów oddziału Józefa Bissa ps. „Wacław”, że miała ona miejsce w Dynowie pod koniec lutego 1945 z udziałem Polaków z Pawłokomy, członków samoobron z okolicznych wsi oraz przedstawicieli AK. W czasie procesu członków swojego oddziału Biss zeznał, że na naradzie zdecydowano o udziale jego oddziału, samoobrony polskiej z Dynowa oraz „miejscowej samoobrony”, łącznie 250 ludzi. Twierdził też, ze zebrani mieszkańcy Pawłokomy informowali o obecności oddziału UPA we wsi i dlatego zdecydowano o schwytaniu i zabiciu wszystkich mężczyzn powyżej 15 roku życia, poza niedołężnymi starcami. Z. Konieczny podaje, że zaplanowano jedynie rozstrzelanie mężczyzn członków podziemia ukraińskiego, zaś kobiety i dzieci miały być przekazane UPA.
Przebieg zbrodni.
Ataki 1 i 2 marca.
Na podstawie relacji świadków ustalone zostało, że przed główną napaścią na Pawłokomę przeprowadzonych zostało kilka ataków sprawdzających, na ile ludność ukraińska będzie się bronić. Pierwszy z nich miał miejsce 27 lub 28 lutego, Eugeniusz Misiło podaje, że jego ofiarą padło 13 osób. 1 marca została zaatakowana Zahora (górna część Pawłokomy) oraz jej przysiółki; w relacjach ocalałych Ukraińców pojawia się informacja o zamordowaniu w tym dniu od kilkunastu do kilkudziesięciu osób. Po tej napaści oddziały polskie wiedziały już, że we wsi nie ma jednostki UPA. Z. Konieczny stwierdza, że ataki z 1 i 2 marca były dziełem oddziałów zmierzających dopiero w stronę planowanego miejsca zgrupowania w Dylągowej, gdzie na plebanii rzymskokatolickiej stacjonował sztab por. Józefa Bissa ps. „Wacław”, wyznaczonego przez kierownictwo Obwodu Rzeszowskiego AK do kierowania całością działań. Następnego dnia „Wacław” wyznaczył zadania dowódcom plutonów. Oddziały polskie weszły do Pawłokomy ok. czwartej rano 3 marca 1945.
We wspomnieniach J. Fedaka pojawia się informacja, że po wydarzeniach 1 marca Ukraińcy z Pawłokomy wybrali 10 młodych mężczyzn, który mieli udać się po pomoc do przedstawicieli OUN i Służby Bezpeky w Jaworniku Ruskim i Piątkowej. Do spotkania z przedstawicielem OUN oraz SB doszło, jednak wedle tych samych wspomnień pomocy odmówiono, z powodu przewagi sił polskich.
Zbrodnia 3 marca 1945.
Według E. Misiły Pawłokoma została całkowicie otoczona, zaś zbliżający się do jej centrum żołnierze strzelali do każdej napotkanej osoby, w tym do kobiet i dzieci, których liczbę autor szacuje na ok. 50. Ukraińscy mieszkańcy wsi, po zorientowaniu się w sytuacji, próbowali ukrywać się lub uciekać do cerkwi. Osoby, których kryjówki zostały wykryte, były zabijane na miejscu lub pędzone do cerkwi lub do domu ludowego. Według relacji ukraińskich świadków w miejscach tych oddzielano mężczyzn, kobiety i dzieci powyżej lat 7 (lub 10) od pozostałych i rozstrzeliwano na nieczynnym greckokatolickim cmentarzu. W zeznaniach tych świadków pojawiają się również informacje o biciu mężczyzn cepami, okręcaniu drutem kolczastym i wycięciu krzyża na piersi jednego z nich. Zaprzeczają temu żołnierze z oddziału „Wacława”, twierdzący, że rozstrzeliwano jedynie mężczyzn, po uprzednim ponowieniu pytania, gdzie pochowano uprowadzonych ze wsi Polaków. Żołnierze o nazwiskach Kowal i Hayduk twierdzili, że oddział w sile 40 osób osłaniał działania miejscowych samoobron, które wyłapywały Ukraińców należących do UPA lub SKW, a także zatrzymał kilku uzbrojonych Ukraińców przy próbie ucieczki. Hayduk twierdził, że byli to dezerterzy z niemieckiej policji pomocniczej, którzy następnie zostali członkami UPA. Napastnicy mieli ponadto znaleźć w cerkwi oraz w sąsiadujących domach broń i amunicję.
Według polskich relacji żołnierze oddziału „Wacława” nie brali udziału w rozstrzeliwaniach, a jedynie osłaniali działania członków samoobron. E. Misiło wskazuje, że w czasie swojego przesłuchania na rozprawie 30 lipca 1953 Czesław Sputa ps. „Żelazny”, dowodzący drużyną w oddziale Józefa Bissa, zeznał, iż żołnierze z tego oddziału brali bezpośredni udział w sprawdzaniu narodowości mieszkańców Pawłokomy spędzonych do cerkwi, a także w rozstrzeliwaniu, razem z członkami samoobron polskich. Ten sam autor podaje, że w zbrodni na cmentarzu brali udział żołnierze AK z plutonu Tadeusza Kowala ps. „Szary”. Istnieją sprzeczne zeznania w kwestii sposobu zabijania – żołnierz AK Roman Tworzydło zeznał, że rozstrzeliwano Ukraińców z pistoletu maszynowego MP, w czym miał osobiście brać udział. Inny żołnierz, Marian Sputa, w 1952 zeznał z kolei, że ofiary ginęły od strzałów w tył głowy. E. Misiło podaje również, że w zbrodni brał udział sam Józef Biss, który miał być obecny w cerkwi i uczestniczyć w selekcji ludności, udać się na cmentarz, a następnie zjeść we wsi obiad.
Z Pawłokomy ocalała jedynie grupa kobiet i dzieci, które wyprowadzono pod eskortą do Birczy lub do Gdyczyny. „Wacław” miał osobiście je pożegnać i oznajmić, że zmienia nazwę Pawłokomy na Wacławówkę.
Liczba ofiar zbrodni.
Różne źródła podają liczby od 80 do 500 zabitych w Pawłokomie. Bezdyskusyjne rozstrzygnięcie liczby ofiar nie jest praktycznie możliwe, ponieważ nie wykonano pełnej ekshumacji zwłok z mogił. Publikacje (ulotki) UPA z jesieni 1945 szacują liczbę zabitych Ukraińców na ok. 300 osób. Zdaniem żołnierzy uczestniczących w zbrodni w Pawłokomie takiej liczby ciał nie były w stanie pomieścić wykopane przez nich doły; twierdzą oni, że rozstrzelanych zostało co najwyżej 120–150 Ukraińców. Sam Józef Biss utrzymywał, że zginęło co najwyżej 80 osób.
Imienny spis ofiar podaje Petro Poticznyj w swojej pracy "Pawłokoma 1441–1945. Istoria seła", który wskazuje na 366 zabitych, opierając się na wspomnieniach swojej matki Ołeny oraz na poszerzających je badaniach. Wymieniony wykaz zawiera jednak nie tylko zabitych 3 III, ale i 22 osoby, które zginęły w kilka dni przed i po zbrodni oraz 19 mieszkańców okolic zamordowanych po powrocie z robót przymusowych. Misiło w ślad za Poticznym pisze ponadto o kilkudziesięciu osobach zabitych w przysiółkach, których ciała zostały wrzucone do bunkra w pobliżu wsi. Z. Konieczny podważa wiarygodność tego spisu, porównując go ze spisem ludności ukraińskiej dokonanym przed wojną przez proboszcza, wskazując na nierówne liczby osób o tych samych nazwiskach na jednej i drugiej liście (niekiedy wyraźnie wyższe w wykazie ofiar). Autor ten skłania się ku przyjęciu wersji o 150 zabitych.
Skutki zbrodni.
Ocalałe z Pawłokomy Ukrainki złożyły skargę u komendanta radzieckiego w Sanoku, powodując wysłanie do Dynowa oddziału NKWD, który aresztował 282 Polaków. Tylko 82 z nich zostało ostatecznie uwięzionych na cztery miesiące. Z kolei władze polskie zatrzymały w tej samej sprawie dalszych kilka osób, skazanych na krótkie wyroki więzienia i wypuszczonych na mocy amnestii.
Zbrodnia w Pawłokomie nie powstrzymała oddziałów UPA od dalszych napadów na polską ludność cywilną, dokonanych we wsiach Ulucz, Jawornik Ruski i Borownica (ponad 60 zabitych), a w późniejszym okresie na mniejszą skalę w kilkunastu innych miejscowościach powiatu brzozowskiego. W nocy z 4 na 5 października 1945 UPA zaatakowała Pawłokomę, zabijając od kilku do kilkunastu Polaków, którzy powrócili do opuszczonej wsi, również zamieszkując w dawnych ukraińskich gospodarstwach, zaś w lutym 1946 porwała i zabiła dalszych kilku Polaków osiadłych w Pawłokomie po zbrodni. Czyny te zostały przedstawione jako odwet za zbrodnię na Ukraińcach.
Postępowania sądowe w sprawie zbrodni w Pawłokomie.
13 maja 1952, w związku z inną sprawą zabójstwa żołnierza radzieckiego, WUBP zatrzymał we Wrocławiu Czesława i Mariana Sputów. Dopiero w listopadzie tego samego roku w aktach ich sprawy pojawia się wzmianka o ich podejrzeniu o udział w „masowym mordowaniu osób narodowości ukraińskiej w miejscowości Pawłokoma”, podobnie jak w przypadku zatrzymanych wcześniej Romana Tworzydły i Antoniego Geruli. Sprawę prowadził chorąży WUBP Wilhelm Budziak, który nakazał rozkopanie jednego z trzech odkrytych na cmentarzu w Pawłokomie masowych grobów, a także odnalazł – wśród skazanych już wcześniej członków polskiego podziemia niepodległościowego – dalszych podejrzanych o udział w zbrodni, w tym Józefa Bissa.
17 sierpnia 1953 Wojewódzki Sąd Rejonowy w Rzeszowie skazał Romana Tworzydłę na 15 lat więzienia, m.in. za bezpośredni udział w „akcji eksterminacyjnej ludności ukraińskiej w Pawłokomie”. Identyczną karę otrzymał Czesław Sputa. Marian Sputa został skazany na 8 lat, Antoni Gerula – na 4 lata i 6 miesięcy więzienia. Józef Biss nie został uznany za winnego zbrodni w Pawłokomie.
30 sierpnia 1956 Sąd Najwyższy uchylił wyrok wydany na wyżej wymienione osoby i w kolejnym miesiącu wszyscy opuścili zakład karny. Czynności sprawdzające w sprawie zbrodni prowadzone są przez IPN na wniosek osób poszkodowanych w tych wydarzeniach (sprawa nr S/52/01/Zi).
Wspólna msza.
W 2005, po krokach ze strony ukraińskiej (m.in. ustępstwa w sprawie cmentarza Orląt Lwowskich), Polacy wyrazili zgodę na postawienie na zaniedbanym cmentarzu greckokatolickim w Pawłokomie pomnika upamiętniającego wydarzenia z 1945. Prace trwały do 2006. 13 maja 2006 uroczystego poświęcenia pomnika pamięci dokonali kardynał Lubomyr Huzar (zwierzchnik Ukraińskiej Cerkwi greckokatolickiej) oraz biskup przemyski Józef Michalik. W uroczystości uczestniczyli prezydenci Polski i Ukrainy Lech Kaczyński i Wiktor Juszczenko z małżonkami, którzy wygłosili przemówienia o przebaczeniu i współpracy pomiędzy swoimi narodami. Po odprawieniu panychydy prezydenci złożyli również hołd wszystkim polskim ofiarom poległym od kul UPA w Pawłokomie.

</doc>
<doc id="740858" url="https://pl.wikipedia.org/wiki?curid=740858" title="Mordechaj Goldberg">
Mordechaj Goldberg

Mordechaj Goldberg (hebr. מרדכי גולדברג, ur. 1953 w Nowym Jorku) – amerykański rabin, w latach 2006-2008 rabin pomocniczy Gminy Wyznaniowej Żydowskiej w Warszawie.
Licencjat z religioznawstwa uzyskał na Uniwersytecie Stanowym w Nowym Jorku. W 1984 wyemigrował do Izraela, gdzie w 1989 otrzymał smichę rabinacką w Ariel Institute w Jerozolimie.
W latach 1989-1991 przebywał w Szwecji, gdzie pełnił funkcje rabiniczne w gminie żydowskiej w Malmö. Od 1991 przebywał w Rosji, gdzie pełnił funkcje rabiniczne oraz uczył historii i kultury żydowskiej na nowo otwartym Uniwersytecie Żydowskim w Petersburgu. Od 1993 jest wykładowcą w szkołach w Jerozolimie, m.in. Yakar Center for Tradition and Creativity. W latach 2006-2008 był rabinem pomocniczym Gminy Wyznaniowej Żydowskiej w Warszawie.
Dziadkowie Mordechaja Goldberga, od strony ojca wyemigrowali w 1918 do Stanów Zjednoczonych z Parczewa. Rodzina od strony matki pochodziła z Czarnobyla na Ukrainie. Ojciec był rabinem konserwatywnym w synagodze na Long Island.

</doc>
<doc id="740859" url="https://pl.wikipedia.org/wiki?curid=740859" title="John Burgoyne">
John Burgoyne

John Burgoyne (ur. 24 lutego 1722 w Sutton, Bedfordshire, Anglia, zm. 4 sierpnia 1792 w Londynie) – brytyjski wojskowy, generał i dramaturg. Walczył przeciwko buntownikom George’a Washingtona. 17 października 1777 roku po bitwie pod Saratogą poddał się wraz ze swymi ludźmi (ok. 6000 żołnierzy).
Życiorys.
John Burgoyne, zwany „Gentleman Johnny”, w wieku lat 15 zapisał się do armii. W 1743 roku uciekł z Lady Charlotte Stanley, aby wziąć z nią cichy ślub. Miał długi, więc musiał sprzedać patent oficerski, po czym wyjechał na 7 lat za granicę. Lord Derby interweniował w jego sprawie i Burgoyne odzyskał stopień tuż przed wojną siedmioletnią. W 1758 roku został kapitanem, a potem pułkownikiem gwardii piechurów (Foot Guards). W latach 1758–1759 brał udział w wyprawach na francuskie wybrzeże. W 1761 roku podsunął udaną koncepcję wprowadzenia lekkiej, bardziej mobilnej kawalerii do armii. Dwa regimenty sformował Eliott (późniejszy Lord Heathfield) z pomocą Burgoyne'a. 
W 1761 roku Burgoyne zasiadł w parlamencie z okręgu Midhurst, a w 1762 roku służył jako generał-brygadier w Portugalii, gdzie zdobył miasta: Walencję i Vila Velha. W 1768 roku znów wszedł do parlamentu, tym razem z okręgu Preston, po czym kilka lat spędził, wypełniając obowiązki posła. Atakował między innymi zdobywcę Indii (Roberta Clive’a). Poświęcił się też sztuce dramatycznej (jego pierwsza sztuka: "The Maid of the Oaks", została wystawiona przez słynnego aktora tej epoki Davida Garricka w 1775). Burgoyne wpadł też w nałóg hazardu.
Został generałem-majorem, gdy przekonał króla Jerzego III, że dotychczasowy dowódca, generał Carleton, jest zbyt nieudolny. W 1777 roku został szefem brytyjskiej armii wysłanej w celu ataku na kolonie amerykańskie z terytorium Kanady. Zdobył Fort Ticonderoga i Fort Edward, lecz wkrótce stracił łączność z Kanadą i został zaatakowany przez przeważające liczebnie siły wroga, którymi dowodzili: generał Horatio Gates i generał Benedict Arnold (ranny w nogę w tej bitwie). Przegrana bitwa pod Saratogą (17 października 1777) oraz dostanie się 5800 żołnierzy do niewoli amerykańskiej przesądziły o porażce Brytyjczyków. Był to największy tryumf kolonistów w tej wojnie. Bitwa okazała się punktem zwrotnym w wojnie. W Londynie mocno atakowano Burgoyne'a za porażkę. Za zgodą generała Gatesa wrócił do kraju, by bronić się przed zarzutami. Próbował doprowadzić do procesu, jednak bezskutecznie. Pozbawiono go stopnia generała i stanowiska gubernatorskiego.
W 1782 roku jego przyjaciele zyskali władzę w Wielkiej Brytanii i Burgoyne znowu został generałem, a także dowódcą sił brytyjskich w Irlandii i doradcą rządowym. Po upadku rządu markiza Rockinghama w 1783 roku stał się osobą prywatną, choć uczestniczył jeszcze w impeachmencie Warrena Hastingsa.
Jego komedia "The Heiress" ("Dziedziczka") z 1786 roku miała tego roku 10 edycji i została przetłumaczona na wiele języków. Burgoyne zmarł 4 sierpnia 1792 roku. Od 1776 roku był wdowcem. Miał kilkoro dzieci urodzonych między 1782 a 1788 rokiem z drugiego małżeństwa ze śpiewaczką operową Susan Caulfield. Jeden z ich synów, John Fox Burgoyne, został potem feldmarszałkiem.
Pochowano go w Westminster Abbey.

</doc>
<doc id="740861" url="https://pl.wikipedia.org/wiki?curid=740861" title="Retikulum sarkoplazmatyczne">
Retikulum sarkoplazmatyczne



</doc>
<doc id="740863" url="https://pl.wikipedia.org/wiki?curid=740863" title="Nocny patrol (album)">
Nocny patrol (album)

Nocny patrol – trzeci album studyjny zespołu Maanam, nagrany w krakowskim studio ZPR latem 1983, po raz pierwszy wydany 19 listopada 1983 na kasecie magnetofonowej przez firmę Rogot. Równolegle powstała wersja anglojęzyczna "Night Patrol", która została wydana w Niemczech i krajach Beneluxu. Producentem płyt był Brytyjczyk Neil Black. Projekt graficzny okładki kasety był autorstwa Sławomira Kosmynka. Zdjęcie do okładki płyty, zrobił Tadeusz Rolke, w atelier malarskim Edwarda Dwurnika.
"Nocny patrol" jest uważany za jeden z najważniejszych albumów polskiej muzyki rockowej.
Marek Jackowski o albumie w Tylko Rocku:
Recenzenci BRUMU tak piszą o tej płycie:

</doc>
<doc id="740869" url="https://pl.wikipedia.org/wiki?curid=740869" title="Jakub Rzeszotko">
Jakub Rzeszotko

Jakub Rzeszotko był dziedzicem wsi Rzeszotary (odnotowany jako właściciel w 1375). Prócz Rzeszotar posiadał również inne włości, np. Gaj, gdzie okazał się dobrodziejem oraz patronem miejscowego kościoła pod wezwaniem Narodzenia NMP. Przetrwałe do dzisiaj nazwisko Rzeszotko pochodzi od nazwy wsi Rzeszotary.

</doc>
<doc id="740878" url="https://pl.wikipedia.org/wiki?curid=740878" title="Bob Bryar">
Bob Bryar

Robert Cory Bryar (ur. 31 grudnia 1979 w Chicago, Illinois), były perkusista zespołu My Chemical Romance. W 2009 roku w plebiscycie magazynu branżowego DRUM! został wyróżniony tytułem "najlepszego perkusisty popowego".
Kariera.
Bob był drugim perkusistą członkiem zespołu, lecz tak jak Frank Iero nie towarzyszył mu od samego początku: "Jestem rozczarowany, że nie byłem w My Chemical Romance od początku, kocham to. To jest moje życie." Bob jest również jedynym w zespole, który nie pochodzi z New Jersey. Zastąpił Matta Pelissiera w 2004 roku, kiedy to na rynek trafił już drugi album My Chemical Romance – Three Cheers for Sweet Revenge. Ponieważ trafił do zespołu po wydaniu drugiego albumu, wystąpił w ich teledysku jeszcze przed staniem się oficjalnym członkiem zespołu. Frank Iero powiedział: "Bob i Ray Toro są dwoma najtwardszymi, pracującymi ludźmi jakich kiedykolwiek spotkałem, a jeśli jest tam Bóg, to dziękuję mu codziennie za sprowadzenie do nas Boba." Na oficjalnej stronie dnia 03.03.10 gitarzysta Frank Iero ogłosił, iż Bob odchodzi z zespołu.

</doc>
<doc id="740882" url="https://pl.wikipedia.org/wiki?curid=740882" title="Wood Buffalo">
Wood Buffalo



</doc>
<doc id="740883" url="https://pl.wikipedia.org/wiki?curid=740883" title="Ray Toro">
Ray Toro

Raymond Manuel Toro-Ortiz (ur. 15 lipca 1977 w Kearny w stanie New Jersey) - główny gitarzysta zespołu My Chemical Romance, tworzy również jego śpiew towarzyszący.
Dzieciństwo i młodość.
Grą na gitarze zaraził Raya jego starszy brat. Sprezentował mu pierwszą gitarę i pokazał muzykę takich zespołów jak Queen, Pink Floyd i Led Zeppelin. Młody Ray zaczął grać w drugiej klasie liceum.
My Chemical Romance.
Znajomość Raya i Gerarda należała raczej do luźnych, do momentu wydarzeń z 11 września 2001 roku, kiedy rozmiar tragedii stał się zalążkiem w głowie Gerarda do stworzenia zespołu. Ray jest “żelaznym kręgosłupem” zespołu, to on odpowiedzialny jest w sporej części za muzykę i brzmienie. Mikey Way nazywa Raya “metalowym łbem”, z racji upodobań muzycznych i miłości do zespołu Iron Maiden.
Inspiracje.
Ray podkreśla, że nie jest żadnym fanem punk rocka i dodaje, że jego muzycznymi inspiracjami są tacy gitarzyści jak Randy Rhoads, Stevie Ray Vaughan, Slash, Jimi Hendrix, Kirk Hammett oraz Jimmy Page. Preferuje klasyczny rock i metal. “Mój styl odzwierciedla grę tych wszystkich gitarzystów”.

</doc>
<doc id="740887" url="https://pl.wikipedia.org/wiki?curid=740887" title="Valon Behrami">
Valon Behrami

Valon Behrami (ur. 19 kwietnia 1985 w Titovej Mitrovicy) – szwajcarski piłkarz pochodzenia kosowskiego grający na pozycji pomocnika w FC Sion.
Kariera klubowa.
Valon Behrami zawodową karierę rozpoczynał w szwajcarskim klubie AC Lugano, w barwach którego Szwajcar występował w sezonie 2002/2003, jednak zdołał rozegrać tam zaledwie dwa spotkania. Następnie przeniósł się do Serie A, gdzie przez rok reprezentował barwy drużyny Genoa CFC. W koszulce tego klubu Szwajcar pojawił się na boisku 24 razy. Kolejnym zespołem w karierze Behramiego był Hellas Werona, w którym Valon występował w sezonie 2004/2005. W drużynie z Werony Behrami spisywał się znakomicie, dzięki czemu latem 2005 roku trafił do S.S. Lazio, gdzie od razu stał się jednym z ulubieńców trenera Delio Rossiego. „Biancocelesti” wykupili jednak tylko połowę praw do karty zawodnika. Mimo młodego wieku Behrami wywalczył sobie miejsce w podstawowej jedenastce Lazio, a pozyskaniem Szwajcara zaczęły się interesować inne zagraniczne kluby. W 2006 roku rzymski zespół już na stałe pozyskał wychowanka AC Lugano. 23 lipca 2008 roku Behrami podpisał kontrakt z West Hamem United F.C., który zapłacił za niego pięć milionów funtów. W nowym klubie zadebiutował 16 sierpnia w wygranym 2:1 meczu z Wigan Athletic. Pierwszą bramkę zdobył natomiast 23 listopada w wygranym 1:0 ligowym pojedynku z Sunderlandem. W zimowym oknie transferowym (2010–2011) przeszedł do Fiorentiny za 4,5 mln euro. W lipcu 2012 roku przeniósł się do SSC Napoli. W sierpniu 2014 podpisał trzyletni kontrakt z Hamburger SV.
Kariera reprezentacyjna.
W reprezentacji Szwajcarii Behrami zadebiutował 8 października 2005 roku w meczu z zespołem Francji. Ten utalentowany piłkarz wraz ze swoją drużyną narodową brał udział w eliminacjach do mistrzostw świata 2006, w których reprezentacja Szwajcarii zajęła drugie miejsce w swojej grupie, co oznaczało udział w barażach. Popularni „Nati” w meczu ostatniej szansy na awans na mundial pokonali Turcję, a Behrami strzelił w tym meczu swojego pierwszego gola w drużynie narodowej. Szwajcaria awansowała na mistrzostwa, a Behrami znalazł się w 23-osobowej kadrze powołanej przez trenera Jakoba Kuhna. Na niemieckich boiskach Szwajcarzy wygrali swoją grupę, jednak odpadli z turnieju w 1/8 finału, kiedy to w rzutach karnych lepsi okazali się piłkarze Ukrainy.
Życie prywatne.
11 lipca 2018 r. wziął ślub ze szwajcarską narciarką alpejską Larą Gut.

</doc>
<doc id="740889" url="https://pl.wikipedia.org/wiki?curid=740889" title="Katja Seizinger">
Katja Seizinger

Katja Seizinger (ur. 10 maja 1972 w Datteln) – niemiecka narciarka alpejska reprezentująca tzw. Niemcy Zachodnie jak i państwo zjednoczone, pięciokrotna medalistka olimpijska, wielokrotna medalistka mistrzostw świata juniorów i seniorów, a także dwukrotna zdobywczyni Pucharu Świata.
Kariera.
Pierwszy sukces w karierze Katja Seizinger osiągnęła w 1986 roku, kiedy zwyciężyła w slalomie gigancie w ramach organizowanych dla dzieci zawodów Trofeo Topolino. Trzy lata później wywalczyła dwa medale na mistrzostwach świata juniorów w Aleyska. Najpierw zajęła drugie miejsce w supergigancie, przegrywając tylko z Austriaczką Sabine Ginther. Dwa dni później zajęła trzecie miejsce w gigancie, w którym lepsze były jedynie Kimberly i Krista Schmidinger z USA. Parę miesięcy później, 24 listopada 1989 roku w Park City zadebiutowała w zawodach Pucharu Świata, zajmując 44. miejsce w gigancie. Pierwsze punkty wywalczyła już 10 grudnia 1989 roku w Steamboat Springs, zajmując piętnaste miejsce w kombinacji. W sezonie 1989/1990 punktowała jeszcze trzykrotnie, w tym 11 lutego 1990 roku w Meribel po raz pierwszy stanęła na podium zawodów tego cyklu, zajmując drugie miejsce w supergigancie. Rozdzieliła tam na podium Francuzkę Carole Merle i Marię Walliser ze Szwajcarii. W klasyfikacji generalnej zajęła ostatecznie 44. miejsce. W marcu 1990 roku startowała na mistrzostwach świata juniorów w Zinal, gdzie zdobyła cztery medale. W zjeździe, gigancie i kombinacji była druga, a w supergigancie okazała się najlepsza.
Sezon 1990/1991 zaczęła od zajęcia czwartego miejsca w zjeździe 21 grudnia 1990 roku w Morzine. W kolejnych startach wielokrotnie plasowała się w czołowej dziesiątce, jednak nie udało się jej stanąć na podium. W klasyfikacji generalnej była piętnasta, a w klasyfikacji supergiganta zajęła czwarte miejsce. Na przełomie stycznia i lutego 1991 roku brała udział w mistrzostwach świata w Saalbach-Hinterglemm, zajmując między innymi piąte miejsce w zjeździe i kombinacji. Pierwszy medal wśród seniorek wywalczyła podczas odbywających się rok później igrzysk olimpijskich w Albertville, gdzie zajęła trzecie miejsce w supergigancie. Przegrała tam tylko z Włoszką Deborą Compagnoni i Carole Merle. Na tej samej imprezie Seizinger zajęła także czwarte miejsce w zjeździe, przegrywając walkę o podium z Austriaczką Veroniką Wallinger o 0,03 sekundy. Po zjeździe do kombinacji Niemka zajmowała trzecie miejsce, tracąc do prowadzącej Petry Kronberger o 0,58 sekundy. Nie ukończyła jednak slalomu i ostatecznie nie była klasyfikowana. W zawodach pucharowych sześciokrotnie plasowała się na podium, przy czym odniosła cztery zwycięstwa: 7 grudnia w Santa Caterina wygrała supergiganta, a 11 stycznia w Schruns, 25 stycznia w Morzine i 7 marca 1992 roku w Vail wygrywała zjazdy. Dzięki temu sezon 1991/1992 ukończyła na trzecim miejscu, za Kronberger i Merle. Trzecia była także w klasyfikacji supergiganta, a w zjeździe wywalczyła Małą Kryształową Kulę. Od tego czasu w każdym kolejnym sezonie stawała na podium klasyfikacji generalnej.
Przez dwa kolejne sezony Niemka zwyciężała w klasyfikacjach zjazdu i supergiganta, zajmując ponadto drugie miejsce w klasyfikacji generalnej sezonu 1992/1993 i trzecie w sezonie 1993/1994. Do zwycięstwa w sezonie 1992/1993 Niemce zabrakło 20 punktów. W tym czasie wielokrotnie stawała na podium zawodów PŚ, odnosząc jedenaście zwycięstw: 20 grudnia 1992 roku w Lake Louise, 20 marca 1993 roku w Åre, 15 stycznia 1994 roku w Cortina d'Ampezzo i 9 marca 1994 roku w Mammoth Mountain wygrywała supergiganta, 20 marca 1993 roku w Vemdalen zwyciężyła w gigancie, a 15 stycznia 1993 roku w Cortina d’Ampezzo, 26 lutego w Veysonnaz, 3 marca 1993 roku w Morzine, 14 stycznia 1994 roku w Cortina d’Ampezzo, 6 marca w Whistler i 16 marca w Vail była najlepsza w zjeździe. W lutym 1993 roku wystartowała na mistrzostwach świata w Morioce, zdobywając złoty medal w supergigancie. W zawodach tych o 0,12 sekundy wyprzedziła Sylvię Eder z Austrii, a o 0,55 sekundy pokonała Norweżkę Astrid Lødemel. Trzy dni wcześniej była czwarta w zjeździe, przegrywając brązowy medal o 0,05 sekundy z Austriaczką Anją Haas. Podczas rozgrywanych rok później igrzysk olimpijskich w Lillehammer wystartowała w czterech z pięciu konkurencji, jednak ukończyła tylko bieg zjazdowy. Wywalczyła za to złoty medal wyprzedzając Picabo Street z USA i Włoszkę Isolde Kostner. Po zjeździe do kombinacji Seizinger zajmowała pierwsze miejsce, z przewagą blisko sekundy nad Street. Podobnie jednak jak dwa lata wcześniej Niemka nie ukończyła slalomu i nie była klasyfikowana.
W sezonie 1994/1995 dziewięć razy stanęła na podium zawodów Pucharu Świata, jednak tylko dwukrotnie na najwyższym stopniu: 11 grudnia 1994 roku w Lake Louise i 19 marca 1995 roku w Bormio wygrywała supergiganta. W tej samej konkurencji w najlepszej trójce plasowała się jeszcze dwa razy, a w zjeździe dokonała tego pięciokrotnie. Ostatecznie w klasyfikacji supergiganta zdobyła Małą Kryształową Kulę, a w zjeździe była trzecia za Picabo Street i jej rodaczką, Hilary Lindh. W klasyfikacji generalnej zajęła tym razem drugie miejsce, zaledwie sześć punktów za Szwajcarką Vreni Schneider. W sezonie 1995/1996 została pierwszą od 20 lat niemiecką zawodniczką, która zwyciężyła w klasyfikacji generalnej Pucharu Świata (w sezonie 1975/1976 najlepsza była Rosi Mittermaier). Na podium stawała trzynaście razy, w tym siedmiokrotnie zwyciężając: 5 grudnia w Sankt Anton i 3 lutego w Val d’Isère wygrywała zjazd, 6 stycznia w Mariborze i 9 marca w Kvitfjell, była najlepsza w gigancie, a 13 stycznia w Garmisch-Partenkirchen oraz 2 i 4 lutego 1996 roku w Val d’Isère zwyciężała w supergigancie. Wyniki te dały jej czwarte z rzędu zwycięstwo w klasyfikacji supergiganta oraz drugie miejsca w klasyfikacjach zjazdu i giganta. Z mistrzostw świata w Siera Nevada w 1996 roku wróciła ze srebrnym medalem zdobytym w zjeździe. W zawodach tych wyprzedziła ją tylko Picabo Street, a trzecia była Hilary Lindh. Niemka była też piąta w gigancie i kombinacji.
Kolejne dwa medale zdobyła na mistrzostwach świata w Sestriere w 1997 roku. Najpierw zajęła drugie miejsce w supergigancie, rozdzielając na podium Isolde Kostner i swą rodaczkę Hilde Gerg. Parę dni później srebrny medal zdobyła także w kombinacji, w której o 0,04 sekundy lepsza była Renate Götschl z Austrii. Rywalizację pucharową w sezonie 1996/1997 Niemka zaczęła od zwycięstwa w gigancie 26 października 1996 roku w Sölden. Następnie na podium stawała jeszcze czternaście razy, odnosząc trzy kolejne zwycięstwa: 30 listopada w Lake Louise wygrała zjazd, a 7 marca w Mammoth Mountain i 13 marca 1997 roku w Vail zwyciężała w supergigancie. Sezon ten Seizinger ukończyła na drugim miejscu w klasyfikacji generalnej oraz klasyfikacjach giganta i supergiganta. Najlepsze wyniki osiągnęła w sezonie 1997/1998, kiedy po raz drugi wywalczyła Kryształową Kulę, zdobywając 1655 punktów. Na podium nie stawała równie często co rok wcześniej, za to odniosła osiem zwycięstw: 29 listopada w Mammoth Mountain w supergigancie, w dniach 4-6 grudnia w Lake Louise dwukrotnie w zjeździe i raz w supergigancie, w dniach 17-18 grudnia w Val d’Isère w zjeździe i supergigancie, 24 stycznia w Cortina d’Ampezzo w supergigancie oraz 31 stycznia 1998 roku w Åre w zjeździe. Zwycięstwo z końca stycznia było jej ostatnim pucharowym triumfem. Ostatnie podium w zawodach tego cyklu wywalczyła tego samego dnia, zajmując trzecie miejsce w kombinacji. Niemka zwyciężyła w klasyfikacjach zjazdu i supergiganta, a w klasyfikacji kombinacji była druga za Hilde Gerg.
Ostatnie sukcesy osiągała podczas igrzysk olimpijskich w Nagano w 1998 roku, gdzie w czterech startach zdobyła trzy medale. Najpierw zdobyła złoty medal w zjeździe, wyprzedzając Pernillę Wiberg ze Szwecji i Francuzkę Florence Masnadę. Została tym samym pierwszą narciarką w historii, która obroniła tytuł mistrzyni olimpijskiej w tej konkurencji. Następnie zdobyła złoty medal w kombinacji, uzyskując najlepszy czas w zjeździe i piąty czas w slalomie. Ostatecznie wyprzedziła dwie rodaczki Martinę Ertl i Hilde Gerg. Był to czwarty przypadek w historii igrzysk olimpijskich, kiedy całe podium w narciarstwie alpejskim zajęli reprezentanci jednego kraju (Austriacy w gigancie na ZIO 1956, Austriaczki w zjeździe na ZIO 1964 i Norwegowie w kombinacji na ZIO 1994). Zajęła także trzecie miejsce w gigancie, ulegając tylko Compagnoni i Austriaczce Alexandrze Meissnitzer.
Na treningu w czerwcu 1998 roku w Schnalstal Seizinger doznała wypadku, w wyniku którego uszkodziła oba kolana oraz złamała nogę. Wkrótce przeszła operację ścięgien, jednak rehabilitacja miała potrwać co najmniej sześć miesięcy. 23 kwietnia 1999 roku Niemka ogłosiła zakończenie kariery. Następnie ukończyła studia na kierunku ekonomii, pracowała także jako komentatorka dla niemieckiej telewizji.
Wielokrotnie zdobywała medale mistrzostw kraju, w tym trzy złote: w supergigancie w latach 1989 i 1996 oraz gigancie w 1998 roku. Była także wybierana sportsmenką roku w Niemczech w latach 1994, 1996 i 1998.

</doc>
<doc id="740891" url="https://pl.wikipedia.org/wiki?curid=740891" title="Woźniak">
Woźniak

Woźniak (forma żeńska: Woźniak/ Woźniakowa, liczba mnoga: Woźniakowie) – jedno z najpopularniejszych nazwisk w Polsce. Wg bazy PESEL 17.01.2015 r. nosiło je 56 440 Polek i 56 365 Polaków.
Jest to nazwisko patronimiczne, pochodzące od nazwiska "Woźny", które z kolei wywodzi się od wyrazu pospolitego "woźny", oznaczającego dawnego urzędnika sądowego, zajmującego się wręczaniem pozwów, wprowadzaniem w posiadanie właścicieli nowo nabytych dóbr, zdawaniem relacji z miejsca przestępstw, przyjmowaniem przysięgi świadków itp. Możliwe jest też pochodzenie tego nazwiska od rzeczownika "woźniak", który oznaczał 'konia od wozu, zaprzęgowego, pociągowego'.

</doc>
<doc id="740897" url="https://pl.wikipedia.org/wiki?curid=740897" title="Borodino (ujednoznacznienie)">
Borodino (ujednoznacznienie)



</doc>
<doc id="740899" url="https://pl.wikipedia.org/wiki?curid=740899" title="I liga argentyńska w piłce nożnej (1975)">
I liga argentyńska w piłce nożnej (1975)

W sezonie 1975 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1975 został River Plate, a wicemistrzem Argentyny Metropolitano został klub CA Huracán.
Mistrzem Argentyny Nacional w sezonie 1975 został klub River Plate, natomiast wicemistrzem Argentyny Nacional – Estudiantes La Plata.
Do Copa Libertadores 1976 zakwalifikowały się dwa kluby:
Campeonato Metropolitano 1975.
Mistrzem Argentyny Metropolitano w sezonie 1975 został klub River Plate, natomiast wicemistrzem Argentyny Metropolitano – CA Huracán. Do drugiej ligi nie spadł żaden z klubów, a z drugiej ligi do pierwszej awansowały dwa kluby – San Telmo Buenos Aires i CA Argentino de Quilmes. W ten sposób pierwsza liga została zwiększona z 20 do 22 klubów.
Końcowa tabela Metropolitano 1975.
Mistrz Campeonato Metropolitano 1975 River Plate zapewnił sobie udział w Copa Libertadores 1976. Z ligi nikt nie spadł.
Campeonato Nacional 1975.
W Campeonato Nacional wzięły udział 32 kluby – 20 klubów biorących udział w mistrzostwach Metropolitano oraz 12 klubów z prowincji. Prowincjonalna dwunastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1974. W sezonie 1975 w mistrzostwach Nacional wzięły udział następujące kluby z regionu stołecznego (Metropolitano): River Plate, Estudiantes La Plata, CA Huracán, CA All Boys, CA Vélez Sarsfield, San Lorenzo de Almagro, Argentinos Juniors, Boca Juniors, Gimnasia y Esgrima La Plata, Ferro Carril Oeste, Rosario Central, Independiente, Unión Santa Fe, Chacarita Juniors, CA Banfield, CA Temperley, Newell’s Old Boys, CA Colón, Racing Club de Avellaneda, Atlanta Buenos Aires
Do pierwszej ligi mistrzostw Nacional w sezonie 1975 zakwalifikowały się następujące kluby z prowincji: Aldosivi Mar del Plata, Atlético Tucumán, Bartolomé Mitre Posadas, Belgrano Córdoba, Cipolletti, Gimnasia y Esgrima Jujuy, Gimnasia y Esgrima Mendoza, Jorge Newbery Junín, Juventud Alianza Santa Lucía, Juventud Antoniana Salta, San Martín Tucumán, Talleres Córdoba
W fazie grupowej 32 uczestników podzielono na 4 grupy A, B, C i D. Mecze w grupach rozegrano systemem każdy z każdym mecz i rewanż. Dodatkowo rozegrane zostały dwie kolejki międzygrupowe i dlatego każdy z klubów w fazie grupowej zaliczył po 16 meczów. Z każdej grupy do finału awansowały 2 drużyny, co dało łącznie 8 klubów w finale. Tutaj rozegrano mecze systemem każdy z każdym, ale tylko po jednym meczu, bez rewanżów. Zwycięzca grupy finałowej zdobył mistrzostwo Argentyny Nacional.
Kolejka 1.
Mecze międzygrupowe
Kolejka 2.
Grupa A
Grupa B
Grupa C
Grupa D
Kolejka 3.
Grupa A
Grupa B
Grupa C
Grupa D
Kolejka 4.
Grupa A
Grupa B
Grupa C
Grupa D
Kolejka 5.
Grupa A
Grupa B
Grupa C
Grupa D
Kolejka 6.
Grupa A
Grupa B
Grupa C
Grupa D
Kolejka 7.
Grupa A
Grupa B
Grupa C
Grupa D
Kolejka 8.
Grupa A
Grupa B
Grupa C
Grupa D
Kolejka 9.
Mecze międzygrupowe
Kolejka 10.
Grupa A
Grupa B
Grupa C
Grupa D
Kolejka 11.
Grupa A
Grupa B
Grupa C
Grupa D
Kolejka 12.
Grupa A
Grupa B
Grupa C
Grupa D
Kolejka 13.
Grupa A
Grupa B
Grupa C
Grupa D
Kolejka 14.
Grupa A
Grupa B
Grupa C
Grupa D
Kolejka 15.
Grupa A
Grupa B
Grupa C
Grupa D
Kolejka 16.
Grupa A
Grupa B
Grupa C
Grupa D
Tabele.
Grupa A
Grupa B
Grupa C
Grupa D
Tabela finałowa Campeonato Nacional 1975.
Mistrzem Argentyny turnieju Nacional w roku 1975 został klub River Plate. Ponieważ ten sam klub zdobył zarówno mistrzostwo Metropolitano, jak i mistrzostwo Nacional, konieczne było wyłonienie drugiego klubu, który będzie reprezentował Argentynę w Copa Libertadores 1976. W tym celu doszło do pojedynku wicemistrza Metropolitano CA Huracán z wicemistrzem Nacional Estudiantes La Plata.
Do turnieju Copa Libertadores 1976 zakwalifikował się wicemistrz Argentyny Nacional Estudiantes La Plata.

</doc>
<doc id="740901" url="https://pl.wikipedia.org/wiki?curid=740901" title="Środki upowszechniania reklamy">
Środki upowszechniania reklamy

Środki upowszechniania reklamy - różne środki (media) przekazu reklamy różnią się kosztem (ceną), możliwością dotarcia z komunikatem reklamowym do wybranych segmentów publiczności czy firm.
Telewizja.
Telewizja jest drogim (wysoki koszt zarówno produkcji filmów reklamowych, jak i czasu antenowego), choć prawdopodobnie najskuteczniejszym, środkiem reklamy dóbr i usług konsumpcyjnych. Zaletą tego medium jest jego ogólnokrajowy, a nawet szerszy zasięg.
Internet.
Internet to coraz powszechniejsze i nabierające coraz większego znaczenia medium stanowi dynamicznie rosnący procentowo udział w rynku reklamowym. Dzieje się to głównie dzięki możliwości personalizowania przekazu, który za pomocą tematycznych serwisów może trafiać bezpośrednio do grup zainteresowanych konkretnymi usługami lub produktami. W każdym sezonie specjaliści od reklamy webowej kreują coraz to nowe kanały dotarcia do użytkowników internetu. Banery w najprzeróżniejszym kształcie, wyskakujące okienka, mailing, przekierowania aż wreszcie coraz popularniejsze reklamy w strumieniach video w niektórych branżach pozwalają powoli przenosić środek ciężkości reklam z innych mediów na internet. W reklamach kierowanych do młodzieży, dotyczących, np. sprzedaży multimediów do telefonów komórkowych, internet już wiedzie dominującą rolę. Duże postęp również nastąpił w sprzedaży usług specjalistycznych wymagających konfrontacji wielu ofert, np. przy wyborze kredytów hipotecznych.
Radio.
Radio jest tanim i bardzo powszechnym medium reklamowym. Operuje głosem i muzyką, dlatego umiejętnie łącząc te dwa elementy, i często powtarzając reklamę, można szczególnie skutecznie utrwalać w świadomości słuchaczy zwłaszcza nazwę firmy czy produktu oraz slogany reklamowe
Prasa.
Reklama prasowa jest bardzo istotna dla egzystencji prasy. Za pośrednictwem prasy przekazywać można bardziej szczegółowe informacje o produkcie niż przez telewizję i radio. Przede wszystkim jednak, w odróżnieniu od telewizji, prasa daje możliwość bardziej selektywnego docierania z reklamą do wybranych segmentów publiczności: kobiet, hobbystów, właścicieli samochodów czy psów, różnego rodzaju profesjonalistów itp.
Prasa regionalna.
Prasa regionalna ma z reguły wiernych czytelników, ma też często pozycję monopolisty na danym terenie, jest więc dobrym środkiem przekazu reklamy do społeczności lokalnych.
Gazety.
Gazety, ze względu na częstotliwość ukazywania się, są dobrym środkiem przekazu reklamy wtedy, gdy decyduje aktualność, a więc w wypadku reklamy informującej o konkursach, wyprzedażach, przecena]ch, imprezach promocyjnych itp.
Czasopisma.
Czasopisma mają z reguły większy prestiż, a ich czytelnicy należą przeważnie do grup, których dochody kształtują się powyżej dochodów średnich. Każdy egzemplarz czasopisma jest na ogół czytany przez wiele osób, są one przechowywane, a nawet kolekcjonowane (zwłaszcza pisma hobbystyczne) przez długi czas.
Kino.
Reklama kinowa ma w przybliżeniu te same zalety i wady, co reklama telewizyjna. Reklama kinowa to dobry środek dotarcia do młodzieży. W odróżnieniu od telewizji reklama kinowa nie oddziałuje na odbiorców w sposób powtarzalny
Out-door.
Reklama zewnętrzna (out-door) prezentowana jest na ulicach, drogach itp. Najważniejszym środkiem reklamy zewnętrznej są plansze reklamowe czyli (plakaty, tablice, billboardy). Warunkiem skuteczności plansz reklamowych jest nie tylko właściwe ich zaprojektowanie, ale również taka lokalizacja w stosunku do strumieni przechodniów i samochodów, sieci transportu publicznego itp., by ich treści docierały do możliwie największej liczby osób. Zaletą plansz reklamowych jest możliwość skoncentrowania akcji promocyjnej na ściśle określonym obszarze. Kontakt widza z planszami reklamowymi jest krótki, dlatego najważniejszym elementem tej formy reklamy musi być symbol, nazwa firmy i marka, a nie tekst słowny.
Inne formy reklamy zewnętrznej.
Bilboardy, k-boardy, kasetony świetlne, bannery, litery przestrzenne, stand-upy, szyldy, reklama na środkach transportu.
Reklamy można również umieszczać na samochodach firmy, na torbach wręczanych nabywcom w sklepach.

</doc>
<doc id="740915" url="https://pl.wikipedia.org/wiki?curid=740915" title="Liczba Ciołkowskiego">
Liczba Ciołkowskiego



</doc>
<doc id="740920" url="https://pl.wikipedia.org/wiki?curid=740920" title="Dungeoneer">
Dungeoneer

Dungeoneer – planszowo-karciana gra fantasy, której autorem jest Thomas Denmark. Oryginalnie wydana w USA przez Atlas Games, polskim dystrybutorem jest wydawnictwo Galakta. Dungeoneer to gra fantasy przeznaczona dla 2-4 graczy. Gracze wcielają się w bohaterów, przemierzają lochy, walczą z potworami i wykonują zadania. Najgroźniejszymi przeciwnikami są jednak inni gracze, którzy na wszelkie sposoby przeszkadzają w osiągnięciu sukcesu. W czasie gry plansza jest budowana przez samych graczy, dzięki czemu każda rozgrywka jest niepowtarzalna.
Ogólne zasady gry.
Każdy z graczy prowadzi jednego z 6 bohaterów (m.in. Nekrowojownik, Paladyn, Nekromanta), którzy zdobywają sławę i skarby. Celem gry jest wypełnienie trzech zadań losowanych w każdej rozgrywce z pewnej puli. Aby je wykonać gracze poruszają się po planszy, która układana jest z kart reprezentujących miejsca bądź ścieżki. Dzięki zastosowaniu tego mechanizmu plansza do gry jest każdorazowo nieco inna. W zależności od zestawu gracze wypełniają zadania przedzierając się przez podziemia bądź pokonując otwarte przestrzenie na powierzchni.
Jednak jednocześnie każdy z graczy gra też rolę Władcy Podziemi, który stara się utrudniać życie postaciom pozostałych graczy, stawiając przed nimi pułapki, potwory czy zagrywając niefortunne wypadki.
W czasie swojej podróży przez podziemia, postacie zbierają punkty Chwały (Glory) oraz Groźby (Peril). Za punkty Chwały gracze mogą "kupować" karty, które wspomagają ich bohaterów, takie jak umiejętności czy artefakty. W tym czasie pozostali gracze, jako Władcy Podziemi, "wydają" punkty Groźby tego gracza przeciwko jemu na różne utrudnienia.
Części gry i zestawy.
Po polsku ukazało się dotychczas 6 części gry: 
Ukazał się jeszcze zestaw Legendary Dungeoneer: Wrath of the Serpent Goddess. Można w nim zaczynać rozgrywkę od poziomu 7. Data premiery polskiej wersji nie jest jeszcze znana.
Każda z gier ma własny teren, bohaterów, zadania i potwory. Zestawy można mieszać, co rozbudowuje rozgrywkę. W komplet jednego zestawu wchodzi:
Zmiany w wersji polskiej.
W polskim wydaniu do gry zostały dodane tekturowe figurki bohaterów, dzięki którym nie musimy wycinać już ich z kart. Gra została także wzbogacona o kostkę k6 oraz inne pudełko. Dodano również żetony pomocnicze (żetony życia, chwały, groźby, itp.)

</doc>
<doc id="740921" url="https://pl.wikipedia.org/wiki?curid=740921" title="Rezerwat przyrody Śliże">
Rezerwat przyrody Śliże

Rezerwat przyrody Śliże – torfowiskowy rezerwat przyrody położony w północno-wschodniej części powiatu wołomińskiego, na terenie gminy Jadów (województwo mazowieckie). Jest położony w otulinie Nadbużańskiego Parku Krajobrazowego.
Został powołany Zarządzeniem Ministra Leśnictwa i Przemysłu Drzewnego z dnia 21 września 1981 r. (). Zajmuje powierzchnię 44,29 ha.
Rezerwat utworzono w celu ochrony dwóch zarastających jezior dystroficznych. Jeziora te są przykładem wtórnego tworzenia się torfowiska wysokiego. Na jeziorach występuje pło mszarne pływające po powierzchni wody.
Na terenie rezerwatu stwierdzono występowanie następujących roślin chronionych: rosiczka okrągłolistna, grzybienie białe, grążel żółty, bagno zwyczajne, konwalia majowa.

</doc>
<doc id="740924" url="https://pl.wikipedia.org/wiki?curid=740924" title="Jenisiejsk">
Jenisiejsk



</doc>
<doc id="740936" url="https://pl.wikipedia.org/wiki?curid=740936" title="Kardiomiopatie">
Kardiomiopatie

Kardiomiopatie (łac. "cardiomyopathia") – grupa chorób mięśnia sercowego powodowanych różnorodnymi przyczynami (etiologia heterogenna), prowadzących do nieprawidłowego działania (dysfunkcji) serca. Zajęciu mięśnia sercowego mogą towarzyszyć nieprawidłowości budowy i czynności osierdzia, wsierdzia, innych narządów. 
Podział.
Klasyfikacja WHO.
Klasyfikacja WHO z 1995 roku wyróżniała pięć grup kardiomiopatii:
W 2006 roku powstała kolejna klasyfikacja kardiomiopatii American Heart Association, a rok później własną klasyfikację przedstawiła European Society of Cardiology. 
Klasyfikacja American Heart Association.
Klasyfikacja AHA:

</doc>
<doc id="740939" url="https://pl.wikipedia.org/wiki?curid=740939" title="Przełęcz Przysłop (Beskid Śląski)">
Przełęcz Przysłop (Beskid Śląski)

Przełęcz Przysłop położona jest na wysokości 701 m n.p.m., przy osiedlu Myto, będącym częścią Zwardonia, stąd też druga nieformalna nazwa to Przełęcz Myto. Rozłożona ona jest wzdłuż starej drogi tzw. "cesarki". Do czasu przystąpienia Polski do strefy Schengen funkcjonowało tu drogowe przejście graniczne, w ciągu drogi krajowej nr 69, a w przyszłości drogi ekspresowej S69. Z miejsca dawnego przejścia roztacza się bardzo ładny widok na dolinkę Pod Mytem z trzema wyciągami oraz Pydychów Groń (751 m), Groniową (739 m), Mały Rachowiec (840 m) i Rachowiec (954 m).

</doc>
<doc id="740940" url="https://pl.wikipedia.org/wiki?curid=740940" title="Marcin Brzozowski">
Marcin Brzozowski

Marcin Brzozowski (ur. 21 kwietnia 1978 w Łodzi) – polski aktor, wykładowca na wydziale aktorskim Łódzkiej Szkoły Filmowej.
Jeszcze podczas studiów zadebiutował na scenie Teatru im. Stefana Jaracza w Łodzi w spektaklu Martina McDonagh "Królowa piękności" (1999) w reżyserii Barbary Sass. Był współtwórcą niezależnego teatru Chóry Gertrudy Stein, twórcą stowarzyszenia Targowa 62 (2004) skupiającego absolwentów i wykładowców Łódzkiej Szkoły Filmowej działających na rzecz kultury w ramach niezależnych działań teatralnych i edukacyjno-terapeutycznych oraz twórcą Ogólnopolskiego Festiwalu Teatrów Jednego Aktora Monofest. Jego monodram "Clapham Junction" przyniósł mu pierwszą nagrodę ufundowaną przez Ministerstwo Kultury na Łódzkich Spotkaniach Teatralnych w 2001, pierwszą nagrodę na Ogólnopolskim Festiwalu Teatrów Jednego Aktora we Wrocławiu w 2002, trzecią nagrodę na I Przeglądzie Monodramu Współczesnego w Warszawie w 2003 oraz wyróżnienie na Ogólnopolskim Festiwalu Teatralnym „Bramat” w Goleniowie 2005.
Debiutował na ekranie w filmie fabularnym i serialu Janusza Kijowskiego "Kameleon" (2001). W telenoweli TVP1 "Marzenia do spełnienia" (2001–2002) wystąpił w roli fotografa Marcina Pawelczyka, któremu trudno się wyzbyć kawalerskich nawyków. W obrazie Xawerego Żuławskiego "Chaos" (2005) zagrał postać anarchisty Mikołaja 'Nikiego', który chcąc zmienić świat na lepsze, tak naprawdę troszczy się tylko o siebie.

</doc>
<doc id="740942" url="https://pl.wikipedia.org/wiki?curid=740942" title="Jerzy Miller (poeta)">
Jerzy Miller (poeta)

Jerzy Miller-Műller (ur. 13 marca 1923 we Lwowie, zm. 10 kwietnia 2007 w Warszawie) – polski poeta, pisarz, varsavianista, żołnierz Armii Krajowej. 
W 1942 roku, w czasie okupacji niemieckiej, ukończył w Warszawie na tajnych kompletach Gimnazjum im. T. Reytana. Absolwent Wydziału Humanistycznego Uniwersytetu Łódzkiego. W 1956 roku związany z grupą czasopisma „Po prostu” – tomik poezji "Sól i chleb". Współpracował z tygodnikiem „Radar”. Autor wielu popularnych w latach 60. tekstów piosenek, w tym śpiewanych przez Piotra Szczepanika. Piosenki te występowały też na ścieżkach dźwiękowych polskich filmów i spektakli telewizyjnych:
Członek ZAiKS. W ostatnich latach pracował nad pełnym zbiorem swojej twórczości. Żył i tworzył na warszawskim Żoliborzu.

</doc>
<doc id="740951" url="https://pl.wikipedia.org/wiki?curid=740951" title="Lee Hyori">
Lee Hyori

Lee Hyo-ri (hangul: 이효리; ur. 10 maja 1979 w Cheongwon) – południowokoreańska piosenkarka i aktorka.
Biografia.
Karierę muzyczną rozpoczęła w 1998 wchodząc w skład czteroosobowej grupy Fin.K.L (Fine Killing Liberty). 
W 2003 r., podjęła karierę solową. Pierwszy album "Stylish E" przyniósł jej popularność oraz siedem prestiżowych koreańskich nagród "Daesang" (odpowiednik nagrody "Artysta roku"). 
W styczniu 2005 roku Hyori zadebiutowała aktorsko w serialu telewizyjnym stacji SBS "Three Leaf Clover".
W 2006 roku wydany został drugi album "Dark Angel, otoczony atmosferą kontrowersji z powodu oskarżeń o plagiat, nie przyniósł już takiego sukcesu. Mimo to, pod koniec 2006 Hyori podpisała nowy kontrakt z firmą Mnet Entertainment, która uczyniła ją najlepiej opłacaną wokalistką w Korei Południowej.
W 2007 r., Hyori wystąpiła u boku Lee Dong-gun w miniserialu "If Love ... Like Them". Jej nowy singiel "If in Love Like Them" był ścieżką dźwiękową do tego serialu. Lecz koreański komitet radiofonii i telewizji uznał, że serial ten nie może być emitowany w południowokoreańskiej telewizji z powodu naruszenia wytycznych reklamowych, takich jak użycie utworów Hyori w ścieżce dźwiękowej i kilku scen reklamujących produkty swoich sponsorów. Jednak dramat był transmitowany w Japonii w stacji Fuji TV CS. Sieć zaprosiła także Hyori do Japonii, aby pomogła w promocji serialu.
Hyori współprowadziła także wiele programów telewizyjnych, takich jak "Happy Together", "Sang Sang Plus" i innych. W 2008 roku wydała swój trzeci studyjny album It's Hyorish. 10 dni przed oficjalną premierą sprzedano 60 000 egzemplarzy w przedsprzedaży. Album stał się jednym z najbardziej udanych albumów południowokoreańskiej artystki solowej w 2008 roku.
Umowa Hyori z Mnet Media wygasła w listopadzie 2009 roku. Nie odnowiła umowy, ponieważ chciała współpracować z Gil Entertainment (obecnie B2M Entertainment). Jednak jej album "H - Logic" z 2010 roku został wydany pod szyldem Mnet Media.
12 kwietnia 2010 roku, Hyori wydała swój czwarty album H-Logic. Album H-Logic składał się z czternastu piosenek. Hyori współpracowała na nim z Daesung z Big Bang, Jeon Ji-yoon z 4minute, Bekah z After School, Gary z Leessang, Sangchu z Mighty Mouth i E-Tribe. Album został skomponowany przez firmę Bahnus. Jednak nie był zgodny z oczekiwaniami, a zamiast tego miał problemy z plagiatem. Hyori przyznała, że oskarżenia o plagiat przeciwko niej były prawdziwe. 21 czerwca 2010 roku stwierdziła także, że została "oszukana" i tymczasowo wstrzymała wszystkie czynności związane ze śpiewem, a także zawiesiła swoje występy w telewizji.
Od 26 lutego 2012 roku, Hyori i piosenkarz, autor tekstów, pianista Jung Jae-hyung prowadzili wspólnie program muzyczny "Jung Jae-hyung &amp; Lee Hyori's You and I" na SBS. Po dziesięciu miesiącach z powodu niskich ocen 14 października 2012 r., został wyemitowany ostatni odcinek programu.
Piąty album studyjny Hyori, Monochrome, ukazał się 21 maja 2013 r. I był to jej ostatni album z B2M Entertainment. We wrześniu 2013 roku Hyori poślubiła gitarzystę rockowego zespołu "Roller Coaster", Lee Sang-soona.
W lutym 2015 r., Hyori postanowiła odpocząć od przemysłu rozrywkowego. W październiku przedstawiciel Hyori powiedział mediom, że Hyori zrobi sobie 2-letnia przerwę od kariery rozrywkowej "aby mieć czas dla siebie".
Hyori powróciła w listopadzie 2016 roku, współpracując z wytwórnią Kiwi Media Group.
25 czerwca 2017 r., miał miejsce pierwszy odcinek programu stacji JTBC "Hyori's Homestay" który Hyori prowadzi wraz z mężem. Program nagrywany jest w rezydencji Hyori i Lee Sang-soona na wyspie Czedżu, gdzie otworzyli pensjonat. 4 lipca 2017 r., wydany został szósty album Black wraz z oficjalnym teledyskiem do utworu tytułowego w stylu rustykalnym. Skomponowała osiem i napisała dziewięć z dziesięciu piosenek, Hyori jest również producentem albumu.

</doc>
<doc id="740966" url="https://pl.wikipedia.org/wiki?curid=740966" title="Teddybears STHLM">
Teddybears STHLM



</doc>
<doc id="740968" url="https://pl.wikipedia.org/wiki?curid=740968" title="Poczta w Słupsku">
Poczta w Słupsku

Poczta w Słupsku – zabytkowy, neogotycki budynek poczty w Słupsku, znajdujący się u zbiegu ulic Łukasiewicza i Mikołajskiej. Budynek poczty głównej wybudowano w 1879 roku.
W 1814 roku, przed przeprowadzką, poczta mieściła się przy Mittelstraße (tj. dzisiejszej ul. Mikołajskiej), zatrudniano tam 3 do 5 osób obsługi. Kursy pojazdów (dyliżansów) odbywały się na trasach Szczecin – Gdańsk, Królewiec i do Bytowa. W 1838 r., po śmierci majora Kleista dom z pocztą sprzedano młynarzowi. W 1850 r. budynek wykupił nowy dyrektor poczty płk von Gerhardt, który posiadał już poczthalterię. W Słupsku w XIX w. nastąpił wzrost liczby mieszkańców, miasto otrzymało połączenia kolejowe, wkroczył postęp techniczny przez wprowadzenie do użytku telegrafu i telefonu. Zaistniała konieczność wybudowania nowego gmachu poczty. 20 listopada 1879 gotowy budynek uroczyście przekazano do eksploatacji, jako jeden z kilkuset budynków pocztowych, wybudowanych z polecenia ówczesnego ministra poczty Rzeszy generalnego poczmistrza Heinricha von Stephana, który uczestniczył w uroczystości osobiście. [...] Projekt budynku wykonał August Kind zgodnie ze wskazówkami H. Stephana, który też projekt zatwierdził. Prace budowlane były nadzorowane przez radcę pocztowego Wolffa i architekta Flessburga. Wykonawcami byli miejscowi specjaliści. Forma budynku nie uległa do naszych czasów przemianom.[...].
W setną rocznicę śmierci H. von Stephana w głównym holu Poczty (dawniej Głównej) uroczyście odsłonięto poświęconą mu tablicę pamiątkową.

</doc>
<doc id="740975" url="https://pl.wikipedia.org/wiki?curid=740975" title="Abenra">
Abenra



</doc>
<doc id="740989" url="https://pl.wikipedia.org/wiki?curid=740989" title="Willy Wonka">
Willy Wonka

Willy Wonka – postać fikcyjna, występująca w książce dla dzieci "Charlie i fabryka czekolady" Roalda Dahla oraz w filmach na niej opartych. W wersji z 1971 roku grał go Gene Wilder, a w wersji z 2005 – Johnny Depp. W najnowszej produkcji "Wonka", której premiera zaplanowana jest na 2023 rok, w postać Willy'ego Wonki wcielić ma się Timothée Chalamet.
Willy Wonka jest właścicielem olbrzymiej fabryki czekolady. W dzieciństwie miał absolutny zakaz jedzenia jakichkolwiek słodyczy. Jego ojciec, Wilbur Wonka, znany stomatolog, pozwalał, by jego syn szedł wraz z innymi dziećmi po słodycze podczas Halloween, a gdy Willy wracał, dawał mu dokładny wykład na temat szkodliwości każdego rodzaju cukierka, zanim nie wrzucił wszystkich do pieca. Któregoś razu Willy potajemnie zjadł jedyny z cukierków, który ocalał, i tak narodziła się jego miłość do słodyczy.
Odtrącony również z powodu dość nietypowego aparatu na zęby, postanowił zająć się tym, co najbardziej kochał, a czego zabraniał mu ojciec – produkowaniem słodyczy. W tym celu opuścił rodzinny dom jako bardzo młody człowiek, co później wzbudziło nienawiść do własnego ojca. Willy bardzo źle wspominał dzieciństwo. Jednak wątek ten został wymyślony na potrzeby wersji z 2005 r. w książce ani w filmie z 1971 r. nie ma wzmianki o jego dzieciństwie.
Gdy dorósł, założył sklep ze słodyczami własnej firmy (mieścił się on na rogu Cherry Street, jak wspominał dziadek Charliego), a kiedy dorobił się fortuny, powstała największa na świecie fabryka czekolady.

</doc>
<doc id="740993" url="https://pl.wikipedia.org/wiki?curid=740993" title="CD Universidad San Martín de Porres">
CD Universidad San Martín de Porres

Club Deportivo Universidad de San Martín de Porres S.A., zwany Universidad San Martín, a czasami także Deportivo USMP, jest peruwiańskim klubem piłkarskim z siedzibą w mieście Lima.
Historia.
Klub założony został 21 stycznia 2004 roku i gra obecnie w pierwszej lidze peruwiańskiej. Swoje mecze domowe rozgrywa na oddanym do użytku w roku 1952 stadionie Estadio Nacional de Perú. Czwarte miejsce w sumarycznej tabeli w roku 2005 dało klubowi Universidad San Martín prawo gry w drugim pod względem rangi turnieju międzynarodowym w Ameryce Południowej Copa Sudamericana w roku 2006.

</doc>
<doc id="740995" url="https://pl.wikipedia.org/wiki?curid=740995" title="Dortmund Hauptbahnhof">
Dortmund Hauptbahnhof

Dortmund Hauptbahnhof – główny dworzec kolejowy w Dortmundzie, w kraju związkowym Nadrenia Północna-Westfalia, w Niemczech. Obsługuje dziennie około 130 tys. pasażerów.

</doc>
<doc id="741000" url="https://pl.wikipedia.org/wiki?curid=741000" title="Düsseldorf Hauptbahnhof">
Düsseldorf Hauptbahnhof

Düsseldorf Hauptbahnhof – główny dworzec kolejowy w Düsseldorfie, w kraju związkowym Nadrenia Północna-Westfalia, w Niemczech. Obsługuje około 250 tys. pasażerów dziennie.

</doc>
<doc id="741001" url="https://pl.wikipedia.org/wiki?curid=741001" title="Club Deportivo Universidad San Martín de Porres">
Club Deportivo Universidad San Martín de Porres



</doc>
<doc id="741005" url="https://pl.wikipedia.org/wiki?curid=741005" title="Manewr Jendrassika">
Manewr Jendrassika

Manewr Jendrassika (ang. Jendrassik maneuver) – w neurologii, wykonywane przez pacjenta na polecenie lekarza splecenie palców rąk i następnie czynne rozciąganie splecionych rąk podczas wywoływania przez lekarza odruchu kolanowego. Manewr Jendrassika umożliwia wywołanie odruchu kolanowego u pacjenta, u którego normalnie jest to utrudnione; u pozostałych pacjentów uzyskany odruch jest wzmożony. Według części autorów spowodowane jest to wyeliminowaniem wpływu świadomego napinania mięśni kończyn dolnych przez pacjenta, według innych dochodzi do torowania odpowiedzi na poziomie rdzenia i faktycznego wzmocnienia odruchu. Torowanie w tym kontekście polega na nasileniu wyładowań we włóknach eferentnych typu γ, zapoczątkowanych przez impulsację z włókien aferentnych dłoni. 
Termin honoruje węgierskiego neurologa, Ernő Jendrassika.

</doc>
<doc id="741009" url="https://pl.wikipedia.org/wiki?curid=741009" title="Elżbieta (postać biblijna)">
Elżbieta (postać biblijna)

Elżbieta, sprawiedliwa (zm. w I wieku) – matka Jana Chrzciciela, żona kapłana Zachariasza i krewna Marii z Nazaretu, święta Kościoła katolickiego i prawosławnego, koptyjskiego, ewangelicznego i ormiańskiego.
Żywot świętej.
Wraz z mężem mieszkała niedaleko Jerozolimy, według tradycji w miejscowości Ain Karim. Urodziła dziecko mimo podeszłego wieku po tym, jak Zachariaszowi objawił się anioł w Świątyni Jerozolimskiej.
Sprawiedliwa Elżbieta zmarła czterdzieści dni po swym mężu, a św. Jan Chrzciciel, ochraniany przez Boga, przebywał na pustyni aż do dnia swego pojawienia się narodowi izraelskiemu.
Kult.
Według tradycji cerkiewnej ciało Zachariasza odnaleziono w 415 roku i przewieziono do Konstantynopola, natomiast o relikwiach Elżbiety nic nie wiadomo.
W ikonografii święci: Elżbieta i Zachariasz, przedstawiani są prawie zawsze razem. Występują w cyklach poświęconych Janowi Chrzcicielowi, głównie w scenach zwiastowania Zachariasza o narodzeniu Jana, odwiedzin Maryi Panny oraz w scenie, gdy Zachariasz pisze imię Jan.
Wspomnienie liturgiczne św. Elżbiety i św. Zachariasza w Kościele katolickim obchodzone jest wspólnie 23 września (według rzymskiego kalendarza). Wcześniej, przez wieki, obchodzone było 5 listopada.
Cerkiew prawosławna wspomina sprawiedliwych świętych 5/18 września, tj. 18 września według kalendarza gregoriańskiego.

</doc>
<doc id="741014" url="https://pl.wikipedia.org/wiki?curid=741014" title="Sfingozyna">
Sfingozyna

Sfingozyna – organiczny związek chemiczny, nienasycony aminoalkohol z jednym wiązaniem podwójnym. Pochodne sfingozyny – sfingolipidy – są składnikami błon komórkowych. Składnik lipidów złożonych takich jak glikosfingolipidy oraz fosfosfingolipidy.

</doc>
<doc id="741016" url="https://pl.wikipedia.org/wiki?curid=741016" title="Anatoli Demidow di San Donato">
Anatoli Demidow di San Donato

Anatoli Nikołajewicz Demidow di San Donato, hrabia rosyjski, od 1840 książę toskański "Demidoff di San Donato" (ur. 5 kwietnia 1813, Petersburg, zm. 29 kwietnia 1870, Paryż) – geograf, mecenas sztuki, mąż księżniczki Matyldy Bonaparte, kuzynki Napoleona III.
Życiorys.
Anatoli Demidow pochodził z niezmiernie bogatej rodziny przemysłowców, która zaczęła swą karierę w Tule za czasów imperatora Piotra I. Posiadała kopalnie, fabryki zbrojeniowe i olbrzymie majątki ziemskie na Uralu. Anatoli był synem wybitnego dyplomaty rosyjskiego hr. Mikołaja Nikiticza Demidowa (1773–1828) i Elżbiety Aleksandrowny Stroganowej (1779–1818). Wychowywany był w Paryżu, gdzie już we wczesnej młodości zaprzyjaźnił się z wybitnymi malarzami szkoły romantyzmu, jak Paul Delaroche i Eugène Delacroix, których wspierał finansowo.
Po wczesnej śmierci ojca odziedziczył wraz z bratem Pawłem (1798–1840) rodzinne imperium przemysłowe, które dawało horrendalną sumę 5 mln rubli w złocie rocznego zysku, i zaczął nim współkierować w wieku lat 16, czyniąc to na odległość z Paryża, co wywołało głębokie niezadowolenie cara Mikołaja I. W latach 1837–1840 Demidow zorganizował i sfinansował francuską ekspedycję naukową do południowej Rosji i na Krym, która odkryła nowe złoża węgla kamiennego, ale i ta inicjatywa nie uzyskała uznania w oczach cara, któremu nie podobało się, że do udziału w ekspedycji nie zaproszono ani jednego uczonego rosyjskiego.
Po powrocie z Rosji Demidow mieszkał głównie w Paryżu i w swej florenckiej willi San Donato, gdzie zgromadził bezcenne zbiory sztuki, klejnotów i drogich kamieni oraz "napoleoników" – w tym czasie rozwinęła się w nim pasja do wszystkiego, co dotyczyło wielkiego Korsykanina (co także budziło antypatię Mikołaja I). Idąc chyba bardziej za tą pasją niż za głosem serca Anatoli poślubił 1 listopada 1840 bratanicę Napoleona, Matyldę Letycję Bonaparte. Dbając o to, by nie straciła swego tytułu książęcego, uzyskał po przekazaniu sowitych darów na cele charytatywne tytuł księcia di San Donato, nadany mu przez wielkiego księcia Toskanii, co jeszcze bardziej rozwścieczyło cara, tak że Demidow nigdy nie został rosyjskim kniaziem.
W roku 1841 małżonkowie pojechali do Petersburga, by ułagodzić cara, ale gwałtowny temperament obojga wywoływał głębokie konflikty, podsycane jeszcze przez intrygi dworu carskiego - doszło nawet do tego, że Anatoli publicznie spoliczkował Matyldę, czego mu dumna "napoleonidka" nigdy nie wybaczyła. Zabrała jego kolekcję klejnotów i powróciła do Paryża. W roku 1847 Matylda uzyskała z pomocą Mikołaja I rozwód, przy czym przyznano jej roczną rentę w wysokości 200 000 franków w złocie. Klejnotów mimo protestów Anatola nigdy nie zwróciła.
Resztę życia oboje spędzili w Paryżu, nie widując się. Demidow nigdy się ponownie nie ożenił, ale miał liczne romanse, m.in. z Marią Kalergis. Zmarł na zapalenie płuc w 57 roku życia. Posiada we Florencji pomnik na "Piazza Demidoff".

</doc>
<doc id="741021" url="https://pl.wikipedia.org/wiki?curid=741021" title="Jerzy Miller">
Jerzy Miller



</doc>
<doc id="741028" url="https://pl.wikipedia.org/wiki?curid=741028" title="Dąbrowski">
Dąbrowski

Dąbrowski (forma żeńska: Dąbrowska, liczba mnoga: Dąbrowscy) – nazwisko polskie, najczęściej spotykane w województwie podlaskim. Obecnie jest to dziesiąte pod względem popularności nazwisko w Polsce. Według bazy PESEL 22.01.2022 r. nosiło je 44 204 Polek i 42 249 Polaków.
Etymologia.
Nazwisko Dąbrowski należy do grupy nazwisk odmiejscowych, powstało poprzez dodanie formantu "-ski" do nazwy miejscowej Dąbrowa.
Rody szlacheckie.
Nazwisko Dąbrowski nosiło w Polsce kilkadziesiąt rodów szlacheckich. Byli to Dąbrowscy herbów: "Abdank, Bawola Głowa, Bojcza, Cholewa, Dąbrowa, Dołęga, Drogosław, Godzięba, Grabie, Hołobok, Jastrzębiec, Jelita, Junosza, Korab, Korczak, Kuszaba, Leliwa, Lew II, Lubicz, Nałęcz, Nieczuja, Ogończyk, Ossorya, Pierzcha, Pobóg, Poraj, Przerowa, Radwan, Rawicz, Rola, Sas, Ślepowron, Sokola, Suchekomanty, Szeliga, Topór, Trzy Gwiazdy, Wadwicz, Warnia, Wnuk, Zabawa, Zagłoba, Zaręba". Trzy rody Dąbrowskich pieczętowały się herbami własnymi o nazwie "Dąbrowski".

</doc>
<doc id="741030" url="https://pl.wikipedia.org/wiki?curid=741030" title="Adriano Emperado">
Adriano Emperado

Adriano Emperado (ur. 16 czerwca 1926 w Honolulu, zm. 5 kwietnia 2009) – najbardziej znany spośród piątki mistrzów sztuk walki, którzy wspólnie opracowali system samoobrony kajukenbo.
Życiorys.
Emperado miał ciężkie dzieciństwo w Honolulu. Jego trening sztuk walki zaczął się od escrimy, co później wpłynęło na pewne aspekty jego kajukenbo. Następnie zainteresował się kenpō i osiągnął czarny pas piątego stopnia pod kierownictwem Williama K. S. Chow.
W 1947 roku, pięciu mistrzów sztuk walki, którzy nazwali się Stowarzyszeniem Czarnego Pasa (Black Belt Society), spotkało się w rejonie Honolulu, znanym jako Osada Palama. Ich celem było opracować najskuteczniejszy system samoobrony. Byli to: Peter Y. Choo (tangsudo – koreańskie karate), Frank Ordonez (jujutsu), Joseph Holck (judo), Adriano Emperado (kenpō i escrima) oraz Clarence Chang (Szaolin wushu- "chiński boks"). Po dwóch latach, tych pięciu mistrzów utworzyło system, który wyróżniał się dużą skutecznością w walkach na ulicy. System ten wywodzi swoją nazwę ("kajukenbo") od pierwszych sylab nazw czterech stylów, które weszły w jego skład. Od tego czasu kajukenbo zdobyło reputację jako "udoskonalona sztuka brudnej walki na ulicy", jak określił ją jeden z członków.
Pierwsza szkoła kajukenbo została otwarta w Osadzie Palama, a kierował nią Emperado i jego brat, Joe. Aby nie doznać porażki na ulicy, ćwiczący przechodzili realistyczny, brutalny trening i walczyli z pełnym kontaktem. Rozmaite kontuzje były codziennością i liczba ćwiczących szybko zmniejszyła się do kilku najbardziej wiernych. Szkoła Emperada dała kilku przyszłych instruktorów, którzy odnieśli sukces i wpłynęli na międzynarodową wspólnotę sztuk walki: Sid Asuncion, Tony Ramos, Charles Gaylord, Aleju Reyes, Joe Halbuna i Al Dacascos i inni.
W 1959 roku Emperado zaczął włączać techniki wushu w system kajukenbo, przesuwając akcent z twardego stylu karate w stronę kombinacji twardych i miękkich technik. Kajukenbo przeobraziło się w styl otwarty na ulepszenia i przychylny przyjęciu tego, co skuteczne.
Współczesne kajukenbo korzysta ze swego dziedzictwa, lecz utrzymuje swoją reputację jako sztuki przygotowanej na każdą walkę na ulicy. Przez wzgląd na życie nastawione na wkład w sztuki walki, czasopismo Black Belt Magazine nadało Adrianowi Emperado tytuł Instruktora roku 1991.

</doc>
<doc id="741035" url="https://pl.wikipedia.org/wiki?curid=741035" title="Stalowa Wola Południe">
Stalowa Wola Południe

Stalowa Wola Południe – stacja kolejowa w Stalowej Woli, w województwie podkarpackim, w Polsce.
W roku 2017 stacja obsługiwała 50–99 pasażerów na dobę.
Jest to stacja węzłowa – spotykają się tutaj linia kolejowa nr 68 Lublin – Przeworsk oraz linia kolejowa nr 66 ze Zwierzyńca. Na stacji znajduje się 5 torów głównych oraz 2 boczne, służące najczęściej do przyjmowania składów z węglem oraz zmiany czoła lokomotywy, gdyż tutaj swój początek bierze także intensywnie wykorzystywana bocznica do Elektrowni Stalowa Wola. Budynek stacyjny został zaadaptowany jako posterunek rewidentów wagonów. Stacja posiada 2 nastawnie – dysponującą „Sp” od strony Nisko oraz wykonawczą „Sp1” od strony Rozwadowa oraz semafory świetlne. Niegdyś zatrzymywały się tutaj pociągi TLK, obecnie tylko pociągi REGIO.

</doc>
<doc id="741037" url="https://pl.wikipedia.org/wiki?curid=741037" title="Królewska Góra (Pogórze Dynowskie)">
Królewska Góra (Pogórze Dynowskie)

Królewska Góra – szczyt na Pogórzu Dynowskim o wysokości 554 m n.p.m. pokryty lasem bukowym. Na północno-wschodnim ramieniu góry znajduje się kilkanaście sztolni, w których dawniej wydobywano piaskowiec. 

</doc>
<doc id="741038" url="https://pl.wikipedia.org/wiki?curid=741038" title="Carro Armato 32">
Carro Armato 32

Carro Armato 32 – opracowany w 1932 roku w zakładach Ansaldo projekt czołgu bezwieżowego. Uzbrojenie składające się z haubicy 45 mm i czterech karabinów maszynowych było umieszczone w kadłubie. Projekt nie wzbudził zainteresowania włoskich sił zbrojnych i z budowy prototypu zrezygnowano.

</doc>
<doc id="741040" url="https://pl.wikipedia.org/wiki?curid=741040" title="Kiane (najada)">
Kiane (najada)

Kiane (także Kyane; gr. Kyanḗ, łac. Cyane; z gr. "kýanos" ‘cyjan’, ‘lazur’) – w mitologii greckiej najada syrakuzańska.
Uchodziła za kochankę (lub żonę) boga Anapisa oraz towarzyszkę zabaw bogini Persefony (Kory). Usiłowała bezskutecznie przeszkodzić w porwaniu Persefony do podziemnego świata przez boga Hadesa. Z żalu zalała się łzami, z których powstał strumień, nazwany od jej imienia – Kyane (lub została zamieniona w źródło wypływające niedaleko biegu rzeki Anapos, lub Hades przemienił ją w jezioro).
Imieniem najady została nazwana jedna z planetoid – (403) Cyane.

</doc>
<doc id="741047" url="https://pl.wikipedia.org/wiki?curid=741047" title="Przełęcz Zwardońska">
Przełęcz Zwardońska

Przełęcz Zwardońska (675 m) – przełęcz położona pomiędzy Beskidem Śląskim a Beskidem Żywieckim (Grupa Wielkiej Raczy). Na Słowacji zaczynają się w tym miejscu Kysucké Beskydy. Znajduje się w wyraźnym obniżeniu grzbietu, który bezpośrednio rozdziela kulminację Skalanki (867 m) oraz niewielkie bezleśne wzniesienie Pydychów Gronia (751 m), za którym znajduje się Przełęcz Przysłop. Przez szczyty te i przełęcze biegnie granica polsko-słowacka. W kierunku północno-wschodnim (na polską stronę) spływa spod Przełęczy Zwardońskiej niewielki dopływ potoku Roztoka, w południowo-zachodnim (na słowacką stronę) potok Skaliczanka (Skaliťanka) (954 m). Od strony południowej pomiędzy Przełęczą Zwardońską a Skalanką znajduje się niewielkie wzniesienie Gomułka, które jest zwornikiem dla bocznego grzbietu Rachowca.
Przełęcz Zwardońska, spływający z niej dopływ Roztoki i dalej potok Roztoka są uznawane za granicę między Beskidem Śląskim i Beskidem Żywieckim, a grzbietem, w którym znajduje się Przełęcz Zwardońska biegnie Wielki Europejski Dział Wodny.
Nazwa przełęczy pochodzi od wsi Zwardoń, położonej bezpośrednio na niej i tuż pod nią. Od 1 czerwca 1992 do 2007 roku funkcjonowało tutaj, otwarte po kilkudziesięcioletniej przerwie, polsko-słowackie kolejowe przejście graniczne Zwardoń-Skalité, w ciągu linii kolejowej z Żywca do Czadcy, będącej częścią kolei transwersalnej. Z przełęczy widać Sołowy Wierch (852 m), Ochodzitą (895 m), Groniową (739 m), Mały Rachowiec (840 m), Rachowiec (954 m), Skalankę (867 m) oraz szczyt Firkova Kýčera (804 m, już po stronie słowackiej).

</doc>
<doc id="741052" url="https://pl.wikipedia.org/wiki?curid=741052" title="Planktus">
Planktus



</doc>
<doc id="741056" url="https://pl.wikipedia.org/wiki?curid=741056" title="Obszar mikropolitalny Quincy-Hannibal">
Obszar mikropolitalny Quincy-Hannibal

Obszar mikropolitalny Quincy-Hannibal - nieoficjalny obszar mikropolitalny, który łączy dwa miasta: Quincy i Hannibal oraz otaczające je hrabstwa: Adams, Lewis i Marion. Według spisu z 2000 roku populacja trzech hrabstw wynosiła 107 060 ludności.

</doc>
<doc id="741062" url="https://pl.wikipedia.org/wiki?curid=741062" title="Steve Bauer">
Steve Bauer

Stephen Todd "Steve" Bauer (12 czerwca 1959 w St. Catharines) – kanadyjski kolarz szosowy i torowy, srebrny medalista olimpijski oraz brązowy medalista szosowych mistrzostw świata.
Kariera.
Pierwszy sukces w karierze Steve Bauer osiągnął w 1984 roku, kiedy zdobył srebrny medal w wyścigu indywidualnym ze startu wspólnego podczas igrzysk olimpijskich w Los Angeles. W zawodach tych wyprzedził go jedynie reprezentant gospodarzy Alexi Grewal, a trzecie miejsce zajął Norweg Dag Otto Lauritzen. W tym samym roku Kanadyjczyk zdobył również brązowy medal w tej konkurencji na szosowych mistrzostwach świata w Barcelonie, gdzie wyprzedzili go tylko Belg Claude Criquielion oraz Włoch Claudio Corti. Poza tym Bauer wygrał między innymi: Grand Prix d'Aix-en-Provence w 1985 roku, Tour de Picardie w 1988 roku oraz Mistrzostwa Zurychu rok później. Kilkakrotnie startował w Tour de France oraz Giro d'Italia. We francuskim klasyku najlepszy rezultat uzyskał w 1988 roku, kiedy zajął czwarte miejsce w klasyfikacji generalnej. We włoskim klasyku najwyższą pozycję zanotował w 1987 roku, kiedy był dziesiąty. W 1996 roku wziął udział w igrzyskach olimpijskich w Atlancie, ale w wyścigu ze startu wspólnego zajął dopiero 41. pozycję. Kilkakrotnie zdobywał medale mistrzostw kraju, zarówno w kolarstwie szosowym, jak i torowym. Nigdy nie zdobył medalu na torowych mistrzostwach świata.

</doc>
<doc id="741064" url="https://pl.wikipedia.org/wiki?curid=741064" title="Karol Ludwik Agricola">
Karol Ludwik Agricola

Karol Ludwik Agricola – żyjący w XVIII wieku inżynier wojskowy. 
Agricola był nadwornym budowniczym króla Polski, Stanisława Augusta Poniatowskiego i kapitanem Korpusu Inżynierów Koronnych.
Projektował i budował urządzenia hydrotechniczne (m.in. system wodno-melioracyjny warszawskiego, prace plantacyjne, nasadzenia w Parku Łazienkowskim, w latach 1773–1779) oraz drogi (m.in. drogę do Łazienek w sztucznym wąwozie, dziś, tzw. "Agrykolę").
Wzdłuż ulicy jego projektu i imienia – Agrykoli – działa zachowana i sprawna instalacja oświetlenia gazowego.

</doc>
<doc id="741070" url="https://pl.wikipedia.org/wiki?curid=741070" title="Filtr węglowy">
Filtr węglowy

Filtr węglowy – rodzaj filtra akwarystycznego, w którym wkład filtracyjny stanowi węgiel aktywny.
Rzadko stosowany jako samodzielny filtr pracujący podobnie do filtrów mechanicznych czy biologicznych w ruchu ciągłym i z tego powodu nie występuje w ofercie handlowej jako odrębny typ filtra. Jego funkcje realizuje się przez:
Zastosowanie.
Ze względu na właściwości adsorpcyjne węgla aktywnego filtr węglowy stosuje się do:
Te same właściwości adsorpcyjne węgla aktywnego powodują usunięcie z akwarium substancji w nim pożądanych np. nawozów i odżywek dla roślin i z tego powodu należy ostrożnie stosować ten typ filtracji lub całkowicie go zaniechać w przypadku zabiegów pielęgnacyjnych wymagających wprowadzania środków chemicznych do wody. W przypadku stosowania go jako dodatku do innych filtrów bardzo ważna jest kolejność jego umieszczenia na drodze strumienia wody w stosunku do innych wkładów filtracyjnych, szczególnie tych wzbogacających wodę w substancje chemiczne (np. torf).
Skuteczność wkładu węglowego w trakcie używania systematycznie spada i zazwyczaj po jednym miesiącu całkowicie zanika. Wkład węglowy nie podlega regeneracji.

</doc>
<doc id="741071" url="https://pl.wikipedia.org/wiki?curid=741071" title="Ordynacja Sieniawska Czartoryskich">
Ordynacja Sieniawska Czartoryskich

Ordynacja Sieniawska Czartoryskich – ordynacja rodowa, założona testamentem przez księcia Władysława Czartoryskiego (1828-1894), a zatwierdzona przez rząd Austro-Węgier w 1897. 
Utworzona została z tych dóbr Czartoryskich, jakie pozostały na terenie zaboru austriackiego i uniknęły konfiskaty za działalność polityczną jego ojca, księcia Adama Jerzego Czartoryskiego. Skupienie dóbr w postaci ordynacji miało zapobiec nie tylko ich utracie czy rozdrobnieniu, ale także zapewnić Muzeum Książąt Czartoryskich i Bibliotece Czartoryskich w Krakowie stałe źródło utrzymania, a przy okazji utrzymać prestiż rodziny Czartoryskich, jako przywódców pozostającej pod zaborami Polski.
Zgodnie z postanowieniem miała być dziedziczona wyłącznie w linii primogenitury męskiej.
Ordynacja istniała do 1945, kiedy została upaństwowiona na podstawie dekretu o reformie rolnej.
Ordynaci.
Synem ostatniego ordynata jest książę Adam Karol Czartoryski, senior rodziny Czartoryskich.

</doc>
<doc id="741073" url="https://pl.wikipedia.org/wiki?curid=741073" title="Przełęcz Graniczne">
Przełęcz Graniczne

Przełęcz Graniczne (słow. "Vreščovské sedlo", 755 m) – przełęcz położona w głównym grzbiecie Beskidu Żywieckiego, na granicy polsko-słowackiej (na Słowacji są to Beskidy Kysuckie). Znajduje się pomiędzy Skalanką (867 m) i Beskidem Granicznym (875 m). Znana jest też jest jako Przełęcz Wrzeszczowska. Nazwa pochodzi od wypływającego spod przełęczy potoku Wrzeszczówka. Nazwa Graniczne wynika z faktu położenia przełęczy na dawnej granicy polsko-węgierskiej, a obecnie polsko-słowackiej
Przełęcz leży w głównym wododziałowym grzbiecie karpackim. Widać z niej Skalankę (867 m), Mały Rachowiec (840 m), Rachowiec (954 m), Oźną (952 m) oraz Beskid Graniczny. W kierunku południowo-zachodnim (na słowacką stronę) od Przełęczy Graniczne odchodzi grzbiet z wierzchołkami Oselné i Firkova Kýčera. Wschodnie (polskie) stoki przełęczy opadają do doliny potoku Słanica. Przełęcz Graniczna jest najwyższą z przełęczy na terenie Zwardonia.
Historia.
W przeszłości przez Przełęcz Graniczne, podobnie jak przez Przełęcz Przysłop, prowadził szlak handlowy z Polski na Węgry (tzw. „hawiarski”), którym m.in. transportowano sól na Węgry, a rudę żelaza do Polski. Pierwotnie właśnie tędy miała jeździć Galicyjska Kolej Transwersalna z Żywca do Czadcy, nim ostatecznie zdecydowano się ją poprowadzić u podnóża Rachowca przez Zwardoń i Przełęcz Zwardońską. Na przełęczy znajdowało się polsko-słowackie przejście turystyczne.

</doc>
<doc id="741082" url="https://pl.wikipedia.org/wiki?curid=741082" title="Wilhelm Levysohn">
Wilhelm Levysohn

Wilhelm Levysohn (ur. 25 maja 1815 w Głogowie, zm. 26 maja 1871 w Zielonej Górze) – wydawca i redaktor naczelny (1841–1871) wpływowego zielonogórskiego tygodnika Grünberger Wochenblatt, doktor nauk prawniczych, parlamentarzysta, tłumacz polskiej literatury; powszechnie określany jako polonofil.
Życiorys.
Wywodził się z bogatej rodziny żydowskich kupców głogowskich. Uczęszczał do głogowskiego gimnazjum, studiował prawo w Berlinie. W 1838 roku na Uniwersytecie w Jenie uzyskał tytuł doktora filozofii. Kariera prawnicza jednak była dla niego zamknięta ze względu na pochodzenie. W roku 1837 roku przeniósł się do Zielonej Góry (wówczas: Grünberg), a cztery lata później (1841) przejął wydawanie tygodnika "Grünberger Wochenblatt", określanego jako gazetę liberalną i polonofilską. Oskarżony o zdradę stanu, skazany w 1847 na dwa lata więzienia.
Zaangażował się politycznie w wydarzenia Wiosny Ludów w 1848 roku. Został przewodniczącym Stowarzyszenia Oświeconych ("Verein der Freisinnigen"). Za rozpropagowanie pisma obrażającego Fryderyka Wilhelma IV został skazany na karę rocznego pobytu w więzieniu oraz grzywnę. Zaraz potem, we wrześniu 1848 roku, został wybrany z ramienia okręgu Grünberg-Freistadt do Zgromadzenia Narodowego we Frankfurcie. Z powodu wyroku sądowego, uchylono mu immunitet. Uzyskał co prawda obniżenie kary więzienia do 9 miesięcy. Część kary spędził w Twierdzy Cosel. Po wyjściu na wolność kontynuował działalność wydawniczą. Zmarł w Zielonej Górze.

</doc>
<doc id="741112" url="https://pl.wikipedia.org/wiki?curid=741112" title="Synagoga w Zamościu-Osadzie">
Synagoga w Zamościu-Osadzie



</doc>
<doc id="741129" url="https://pl.wikipedia.org/wiki?curid=741129" title="Sok jądrowy">
Sok jądrowy



</doc>
<doc id="741133" url="https://pl.wikipedia.org/wiki?curid=741133" title="Gabriela Spanic">
Gabriela Spanic

Gabriela Elena Spanic Ulterra (ur. 10 grudnia 1973 w Ortiz) – wenezuelska aktorka, piosenkarka i modelka.
Życiorys.
Wczesne lata.
Urodziła się w Ortiz w stanie Guarico. Ma dwie siostry - bliźniaczkę Danielę i Patricię oraz brata Antonio. Jej matka urodziła się w Londynie, a ojciec był Chorwatem; w 1947 jego rodzina przeniosła się do Wenezueli. Studiowała psychopedagogikę na Universidad Central de Venezuela. Uczyła się aktorstwa w Centro de Investigação Teatral Luz Columba.
Kariera.
W 1992, w wieku 18 lat zaczęła pracować jako modelka, została Miss Wenezueli. Po roku założyła i przez kilka lat prowadziła własną agencję modelek.
W telenoweli "Morena Clara" (1994) zagrała czarny charakter, Lindę Prado, później otrzymała główną rolę Gildy Barreto w telenoweli "Como tú, ninguna" (polski tytuł "Tylko Ty", 1994) ze swoim przyszłym mężem Miguelem De León.
W 1998 wystąpiła w telenoweli "La Usurpadora" (polski tytuł "Paulina"), emitowanej w 120 krajach świata i przetłumaczonym na 25 różnych języków. Rola nikczemnej Paoli i zdolnej do poświęceń Pauliny uczyniła z niej nie tylko gwiazdę latynoamerykańską. Po takim sukcesie, Televisa zdecydowała się podpisać ze Spanic trzyletni kontrakt. Wkrótce potem można było ją zobaczyć w telenoweli "Por tu amor" (w Polsce znanej jako "Porywy serca") oraz "La Intrusa" (polski tytuł "Virginia") w której partnerował jej Arturo Peniche. 
W 2001 kontrakt z Televisą wygasł, a Spanic zaczęła występować w projektach wytwórni Telemundo.
Życie prywatne.
22 października 1997 Gabriela wstąpiła w związek małżeński ze starszym o 11 lat wenezuelskim aktorem Miguelem De León. Po sześciu latach wspólnego życia, 28 września 2003 doszło do rozwodu.
Ze związku z Neilem Pérezem ma syna Gabriela de Jesúsa (ur. 7 lipca 2008). Spanic jeszcze przed porodem rozstała się z ojcem dziecka (Pérez zażądał badań DNA). Od kwietnia 2009 do marca 2010 związana była z producentem filmowym Frederico Lapendą.

</doc>
<doc id="741139" url="https://pl.wikipedia.org/wiki?curid=741139" title="Michał Malinowski">
Michał Malinowski



</doc>
<doc id="741143" url="https://pl.wikipedia.org/wiki?curid=741143" title="Hozyusz">
Hozyusz

Hozyusz ("Hosius, Hosz, Pończocha") – polski herb szlachecki z nobilitacji.
Opis herbu.
W polu dwudzielnym w słup z prawej złotym krąg błękitny obarczony trzema liliami (1 nad 2), pod którym pięć kręgów czerwonych (2,2,1); z lewej czerwonym nogawica srebrna.
Klejnot: Dwa rogi: złoty i czerwony.
Labry czerwone, podbite złotem.
Najwcześniejsze wzmianki.
Nadany Janowi i Urlykowi Hozjuszom 10 grudnia 1561. Prawe pole ma pochodzić z herbu Piusa IV, przyjął je Stanisław Hozjusz w czasie sprawowania godności kardynała, zaś właściwym herbem Hozjuszów miała być sama nogawica. Ostrowski pisze, że jest to herb w połowie włoski i w połowie niemiecki, zaś polskie szlachectwo miał uzyskać już ojciec Ulryka i Jana, również Jan 15 stycznia 1549.
Herbowni.
Bezdan, Butt-Hussaim, Guszcza, Gut, Gutt, Horbacewicz, Horbaczewski, Hosz, Hoziusz - Hozjusz - Hozyusz, Husain, Huszcza, Kmieciński.
Znani herbowni.
Stanisław Hozjusz, Stanisław Józef Hozjusz.

</doc>
<doc id="741145" url="https://pl.wikipedia.org/wiki?curid=741145" title="Universitario de Sucre">
Universitario de Sucre

Club Universitario – boliwijski klub piłkarski z siedzibą w mieście Sucre.
Historia.
Klub założony został w roku 1962, a przez większość czasu swej działalności występował głównie w drugiej lidze. W pierwszej lidze Universitario wystąpił po raz pierwszy w 1969 roku, i zagrał tylko jeden sezon. W roku 1985 awansował do pierwszej ligi i w 1986 drugi raz zadebiutował w najwyższej klasie klubowych rozgrywek boliwijskich. Po trzech przeciętnych sezonach w 1989 roku nastąpił spadek. Klub powrócił do pierwszej ligi dopiero w 2005 roku po wygraniu pucharu Copa Simón Bolívar.

</doc>
<doc id="741147" url="https://pl.wikipedia.org/wiki?curid=741147" title="Club Universitario">
Club Universitario



</doc>
<doc id="741149" url="https://pl.wikipedia.org/wiki?curid=741149" title="Paweł Zarzycki">
Paweł Zarzycki



</doc>
<doc id="741151" url="https://pl.wikipedia.org/wiki?curid=741151" title="Chasey Lain">
Chasey Lain

Chasey Lain (ur. 7 grudnia 1971 w Newport) – amerykańska aktorka pornograficzna pochodzenia czirokeskiego. Jako pierwsza w historii podpisała kontrakt na wyłączność z Wicked Pictures. 2002 roku została uznana przez magazyn AVN jako jedna z 50. najlepszych gwiazd porno.
Życiorys.
Wczesne lata.
Urodziła się w Newport w Karolinie Północnej w rodzinie pochodzenia Czirokezów, holenderskiego, angielskiego i francuskiego. W młodym wieku pracowała jako striptizerka na Florydzie.
Kariera w branży porno.
Za namową aktorki porno Alexis De Vell, w wieku dwudziestu lat wyjechała na zachód. Zadebiutowała w parodii dla dorosłych czarnej komedii romantycznej Davida Lyncha "Dzikość serca" – "Wild at Heart" (1991). Następnie wzięła udział w pierwszym filmie, który przedstawiał operację powiększenia piersi "The Original Wicked Woman" (1993) dla Wicked Pictures. Kolejne filmy z jej udziałem to "County Line" (1993) i "Real TIckeTS 1" (1994).
W 1994 podpisała kontrakt z Vivid Entertainment, gdzie odniosła sukces w "Chasey Loves Rocco" (1996), "Chasey Saves The World" (1996) w reżyserii Paula Thomasa i z własną serią "Chasin’ Pink" (1998). Spróbowała też swoich sił jako reżyserka filmu "Deep Inside Chasey Lain" (2002).
Po udziale w filmie Vivid "Chasin’ Pink 6" (2002) z Monicą Sweetheart i Daniellą Rush, zrobiła sobie przerwę na dwa lata. W 2004 powrócił z "Chasey’s Back" z Randym Spearsem. W produkcji "Black In White 2" (2005) nakręciła swoją pierwszą interrasową scenę z Mr. Marcusem. W lutym 2008 zmieniła firmę i rozpoczęła produkcję dla Hustler Video "Chasey Lain: MILF Trainer" z Jayem Lassiterem.
Działalność poza przemysłem porno.
Była uczestniczką imprezy w horrorze "Opowieści z krypty: Władca demonów" ("Tales from the Crypt: Demon Knight", 1995) z Billym Zane, Williamem Sadlerem i Jadą Pinkett Smith. W komedii Treya Parkera "Orgazmo" (1997) wystąpiła jako Candi u boku Matta Stone’a. W dramacie sportowym Spike’a Lee "Gra o honor" ("He Got Game", 1998) z Denzelem Washingtonem pojawiła się jako Buffy. Wystąpiła gościnnie w melodramacie "Denial" (1998) u boku Jonathanem Silvermanem i filmie dokumentalnym "After Porn Ends 2" (2017). W kanadyjskim slasherze "Evil Breed: The Legend of Samhain" (2003) z udziałem Bobbie Phillips, Richarda Grieco, Ginger Lynn Allen i Jenny Jameson zagrała postać Amy. Była Pizzą Molly w telewizyjnym dreszczowcu erotycznym H.R. Blueberry’ego "Lust Connection" (2005) z Frankiem Harperem, Avy Scott i Monique Parent.
Stała się bohaterką piosenki zespołu Bloodhound Gang zatytułowanej „The Ballad of Chasey Lain” (1999). Była gościem programu Howarda Sterna (1999).
Życie prywatne.
Wyszła za mąż za Anthony’ego Case, z którym ma jedno dziecko.

</doc>
<doc id="741156" url="https://pl.wikipedia.org/wiki?curid=741156" title="Św. Elżbieta">
Św. Elżbieta



</doc>
<doc id="741168" url="https://pl.wikipedia.org/wiki?curid=741168" title="Skrzydło (architektura)">
Skrzydło (architektura)

Skrzydło budynku: 
– boczna część budynku, wyraźnie z niego wydzielona; często niższa, cofnięta lub ustawiona pod kątem w stosunku do części głównej budynku
– wyodrębniony fragment budynku, który nie posiada wyraźnie widocznej części głównej. 

</doc>
<doc id="741179" url="https://pl.wikipedia.org/wiki?curid=741179" title="Prednizolon">
Prednizolon

Prednizolon – organiczny związek chemiczny, syntetyczny glikokortykosteroid o działaniu przeciwzapalnym, immunosupresyjnym i przeciwalergicznym.
Mechanizm działania.
Nie wpływa na przyczyny zapalenia. Jego działanie jest tylko objawowe.Zmniejsza gromadzenie leukocytów i ich adhezję do śródbłonka, hamuje proces fagocytozy i rozpad lizosomów. Zmniejsza liczbę limfocytów, eozynofili, monocytów. Blokuje wydzielanie histaminy i leukotrienów zależne od IgE. Hamuje syntezę i uwalnianie cytokin: interferonu gamma, interleukin IL-1, IL-2, IL-3, IL-6, TNF-α, GM-CSF.
Hamuje aktywność fosfolipazy A2 – nie dopuszcza do uwalniania kwasu arachidonowego, a w konsekwencji do syntezy mediatorów zapalenia.Hamuje przepuszczalność naczyń kapilarnych, zmniejsza obrzęk.
Nasila działanie katecholamin.
Blokuje wydzielanie ACTH.
Powoduje zwiększenie glikemii, zmniejszenie zużycia glukozy i zwiększenie zawartości glikogenu w wątrobie.
Nasila katabolizm (gospodarka białkowa) i wtórnie zwiększa ilość kwasu moczowego i azotu we krwi.
Nasila lipolizę, zwiększa uwalnianie kwasów tłuszczowych.
Wpływa na gospodarkę wodno-elektrolitową.
Wskazania.
Wodorobursztynian prednizolonu:
Przeciwwskazania.
Ostrożnie:
Stosowanie w trakcie ciąży i karmienia.
Kategoria C. Nie powinno się stosować w ciąży. Nie stosować w okresie karmienia piersią.
Preparaty.
Preparaty dostępne w Polsce (styczeń 2021):
Preparaty proste:
Preparaty złożone:

</doc>
<doc id="741180" url="https://pl.wikipedia.org/wiki?curid=741180" title="Chainsaw">
Chainsaw

Chainsaw – polski zespół heavymetalowy powstały w lipcu 1997 w Bydgoszczy. W 2010 roku zespół zawiesił działalność. W lipcu 2011 zespół wznowił działalność.
Historia.
Pierwszy skład zespołu przedstawiał się następująco: Maciej „Maxx” Koczorowski (wokal), Jarosław Gajczuk-Zawadzki (gitara), Marcin „Siwy” Gajczuk-Zawadzki (perkusja), Paweł „Ostry” Ostropolski (bass) oraz Marcin Kuras (gitara). Muzycy ci nagrali w 1997 dwie kasety z coverami oraz pierwszymi własnymi kompozycjami pt. "First Steps" i "Second Steps". W 1998 miejsce Kurasa zajął Sebastian „Bigos” Ostrowski. Chainsaw grał coraz więcej koncertów w regionie, zespół zarejestrował także swoje pierwsze demo pod tytułem „Frogs”.
Kolejnym ważnymi etapami w historii grupy było dołączenie Daniela „Demona” Karwickiego (bas) oraz Arkadiusza „Rygla” Rygielskiego (gitara). Z tymi muzykami w składzie zespół nagrał w pilskim „Studio Q” swój pierwszy profesjonalny materiał o nazwie "Chainsaw". Nie zyskał on jednak uznania zarówno krajowych, jak i zagranicznych wydawców, wskutek czego pozostał rozprowadzany jako 42-minutowe demo na nośnikach CD-R. Do dziś "Chainsaw" rozeszło się w ilości ponad 1000 sztuk, stając się jedną z najbardziej popularnych demówek ostatnich lat w polskim podziemiu heavymetalowym.
W okresie 2000-2002 Chainsaw wystąpił na licznych koncertach u boku między innymi Turbo, Kat, Ceti, Acid Drinkers czy też Hunter. Przez wiele magazynów (m.in. Metal Hammer, Heavy Metal Pages) został uznany największą nadzieją polskiego melodyjnego heavy metalu. Kolejnym wydawnictwem w historii grupy był album "Electric Wizards" z 2002 (nagrany ponownie w „Studio Q”). Pierwsze wydanie tego krążka zostało całkowicie sfinansowane ze środków zespołu, w lipcu 2003 materiałem zainteresowała się jednak niemiecka Shark Records. Efektem tego było wypuszczenie tego wydawnictwa w Europie Zachodniej przez tę wytwórnie, a także na jej licencji w Polsce przez Metal Mind Productions. Reedycja "Electric Wizards" sygnowana przez Shark Records/MMP została z przyczyn prawnych podpisana jako „The Chainsaw” a nie „Chainsaw”.
W ramach promocji albumu zespół wystąpił na kilkudziesięciu koncertach, wśród których najbardziej godne odnotowania są udziały w festiwalach Hell Fest (wspólnie z Ancient Rites), Rock Węgorzewo (wspólnie z Hunter, Sweet Noise), Metalmanii 2004 oraz „Rock Against Terrorism” (wspólnie z Sylvan, Riverside, Corruption). Grupa zagrała także support podczas warszawskiego koncertu zespołu Classic Whitesnake (złożonego z byłych muzyków Black Sabbath oraz Whitesnake). We wrześniu 2004 Chainsaw podpisał kontrakt z Empire Records na wydanie albumu "The Journey into the Heart of Darkness", którego premiera miała miejsce 25 lutego 2005.
W ramach promocji wydawnictwa Chainsaw zagrało ponad 50 koncertów w Polsce, Czechach, Słowacji i Niemczech występując zarówno na dużych festiwalach (BasinFire Fest - Czechy, More Than Fest - Słowacja, Dratofest - Czechy, Hunterfest - Polska), jak i klubowych koncertach (dwie trasy koncertowe po Polsce). Zespół wziął również udział 11 grudnia 2005 w charytatywnym koncercie pamięci byłego perkusisty Vader – Docenta.
Po intensywnym okresie występów live Chainsaw rozpoczęło sesję nagraniową swojego trzeciego albumu. Premiera "A Sin Act" odbyła się w październiku 2006 (ponownie nakładem Empire Records). W ramach promocji płyty zespół w listopadzie 2006 udał się na trasę koncertową wspólnie z byłym wokalistą Iron Maiden – Paulem Di’Anno oraz na początku 2007 z grupą Turbo.
W czerwcu 2008 zespół wydał swój czwarty album "Acoustic Strings Quartet". Zawiera on nowe aranżacje wybranych utworów opublikowanych wcześniej przez grupę. Również w czerwcu zespół odbył w "Studio X" w Olsztynie sesję nagraniową planowanej na 23 lutego 2009 płyty "Evilution". 
2 sierpnia 2008 zespół wystąpił na festiwalu Wacken Open Air, gdzie zajął drugie miejsce w światowym finale. W listopadzie Chainsaw opuścił basista Marek Jerchewicz. Zastąpił go były członek grup "Butelka" i "Janusz Niekrasz Band", Paweł Kociszewski.
17 lutego 2010 grupa zawiesiła działalność. Jednak w lipcu 2011 muzycy podjęli decyzję o reaktywacji grupy.
1 czerwca 2012 gitarzysta i współzałożyciel, Jarosław Gajczuk-Zawadzki, podjął decyzję o opuszczeniu zespołu. Jego miejsce zajął Arkadiusz Kaczmarek, gitarzysta prog-metalowej formacji LFG. 
W 2016 rok zespół wszedł z nowym basistą, Bartkiem Wolakiem, który zastąpił "Kota" - Pawła Kociszewskigo. 

</doc>
<doc id="741183" url="https://pl.wikipedia.org/wiki?curid=741183" title="Inspekcja">
Inspekcja



</doc>
<doc id="741186" url="https://pl.wikipedia.org/wiki?curid=741186" title="Encortolon">
Encortolon



</doc>
<doc id="741187" url="https://pl.wikipedia.org/wiki?curid=741187" title="Fenicort">
Fenicort



</doc>
<doc id="741188" url="https://pl.wikipedia.org/wiki?curid=741188" title="Mecortolon">
Mecortolon



</doc>
<doc id="741189" url="https://pl.wikipedia.org/wiki?curid=741189" title="Prednisolonum">
Prednisolonum



</doc>
<doc id="741190" url="https://pl.wikipedia.org/wiki?curid=741190" title="Alpicort">
Alpicort



</doc>
<doc id="741191" url="https://pl.wikipedia.org/wiki?curid=741191" title="Alpicort E">
Alpicort E



</doc>
<doc id="741192" url="https://pl.wikipedia.org/wiki?curid=741192" title="Mecortolon N">
Mecortolon N



</doc>
<doc id="741193" url="https://pl.wikipedia.org/wiki?curid=741193" title="Sulfanizolon">
Sulfanizolon



</doc>
<doc id="741195" url="https://pl.wikipedia.org/wiki?curid=741195" title="Synagoga w Krasnobrodzie">
Synagoga w Krasnobrodzie

Synagoga w Krasnobrodzie – zbudowana w XVIII wieku. Podczas II wojny światowej, hitlerowcy doszczętnie zniszczyli synagogę. Po wojnie budynku synagogi nie odbudowano.
Murowany budynek synagogi wzniesiono na planie prostokąta w stylu renesansowym. Charakterystyczny dach polski był kryty gontem. Na wysokości około jednego piętra znajdowały się półokrągle zakończone okna.

</doc>
<doc id="741207" url="https://pl.wikipedia.org/wiki?curid=741207" title="Rezurex">
Rezurex

Rezurex - grupa grająca psychobilly oraz horror punk założoną w 2001 roku w Los Angeles. Ich pierwszą nazwą było "Lobo Negro". 

</doc>
<doc id="741208" url="https://pl.wikipedia.org/wiki?curid=741208" title="Jack Robson">
Jack Robson

Jack Robson (ur. 24 maja 1860 w Durham, zm. 11 stycznia 1922 w Manchesterze) – angielski trener piłkarski. Swoją karierę Robson rozpoczął w 1899 roku, kiedy to objął funkcję trenera zespołu Middlesbrough F.C. W latach 1905–1907 pracował w innym angielskim klubie Crystal Palace. Od 1908 do 1914 był szkoleniowcem Brighton &amp; Hove Albion. W 1914 Robson zaczął prowadzić ostatni swój klub w karierze – Manchester United. Prowadził ten zespół do 1921 roku i spędził w nim 120 meczów na ławce trenerskiej, z których wygrał 36, zremisował 37 i przegrał 47. Zrezygnował z prowadzenia zespołu z powodów zdrowotnych. Zmarł w wieku 61 lat.

</doc>
<doc id="741210" url="https://pl.wikipedia.org/wiki?curid=741210" title="Didier Lockwood">
Didier Lockwood

Didier Lockwood (ur. 11 lutego 1956 w Calais, zm. 18 lutego 2018) – francuski skrzypek jazzowy.
Studiował muzykę poważną, ale porzucił konserwatorium w Calais w 1972, żeby założyć grupę progresywnego rocka wraz ze swoim bratem Francisem, grającym na fortepianie. Zespół istniał 3 lata. Później Lockwood występował m.in. ze Stéphane'em Grappellim, a w 1985 z Michałem Urbaniakiem. Występował też i nagrywał z takimi jazzmenami, jak m.in. Tony Williams, Jan Hammer, Philip Catherine, Dave Holland, Mike Stern, Peter Erskine, czy Biréli Lagrène. Gra Lockwooda nawiązuje do gry takich skrzypków jazzowych, jak Stéphane Grappelli, Jean-Luc Ponty i Zbigniew Seifert. W 2001 Lockwood we Francji założył szkołę improwizacji jazzowej na instrumentach strunowych.

</doc>
<doc id="741213" url="https://pl.wikipedia.org/wiki?curid=741213" title="Emory Bogardus">
Emory Bogardus

Emory Bogardus (ur. 21 lutego 1882, zm. 21 sierpnia 1973) – socjolog amerykański.
Od 1919 był profesorem University of Southern California, a od 1927 wydawcą „Sociology and Social Research”. Zasadniczą dziedziną zainteresowań Bogardusa była psychologia grup społecznych. Zajmował się także historią socjologii, problematyką rasową w Stanach Zjednoczonych oraz socjologicznymi aspektami spółdzielczości. Jest również twórcą stosowanej w badaniach społecznych skali dystansu społecznego, nazywanej też "skalą Bogardusa".
Jego główne prace to: "Fundamentals of Social Psychology" (1917), "Introduction to Social Research" (1936) i "The Making of Public Opinion" (1951).

</doc>
<doc id="741216" url="https://pl.wikipedia.org/wiki?curid=741216" title="Puerto Aisén">
Puerto Aisén

 
Puerto Aisén – miasto w południowym Chile, na wybrzeżu Oceanu Spokojnego, nad rzeką Rio Aisén.
Liczba mieszkańców w 2002 roku wynosiła ok. 22 tys.
W mieście rozwinął się przemysł skórzano-obuwniczy.

</doc>
<doc id="741217" url="https://pl.wikipedia.org/wiki?curid=741217" title="Fatal Portrait">
Fatal Portrait

Fatal Portrait – pierwszy studyjny album duńskiego wykonawcy Kinga Diamonda, wydany w roku 1986 przez wytwórnię Roadrunner Records.
Materiał na płytę powstał w szwedzkim Sound Track Studio w Kopenhadze, a prace nad materiałem obok samego Kinga nadzorował jeszcze Rune Höyer i Roberto Falcao oraz Michael Denner jako asystent.

</doc>
<doc id="741219" url="https://pl.wikipedia.org/wiki?curid=741219" title="Opactwo Clairvaux">
Opactwo Clairvaux

Opactwo Clairvaux (z łac. "Clara Vallis", po polsku "Jasna Dolina"), położone jest w Ville-sous-la-Ferté, 15 km od Bar-sur-Aube, w departamencie Aube, w regionie Szampania-Ardeny we Francji.
Opactwo to było trzecią wielką filią opactwa w Cîteaux, po filiach w La Ferté i Pontigny, a przed filią w Morimond.
Historia.
Opactwo w Clairvaux zostało założone w 1115 r. przez św. Bernarda (Bernarda de Fontaine) wraz z dwunastoma mnichami, który to św. Bernard został też pierwszym opatem. 
Klasztor założony został w głębokiej dolinie nad brzegiem Aube, zwanej "Vallée d'Absinthe" ("Dolina robaczego lasu" albo "Dolina goryczy"), którą to podarował dla cystersów Hughes I, graf Troyes. Już w 1116 r. opactwo było nazywane "Clara Vallis" albo "Clairvaux". Po trudnych i mozolnych początkach klasztor pod rządami św. Bernarda szybko się rozwijał. Jego sława przyciągała wiele osób, które wstępowały do zakonu, tak że jeszcze za czasów jego życia powstało 69 klasztorów cysterskich, także we Włoszech, Niemczech, Anglii, Hiszpanii i Portugalii.
Już w 1116 r., drugim roku istnienia klasztoru "Clairvaux", dwunastu mnichów pod przewodnictwem brata Rogera, jednego z pierwszych, którzy porzucili szkołę Stephen of Vitry, założyło filię w Trois-Fontaines. Opactwo szybko stało się na tyle silne, że już w 1119 r. św. Bernard założył kolejne filie w Fontenay i Mont-Sainte-Marie.
W 1143 r. król Portugalii, Alfons I Zdobywca, ustanowił swoje państwo wasalem "opactwa w Clairvaux" i zobligował swoich następców do składania corocznej daniny oddawanej w uroczystość Zwiastowania. Natomiast w 1148 r., jako wotum za zwycięstwo nad Maurami, które odniósł dzięki modlitwom "św Bernarda", ufundował opactwo w Alcobaça, i wydał zarządzenie, że wszyscy jego opaci będą "Wielkimi Jałmużnikami królów Portugalii" (en. "Grand Almoners of the Kings of Portugal").
W 1147 r. opactwo przyjęło pod swoją opiekę Kongregację z Savigny, założoną w 1105 r. przez św Vitalisa z Savigny. W tym samym roku pod opiekę został przyjęty założony w 1142 r. przez św "Stephen of Durfort" klasztor w Obazine.
Gwałtowny rozwój klasztoru spowodował, że w 1153 r. podjęto decyzję o rozbudowie opactwa o nowe budynki. Według świadków, kościół miał 347 stóp długości i 114 stóp szerokości, zbudowany jako trójnawowy z 11 sekcjami. Zgodnie z regułą cysterską kościół nie posiadał żadnych architektonicznych ani artystycznych ornamentów, aby wyrazić surowość stylu.
Pomimo świetności w dwóch pierwszych wiekach istnienia, opactwo także dotknęły objawy upadku. W 1615 r. Denis Largentier, ówczesny opat, doznał objawienia podczas modlitwy w grobowcu "św. Bernarda". Przywrócił on w klasztorze reguły zakonne (jak post, wstrzemięźliwość, praca), dzięki czemu klasztor znów zapłonął porządkiem i gorliwością z jego pierwszych dni. Wtedy to opactwo stało się zaczątkiem odłamu cystersów: "Zakonu Cystersów Ściślejszej Obserwancji" (Trapistów).
W latach 1616-17 w Clairvaux nowicjat odbył Adam Trebnic, opat klasztoru w Oliwie.
W 1790 r. podczas rewolucji francuskiej w klasztorze było już tylko 26 wierzących, wraz z opatem Dom Louis-Marie Rocourt oraz 10 braci świeckich i 10 osób stowarzyszonych. Po zakończeniu rewolucji francuskiej opat przeszedł na emeryturę i udał się do Bar-sur-Aube, gdzie zmarł 6 kwietnia 1824 r. jako ostatni, pięćdziesiąty pierwszy opat Clairvaux.
Do roku 1790 "opactwo Clairvaux" posiadało we Francji 92 domy filialne z 864 członkami. 
W trakcie swojego istnienia opactwo wydało dla kościoła jednego papieża Eugeniusza III, 15 kardynałów oraz wielu arcybiskupów i biskupów.
Na terenie opactwa zostało pochowanych wiele znanych osób, między innymi
Henryk (1121-1175), biskup Beauvais, arcybiskup Reims, brat króla Francji Ludwika VII; Aleksander de Cologne, jeden z następców św Bernarda; Henry Murdach, opat 
Vauclair i arcybiskup Yorku.
Obecnie większość budynków opactwa jest zrujnowanych, a inne zostały wykorzystane przez zbudowane na jego terenie Więzienie Clairvaux.

</doc>
<doc id="741221" url="https://pl.wikipedia.org/wiki?curid=741221" title="Bogdan III">
Bogdan III

Bogdan III Ślepy, zwany też Jednookim (rum. "Bogdan cel Chior;" ur. 1478, zm. 1517) – hospodar mołdawski w latach 1504–1517 z dynastii Muszatowiczów.
Był synem i następcą hospodara Stefana Wielkiego. Już za życia ojca otrzymał od niego w zarząd południową część kraju z ośrodkiem w Bakowie. Po śmierci Stefana Wielkiego i objęciu tronu hospodarskiego próbował kontynuować politykę ojca utrzymywania niezależności i integralności kraju.
Wojny z Polską.
Początkowo wsparcia w zamiarze uniezależnienia się do Imperium Osmańskiego szukał w Polsce, w 1505 ustępując z zajętego przez ojca kilka lat wcześniej Pokucia i planując małżeństwo z Elżbietą Jagiellonką. Gdy jednak do małżeństwa tego nie doszło z powodu zerwania przez Polaków zawartego układu, stosunki polsko-mołdawskie pogorszyły się gwałtownie i w następnych latach, gdy Bogdan związał się z Turcją, doszło do licznych najazdów i utarczek, a ostatecznie jego wojsko zostało rozbite pod Chocimiem przez hetmana Mikołaja Kamienieckiego.
Jego wojna z Polską została opisana przez Kazimierza Pułaskiego. W czasie oblężenia Lwowa w roku 1509 wojska Bogdana spaliły kościół i klasztor bernardynów, bezskutecznie oblegał Kamieniec Podolski. Konflikt zakończyło podpisanie 23 stycznia 1510 roku traktatu pokojowego w Kamieńcu Podolskim, mocą którego Bogdan zrezygnował ze starania się o rękę Elżbiety a sporna sprawa Pokucia została oddana do rozstrzygnięcia Władysławowi węgierskiemu.
Zależność od Turcji.
W późniejszym okresie kraj Bogdana dotknęło kilka najazdów tatarskich, walczył również z Wołoszczyzną. W 1513 musiał potwierdzić zwierzchnictwo tureckie nad Mołdawią, z czym wiązało się dwukrotne podwyższenie płaconego haraczu.
Następcą Bogdana został jego nieślubny syn Stefan Młody zwany Ştefăniţă, na tronie mołdawskim zasiadał też potem inny z jego nieślubnych potomków, Aleksander Lăpușneanu.

</doc>
<doc id="741228" url="https://pl.wikipedia.org/wiki?curid=741228" title="Instrukcja (wojsko)">
Instrukcja (wojsko)



</doc>
<doc id="741232" url="https://pl.wikipedia.org/wiki?curid=741232" title="HETS">
HETS



</doc>
<doc id="741236" url="https://pl.wikipedia.org/wiki?curid=741236" title="Pasmo Błękitne">
Pasmo Błękitne

Pasmo Błękitne, Góry Błękitne (ang. "Blue Ridge Mountains") – zewnętrzne, wschodnie i najwyższe pasmo górskie w łańcuchu Appalachów, w USA. Jego długość wynosi około 1000 km, szerokość 8–105 km. Najwyższy szczyt Pasma Błękitnego to Mount Mitchell (2037 m n.p.m.).
Pasmo Błękitne to góry zbudowane głównie z prekambryjskich i paleozoicznych skał metamorficznych. Stanowią one dział wodny między dorzeczem Missisipi a Oceanem Atlantyckim. Pokryte lasami (w wyższych partiach bory sosnowe i jodłowe). Występują złoża węgla kamiennego, rudy manganu i litu, miki.

</doc>
<doc id="741239" url="https://pl.wikipedia.org/wiki?curid=741239" title="Madison Square Garden">
Madison Square Garden

Madison Square Garden (często nazywany MSG lub The Garden) – hala sportowo-widowiskowa w Nowym Jorku w Stanach Zjednoczonych. Znajduje się na Manhattanie (strefa Midtown Manhattan), między siódmą a ósmą aleją i 31. i 33. ulicą, przy stacji kolejowej Pennsylvania Station. Hala należy do spółki The Madison Square Garden Company, która jest również właścicielem dwóch manhattańskich teatrów, Radio City Music Hall i Beacon Theatre. Odbywają się tu mecze koszykówki, hokeja na lodzie, jak również walki bokserskie i liczne koncerty. Madison Square Garden użytkują New York Knicks (liga koszykarska NBA), New York Rangers (liga hokejowa NHL) i New York Liberty (liga koszykarska kobiet WNBA). Madison Square Garden został otwarty w 1968 roku jako pierwsza sportowa arena w Nowym Jorku, a obecnie jest jedną z najczęściej wynajmowanych hal na świecie.
Historia.
Madison Square Garden, otwarty 11 lutego 1968, jest czwartym obiektem pod tą nazwą. Wcześniejsze hale wybudowano kolejno w 1879, 1890 i 1925 roku, a ostatnią z nich zamknięto w 1968. Obecna hala znajduje się nad stacją kolejową New York Pennsylvania Station. Budynek zaprojektował Charles Luckman, odpowiedzialny również między innymi za Theme Building na porcie lotniczym Los Angeles i halę Kia Forum w Inglewood w Kalifornii. Koszt budowy to 123 mln dolarów. W 1991 roku przeznaczono 200 mln dolarów na renowację. W 2011 rozpoczęła się kolejna, której zakończenie planowane jest na rok 2013.

</doc>
<doc id="741241" url="https://pl.wikipedia.org/wiki?curid=741241" title="Benjamin Massing">
Benjamin Massing

Benjamin Massing (ur. 20 czerwca 1962 w Edéi, zm. 9 grudnia 2017 tamże) – kameruński piłkarz, reprezentant kraju, występował na pozycji obrońcy.
Życiorys.
Swoją klubową karierę skończył w sezonie 1990/1991, a jego ostatnim klubem był francuski US Creteil, w którym strzelił jedną bramkę w siedmiu meczach.
Ma na koncie grę w mistrzostwach świata we Włoszech. Rozegrał dwa mecze. Pierwszy, wygrany przez Kamerun 1:0 z Argentyną. Żółtą kartkę zarobił już w 10 minucie. Minutę przed końcem regulaminowego czasu gry podciął Claudio Caniggię i został wyrzucony z boiska, a faul ten przeszedł do dziesiątki najbrutalniejszych w historii mistrzostw świata. Starcie było tak ostre, że Massingowi spadł but z nogi. Jego drugi mecz to spotkanie z Anglią, przegrane 2:3 po dogrywce. Benjamin w 28 minucie został ukarany żółtą kartką. Uczestniczył w Pucharze Narodów Afryki w 1992 roku, a Kamerun zajął 4. miejsce, przegrywając w meczu o brąz z Nigerią.
Jego wzrost podczas kariery 183 cm, a waga 80 kg.
Bratem przyrodnim Benjamina Massinga jest Georges Mouyeme, uczestnik mistrzostw świata 1994.

</doc>
<doc id="741242" url="https://pl.wikipedia.org/wiki?curid=741242" title="Michel Petrucciani">
Michel Petrucciani

Michel Petrucciani (ur. 28 grudnia 1962 w Orange, zm. 6 stycznia 1999 w Nowym Jorku) – francuski pianista i kompozytor jazzowy.
Pochodził z muzycznej rodziny włosko-francuskiej. Jego ojciec grał na gitarze, a brat na kontrabasie. Urodził się z wrodzoną chorobą kości (osteogenesis imperfecta), powodującą karłowatość.
Pierwszy koncert zagrał w wieku 13 lat. W 1982 przeniósł się do Stanów Zjednoczonych. W 1986 nagrał istotny dla jego kariery album z Wayne'em Shorterem i Jimem Hallem. Nagrywał także z wieloma innymi muzykami amerykańskimi, m.in. z Dizzym Gillespiem, Anthonym Jacksonem, Steve'em Gaddem. Grywał w duetach, m.in. z Eddym Louissem (organy Hammonda) i Stéphane'em Grappellim (skrzypce).
W 1994 został odznaczony w Paryżu Orderem Legii Honorowej.

</doc>
<doc id="741243" url="https://pl.wikipedia.org/wiki?curid=741243" title="Instruktor (wojsko)">
Instruktor (wojsko)

Instruktor – osoba w stopniu oficera lub podoficera posiadająca odpowiednie wykształcenie i kwalifikacje oraz przygotowanie pedagogiczne do prowadzenia odpowiednio przygotowanych zawczasu zajęć praktycznych z nowo przybyłymi żołnierzami do ośrodków szkolenia lub jednostek wojskowych.
Historia.
Pierwszymi instruktorami w Wojsku Polskim po roku 1917, byli najlepsi oficerowie w Centrum Wyszkolenia rodzajów wojsk – Żandarmerii, Kawalerii, Piechoty, Saperów (Pionierów), Broni Pancernej i inne.
Plan Pracy Instruktora.
Plan Pracy Instruktora to jeden z podstawowych dokumentów szkoleniowych który opracowuje sam instruktor, przed przystąpieniem do zajęć z żołnierzami. Plan Pracy Instruktora w skrócie (PPI) winien zawierać: 
Instruktor w kawalerii..
Instruktor powinien uczyć za pomocą udzielania objaśnień, umiejętnego stosowania ćwiczeń i[osobistego przykładu. Powinien doskonale znać wykładany przedmiot, być stanowczym,
konsekwentnym i cierpliwym. Każdy nowo wymagany szczegół trzeba wytłumaczyć. Należy sobie wyraźnie zdawać sprawę z błędów każdego jeźdźca oddzielnie. Błędy należy poprawiać, objaśniając każdemu jeźdźcowi z osobna, co ma robić, aby ich uniknąć, i podając środki oraz kolejność ich stosowania. Instruktor powinien unikać zwracania uwag ogólnie, a błędy poprawiać wywołując jeźdźców po nazwisku przed zwróceniem uwagi, nie zaś polem. Uwagi należy robić bez krzyku. Jeżeli chodzi o dłuższe wyjaśnienie, zaleca się przywołać jeźdźca lub cały zastęp do siebie. Instruktor stosuje ćwiczenia stopniowo, aby jeździec był przygotowany do każdego nowego ćwiczenia przez poprzednie.
Nie należy się zniechęcać tym, że postępy są powolne, ani też poddawać rozdrażnieniu, gdyż błędy jeźdźca, które należy poprawiać, wynikają prawie zawsze z jego stanu fizycznego lub psychicznego, a nie ze złej woli. Czuwając nad tym, aby jeździec skupiał cala uwagę i wysiłki na zamierzonym celu, należy nieustannie i z niezłomną stanowczością kierować nim za pomocą ciągłego powtarzania uwag. Instruktor powinien zwracać szczególną uwagę na słabszych, nie zaniedbując jednak innych. Na otwartej ujeżdżalni instruktor stoi przeważnie na zewnątrz. Zaleca się instruktorowi dosiadać często konia, aby mógł pokazać to, czego uczy. Ćwiczenia rozpoczynać i kończyć w stępie, unikając powracania do stajen z końmi spoconymi. We wszystkich ćwiczeniach instruktor powinien się starać urozmaicać chody, aby nie męczyć ani jeźdźców, ani koni. Należy dawać częste wypoczynki, zwłaszcza w początkach szkolenia. Dla rekrutów należy dobierać, o ile możności, konie spokojne i dobrze ujeżdżone.

</doc>
<doc id="741249" url="https://pl.wikipedia.org/wiki?curid=741249" title="Skupowo Stare">
Skupowo Stare



</doc>
<doc id="741250" url="https://pl.wikipedia.org/wiki?curid=741250" title="Klaxons">
Klaxons

Klaxons – angielska grupa muzyczna grająca new rave (połączenie muzyki elektronicznej i rocka), założona w 2005 roku w Londynie. 
Ich debiutancki singel "Gravity's Rainbow", został wydany w kwietniu 2006 roku przez Angular Records. Wydano tylko 500 kopii na winylach osobiście podpisanych przez członków zespołu. Ich kolejny singel "Atlantis to Interzone" został ogłoszony przez brytyjskie MTV2 za najlepszy singel roku 2006.
Obecnie zespół związany jest z wytwórnią Polydor Records, ich pierwszym singlem w Polydor Records był "Magick" wydany 30 października 2006 roku.
Ich debiutancki album "Myths of the Near Future" został wydany 29 stycznia 2007 roku. Otrzymał on prestiżową brytyjską nagrodę Mercury Prize.
W Polsce pojawiali się trzykrotnie: 4 października 2008 roku zespół wystąpił w Łodzi podczas Pepsi Vena Festival, 2 lipca 2010 roku na Open'er Festival w Gdyni oraz 4 czerwca wystąpili na Burn Selector Festiwal na krakowskich Błoniach.
Dyskografia.
Albumy
EP
Single

</doc>
<doc id="741251" url="https://pl.wikipedia.org/wiki?curid=741251" title="Muwatalli II">
Muwatalli II

Muwatalli II, Muwatallis II – król Hetytów (kraju Hatti), panował w latach ok. 1291–1272 p.n.e. Wnuk Suppiluliumy I – twórcy potęgi Hetytów, a syn Mursili II. Walczył z królem Egiptu Ramzesem II Wielkim. Około 1275 roku p.n.e. stoczył z nim nierozstrzygniętą bitwę pod Kadesz. Zagrożony przez Asyrię zgodził się później na pokój z Egiptem. 
Miał co najmniej dwoje dzieci. Nosiły one huryckie imiona na cześć boga Teszupa. Syn miał na imię Urhi-Teszup (przyszły król Mursili III). Drugie dziecko było prawdopodobnie córką i nosiło imię Ulmi-Teszup (co oznacza: "niewolnica Teszupa"). Mursili III panował krótko, był zresztą królem marionetkowym. Zastąpił go brat jego ojca – Hattusili III.

</doc>
<doc id="741255" url="https://pl.wikipedia.org/wiki?curid=741255" title="Bikin">
Bikin

Bikin (ros. "Бикин") – miasto w Rosji, w Kraju Chabarowskim, centrum administracyjne rejonu bikińskiego. Położony jest na prawym brzegu rzeki Bikin, dopływu Ussuri, 223 km od Chabarowska, przy granicy z Chinami.
Miejscowość powstała w roku 1885 w związku z budową w latach 1884-1887 linii kolejowej Władywostok-Chabarowsk. Status miasta od 1938 roku.

</doc>
<doc id="741262" url="https://pl.wikipedia.org/wiki?curid=741262" title="Wiaziemskij (miasto)">
Wiaziemskij (miasto)

Wiaziemskij (ros. "Вяземский") – miasto w Rosji, w Kraju Chabarowskim, centrum administracyjne rejonu wiaziemskiego.
Miasto położone jest przy granicy z Chinami, 130 km od Chabarowska. Założone w 1894, status miasta od 1951 roku.
Urodził się tu generał dywizji Wojska Polskiego i komendant Wojskowej Akademii Technicznej w Warszawie Michał Owczynnikow.

</doc>
<doc id="741264" url="https://pl.wikipedia.org/wiki?curid=741264" title="Materiał termolabilny">
Materiał termolabilny

Materiał termolabilny – materiał wrażliwy na wysoką temperaturę. Po poddaniu go wysokiej temperaturze traci on pierwotny kształt. Do materiałów termolabilnych zaliczamy między innymi termoplastyczne tworzywa sztuczne. Przedmioty wykonane z takich materiałów nie nadają się do sterylizacji termicznej. Należy do nich np. medyczny sprzęt jednorazowego użytku.

</doc>
<doc id="741268" url="https://pl.wikipedia.org/wiki?curid=741268" title="Blue Scout 2">
Blue Scout 2

Blue Scout 2 – amerykańska czterostopniowa rakieta nośna na paliwo stałe. Startowała jedynie trzy razy, w tym tylko raz do misji orbitalnej, będącej częścią Programu Mercury.
"XRM-90 Blue Scout 2" należał do rodziny rakiet Blue Scout, Systemu 609A Sił Powietrznych Stanów Zjednoczonych. Rakieta ta używała tych samych członów co rakieta Scout agencji NASA. Nie była jednak z nią identyczna, gdyż 4. stopień był ukryty w osłonie balistycznej ładunku, o takiej samej średnicy co człon trzeci. Zmieniona była także dysza silnika 1. stopnia. Z zewnątrz XRM-90 był nieodróżnialny od rakiety XRM-89 Blue Scout 1.
Pierwszy lot miał miejsce 3 marca 1961, drugi 12 kwietnia 1961. Oba były misjami suborbitalnymi. Ich pomyślny przebieg pozwolił na pomiar promieniowania w pasach radiacyjnych. Trzeci lot był przeprowadzony dla NASA, w ramach Programu Mercury. Nie powiódł się z powodu usterki rakiety.
USAF szybko wycofał się z używania rakiet Blue Scout 1 i Blue Scout 2, a zaczął użytkować rakiety Blue Scout Junior.

</doc>
<doc id="741270" url="https://pl.wikipedia.org/wiki?curid=741270" title="Katta">
Katta



</doc>
<doc id="741271" url="https://pl.wikipedia.org/wiki?curid=741271" title="Termolabilność">
Termolabilność



</doc>
<doc id="741272" url="https://pl.wikipedia.org/wiki?curid=741272" title="Bunkier (zespół muzyczny)">
Bunkier (zespół muzyczny)

Bunkier – polski zespół punkrockowy założony pod koniec lat osiemdziesiątych w Wodzisławiu Śląskim.
Historia zespołu.
Pierwotnie grupa nazywała się "The Total Shit", by na początku lat 90. zmienić nazwę na Bunkier. Grupa zadebiutowała płytą "Szpital Psychiatryczny" nagraną w 1993 roku przy pomocy muzyków z zespołu Armia. Trzy kolejne lata owocowały dwoma kolejnymi longplayami "Naziści wypierdalać" (1995) i "Istota Człowieczeństwa" (1996). W 1999 roku zawiesili swą działalność by w 2005 roku powróć na scenę demem "Dziwny stan", z którego materiał wykorzystano do czwartej płyty "Wyskocz Z Autobusu – Kierowca Kłamie!" nagranej w 2007 roku. Nowa płyta dała im nagrodę Polskiego Radia Bis w konkursie na najlepszą nową płytę. Koncertowali m.in. w festiwalu w Jarocinie (1994) i na Wielkiej Orkiestrze Świątecznej Pomocy oraz na Rock Fest Szydłowiec (2010).

</doc>
<doc id="741274" url="https://pl.wikipedia.org/wiki?curid=741274" title="X-Games">
X-Games

X Games – coroczna impreza sportów ekstremalnych, w przeszłości obejmująca również międzynarodowe konkursy i dema z całego roku. Składa się z 2 zawodów: w sezonie letnim, zazwyczaj w sierpniu ("Summer X Games") i zimowym, zazwyczaj w styczniu bądź lutym ("Winter X Games").
W zawodach biorą udział skaterzy i motocrossowcy z całego świata. Jednymi ze słynniejszych uczestników byli Tony Hawk i Dave Mirra.
Uczestnicy rywalizują walcząc o medale, wygrane pieniężne i uznanie w środowisku sportowców ekstremalnych. Zmagania wywołują wiele emocji, gdyż uczestnicy często decydują się na wykonywane nowych i ryzykownych ewolucji, takich jak 900 (skateboard) czy Double Backflip (FMX). 
W USA zawody X Games nadawane są na żywo przez sieć ESPN TV i ABC TV. W Europie, w tym w Polsce, transmisje z zawodów można oglądać na kanałach ESPN America i Extreme Sports Channel.

</doc>
<doc id="741278" url="https://pl.wikipedia.org/wiki?curid=741278" title="Agnellus">
Agnellus

Agnellus – imię męskie pochodzenia łacińskiego, pochodzące od wyrazu "agnus" – "jagnię", i oznaczające "jagniątko". Istnieje 3 świętych Agnellusów.
Agnellus imieniny obchodzi 14 grudnia.
Znane osoby noszące to imię:

</doc>
<doc id="741280" url="https://pl.wikipedia.org/wiki?curid=741280" title="Copa Sudamericana 2006">
Copa Sudamericana 2006

V Copa Sudamericana 2006
1/16 finału.
Bez gry do 1/8 finału awansowały: CA Boca Juniors (obrońca tytułu), CA River Plate, Gimnasia y Esgrima La Plata, Deportivo Toluca, CF Pachuca i LD Alajuelense
Sekcja 1 (Argentyna).
 CA San Lorenzo de Almagro – CA Banfield 2:1 i 0:0 (mecze 22.08 i 12.09)
 CA Lanús – CA Vélez Sarsfield 2:0 i 1:0 (mecze 30.08 and 20.09)
Sekcja 2 (Brazylia).
 CR Vasco da Gama – SC Corinthians Paulista 0:1 i 1:3 (mecze 06.09 i 13.09)
 Santos FC – Cruzeiro EC 1:0 i 0:1, karne 4:3 (mecze 06.09 i 13.09, pierwszy mecz na stadionie klubu SC Corinthians Paulista)
 Paraná Clube – Athletico Paranaense 1:3 i 0:1 (mecze 06.09 i 13.09)
 Botafogo FR – Fluminense FC 1:1 i 1:1, karne 2:4 (mecze 07.09 i 14.09)
Sekcja 3 Chile, Peru.
Pierwsza faza:
 CD Huachipato – CSD Colo-Colo 1:2 i 2:1, karne 3:5 (mecze 24.08 i 31.08, drugi mecz w Concepción)
 Coronel Bolognesi – CD Universidad San Martín de Porres 1:0 i 2:3 (mecze 24.08 i 31.08)
Druga faza:
 Coronel Bolognesi – CSD Colo-Colo 2:1 i 0:1 (mecze 12.09 i 19.09)
Sekcja 4 (Boliwia, Ekwador).
Pierwsza faza:
 LDU Quito – CD El Nacional 2:3 i 1:1 (mecze 22.08 i 30.08)
 Universitario de Sucre – Club Bolívar 2:2 i 3:2 (mecze 24.08 i 31.08)
Druga faza:
 Universitario de Sucre – CD El Nacional 1:3 i 1:2
Sekcja 5 (Paragwaj, Urugwaj).
Pierwsza faza:
 Central Español – Club Nacional de Football 0:1 i 0:0 (mecze 23.08 i 29.08)
 Club Libertad – Cerro Porteño 3:1 i 1:0 (mecze 23.08 i 29.08)
Druga faza:
 Club Libertad – Club Nacional de Football 1:2 i 1:2 (mecze 05.09 i 19.09)
Sekcja 6 (Kolumbia, Wenezuela).
Pierwsza faza:
 Mineros de Guayana – Carabobo FC 3:0 i 3:1 (mecze 22.08 i 30.08, pierwszy mecz w Caracas)
 Deportes Tolima – Independiente Medellín 3:1 i 1:1 (mecze 23.08 i 29.08)
Druga faza:
 Deportes Tolima – Mineros de Guayana 0:0 i 2:2 (mecze 05.09 i 21.09)
1/8 finału.
 Deportes Tolima – CF Pachuca 2:1 i 1:5 (mecze 26.09 i 10.10)
 Deportivo Toluca – CD El Nacional 1:0 i 2:0 (mecze 26.09 i 10.10)
 SC Corinthians Paulista – CA Lanús 0:0 i 2:4 (mecze 27.09 and 11.10)
 CA San Lorenzo de Almagro – Santos FC 3:0 i 0:1 (mecze 27.09 and 11.10)
 CA River Plate – Athletico Paranaense 0:1 i 2:2 (mecze 27.09 i 12.10)
 Fluminense FC – Gimnasia y Esgrima La Plata 1:1 i 0:2 (mecze 28.09 i 11.10)
 Club Nacional de Football – CA Boca Juniors 2:1 i 1:2, karne 3:1 (mecze 28.09 i 12.10, drugi mecz w Salta)
 LD Alajuelense – CSD Colo-Colo 0:4 i 2:7 (mecze 04.10 i 10.10)
1/4 finału.
 CA Lanús – CF Pachuca 0:3 i 2:2 (mecze 18.10 i 31.10)
 Club Nacional de Football – Athletico Paranaense 1:2 i 1:4 (mecze 19.10 i 25.10)
 CSD Colo-Colo – Gimnasia y Esgrima La Plata 4:1 i 2:0 (mecze 19.10 i 26.10)
 CA San Lorenzo de Almagro – Deportivo Toluca 3:1 i 0:2 (mecze 25.10 i 01.11)
1/2 finału.
 Athletico Paranaense – CF Pachuca 0:1 i 1:4 (mecze 15.11 i 22.11)
 CSD Colo-Colo – Deportivo Toluca 2:1 i 2:0 (mecze 16.11 i 21.11)
Finał.
 CF Pachuca – CSD Colo-Colo 1:1 i 2:1
30 listopada 2006 Pachuca Estadio Hidalgo (?)
 CF Pachuca – CSD Colo-Colo 1:1 (1:0)
Sędzia: Roberto Silvera (Urugwaj) (Pablo Fandiño, Edgardo Acosta)
Barmki: 1:0 Andrés Chitiva 27, 1:1 Humberto Suazo 50
Club de Fútbol Pachuca: Miguel Calero – Fernando Salazar, Leobardo López (71 Roberto Saucedo), Aquivaldo Mosquera, Fausto Pinto, Paul Aguilar (46 Carlos Rodríguez), Jaime Correa, Gabriel Caballero (58 Damián Álvarez), Andrés Chitiva, Christian Giménez, Juan Carlos Cacho. Trener: Enrique Meza.
Club Social y Deportivo Colo-Colo: Christian Cejas – Miguel Riffo, David Henríquez, Arturo Vidal, Alvaro Ormeño (78 Moisés Villarroel), Rodrigo Meléndez, Arturo Sanhueza, Gonzalo Fierro (88 Luis Mena), Matías Fernández, Alexis Sánchez (60 Andrés González), Humberto Suazo. Trener: Claudio Borghi
13 grudnia 2006 Santiago Estadio Nacional (70000)
 CSD Colo-Colo – CF Pachuca 1:2 (1:0)
Sędzia: Héctor Baldassi (Argentyna) (Claudio Rossi, Ricardo Casas)
Bramki: 1:0 Humberto Suazo 35, 1:1 Gabriel Caballero 53, 1:2 Christian Giménez 72
Club Social y Deportivo Colo-Colo: Christian Cejas – Miguel Riffo, Arturo Vidal, David Henríquez, Alvaro Ormeño (79 Mario Cáceres), Rodrigo Meléndez (86 Andrés González), Arturo Sanhueza, Gonzalo Fierro, Matías Fernández, Humberto Suazo, Alexis Sánchez (83 Miguel Caneo). Trener: Claudio Borghi
Club de Fútbol Pachuca: Miguel Calero – Leobardo López, Aquivaldo Mosquera, Fausto Pinto, Marvin Cabrera – Fernando Salazar (46 Damián Álvarez), Jaime Correa, Gabriel Caballero, Andrés Chitiva – Christian Giménez (83 Juan Alfaro), Juan Carlos Cacho (46 Carlos Rodríguez). Trener: Enrique Meza.

</doc>
<doc id="741283" url="https://pl.wikipedia.org/wiki?curid=741283" title="Wiator">
Wiator

Wiator — imię męskie pochodzenia łacińskiego, oznaczające "podróżnik, pielgrzym". Wśród patronów m.in. św. Wiator, biskup Bergamo (IV wiek). 
Wiator imieniny obchodzi 14 grudnia.

</doc>
<doc id="741284" url="https://pl.wikipedia.org/wiki?curid=741284" title="Historia wojskowa">
Historia wojskowa

Historia wojskowa – dziedzina nauk historycznych obejmująca całokształt wiedzy historycznowojskowej, jednocześnie będąca jednym z działów nauki wojennej. Przedmiotem badawczym historii wojskowej jest uogólnianie doświadczeń wojen minionych i formułowanie na tej podstawie wniosków i zaleceń dla współczesnej sztuki wojennej i doktryn wojennych, ponadto określanie kierunków i trendów rozwojowych współczesnej nauki wojennej.
Działy historii wojskowej:

</doc>
<doc id="741293" url="https://pl.wikipedia.org/wiki?curid=741293" title="Syndroma Gilberti">
Syndroma Gilberti



</doc>
<doc id="741296" url="https://pl.wikipedia.org/wiki?curid=741296" title="Żeleznogorsk (Kraj Krasnojarski)">
Żeleznogorsk (Kraj Krasnojarski)

Żeleznogorsk () – miasto zamknięte w azjatyckiej części Rosji, w Kraju Krasnojarskim, pozostające w gestii Federalnej Agencji Energii Atomowej Rosatom (ros. Государственная корпорация по атомной энергии „Росатом”), w czasach Związku Radzieckiego znajdował się tu kluczowy zakład produkcji plutonu, obecnie miasto znane jest z produkcji satelitów łączności. Budowane od 1950 roku, prawa miejskie uzyskało w 1954. Utajnione do 1992 roku.
Nazwa.
W czasach Związku Radzieckiego, z uwagi na tajny charakter miasta i znajdujących się w nim obiektów, Żeleznogorsk funkcjonował pod następującymi nazwami i kryptonimami wojskowymi:
Do 1956 roku najczęściej używano nazwy „Dziewiątka” lub „Skrytka pocztowa nr 9”. W latach 1956–1992 roku używano nazw Krasnojarsk-25 lub Krasnojarsk-26. 14 lipca 1992 roku miasto oficjalnie przemianowano na Żeleznogorsk.
Symbolem Żeleznogorska jest niedźwiedź próbujący rozszczepić jądro atomu. Herb i flaga zostały zatwierdzone przez radę Żeleznogorska 30 października 2012 roku.
Lokalizacja.
Żeleznogorsk leży około 5,5 od Sosnowoborska, w dorzeczu rzeki Jenisej, na brzegach rzek Kantat i Bajkał, będącymi prawobrzeżnymi dopływami Jeniseju, 65 km na północny wschód od Krasnojarska. Część miasta graniczy z brzegami rzeki Jenisej. Najbardziej oddalone punkty Żelaznogorska dzieli 14 km. Na terenie miasta znajduje się jezioro Gorodskoje. Główna ulica Lenina prowadzi do centralnego placu im. Lenina.
Odległość do granicy z Mongolią wynosi 580 km w linii prostej.
Sytuacja prawna.
Do 1992 roku miasta nie było na mapach cywilnych. W 1992 roku, na podstawie decyzji ówczesnego prezydenta Federacji Rosyjskiej Borysa Jelcyna, lokalizacja zamkniętych miast została odtajniona. Nadano im wówczas nazwy, zastępujące numery identyfikacyjne lub kryptonimy wojskowe.
Nie wolno wjeżdżać na jego teren bez przepustki wydawanej przez władze. W 1996 roku przeprowadzono referendum w sprawie zlikwidowania statusu miasta zamkniętego. Jego mieszkańcy byli przeciwni. 
Na podstawie decyzji władz Kraju Krasnodarskiego nr N 10-4765 z 10 czerwca 2010 roku do terenu miasta zamkniętego zostały włączone pobliskie osiedla, to jest Dogonowo, Nowyj Putʹ, Podgornyj, Tartat i wieś Sziwera. Żeleznogorsk jest administracyjnym centrum zamkniętego okręgu.
W 2020 roku populacja okręgu (Żeleznogorska i dołączonych wsi) wynosi 91 379 mieszkańców. W 2010 roku – 93 841 mieszkańców, w 2002 – 102 620 mieszkańców.
Przyczyny zamknięcia miasta.
Na terenie Żeleznogorska znajduje się zakład o nazwie „Kombinat Górniczo-Chemiczny” (Gorno-Chimiczeskij Kombinat), zlokalizowany około 200 metrów pod ziemią, co miało stanowić zabezpieczenie przed atakiem jądrowym. Kombinat produkował pluton na potrzeby wojskowe. W czasie zimnej wojny jedna trzecia plutonu wykorzystywanego przez ZSRR do produkcji broni pochodziła z Żeleznogorska.
Produkcję wstrzymano w latach dziewięćdziesiątych, po rozpadzie Związku Radzieckiego. Od tego czasu reaktor ADE-2 był wykorzystywany wyłącznie do produkcji energii cieplnej i energii elektrycznej na potrzeby Żeleznogorska. W 2010 roku reaktor jądrowy ADE-2 został zamknięty, w związku z deklaracją, którą Dmitrij Miedwiediew złożył na obradach 46 państw podczas szczytu bezpieczeństwa nuklearnego w Waszyngtonie.
Ponadto w mieście znajdują się zakłady chemiczne i centrum badań naukowych na potrzeby przemysłu jądrowego. W Żeleznogorsku ma również siedzibę przedsiębiorstwo OAO Informacyonnyje sputnikowyje sistiemy imieni akadiemika M.F. Rieszetniowa. Firma ta jest producentem satelitów łączności, nawigacyjnych i geodezyjnych. Szacuje się, że około 2/3 wszystkich satelitów umieszczonych na orbicie przez ZSRR i Rosję zostało wyprodukowane przez to przedsiębiorstwo.
Historia.
Historia Żeleznogorska jest bezpośrednio związana z rozwojem przemysłu atomowego Rosji. Pod koniec lat czterdziestych w ZSRR budowano obiekty na potrzeby przemysłu atomowego i jądrowego. Zakłady lokalizowano w pobliżu rzeki lub jeziora, aby urządzenia chłodzące mogły pobierać wodę z naturalnych zbiorników, z dala od granic kraju, na terenach nieaktywnych sejsmicznie.
Rada Ministrów ZSRR postanowiła wybudować nad Jenisejem kompleks produkcyjny plutonu do celów wojskowych. W maju 1949 roku pracownicy naukowego instytutu z Leningradu (obecnie Petersburg) wybrali lokalizację do budowy zakładu na terenie dzisiejszego Żeleznogorska.
26 lutego 1950 roku Józef Stalin zatwierdził budowę fabryki numer 815, którą rozpoczęto w marcu tego samego roku. Do budowy zostali skierowani więźniowie pobliskich łagrów. Latem 1950 roku więźniowie rozpoczęli prace górnicze i wykopy, niezbędne do umieszczenia fabryki pod ziemią, w październiku ukończyli linię kolejową, łączącą przyszłą fabrykę z Krasnojarskiem. Przedsiębiorstwo „Kombinat Górniczo-Chemiczny”, zostało podporządkowane radzieckiemu Ministerstwu Obrony i powstał tu gułag. Cały kompleks przemysłowy, o rozległości porównywalnej z moskiewskim metrem, umieszczono 200 metrów pod ziemią. Do 1953 roku więźniowie zbudowali zaplecze administracyjne, kino, trzy szkoły, domy dla przyszłych mieszkańców oraz przygotowali kamieniołom.
7 marca 1954 roku osada przy fabryce nr 815 uzyskała prawa miejskie i została nazwana Żeleznogorsk (oficjalnie nazwa nie była używana do 1992 roku).
19 sierpnia 1958 roku uruchomiono pierwszy reaktor. W 1964 roku uruchomiono reaktor ADE-2. Wytwarzane przez niego ciepło wykorzystywano do ogrzewania miasta.
Pomniki i obiekty.
Na terenie Żeleznogorska znajdują się następujące pomniki:
W mieście znajduje się cerkiew Michała Archanioła.

</doc>
<doc id="741297" url="https://pl.wikipedia.org/wiki?curid=741297" title="Wojewódzki Inspektorat Ochrony Środowiska">
Wojewódzki Inspektorat Ochrony Środowiska



</doc>
<doc id="741310" url="https://pl.wikipedia.org/wiki?curid=741310" title="Autopoeza">
Autopoeza



</doc>
<doc id="741311" url="https://pl.wikipedia.org/wiki?curid=741311" title="Fortepian Rubinsteina">
Fortepian Rubinsteina

Pomnik Artura Rubinsteina jest częścią Galerii Wielkich Łodzian, która od 1999 roku zdobi ul. Piotrkowską wykonywanymi w brązie rzeźbami plenerowymi stojącymi na chodnikach, upamiętniającymi sławne osoby związane z Łodzią.
Pomnik został odsłonięty 23 września 2000 roku z okazji Światowego Spotkania Łodzian. Autorem projektu jest Marcel Szytenchelm. Pomnik ustawiono przed kamienicą przy Piotrkowskiej 78 gdzie niegdyś mieszkał znany pianista.
Odlana z brązu figura przedstawia Artura Rubinsteina we fraku, siedzącego przy fortepianie, którego dłonie oparte są na klawiaturze. Podniesiona klapa instrumentu przypomina ptasie skrzydło. Obok położono klucz wiolinowy.
Przeciw ustawieniu pomnika protestowała rodzina Artura Rubinsteina. W imieniu jego rodziny, córka artysty Eva Rubinstein wystosowała pisma protestacyjne do Urzędu Miasta Łodzi i Kancelarii Premiera RP, twierdząc, że forma pomnika i jego niska wartość artystyczna obraża pamięć artysty. Eva Rubinstein ze względu na obecność pomnika odmawiała przez 6 lat przyjazdu do Łodzi na uroczystości poświęcone swojemu ojcu. Wśród artystów plastyków i środowiska muzycznego w Łodzi rzeźba również wywołała liczne kontrowersje. Istnieją plany aby usunąć istniejący pomnik i umieścić w jego miejscu bardziej wartościowe artystycznie dzieło poświęcone temu samemu artyście.
Pierwotnie, po wrzuceniu monety do mechanizmu ukrytego we wnętrzu pomnika, urządzenie odtwarzało losowo Koncert f-moll Chopina, Koncert fortepianowy b-moll Czajkowskiego, Walc cis-moll Chopina lub Polonez As-dur Chopina. Jednak po interwencjach firmy "Sony BMG", która domagała się tantiem za odtwarzane utwory fortepian zamilkł.

</doc>
<doc id="741313" url="https://pl.wikipedia.org/wiki?curid=741313" title="Hopanoidy">
Hopanoidy

Hopanoidy – grupa organicznych związków chemicznych o szkielecie hopanu, o budowie podobnej do steroli. Występują u bakterii, u których pełnią podobne funkcje jak sterole u eukariontów – wbudowują się do błony cytoplazmatycznej, nadając jej sztywność i wytrzymałość.

</doc>
<doc id="741316" url="https://pl.wikipedia.org/wiki?curid=741316" title="Discoverer 34">
Discoverer 34

 Discoverer 34 — amerykański satelita wywiadowczy. Stanowił część tajnego programu CORONA. Należał do serii KH-3 tego programu. 
Przebieg misji.
Misja satelity nie powiodła się z powodu złego kąta wznoszenia rakiety, który spowodował osiągnięcie nieprawidłowej orbity. Zamiast względnie kołowej, była wydłużona. Nie podjęto próby odzyskania kapsuły powrotnej.
Satelita był własnością amerykańskiego wywiadu (dzisiejszej CIA), a zbudowała go firma Lockheed Martin.

</doc>
<doc id="741317" url="https://pl.wikipedia.org/wiki?curid=741317" title="Metulla">
Metulla

Metulla (hebr. מטולה; ang. Metula) – samorząd lokalny położony w Dystrykcie Północnym, w Izraelu.
Położenie.
Miasteczko jest położone w Górnej Galilei, na granicy z Libanem. Leży na północnym skraju Gór Naftali na wschodnim zboczu góry Har Cfija (610 m n.p.m.). We wschodniej części miasteczka znajdują się źródła rzeki Ajun, dającej początek rzece Jordan. W jego otoczeniu znajduje się moszaw Juwal, oraz kibuce Kefar Giladi i Misgaw Am. Po libańskiej stronie granicy znajduje się miasto al-Chijam, oraz wioski Kfar Kila, Deir Mimas, Burdż el-Moulouk, Ajn Arab Marjaajun i Arab el-Louaize. Na zachód od miasteczka znajduje się zamknięte od 2000 przejście graniczne Brama Fatimy pomiędzy Izraelem a Libanem. W rejonie Metulli rozlokowanych jest kilkanaście posterunków Sił Obronnych Izraela, a po stronie libańskiej jest wojskowa baza należąca do międzynarodowych sił UNIFIL.
Demografia.
Zgodnie z danymi Izraelskiego Centrum Danych Statystycznych w 2006 w osadzie żyło 1,5 tys. mieszkańców, w tym 93% Żydzi.
Populacja osady pod względem wieku (dane z 2006):
Historia.
Pierwotnie w miejscu tym znajdowała się druzyjska wieś Umm-Talla. Była ona zamieszkała przez około 100 Druzów, którzy mieszkali w kamiennych domach położonych na zboczu wzgórza, w otoczeniu gruntów ornych. Podczas Powstania Druzów w 1895 roku mieszkańcy Metulli dołączyli do rebeliantów. Ponieważ pozostałe w wiosce kobiety nie były w stanie sobie poradzić z ciężką pracą na roli, właściciel ziemi, chrześcijanin z Sydonu o nazwisku Jabur Bej, sprzedał 1 280 hektarów żydowskiemu filantropowi baronowi Edmondowi Jamesowi de Rothschildowi. Ziemia ta została następnie wydzierżawiona ponad 600 Druzom. Po upadku powstania Druzów, dawni mieszkańcy Metulli powrócili i zażądali zwrotu prawa najmu ziemi. Sprawujący nadzór w imieniu barona Rothschilda, Joszua Ossovetski wezwał władze tureckie, którzy aresztowali Druzów jako rebeliantów i dezerterów z tureckiej armii. Następnie Ossovetski zaproponował im niewielkie odszkodowania w zamian za zrezygnowanie z roszczeń do ziemi. Jednakże wielu z nich było nadal niezadowolonych i spory toczyły się przez osiem lat. W 1904 roku problem rozwiązało "Jewish Colonization Association", które wypłaciło Druzom dodatkowe odszkodowanie w wysokości 3 tys. tureckich funtów. Żydowska osada rolnicza Metulla została oficjalnie założona 9 czerwca 1896 roku. Był to moszaw, który początkowo nazwano Am Segula (hebr. עם סגולה; pol. "Naród Wybrany"). Większość mieszkańców była żydowskimi imigrantami z Rosji, do których dołączyli pionierzy z Petach Tikwy i Safedu. Pod koniec I wojny światowej Metulla znalazła się we francuskiej strefie okupacyjnej w Libanie. Metulla weszła do francuskiego Mandatu Syrii i Libanu. Arabowie oskarżali Żydów z Metulli o sprzyjanie władzom francuskim, chociaż w rzeczywistości usiłowali oni zachować neutralność. W styczniu 1920 wybuchły arabskie rozruchy, podczas których ponad 100 mieszkańców Metulli uciekło do Synodu. W nocy z 8 na 9 lutego 1920 roku moszaw Metulla został splądrowany przez Arabów. W październiku Żydzi powrócili do Metulli. Na podstawie brytyjski-francuskiego porozumienia z 1920 roku stwierdzono, że Metulla miała wejść do brytyjskiego Mandatu Palestyny, jednak cała procedura przeciągnęła się do kwietnia 1924. Brytyjski działacz syjonistyczny Norman Bentwich napisał w 1919 roku: "„Metulla, najbardziej wysunięta na północ placówka, nabiera nowej funkcji jako letnisko dla reszty kraju. Jej górskie powietrze i wspaniałe położenie wysoko ponad wąwozem, w którym spływa strumień Jordanu, sprawiają, że w suche dni lipca i sierpnia jej kilka domostw jest bardzo zatłoczonych. Metulla jest letnią stacją dla mężczyzn i kobiet z innych kolonii. Jest jednak zbyt bardzo oddalona od ważnych dróg, aby mogła przyciągnąć turystów. Ale od czasu do czasu ta górska okolica staje się miejscem odpoczynku dla żydowskich mieszkańców nizin, tak jak górskie stacje w Libanie są miejscem odpoczynku dla Syryjczyków z nizin”".
Metulla odgrywała ważną rolę w przemycie nielegalnych żydowskich imigrantów z Mandatu Syrii i Libanu do Palestyny. Podczas wędrówki po górskich okolicach, często dochodziło do rabowania imigrantów przez Arabów. Metulla służyła im jako przystanek tranzytowy i miejsce odpoczynku. Przewożono ich stąd dalej samochodami ciężarowymi w głąb kraju. Podczas arabskiego powstania w Palestynie (1936–1939) wokół osady wybudowano sieć pozycji obronnych, które obsadzili członkowie żydowskiej organizacji paramilitarnej Hagana. Podczas II wojny światowej Brytyjczycy nawiązali ścisłą współpracę wojskową z Haganą, tworząc kompanie szturmowe Palmach. Podczas operacji „Exporter” w czerwcu 1941 roku siły Palmach jako pierwsze przeniknęły na terytorium Libanu, zabezpieczając mosty na rzece Litani dla nacierających wojsk brytyjskich. Działania te prowadzono między innymi z rejonu Metulli. W latach 1943–1944 Brytyjczycy wybudowali most na rzece Ajun. Po wojnie, 17 czerwca 1946 roku, jednostka Palmach zniszczyła ten most. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała rejon Rosz Piny państwu żydowskim. Społeczność arabska odrzuciła jednak propozycję podziału Palestyny na dwa państwa (żydowskie i arabskie) i doprowadziła do wybuchu Wojny domowej w Mandacie Palestyny. Arabskie milicja sparaliżowały żydowską komunikację w Galilei. Obrona rejonu Metulli była ważnym elementem działań Sił Obronnych Izraela podczas I wojny izraelsko-arabskiej w 1948 roku. Aby uniemożliwić libańskim wojskom zaatakowanie Metulli, już na samym początku wojny wysadzono most na rzece Ajun (odbudowano go dopiero w 1980 r.). Podczas operacji „Hiram” w październiku 1948 roku Izraelczycy wkroczyli na terytorium Libanu i zajęli sąsiednie wioski. Stały się one kartą przetargową podczas negocjacji nad traktatem o zawieszeniu broni izraelsko-libańskim w 1949 roku. Po wojnie okazało się, że większość pól uprawnych Metulli znalazła się na libańskim terytorium. Wymusiło to na mieszkańcach zmianę źródeł dochodów. W 1949 roku Metulla otrzymała status samorządu lokalnego. W latach 50. XX wieku miejscowość zelektryfikowano.
Miejscowość była wielokrotnie ostrzeliwana i atakowana przez terrorystów przenikających przez granicę z terytorium Libanu. 1 stycznia 1970 roku terroryści porwali Szmuela Rosenwassera. Został on uwolniony w lutym 1972 roku w zamian za zwolnienie z izraelskich więzień jednego z terrorystów. Pomimo tych napaści, w 1976 roku otworzono przejście graniczne Brama Fatimy. W lipcu 1981 roku Metulla była kilkakrotnie ostrzelana z terytorium Libanu. Podczas wojny libańskiej (1982–1985) Izraelczycy ponownie wkroczyli do Libanu. Na północ od Metulli znajdowało się lotnisko polowe. 10 marca 1985 roku w pobliżu mostu na rzece Ajun doszło do samobójczego zamachu terrorystycznego przeprowadzonego na konwój izraelskich żołnierzy. W zamachu zginęło 12 żołnierzy, a 14 zostało rannych. Kiedy w 2000 roku izraelska armia wycofała się ze strefy bezpieczeństwa w południowym Libanie, sytuacja w rejonie Metulli znacznie się pogorszyła. Przejście graniczne zamknięto. Jest ono otwierane jedynie w sytuacjach wyjątkowych, takich jak ułatwienie dostępu do pomocy medycznej dla mieszkańców południowego Libanu. Podczas II wojny libańskiej w 2006 roku miejscowość ucierpiał od ostrzału rakietowego Hezbollahu. W Metulli istnieją specjalne zarządzenia bezpieczeństwa, nakazujące wszystkim schronienie się w schronach po ogłoszeniu alarmu lub po pierwszej salwie nieprzyjacielskiego ostrzału.
Kultura i sport.
W miejscowości jest dom kultury oraz biblioteka publiczna. Z obiektów sportowych jest basen pływacki, sala sportowa z siłownią, boisko do piłki nożnej i korty tenisowe. W Metulli znajduje się także jedyne w Izraelu lodowisko o olimpijskich wymiarach. Wchodzi ono w skład kompleksu sportowego "Winter Sports Kanada Center", finansowanego przez żydowską społeczność z Kanady. Trenują tutaj izraelscy łyżwiarze figurowi i odbywają się Mistrzostwa Izraela Łyżwiarstwa Figurowego.
Edukacja.
W miejscowości znajdują się dwa przedszkola oraz szkoła podstawowa HaNadiv. Liczba uczniów wynosi 112, a średnia w klasie to 19 uczniów (dane z 2008).
Turystyka.
Osada jest znanym kurortem zimowym i letnim. W pobliżu znajduje się Park Narodowy Nahal Ajon, z czterema wodospadami, które robią szczególne wrażenie zimą. Przy zwiedzaniu okolicznych terenów trzeba podporządkować się zarządzeniom bezpieczeństwa Sił Obronnych Izraela.
Gospodarka.
Podstawą tutejszej gospodarki jest rolnictwo, sadownictwo i turystyka.
Komunikacja.
Z miejscowości wyjeżdża się na południe drogą nr 90, którą dojeżdża się do kibucu Kefar Giladi. Na zachód od miasteczka znajduje się zamknięte od 2000 przejście graniczne Brama Fatimy pomiędzy Izraelem a Libanem.

</doc>
<doc id="741322" url="https://pl.wikipedia.org/wiki?curid=741322" title="Efekt skupienia">
Efekt skupienia

Efekt skupienia – błąd poznawczy polegający na przywiązywaniu zbyt dużej wagi do jednego szczegółu, co zaburza racjonalną ocenę użyteczności rozważanego rozwiązania.
Efekt ten łatwo zaobserwować badając ludzkie oceny czyjegoś szczęścia i zadowolenia. Ludzie wtedy zwykle skupiają się na najbardziej widocznych przesłankach, ignorując większość tych nieoczywistych.
Przykładowo w USA przeprowadzano badanie opinii na temat poglądów, czy mieszkańcy Kalifornii są szczęśliwsi od mieszkańców środkowozachodnich stanów. Zarówno mieszkańcy tych stanów jak i mieszkańcy Kalifornii oceniali, że Kalifornijczycy muszą być znacznie szczęśliwsi, podczas gdy w rzeczywistości nie stwierdzono żadnych takich różnic. Błąd wynikał ze skupiania się na takich czynnikach jak słoneczna pogoda i rzekoma beztroska życia w Kalifornii, przy ignorowaniu innych czynników takich jak wysoka przestępczość i zagrożenie trzęsieniami ziemi. Oceniający nie brali też pod uwagę faktu, że ludzie mają tendencję do przyzwyczajania się do wszelkich warunków, co powoduje, że wpływ tych warunków na nasze szczęście jest zwykle znacznie mniejszy niż byśmy tego oczekiwali.

</doc>
<doc id="741323" url="https://pl.wikipedia.org/wiki?curid=741323" title="Nauka o Gównie">
Nauka o Gównie

Nauka o Gównie – zespół punkowy z Nowego Tomyśla założony w 1987 roku.
Historia.
Grupa powstała i zadebiutowała w 1987 roku. Zespół został założony przez braci – Piotra Giglewicza (ps. "Bunt") i Mariusza Giglewicza.
Zespół koncertował w kilkunastu miejscach w kraju. W 1992 roku wystąpili na festiwalu w Jarocinie, gdzie na małej scenie zagrał m.in. własną interpretację utworu „Janek Wiśniewski padł”; 1995 zagrał na WOŚP. Przez kilka lat wydawali własny zin pt. "Dupa Jasiu" (wyszło sześć numerów w kilkuset egzemplarzach). W 1996 zespół zawiesił działalność wraz z wydaniem oficjalnej kasety video działań zespołu z lat 1992–1996. Pod koniec października 2016 roku, na swojej oficjalnej stronie na Facebooku, zespół ogłosił swoją reaktywację.
Skład.
Pierwotny skład zespołu:
Późniejszy skład:
Ostatni skład (do 2018 roku):

</doc>
<doc id="741325" url="https://pl.wikipedia.org/wiki?curid=741325" title="Lamborghini Murciélago">
Lamborghini Murciélago

Lamborghini Murciélago – supersamochód klasy wyższej produkowany przez włoską markę Lamborghini w latach 2001 - 2010.
Historia i opis modelu.
Pierwszy raz publicznie został pokazany we wrześniu 2001. Był pierwszym samochodem całkowicie wyprodukowanym po kupnie Lamborghini przez koncern Audi w 1998 roku. Od 2001 roku wyprodukowano 8 różnych wersji samochodu nie licząc limitowanej produkcji Reventóna. Wyprodukowano 4099 egzemplarzy modelu. 
Dane techniczne.
Ogólne:
Wymiary:
Opony:
Osiągi:
Napęd:
Lamborghini Murciélago (2001-2005).
Pierwsza wersja Murcielago oferowana nieprzerwanie do 2005 roku wyposażona była w silnik V12 6.2 mocy 580 KM. Zastąpiła produkowany w latach 90. model Diablo. Po raz pierwszy zastosowano w topowym modelu Lamborghini jako standardowe wyposażenie stały napęd na obie osie.
Silnik.
"Źródło:"
Lamborghini Murciélago R-GT (2003).
Wyczynowa wersja Murciélago skonstruowana przez Audi Sports Division i Reiter Engineering startująca w prestiżowych wyścigach serii FIA GTR i AMLS. Dodano gigantyczny tylny spoiler, przedni spoiler oraz dyfuzor. Znacznie obniżono masę dzięki zastosowaniu lżejszych materiałów. Wersja R-GT używała tylko napędu na jedną oś dzięki czemu masa auta zmniejszyła się i wynosiła 1100 kg (przeważnie wynikiem montowania napędu na obie osie jest o 100-150 kg większa masa niż w wersji na jedną oś). Z powodu wyścigowych restrykcji, silnik znacznie się różnił od oryginalnych modeli np. wersja R-GT ma ich około 600 KM, także pojemność skokowa nie mogła być była większa niż 6 litrów. Silnik wytwarzał większą moc i dzięki utracie 550 kg osiągi były znacznie lepsze niż w szosowych modelach. Prędkość maksymalna zależna była od przełożenia głównego i ustawień. Było ich 110, jednak uniwersalne nastawy pozwoliły na osiągnięcie co najmniej 350 km/h. Mimo że R-GT miał walczyć na torach zdecydowano się na sprzedanie kilku egzemplarzy prywatnym odbiorcom. Wyprodukowano 7 egzemplarzy gotowych do poruszania się po drogach, każdy kosztował 500 000 euro.
Lamborghini Murciélago 40th Anniversary (2003).
Wersja limitowana zaprojektowana, aby uczcić 40-lecie firmy. Samochód wyróżniał się lakierem (Verde Artemis), który w zależności od kąta padania światła zmieniał kolory na różne odcienie niebieskiego i zielonego. Podobnie jak Countach 25th i Diablo SE 30th sprzedawany był tylko jako specjalna wersja jubileuszowa. Pod względem technicznym odpowiada bazowej wersji.
Lamborghini Murciélago Roadster (od 2004).
Wersja roadster mająca ten sam silnik i te same rozwiązania techniczne co bazowy model Murcielago.
Silnik.
"Źródło:"
Lamborghini Murciélago LP640 (2006-2008).
Nowa wersja Murciélago. Został zaprojektowany przez zespół Lamborghini Style Center po pięciu latach od premiery Murciélago, którzy wnieśli do projektu kilka nowych elementów: dyfuzor, przedni spoiler, nowy tylny i przedni zderzak, nowy układ wydechowy z jedną końcówką o dużym przekroju, zamontowano nowe lusterka i zmieniono boczne wloty powietrza. Nazwa oznacza układ silnika (LP – wł. Longitudinale Posteriori – podłużnie z tyłu) i moc (640 KM). Do 2008 roku wyprodukowano 3 tys. egzemplarzy co stanowi rekord ponieważ poprzednika przez 5 lat produkcji sprzedano 2 tys. sztuk.
Silnik.
"Źródło:"
Lamborghini Murciélago LP640 Versace (2006).
Wersja limitowana dopracowana wizualnie przez firmę Versace założoną przez Gianni Versace. Samochód lakierowany tylko na biało otrzymał nowe czarne felgi o nazwie Hermera. Poza nielicznymi modyfikacjami kosmetycznymi zewnątrz auta, reszta jest taka sama jak w Murciélago LP640.
Lamborghini Murciélago LP670-4 SV (2009-2010).
Limitowana seria nosząca tradycyjne oznaczenie SV (super veloce – z włoskiego „super szybki”). W nowym modelu zwiększono moc silnika z 640 do 670 KM, zredukowano masę o 100 kg dzięki czemu auto zyskało na prowadzeniu, zmieniono przedni i tylny dyfuzor, dodano spojler. W modelu LP670 SV możliwe jest zamontowanie tradycyjnej skrzyni manualnej jako opcjonalne wyposażenie, a także zamówienie pakietu Aero-Pack ze zmienionym spojlerem, jednak ta opcja zmniejsza prędkość maksymalną. LP670 SV osiąga wówczas prędkość 337 km/h.
Silnik.
"Źródło:"

</doc>
<doc id="741328" url="https://pl.wikipedia.org/wiki?curid=741328" title="Zamek Wleń">
Zamek Wleń

Zamek Wleński Gródek () – położony na Górze Zamkowej (383 m n.p.m.) w przysiółku Wleński Gródek, stanowiącym część niewielkiej miejscowości Łupki w województwie dolnośląskim, w powiecie lwóweckim, w gminie Wleń.
Nazwa.
Miejscowa ludność zamek nazwała od imienia Jadwigi (Hedwigsburg), po II wojnie światowej funkcjonowały nazwy: Lenno, Lenno-Zamek, Zamek Lenno oraz Łupki-Zamek. Obecnie nazywa się zamek Wleński Gródek.
Historia.
Zamek powstał na miejscu istniejącego tu grodu drewniano-ziemnego, podniesionego w 1108 r. do rangi kasztelanii przez Bolesława Krzywoustego. Kasztelania była wzmiankowana w bulli papieża Hadriana IV w 1155 r. jako castrum Valan. Wzniesienie pierwszej murowanej budowli przypisuje się księciu Bolesławowi I Wysokiemu. Powstała ona w końcu XII wieku i składała się z muru obwodowego i sześciokątnej wieży. Na początku wieku XIII często na zamku przebywał książę Henryk I Brodaty wraz ze swoją małżonką Jadwigą (która została świętą i jest patronką Śląska). Książę rozbudował zamek o mieszkalną wieżę i licząca 9 metrów kaplicę. Wkrótce zastąpiono sześciokątną wieżę okrągłą, o średnicy 12 metrów i grubości murów do 3 metrów. Wieża dotrwała do naszych czasów i obecnie ma 12 metrów wysokości.
W połowie XIII wieku zamek upodobał sobie znany z awanturniczego życia syn Henryka II Pobożnego (a wnuk Henryka I Brodatego i św. Jadwigi), Bolesław II Rogatka. Właśnie w zamkowej wieży więził on w 1257 r. wrocławskiego biskupa Tomasza I, a w 1277 swego bratanka, księcia wrocławskiego Henryka IV Probusa. W połowie XIV wieku za panowania księcia świdnicko-jaworskiego Bolka II Małego nastąpiła kolejna rozbudowa zamku, powstał wówczas tzw. zamek średni. Po jego śmierci wdowa po nim, księżna Agnieszka przekazała w 1368 r. zamek w zastaw lenny rycerzom von Zedlitz. W 1377 r. właścicielem zamku został Tymo von Kolditz, który dokonał rozbudowy i umocnienia warowni. W 1428 r. podczas powstania husyckiego zamek był przez powstańców bezskutecznie oblegany.
W następnych latach właściciele zmieniali się często i nie dbali o budowlę. Od 1465 r. jego właścicielem był rozbójnik Hans von Zedlitz, który nie oszczędzał nawet mieszkańców Wlenia. W latach 1567–1574 następny właściciel zamku Sebastian Zedlitz przeprowadził przebudowę zamku. Prace nadzorował architekt Jerzy der Wahlich. Wzmocniono wówczas obronność warowni poprzez podwyższenie murów i wieży. Nowym właścicielem zamku już w 1581 r. został Sebastian von Schaffgotsch, a w 1605 r. następny awanturnik z rodziny von Zedlitz, Konrad, gnębiący okoliczną ludność. Wymuszał on od ludności różnorodne daniny i usługi, a jeżeli nie chcieli oni spełnić jego życzeń, więził on w lochu burmistrza miasta.
W czasie wojny trzydziestoletniej zamek był kilkakrotnie oblegany i zdobywany przez wojska szwedzkie i cesarskie. 7 września 1646 roku wojska Szwedzkie ostatecznie się poddały, wojskom cesarskim dowodzonym przez generała Montecucoli, który, nakazał wysadzenie zamku, by już nigdy nie był bastionem oporu. Od tej pory budowla pozostaje w ruinie.
Wreszcie w 1646 r. został podpalony, przez co popadł całkowicie w ruinę. Po tej wojnie nowym właścicielem zamku został pułkownik króla Francji Ludwika XIII Adam von Kaulhaus. Jednak nie podjął on odbudowy zniszczonego zamku, lecz zbudował na stokach góry na której stoi zamek nowy pałac, w którym zamieszkiwał. W wieku XVIII zamek kupił hrabia Grünfeld, a po jego śmierci w 1804 r. przeszedł na własność rodziny von Haugwitz, w której rękach pozostawał do II wojny światowej.
W latach 1989–1994 prowadzono na zamku badania archeologiczne (Katedra Archeologii Uniwersytetu we Wrocławiu). Założeniem tych badań było dalsze poznanie rozwoju przestrzennego zamku oraz identyfikacji wzmiankowanej w źródłach pisanych historii kasztelanii wleńskiej. Z dobrze zachowanej baszty, udostępnionej dla turystów, przy pięknej pogodzie można było podziwiać pasmo Karkonoszy, a także panoramę Gór Kaczawskich i Pogórza Izerskiego.
Stan obecny.
W 2005 roku w wyniku osypywania się kamieni z baszty zamkowej zamek został zamknięty dla ruchu turystycznego. 9 kwietnia 2006 roku w wyniku braku zabezpieczeń runął mur południowo-zachodni, a baszta mocno się przechyliła. Od czerwca do lipca 2009 rozpoczęte zostały prace, w wyniku których nastąpiła odbudowa muru i zabezpieczenie wieży. MKiDN przeznaczyło na ten cel 1,5 mln zł, a gmina ponad 400 tys. Po remoncie Zamek został udostępniony do zwiedzania w 2018 roku.
5 czerwca 2020 r. radni gminy Wleń podjęli decyzję o ustanowieniu hipoteki na nieruchomości z zamkiem celem zabezpieczenia pożyczki na budowę sieci kanalizacyjnej we wsi Bystrzyca.

</doc>
<doc id="741329" url="https://pl.wikipedia.org/wiki?curid=741329" title="Alexa Nikolas">
Alexa Nikolas

Alexa Nikolas (ur. 4 kwietnia 1992 w Chicago) – amerykańska aktorka, występowała w serialu "Zoey 101".

</doc>
<doc id="741337" url="https://pl.wikipedia.org/wiki?curid=741337" title="Meron (góra)">
Meron (góra)

Góra Meron (hebr. הר מירון, "Har Meron"; arab. جبل الجرمق, "Jabal al-Jarmaq") – szczyt w Górnej Galilei, w północnym Izraelu. Wznosi się na wysokość 1208 metrów n.p.m. Jeśli nie uwzględniamy w terytorium Izraela obszaru spornego Wzgórz Golan, to góra Meron jest najwyższym szczytem w kraju. Góra ma szczególne znaczenie dla żydowskiej tradycji religijnej i jest ściśle chronionym Rezerwatem Przyrody.
Geografia.
Góra Meron leży w środkowej części Górnej Galilei. Jest to duży masyw górski, który rozdziela dział wodny Górnej Galilei od Dolnej Galilei. Na południu opada do Doliny Bet ha-Kerem i Doliny Chananija. Na wschodzie przebiega wąska i głęboka dolina, której dnem płynie strumień Amud. Dolina ta oddziela masyw góry Meron od góry Kanaan, na której rozciąga się miasto Safed. Na północy góra Meron opada do pagórkowatej krainy Górnej Galilei, która rozciąga się aż do terytorium Libanu. Na zachodzie jest przecięta stromymi dolinami, których dnem płyną strumienie Moran i Szfanim.
Góra Meron składa się z głównego szczytu o wysokości 1208 metrów n.p.m. i kilku szczytów bocznych, które razem tworzą centralną część masywu. Tymi szczytami są: Har Nerija (ponad 1100 m n.p.m.), Har Bar Jochaj (1151 m n.p.m.), Har Afa'jim (1106 m n.p.m.), Har Zeved (1006 m n.p.m.) i Har Chesed (948 m n.p.m.). Stanowią one centralną część masywu górskiego Meron, który w swojej szczytowej części tworzy duży bezleśny płaskowyż. Ze wszystkich zboczy góry Meron spływają liczne strumienie i potoki.
Klimat.
Góra ma klimat śródziemnomorski, który charakteryzuje się gorącymi i suchymi latami oraz zimnymi i deszczowymi zimami. Średnia temperatura latem wynosi 20 °C, a zimą 10,9 °C (średnia z lat 1988-2000). Suma rocznych opadów atmosferycznych wynosi 682 mm. Kilka razy w roku na górze pada śnieg, jednak nie utrzymuje się dłużej niż kilka dni.
Tradycja.
Góra jest ważnym religijnie miejscem dla Żydów. Na jej północnych stokach znajduje się moszaw Meron, w którym według tradycji pochowano szczątki Hillela, Szammaja i dwudziestu innych słynnych rabinów. Francuski rabin Samuel ben Samson odwiedził Mirun w 1210 i potwierdził obecność grobów Szymona bar Jochaja i jego syna Eleazara. Od XIII wieku Meron było najczęstszym celem żydowskich pielgrzymek w Palestynie.
Turystyka.
W 1965 na obszarze 8400 hektarów utworzono Rezerwat Przyrody Góry Meron. W 2005 rezerwat poszerzono o dodatkowe 119,9 ha. Jest to największy i zarazem najwyżej położony rezerwat przyrody w Izraelu.
Góra ma strome zbocza i nie można swobodnie wejść na nią z każdego kierunku. Główne szlaki turystyczne prowadzą od strony zachodniej i północnej.
Wojsko.
Na szczycie góry znajduje się baza wojskowa ze stacją radarowe Sił Powietrznych Izraela.

</doc>
<doc id="741338" url="https://pl.wikipedia.org/wiki?curid=741338" title="Przekształcenie dwuliniowe">
Przekształcenie dwuliniowe

Przekształcenie dwuliniowe – funkcja z iloczynu kartezjańskiego dwóch ustalonych przestrzeni liniowych w pewną przestrzeń liniową, liniowa względem obu zmiennych.
Definicja formalna.
Niech formula_1 będą przestrzeniami liniowymi nad ustalonym ciałem formula_2 Przekształcenie formula_3 nazwiemy dwuliniowym, jeśli dla każdego formula_4 funkcja formula_5 zdefiniowana jako formula_6 jest przekształceniem liniowym dla każdego formula_7 oraz jeśli dla każdego formula_8 funkcja formula_9 zdefiniowana jako formula_10 jest przekształceniem liniowym dla każdego formula_11 Innymi słowy, przekształcenie formula_3 nazwiemy dwuliniowym, jeśli jest ono liniowe względem każdej zmiennej.
Uwaga.
Z definicji łatwo wynika, że złożenie przekształcenia dwuliniowego formula_13 gdzie formula_14 jest przestrzenią liniową, z rzutami formula_15 formula_16 jest przekształceniem liniowym.

</doc>
<doc id="741343" url="https://pl.wikipedia.org/wiki?curid=741343" title="Zespół Criglera-Najjara">
Zespół Criglera-Najjara

Zespół Criglera-Najjara (CNS, z ang. "Crigler-Najjar syndrome") – rzadka choroba uwarunkowana genetycznie, będąca przyczyną ciężkiej żółtaczki.
Zespół Criglera-Najjara typu I.
Etiopatogeneza.
Choroba dziedziczona autosomalnie recesywnie. Jest wywołana mutacją genu "UGT1A1". Powoduje to całkowity brak aktywności UDP-glukuronylotransferazy (UGT) w hepatocytach, co objawia się znacznie podwyższonym stężeniem we krwi bilirubiny niesprzężonej.
Objawy i przebieg.
Ciężka żółtaczka z dużym stężeniem bilirubiny niesprzężonej (20–45 mg/dl; 340–765 μmol/l). Ujawnia się już w pierwszych dniach po urodzeniu. Hiperbilirubinemia prowadzi do żółtaczki jąder podkorowych ("kernicterus") i śmierci.
Rozpoznanie.
Rozpoznanie potwierdza biopsja wątroby (brak aktywności UGT).
Leczenie.
Intensywna, przewlekła fototerapia – powoduje zmniejszenie poziomu bilirubiny. Stosuje się także plazmaferezę. W skrajnych przypadkach jedyną skuteczna metodą leczenia jest przeszczepienie wątroby.
Zespół Criglera-Najjara typu II.
Mutacja genu "UGT1A1" powoduje tylko częściowe zmniejszenie aktywności UGT. Efektem tego jest łagodniejszy przebieg choroby i niższe stężenia bilirubiny (niż w typie I). Zazwyczaj nie dochodzi do objawów neurologicznych. Leczenie polega na podawaniu fenobarbitalu.

</doc>
<doc id="741345" url="https://pl.wikipedia.org/wiki?curid=741345" title="Lamborghini Gallardo">
Lamborghini Gallardo

Lamborghini Gallardo - supersamochód klasy średniej produkowany przez włoską markę Lamborghini w latach 2003 - 2013.
Historia i opis modelu.
To stosunkowo niewielkie, dwumiejscowe auto. Posiada ramę podłogową typu spaceframe (aluminiowa przestrzenna) i aluminiową karoserię, stały napęd na cztery koła ze sprzęgłem wiskotycznym i montowany centralnie-wzdłużnie silnik V10 o pojemności 5,0 l, benzynowy z wielopunktowym wtryskiem paliwa. Skrzynia sześciobiegowa, manualna, (opcjonalnie sekwencyjna). W roku 2005 jego moc zwiększono o 20 KM i obecnie ma 560 KM. Średnie zużycie paliwa 17 l/100 km.
Masa własna 1505 kg (wersja podstawowa) lub 1405 kg (wersja Superleggera – wł. „superlekka”). Prędkość maksymalna wynosi 315 km/h, a do 100 km/h auto przyspiesza w zależności od wersji od 3,8 do 4,3 s. Cena samochodu w wersji podstawowej wynosi ok. 145 180 Euro (w USA 165 000 $). Gallardo LP560-4, po raz pierwszy pokazaną na genewskim auto salonie. Wyposażono go nowy silnik konstrukcji Lamborghini czyli dziesięciocylindrową widlastą jednostkę z bezpośrednim wtryskiem (FSI) o pojemności 5,2 l. Motor ten generuje 560 KM. Ponadto zaoszczędzono kolejne 20 kg na masie pojazdu, przez co wynosi ona już tylko 1330 kg. Ceny Gallardo LP560-4 rozpoczynają się od ok. 195 250 Euro (w USA 222 000 $). Osiągi: maksymalna prędkość w granicach 325 km/h i pierwsza setka na liczniku po 3,7 s. Najmocniejszą i najszybszą odmianą Gallardo jest wersja LP570-4 Squadra Corse napędzana 5,2-litrowym silnikiem V10 o mocy 570 KM. Do 100 km/h rozpędza się w 3,4 s, a prędkość maksymalna wynosi 320 km/h. W 2012 roku auto przeszło drugi i ostatni facelifting. Zmieniono przedni i tylny zderzak. Reszta to drobne korekty stylistyczne. Silnik pozostał ten sam. 
Ostatni egzemplarz Gallardo - model LP 570-4 Spyder Performante polakierowany na czerwony kolor Rosso Mars zjechał z linii montażowej 25 listopada 2013 roku. W sumie - przez 10 lat produkcji - powstały 14 022 egzemplarze Gallardo. Przez okres trwania produkcji klienci mieli do wyboru aż 32 warianty – auto trafiło do oficjalnej sieci sprzedaży w 45 krajach świata. W ciągu 50 lat istnienia Lamborghini wyprodukowało przeszło 30 tys. samochodów z czego prawie połowę stanowiły modele serii Gallardo.
Był to model Lamborghini wyprodukowany w największej liczbie egzemplarzy (14 022).
Gallardo 5.0.
Lamborghini Gallardo 5.0 - podstawowa wersja samochodu. Była produkowana w latach 2003-2008. Model ten był dostępny w dwóch wersjach nadwozia; coupé i kabriolet. Jest napędzany silnikiem V10 w dwóch wariantach mocy - 500 KM i 520 KM.
Gallardo SE.
Lamborghini Gallardo SE - limitowana edycja zwykłego Gallardo, która powstała w nakładzie 250 egzemplarzy. Nieoficjalnie po raz pierwszy został zaprezentowany podczas pokazu w USA w lipcu 2005 roku. Oficjalnie pokazano ten model na Frankfurt Motor Show we wrześniu tego samego roku. Najbardziej widocznym elementem jest dwukolorowe nadwozie. Silnik pozostał ten sam, jednak producenci zwiększyli jego moc do 520 KM. Do setki sprint zajmował mu 4 sekundy, a maksymalnie mógł pojechać 315 km/h.
Gallardo Spyder (2005-2007).
Była to wersja zwykłego samochodu. Różnił ją tylko opuszczany dach. W programie Top Gear testował go Jeremy Clarkson. Uznał on, że jazda wersją z otwartym nadwoziem daje dużo więcej frajdy niż zwykłym Gallardo.
Gallardo Nera.
Lamborghini Gallardo Nera charakteryzował się bardzo głębokim czarnym kolorem. Nadwozie można było kupić w kolorach Nero Serapis i Nero Noctis. Wnętrze jest w tonacji czarno-białej. Silnik pozostał ten sam. Była to najkrócej produkowana wersja Gallardo. powstało tylko 185 sztuk. a jego cena wynosiła około 165 000 euro.
Gallardo Superleggera.
Była to jedna z ostatnich wersji Lamborghini Gallardo przed faceliftingiem. Jednak bardzo wyjątkowa. Waga samochodu została zmniejszona o 100 kg. Moc została zwiększona do 530 KM. Przyspieszenie do "setki" zajmuje w tym aucie 3,6 sekundy. Prędkość maksymalna to 315 km/h. Pojazd produkowano w 4 wersjach kolorystycznych: Midas Yellow, Borealis Orange, Telesto Gray i Noctis Black.
Gallardo LP560-4 i LP560-4 Spyder.
W 2008 roku Lamborghini Gallardo przeszło facelifting. Wszystko było nowe. Nadwozie, wydech oraz silnik. Osiągi się poprawiły i także prędkość maksymalna wynosiła o 10 km/h więcej niż w pierwszej odsłonie. Silnik to już nie 5 litrowe V10, a powiększone o 0,2 litra (5204 cm³) V10 o mocy 552 KM i prędkości maksymalnej 325 km/h. Wersja z otwartym nadwoziem pojawiła się 8 miesięcy po zaprezentowaniu samochodu z twardym dachem.
Gallardo LP550-2 Valentino Balboni.
Samochód jest hołdem dla legendarnego kierowcy testowego Lamborghini Valentino Balboniego. Zrezygnowano z napędu AWD. Samochód ma tradycyjny napęd na tył, manualną 6-biegową skrzynię oraz jest lżejszy od LP560-4. Silnik 5,2 litra V10 o mocy 542 KM rozpędzi pojazd do setki w 3,9 sekundy. Maksymalna prędkość to 320 km/h. Gallardo Balboni zostało autem roku 2009 programu motoryzacyjnego Top Gear. Pojazd wyróżnia się biało-złotym paskiem na karoserii pojazdu.
Gallardo LP570-4 Superleggera.
Jest to nowa wersja starej Superleggery z mocniejszym silnikiem i większą prędkością maksymalną. Silnik to 5,2 V10 ma moc 562 KM. Waży także 100 kg mniej od standardowego LP560-4. Konstruktorzy umieścili prototyp w tunelu aerodynamicznym by wyciągnąć z auta maksimum możliwości. Przeprojektowano przedni i tylny zderzak, progi, tylny dyfuzor. Na klapie silnika umieścili mały spojler. Duży, który jest widoczny na zdjęciach to opcja. Szyba tylna i szyby boczne są z poliwęglanu by jak najmocniej odchudzić pojazd. Prędkość maksymalna wynosi 323 km/h.
Gallardo LP570-4 Performante.
Jest to Gallardo LP570-4 Superleggera bez dachu. Waży 65 kg mniej od zwykłej wersji Spyder. Fotele są z włókna węglowego i wykończone alcantarą. W wyposażeniu są także elektryczne szyby i klimatyzacja, które zwykle znikają w lżejszych wersjach samochodów. Silnik jest ten sam co w wersji LP570-4 Superleggera. To V10 o pojemności 5204 cm³ i mocy 562 KM. Maksymalnie może pojechać 324 km/h.
Gallardo LP570-4 Squadra Corse.
Jest to jedna z ostatnich wersji Gallardo. Model LP570-4 Squadra Corse ma być drogowym odpowiednikiem Gallardo Super Trofeo, biorących udział w serii Lamborghini Blancpain Super Trofeo. To najlżejsze drogowe Gallardo. Waży 1340 kg. Tylny spoiler i pokrywa silnika są wykonane z kompozytów węglowych. Na nadwoziu pojawia się czarny kolor oraz kolorowe paski. Wnętrze jest obszyte lekkimi materiałami. Premiera odbyła się we wrześniu 2013 roku na salonie we Frankfurcie. Klienci mogą wybrać kolor zacisków hamulcowych - czerwień, czarny lub żółty - oraz kolor nadwozia. Do wyboru jest Giallo Midas (żółty), Bianco Monocerus (biały), Grigio Thalasso (szary) and Rosso Mars (czerwony). Cena tego modelu to 191 100 euro.

</doc>
<doc id="741346" url="https://pl.wikipedia.org/wiki?curid=741346" title="Nancy Spungen">
Nancy Spungen

Nancy Laura Spungen (ur. 27 lutego 1958 w Filadelfii, zm. 13 października 1978 w Nowym Jorku) – amerykańska groupie pochodzenia żydowskiego, najbardziej znana jako dziewczyna Sida Viciousa, basisty punkrockowego zespołu Sex Pistols.
Życiorys.
Urodziła się w 1958 roku na przedmieściach Filadelfii. W wieku 11 lat u Nancy zdiagnozowano schizofrenię. W 1975 roku 17-letnia wówczas Nancy porzuciła Uniwersytet Kolorado i przeniosła się do Nowego Jorku. Brała wtedy narkotyki i sypiała z muzykami. Początkowo podążała między innymi za amerykańskimi zespołami: New York Dolls, Ramones, Aerosmith i The Heartbreakers w trakcie Ich tras koncertowych. 
Sid i Nancy.
Sid i Nancy poznali się w Londynie, dokąd Nancy wybrała się za zespołem The Heartbreakers. Przebywając w Londynie postawiła sobie cel - „przespać się z Sex Pistols”. Początkowo chciała nawiązać kontakt z frontmanem zespołu Johnnym Rottenem, ale kiedy ten nie okazał jej zainteresowania, nawiązała bliższą znajomość z Sidem. Krótko potem zamieszkali razem. Ich związek był szeroko komentowany w brytyjskich mediach i wzbudzał wiele emocji wśród fanów zespołu. Pod wpływem Nancy, Sid zaczynał coraz bardziej oddalać się od pozostałych członków kapeli. 
Toksyczny związek Sida i Nancy przepełniony był narkotykowymi ekscesami, przemocą i ciągłymi kłótniami. Za sprawą Nancy, Sid popadł w uzależnienie od heroiny, co miało negatywny wpływ na jakość koncertów zespołu.
W roku 1978 Sex Pistols pojechali na ostatnią trasę koncertową do USA. Ostatecznie kryzys w zespole doprowadził do zawieszenia działalności Sex Pistols. 18 stycznia 1978 Johnny Rotten w wywiadzie dla amerykańskiej prasy ogłosił koniec działalności zespołu. 
W sierpniu 1978 para wprowadziła się do Hotelu Chelsea, w którym zatrzymywały się gwiazdy muzyki: Bob Dylan, Patti Smith, Janis Joplin i Jimi Hendrix.
Śmierć.
12 października 1978 około godz. 10.30 Nancy została znaleziona martwa w łazience nowojorskiego hotelu Chelsea. Obsługę hotelową zawiadomił odurzony narkotykami Sid Vicious. Wkrótce na miejsce zdarzenia przybyli lekarze i policja. Ciało Nancy Spungen znaleziono na podłodze w łazience pokoju numer 100. Według świadka, który widział moment zatrzymania Sida przez funkcjonariuszy, partner Nancy był zszokowany tym co się stało, jednakże miał przyznać się do zbrodni mówiąc policjantom: „Zabiłem ją. Nie potrafię bez niej żyć”. Wkrótce Sid został przewieziony do więzienia. W trakcie przesłuchań wielokrotnie zmieniał wersje zdarzeń: czasem twierdził, że to on dźgnął Nancy, potem utrzymywał, że nadziała się na nóż. Później zaprzeczał swoim wcześniejszym zeznaniom mówiąc, że nic nie pamięta, bo był wtedy odurzony narkotykami. 16 października 1978 Sid Vicious wyszedł z aresztu za kaucją wpłaconą przez byłego menadżera Sex Pistoles - Malcolma McLarena. Kaucja wynosiła 50 tys. dolarów. 
Sekcja zwłok, wykazała, że ​​Nancy Spungen zmarła z powodu krwotoku zewnętrznego i wewnętrznego spowodowanego szerokim na 1 cal nacięciem w podbrzuszu.

</doc>
<doc id="741350" url="https://pl.wikipedia.org/wiki?curid=741350" title="Teczka">
Teczka



</doc>
<doc id="741351" url="https://pl.wikipedia.org/wiki?curid=741351" title="Radełkowanie">
Radełkowanie

Radełkowanie (moletowanie) – operacja tokarska polegająca na wygnieceniu na powierzchni wałka wzoru w postaci linii przy pomocy radełka. Radełkowanie wykonuje się na śrubach lub gałkach przeznaczonych do przekręcania ręką. Wygnieciony wzór ma za zadanie wyeliminowanie poślizgu.
W zależności od rodzaju wzoru wygniecenia rozróżnia się radełkowanie typu:
Przykładowe oznaczenie:
"Radełkowanie D0,8"
Ostatnia liczba określa odległość między sąsiednimi liniami.

</doc>
<doc id="741354" url="https://pl.wikipedia.org/wiki?curid=741354" title="Pierre Njanka">
Pierre Njanka

Pierre Djaka Njanka-Beyaka (ur. 15 marca 1975 w Duali) – piłkarz, Kameruńczyk, gra na pozycji obrońcy.
Życiorys.
Swoją karierę rozpoczynał w kameruńskim Olympicu Mvolyé. W sezonie 1998/1999, po Mistrzostwach Świata 1998 dostał ofertę ze szwajcarskiego Neuchâtel Xamax, gdzie występował przez jeden sezon ze swoimi rodakami, Josephem Ndo i Augustine Simo. 24 mecze rozegrane na szwajcarskich boiskach i dobra gra w defensywie wystarczyły, by otrzymać ofertę z Francji. Po dwóch zawodników Xamaxu: Njanke i Ndo zgłosił się RC Strasbourg i obydwaj zmienili barwy klubowe. Na boiskach Ligue 1 zadebiutował 31 lipca 1999 roku podczas meczu z RC Lens wygranego 1:0 przez ekipę ze Strasbourga. Rozegrał dwa pełne sezony w barwach klubu ze Stade de la Meinau, zdobywając Puchar Francji w 2001 roku. W połowie sezonu 2001/2002 został wypożyczony na pół roku do angielskiego Portsmouth. Po sezonie wrócił do Francji, a na półmetku rozgrywek 2002/2003 zmienił barwy klubowe na CS Sedan (debiutował z Le Havre AC, 17 sierpnia w zremisowanym 1:1 meczu), z którym spadł do Ligue 2 i przez dwa lata występował na zapleczu, co nie przeszkodziło mu dojść aż do finału Pucharu Francji. Sedan jednak przegrał z AJ Auxerre 1:2. Kolejnym klubem Njanki był spadkowicz z Ligue 1 – FC Istres. Rozegrał tam 14 meczów i odszedł do tunezyjskiego Club Africain Tunis. W sezonie 2007/2008 był zawodnikiem saudyjskiego Al-Wahda Mekka. Z kolei w połowie 2008 roku wyjechał do Indonezji. Tam występował w Persiji Dżakarta, a w 2009 roku został piłkarzem Aremy Malang. Grał też w Atjeh United, Mitra Kukar FC i Persisam Putra Samarinda.
Njanka ma za sobą udział na dwóch Mundialach, w 1998 i 2002 roku. Podczas MŚ we Francji rozegrał wszystkie trzy spotkania w pełnym wymiarze czasowym, a w meczu z Austrią wpisał się na listę strzelców, dając Kamerunowi prowadzenie w 77 minucie meczu. W 90 wyrównał Anton Polster i mecz zakończył się remisem. W meczu z Włochami został ukarany żółtą kartką. Natomiast podczas Mistrzostw w Korei i Japonii rozegrał tylko 84 minuty wygranego 1:0 meczu z Arabią Saudyjską. Został zmieniony przez Pierre’a Wome. Ma za sobą również udział w Pucharze Konfederacji 2003. Kamerun wywalczył tam drugie miejsce, w finale przegrywając z Francją. Decydującego (jeszcze wtedy) złotego gola strzelił w 97 minucie Thierry Henry. W 2002 roku Njanka ze swoją reprezentacją zdobył Puchar Narodów Afryki, w meczu o złoto pokonując Senegal 3:2. Łącznie rozegrał w reprezentacji Kamerunu 37 meczów i strzelił 2 bramki.

</doc>
<doc id="741355" url="https://pl.wikipedia.org/wiki?curid=741355" title="Wilkołaz Pierwszy">
Wilkołaz Pierwszy

Wilkołaz Pierwszy – wieś w Polsce położona w województwie lubelskim, w powiecie kraśnickim, w gminie Wilkołaz. 
Miejscowość jest sołectwem – siedzibą gminy Wilkołaz. Według Narodowego Spisu Powszechnego (III 2011 r.) wieś liczyła 828 mieszkańców.
Przez Wilkołaz przebiega droga krajowa nr 19 Lublin-Rzeszów, oraz linia kolejowa Lublin-Przeworsk z przystankiem osobowym. W miejscowości znajdują się 2 wiadukty kolejowe nad drogą nr 19 i drogą powiatową do Urzędowa. Do grudnia 2004 przy tym pierwszym wiadukcie istniała tarcza ostrzegawcza semafora wjazdowego stacji kolejowej Wilkołaz, znajdującej się na południe od miejscowości. Po zamknięciu stacji została ona zlikwidowana. Do dziś zachowała się jej podstawa.
Historia.
Historycznie położony jest w Małopolsce (początkowo w ziemi sandomierskiej, a następnie w ziemi lubelskiej).
Pierwsze informacje o Wilkołazie pochodzą z XIV w. Był wtedy wsią królewską, która od 1325 roku została parafią. Dobra wilkołaskie kolejno znajdowały się w rękach: Gorajskich, Łęczyńskich, książąt Olelkowiczów-Słuckich i Zamoyskich. Blisko 11 lat (w latach 1832- 1843) wikariuszem parafii w Wilkołazie był ks.Piotr Ściegienny, organizator i przywódca Związku Chłopskiego.
W latach 1975–1998 miejscowość administracyjnie należała do ówczesnego województwa lubelskiego.
We wsi znajduje się parafia św. Jana Chrzciciela.
Urodzili się tutaj:

</doc>
<doc id="741356" url="https://pl.wikipedia.org/wiki?curid=741356" title="Historyzm maski">
Historyzm maski



</doc>
<doc id="741357" url="https://pl.wikipedia.org/wiki?curid=741357" title="Perica Ognjenović">
Perica Ognjenović

Perica Ognjenović (cyryl. Перица Огњеновић, wym. []; ur. 24 lutego 1977 w Smederevskiej Palance) – serbski piłkarz występujący na pozycji napastnika, a także trener.
Kariera piłkarska.
Kariera klubowa.
Pierwsze piłkarskie kroki Ognjenović stawiał w klubie Mladost Smederevska Palanka, skąd dostrzegły go czujne oczy scoutów najsłynniejszego serbskiego teamu piłkarskiego, Crvenej zvezdy.
Niesamowicie szybki i świetnie wyszkolony technicznie, szybko zyskał status potencjalnej gwiazdy. Wiele znakomitych występów w trykocie Crvenej zvezdy doprowadziło w końcu do tego, że 12 stycznia 1999 roku podpisał kontrakt ze słynnym Realem Madryt, dokąd przeszedł za sumę 5 milionów marek niemieckich. U ‘Królewskich’ Perica miał zarabiać średnio 1,2 miliona marek rocznie. Jednak nie sprawdził się na Santiago Bernabeu. Mimo wszystko spędził tam bezowocne 2,5 roku, rozgrywając zaledwie 30 spotkań w pierwszej jedenastce, w większości z nich wchodził z ławki. Grał zarówno w lidze, Pucharze Króla, jak i Lidze Mistrzów. W końcu latem roku 2001 został zwolniony.
Przez następne pół roku nie miał klubu. Trenował samodzielnie z prywatnym trenerem dopóty, dopóki nie zgłosiło się po niego Kaiserslautern. Kontrakt z tym niemieckim klubem Perica Ognjenović podpisał 17 stycznia 2002 roku. Umowa opiewała do lata tego roku z możliwością przedłużenia na dwa lata.
Jednak również i w Niemczech Ognjenović się nie sprawdził. Na następny przystanek w karierze wybrał Chiny i klub Dalian Shide.
Z kolei latem 2003 roku przeniósł się do Dynama Kijów. Jednak również i tam ten niegdyś jeden z najbardziej perspektywicznych talentów europejskiej piłki nie zagrzał długo miejsca i przeniósł się do Francji, gdzie podpisał kontrakt z Angers, grającym w jednej z niższych lig tego kraju.
W maju 2006 roku Perica przeniósł się do Ligi Malezji, do klubu Selangor FA z miasta Shah Alam, podpisując z nim kontrakt opiewający na pół roku. Gdy Ognjenović przychodził do klubu, zajmował on ostatnią pozycję w lidze. Nie zagrzał tam długo miejsca, a kolejne dwa sezony spędził w Grecji, reprezentując barwy Ergotelisu.
26 lipca 2009 roku Ognjenović podpisał kontrakt z grającym w I lidze Serbii (odpowiedniku naszej I ligi) klubem FK Jagodina.
Kariera reprezentacyjna.
Ognjenović był jednym z członków reprezentacji Jugosławii na Mistrzostwa Świata 1998.

</doc>
<doc id="741360" url="https://pl.wikipedia.org/wiki?curid=741360" title="Kultura Longshan">
Kultura Longshan

Kultura Longshan – chińska kultura neolityczna będąca bezpośrednią kontynuacją kultury Yangshao, która wykształciła się w rejonie centralnego i dolnego biegu Rzeki Żółtej między 2500 p.n.e. a 1850 p.n.e., na terenie m.in. północnej części prowincji Henan oraz wzdłuż wybrzeży Morza Wschodniochińskiego.
Nazwa pochodzi od miejscowości Longshan (龙山, dosł. "Smocza Góra") w prowincji Szantung, gdzie w latach 1930-1931 odkryto pozostałości pierwszej osady przypisywanej tej kulturze.
Badania archeologiczne pozwoliły na odkrycie osad otoczonych wałami ziemnymi. Wyróżniająca cecha tej kultury był wysoki poziom wytwarzania naczyń oraz kół. Charakterystyczne są w szczególności wyrabiane na kole garncarskim wyroby wykonane z wypolerowanej czarnej ceramiki o wyszukanych kształtach, o czerepach grubości od 2 do 4 mm. Są to m.in. naczynia na trzech nóżkach (por. ding), puchary o esowatej linii wsparte na rzeźbionej nóżce lub w kształcie moździerza z uchwytami. Ozdoby w formie delikatnych linii i ząbków były wyciskane. Odnaleziono też liczne wyroby wykonane z kamienia (przede wszystkim narzędzia), krzemienia, nefrytu, kości i muszli, choć znana była już także miedź. W okresie kultury Longshan uprawiano kilka rodzajów zbóż i warzyw, a także poddawano fermentacji ryż. Rozpowszechniona była hodowla koni, krów, świń, owiec, psów i kur.

</doc>
<doc id="741362" url="https://pl.wikipedia.org/wiki?curid=741362" title="Efekt pseudopewności">
Efekt pseudopewności

Efekt pseudopewności określa ludzką tendencję do unikania ryzyka, gdy oczekiwany wynik jest pozytywny, przy jednoczesnym dążeniu do ryzyka, gdy oczekiwany wynik jest negatywny. Powoduje to, że preferowany wybór może zależeć wyłącznie od odpowiedniego sformułowania problemu, bez zmiany żadnych jego parametrów.
Przykład.
"Z powodu epidemii zagrożone jest życie 600 osób. Wiadomo, że metoda leczenia A uratuje 200 z nich. Metoda leczenia B ma 1/3 szans na uratowanie wszystkich 600 osób i 2/3 szans na nieuratowanie nikogo. Którą metodę należy zastosować?"
Na 152 zapytane osoby, 72% rekomendowało metodę A i 28% rekomendowało metodę B. Większość respondentów preferowała bezpieczne uratowanie 200 osób nad ryzykowną strategię, która mogłaby nie ocalić nikogo. Warto zauważyć, że wartość oczekiwana liczby uratowanych jest taka sama dla tych dwóch metod.
W kolejnym badaniu 155 osobom przestawiono ten sam problem w inny sposób: 
"Metoda A spowoduje śmierć 400 osób. Zastosowanie metody B daje 1/3 szans na to, że nikt nie zginie i 2/3 szans na to, że zginie 600 osób."
W takim sformułowaniu 78% badanych rekomendowało metodę B. Większość uznawała, że warto zaryzykować nawet większe straty (600 ofiar), niż spowodowania pewnej śmierci 400 osób.

</doc>
<doc id="741363" url="https://pl.wikipedia.org/wiki?curid=741363" title="Zielenogorsk (Kraj Krasnojarski)">
Zielenogorsk (Kraj Krasnojarski)

Zielenogorsk () – miasto zamknięte w azjatyckiej części Rosji, w Kraju Krasnojarskim, pozostające w gestii Federalnej Agencji Energii Atomowej Rosatom ("Государственная корпорация по атомной энергии" «Росатом»). W okresie ZSRR miasto nosiło nazwę Zaoziornyj-13, potem Krasnojarsk-45. Prawa miejskie od 1956.
Miasto położone jest na lewym brzegu rzeki Kań, w odległości drogowej 175 km od Krasnojarska, 18 km od miasta Zaoziornyj, gdzie mieści się najbliższa stacja kolejowa Magistrali Transsyberyjskiej, na miejscu wioski Ust'-Barga (znanej od 1735), na skraju której w latach 1840-1950 został zbudowany niewielki zakład metalurgiczny.
W mieście znajduje się kombinat elektrochemiczny OAO PO „Elektrochimiczeskij zawod”. Przedsiębiorstwo to jest producentem wzbogaconego uranu dla elektrowni jądrowych, stabilnych i radioaktywnych izotopów różnych pierwiastków oraz substancji w bardzo czystej postaci ).
W Zielenogorsku znajduje się również „Krasnojarska GRES-2”, największa elektrociepłownia we wschodniej Syberii.

</doc>
<doc id="741365" url="https://pl.wikipedia.org/wiki?curid=741365" title="Mecz testowy (krykiet)">
Mecz testowy (krykiet)

Mecze testowe (ang. "Test cricket") – najdłuższa, pięciodniowa odmiana krykieta, w której rywalizacja odbywa się jedynie pomiędzy krajami posiadającymi pełne członkostwo w Międzynarodowej Radzie Krykieta ("International Cricket Council"). ICC za mecz testowy uznaje też spotkanie, w którym przeciwnikiem jednego z tych krajów jest drużyna Reszty Świata ("ICC World XI").
Pomimo rosnącej popularności meczów jednodniowych to właśnie „testy” są wciąż najwyżej cenioną formułą rozgrywek w tej dyscyplinie. Nazwa wywodzi się prawdopodobnie z określenia, iż mecze te są „próbą sił” (ang. "test of strength") rywalizujących drużyn. Wiele wskazuje na to, że po raz pierwszy termin ten został użyty w odniesieniu do reprezentacji Anglii i jej tournée do Australii w latach 1861-1862, choć obecnie meczom wówczas rozegranym odmawia się prawa do nazwy „mecze testowe”. Formalnie mecze testowe zapoczątkowano w roku 1877, również podczas australijskiego tournée Anglików i zakończył się zwycięstwem gospodarzy.
Mecze testowe są odmianą meczów pierwszoklasowych, choć różnica w poziomie umiejętności między nimi jest wyraźna i wielu zawodników wyróżniających się na szczeblu "first class" nie jest w stanie korzystnie się zaprezentować w testach.
Historia.
Pierwszy mecz testowy rozpoczął się 15 marca 1877, bez ograniczeń czasowych i z czterema piłkami na "over". Zakończył się 19 marca zwycięstwem Australijczyków nad Anglikami z przewagą 45 "runów".
Od tamtej chwili rozegrano już ponad 1800 testów, a liczba państw dopuszczonych do tych meczów w 2000 roku wzrosła do dziesięciu. Mecz testowy składa się z dwóch "inningsów" dla każdej drużyny i trwa zazwyczaj pięć dni. Mecz może zakończyć się zwycięstwem jednej z drużyn (ang. "win"), remisem (ang. "tie") lub, jeżeli nie uda się go dokończyć w wyznaczonym czasie, ogłaszane jest nierozstrzygnięcie (ang. "drawn").
Mecze testowe Anglii z Australią noszą nazwę The Ashes – od satyrycznego nekrologu opublikowanego w 1882 w The Sporting Times po porażce Anglików na stadionie The Oval, w którym stwierdzono, że angielski krykiet zmarł, a jego ciało zostanie skremowane, zaś prochy zabrane do Australii. Następne tournée, na przełomie 1882 i 1883 nazwano w angielskich mediach „wyprawą po odzyskanie popiołów” (ang. "ashes"). Po zwycięstwie Anglików grupa kobiet z Melbourne wręczyła ich kapitanowi, Ivo Blighowi, małą urnę mającą zawierać popiół po spaleniu "baila" użytego podczas drugiego w historii meczu testowego między Anglią a Australią. Wbrew obiegowej opinii, nie jest to jednak ta sama urna, która obecnie stanowi trofeum w The Ashes. Oryginał stanowił własność prywatną Ivo Bligha. Po jego śmierci, jego żona przekazała urnę muzeum, gdzie jest obecnie prezentowana. Nagrodą za zwycięstwo w "The Ashes" jest szklana, powiększona kopia.
Inne trofea w meczach testowych to trofeum Basila D’Oliveiry (mecze Anglii z RPA grane w Południowej Afryce), trofeum Wisdena (Anglia – Indie Zachodnie), trofeum Franka Worrella (Australia – Indie Zachodnie), trofeum Transtasmańskie (ang. "Trans-Tasman"; Australia – Nowa Zelandia), trofeum Bordera-Gavaskara (Australia – Indie) i trofeum sir Viviana Richardsa (RPA – Indie Zachodnie).
"Test status".
Aby reprezentacja danego kraju mogła wystąpić w meczu testowym, musi posiadać "test status" przyznany przez International Cricket Council (ICC). W chwili obecnej jest ich dziesięć (w nawiasie data przyznania statusu):
W 2003 roku ICC ogłosiła, iż zamierza dołączyć do tego grona Kenię.
Lista meczów określanych jako „testy” została po raz pierwszy spisana przez Australijczyka Clarence’a Moody’ego pod koniec XIX wieku. Mecze reprezentacji Anglii, w czasie gdy wystawiała ona dwie drużyny jednocześnie na dwa tournée (w 1891/1892 – przeciwko Australii i RPA oraz w 1929/1930 przeciw Indiom Zachodnim i Nowej Zelandii), również uznawane są za testowe.
W 1970 rozegrano serię pięciu meczów Anglia – World XI („Jedenastka świata”). Początkowo przyznano tym meczom status testowy, zrobił to nawet Wisden Cricketers' Almanack, później jednak decyzje te zmieniono i ustanowiono zasadę, iż meczami testowymi mogą być tylko mecze dwóch reprezentacji narodowych. Z tego samego powodu status testowy utraciły mecze Australia – World XI z lat 1971/72. Nigdy też nie przyznano go rozgrywanym w latach 1977-1979 w ramach komercyjnej World Series Cricket Kerry’ego Packera „Supertestom”, w których występowały ekipy „WSC Australia”, „WSC World XI” i „WSC Indie Zachodnie”.
Rangę testowego na mocy decyzji ICC otrzymał za to – wbrew wcześniejszym ustaleniom – sześciodniowy mecz Super Series rozegrany w październiku 2005 pomiędzy Australią a Jedenastką Świata. Niektórzy prominentni statystycy krykietowi (na przykład Bill Frindall) postanowili zignorować decyzję ICC, co oznacza, że pojawiać się mogą konkurencyjne i różniące się zestawienia statystyczne.
Rozgrywanie meczu.
Mecz testowy trwa maksymalnie pięć dni, ale może się zakończyć wcześniej. Każdego dnia gra się trzy dwugodzinne sesje (z czterdziestominutową przerwą na obiad i dwudziestominutową na popołudniowy „podwieczorek”). Przerwy zarządzane przez sędziów z powodu złej pogody wliczane są do czasu trwania meczu.
Drużyny mają do dyspozycji po dwa inningsy, które muszą zakończyć się w ciągu 5 dni, aby można było ogłosić zwycięstwo któregoś z zespołów (możliwym wynikiem jest także remis punktowy, ale dochodzi do niego niezwykle rzadko). Ponieważ w meczach testowych liczba overów jest nieograniczona, kapitan strony odbijającej ma prawo zakończyć ("declare") innings wcześniej, jeśli uzna, że w ten sposób zaoszczędzi czas potrzebny do wygranej.
W meczach testowych zawodnicy obu drużyn występują w białych strojach, a zawody rozgrywane są czerwoną piłką. Od roku 2018 zawodnicy są oznaczeni wybranym przez siebie numerem i nazwiskiem

</doc>
<doc id="741366" url="https://pl.wikipedia.org/wiki?curid=741366" title="Języki nostratyckie">
Języki nostratyckie



</doc>
<doc id="741368" url="https://pl.wikipedia.org/wiki?curid=741368" title="Teoria uczenia się">
Teoria uczenia się



</doc>
<doc id="741370" url="https://pl.wikipedia.org/wiki?curid=741370" title="Zachodnia Galilea">
Zachodnia Galilea

Zachodnia Galilea (hebr.: הגליל המערבי) – wyżynna kraina w północnym Izraelu, położona w zachodniej części Galilei.
Zachodnia Galilea rozciąga się wzdłuż wybrzeża Morza Śródziemnego, zaczynając się na północ od miasta Hajfy i kończąc się w Rosz ha-Nikra, na granicy z Libanem.

</doc>
<doc id="741373" url="https://pl.wikipedia.org/wiki?curid=741373" title="Zespół Rotora">
Zespół Rotora

Zespół Rotora (ang. Rotor syndrome; hyperbilirubinemia, Rotor type) – rzadki genetycznie uwarunkowany zespół chorobowy o dziedziczeniu autosomalnym recesywnym. W obrazie klinicznym bardzo przypomina zespół Dubina-Johnsona. Występuje w niej nadmiar bilirubiny sprzężonej, ale nie dochodzi do odkładania czarnego barwnika w wątrobie. Rokowanie jest dobre. Nie ma swoistego leczenia.

</doc>
<doc id="741374" url="https://pl.wikipedia.org/wiki?curid=741374" title="Gmina Wyznaniowa Żydowska w Krakowie">
Gmina Wyznaniowa Żydowska w Krakowie

Gmina Wyznaniowa Żydowska w Krakowie – gmina żydowska z siedzibą w Krakowie, będąca członkiem Związku Gmin Wyznaniowych Żydowskich w RP. Swoim zasięgiem obejmuje południowo-wschodnią Polskę.
Gmina powstała w 1993, z przekształcenia istniejącej w latach 1946–1993 Kongregacji Wyznania Mojżeszowego w Krakowie w Gminę Wyznaniową Żydowską. W 2019 zrzeszała 170 członków.
Gmina posiada cztery czynne synagogi: Remuh, Tempel, Izaaka i Kupa, z których ta pierwsza wykorzystywana jest do regularnych celebracji nabożeństw szabatowych i świątecznych. Poza tym gmina jest właścicielką synagog: Starej, Wysokiej, Poppera, Mizrachi, Deichesa, Chewra Thilim oraz innych położonych na terenie Małopolski, m.in. synagogi w Bobowej, Czarnym Dunajcu, Grybowie oraz Słomnikach.
Pod opieką gminy znajdują się cmentarze żydowskie, m.in. w Krakowie (Nowy, Remuh i Abrahama), Bochni, Gorlicach, Krynicy, Łabowej, Nowym Sączu, Nowym Targu, Tarnowie, Zakopanem.
Gmina utrzymuje mykwę (ul. Podbrzezie) oraz koszerną stołówkę, która wydaje około 30 posiłków na miejscu, a 15 dowożonych jest do ludzi starszych i samotnych.
Od 19 października 2005 do sierpnia 2006 naczelnym rabinem Krakowa był Abraham Flaks. Od sierpnia 2006 do października 2012 był nim Boaz Pash. Od 2013 do 2015 rabinem w Krakowie był pochodzący z Izraela Eliezer Gurary – od 2014 do 2015 roku naczelny rabin Krakowa. Dawniej gminę wspomagał również Sacha Pecaric, a także późniejszy naczelny rabin Galicji Edgar Gluck, rabin z Chabad-Lubawicz – Eliezer Gurary, jak również rabin Icchak Horowitz.
Skład zarządu.
dawni przewodniczący:

</doc>
<doc id="741376" url="https://pl.wikipedia.org/wiki?curid=741376" title="Topologia rozgałęzionej gwiazdy">
Topologia rozgałęzionej gwiazdy

Topologia rozgałęzionej gwiazdy () oparta jest na topologii gwiazdy. W tej topologii każde z urządzeń końcowych działa jako urządzenie centralne dla własnej topologii gwiazdy. Poszczególne gwiazdy połączone są ze sobą przy użyciu koncentratorów lub przełączników. Jest to topologia o charakterze hierarchicznym i może być konfigurowana w taki sposób, aby ruch pozostawał lokalny.
Topologia ta stosowana jest głównie w przypadku rozbudowanych sieci lokalnych, gdy obszar, który ma być pokryty siecią, jest większy niż pozwala na to topologia gwiazdy, np. w wypadku dużych instytucji.

</doc>
<doc id="741377" url="https://pl.wikipedia.org/wiki?curid=741377" title="Terapia psychologiczna">
Terapia psychologiczna



</doc>
<doc id="741381" url="https://pl.wikipedia.org/wiki?curid=741381" title="Selektywna percepcja">
Selektywna percepcja

Selektywna percepcja – ogólne określenie błędów poznawczych polegających na nieświadomej zmianie naszej percepcji przez nasze oczekiwania i przekonania.
Wielokrotne badania pokazały, że ludzie, którym sugerowano, iż pite przez nich napoje zawierają alkohol (choć w rzeczywistości go nie zawierały), określają siebie często jako lekko „wstawionych” i zachowują się jak będący pod wpływem alkoholu, nawet prowadząc w ten sposób symulowany samochód. Efekt ten jest blisko związany z efektem placebo.
Przykładem selektywnej percepcji jest zjawisko wrogich mediów. W przykładowym badaniu (Hastorf, Cantril, 1954) pokazywano studentom z Princeton i Dartmouth szczególnie brutalny mecz futbolu amerykańskiego pomiędzy tymi uczelniami. Widzowie z Princeton zauważali w nim średnio dwukrotnie więcej przypadków naruszenia przepisów przez zawodników Dartmouth niż widzowie z Dartmouth. W badaniu jeden z widzów z Dartmouth nie stwierdził nawet ani jednego naruszenia zasad ze strony Dartmouth i poprosił badających o pokazanie mu rzekomo brakujących fragmentów meczu.

</doc>
<doc id="741382" url="https://pl.wikipedia.org/wiki?curid=741382" title="Mazda RX-8">
Mazda RX-8

Mazda RX-8 "(Mazda Rotary eXperimental-8)" – samochód osobowy o nadwoziu coupe z silnikiem Wankla, produkowany przez koncern Mazda w latach 2003–2012. W ciągu dziewięciu lat wyprodukowano 192.094 egzemplarzy pojazdu.
W 2007 roku Mazda zaprezentowała model RX-8 Hydrogen RE będący efektem 18 lat prowadzonych przez japoński koncern badań i prac rozwojowych nad paliwem wodorowym pojazd wyposażony jest silnik rotacyjny na dwa rodzaje paliwa. Umożliwia on kierowcy przełączanie zasilania z wodorowego na benzynowe, jeżeli w okolicy nie ma stacji tankowania wodoru. Przez ostatnie trzy lata produkcji model kupić można było w Norwegii.
Zespół SpeedSource zmodyfikowaną wersją RX-8 wygrał w 2008 roku 24-godzinny wyścig na torze Daytona Rolex 24 w klasie GT-class.
W 2009 roku auto przeszło face lifting mylnie kojarzony z drugą generacja modelu. W aucie zmieniono m.in. przedni zderzak, przednie reflektory oraz tylne reflektory wykonane w technologii LED i kierownicę oraz zegary, a także system audio marki Bose.
Produkcja została zakończona w czerwcu 2012 roku z powodu zbyt rygorystycznych norm emisji spalin.
Silnik.
Model RX-8 podobnie jak RX-7 wyposażony był w silnik z tłokiem obrotowym, zwany potocznie silnikiem Wankla. Jednostka o nazwie "Renesis" spala większe ilości paliwa od jednostek tradycyjnych. Jest to związane nieodłącznie z dużą powierzchnią zewnętrzną cylindra i powiązanymi z tym stratami ciepła. Silnik jest umiejscowiony z przodu i przekazuje napęd na koła tylne. Jednostka o oznaczeniu "13B-MSP RENESIS" trafiła jako serce Mazdy RX-8. Jest to silnik o pojemności 2 × 654 cm³ o katalogowej pojemności 1308 cm³. Zastosowany system MSP pozwalał na uzyskanie większej mocy z tego samego silnika. Standardowy "Renesis" z czterema portami produkował moc 192 KM (142 kW), a jednostka o wysokiej mocy wykorzystywała sześć portów i przy tej samej pojemności produkowała moc 231 KM (186 kW). Dla rynku amerykańskiego standardowy "Renesis" osiągał 197KM (147 kW), a wersja "High Power" – 238 KM (177 kW).
W momencie rozpoczęcia produkcji Mazda była jedynym producentem aut na świecie wykorzystującym ten system silnika benzynowego. Silnik otrzymał w 2003 roku nagrodę "International Engine of the Year".
Dane techniczne:
Stylistyka.
Mazda RX-8 jest czterodrzwiowym coupe, którego nieduże tylne drzwi otwierane są "pod wiatr".
Test w Top Gear.
W piątym odcinku trzeciego sezonu Top Gear samochód testował Jeremy Clarkson. Stwierdził on, że: "O ile design samochodu jest zbyt grymaśny, ma on znakomity silnik, niezwykle perfekcyjnie trzyma się jezdni, jest bardzo komfortowy, niezwykle praktyczny, kosztuje rozsądne pieniądze i jest dobrze wyposażony." Najbardziej chwalił prowadzenie oraz fakt, że opuszczając tor samochód staje się spokojny, komfortowy i dystyngowany. Test podsumował słowami: "Ten samochód to sensacja. Ze wszystkich aut, które testowałem w tym roku – ten jest najlepszy". W tym samym odcinku Stig na torze osiągnął nim wynik BMW M3. Następnie przetestowany na torze został Nissan 350Z osiągając wynik identyczny (1.31.8). Clarkson stwierdził jednak, że Mazda RX-8 tańsza o 2000 GBP jest bardziej praktyczna i daje więcej zabawy podczas jazdy niż wspomniany wcześniej segmentowy konkurent.
Wykorzystanie w filmach i grach.
Mazda RX-8 pojawiła się w filmach (np. Straż Dzienna, X-Men 2, i Fast Track: Bez granic, Sherlock Holmes (serial)) i grach komputerowych (np. w serii Need for Speed, i okładce gry ).

</doc>
<doc id="741385" url="https://pl.wikipedia.org/wiki?curid=741385" title="Konin (województwo lubuskie)">
Konin (województwo lubuskie)

Konin – wieś w Polsce położona w województwie lubuskim, w powiecie nowosolskim, w gminie Nowe Miasteczko.
W latach 1975–1998 miejscowość położona była w województwie zielonogórskim.

</doc>
<doc id="741388" url="https://pl.wikipedia.org/wiki?curid=741388" title="Demokratyczna Partia Odnowy">
Demokratyczna Partia Odnowy

Demokratyczna Partia Odnowy (port. "Partido Renovador Democrático", PRD) była portugalską partią polityczną, założoną w 1985 roku. Miała ona wówczas poparcie ówczesnego prezydenta António Ramalho Eanesa. Ugrupowanie to powołano w celu "umoralnienia portugalskiego życia politycznego", miało ono charakter centrowy. Pierwszym przywódcą został Hermínio Martinho.
Krótko po założeniu, prezydent Eanes rozwiązał parlament, na skutek katastrofalnej polityki gospodarczej prowadzonej przez wielką koalicję Partii Socjalistycznej i Partii Socjaldemokratycznej. Podczas wyborów PRD uzyskała zaskakująco dobry wynik, otrzymując 18% głosów i 45 mandatów. Żadna z partii nie otrzymała bezwzględnej większości głosów, powstała więc koalicja pomiędzy Partią Socjaldemokratyczną a PRD.
Podczas lokalnych wyborów 1985 roku, partia otrzymała jednak tylko 5% głosów i kilka mandatów. W wyborach prezydenckich 1986 roku, PRD popierała Salgado Zenha, który cieszył się także poparciem Portugalskiej Partii Komunistycznej. Jednak kandydat ten nie wszedł nawet do drugiej tury.
W 1987 roku deputowani PRD wraz z komunistami i socjalistami poparli wniosek o wotum nieufności dla rządu Aníbala Cavaco Silvy (będącego premierem od 1985 r.). Podczas następnych wyborów ugrupowanie to odniosło klęskę, tracąc 38 z 45 swoich deputowanych. Doprowadziło to do rezygnacji Eanesa z przywództwa partyjnego (zastąpił on w międzyczasie na stanowisku lidera Martinho).
Przed wyborami do Parlamentu Europejskiego w 1989 roku, PRD zawarło porozumienie z socjalistami. Jeden z jej członków (Pedro Canavarro) został europosłem z listy Partii Socjalistycznej. W następnych wyborach parlamentarnych w 1991 roku, partia pod przywództwem Canavarro, nie dostała się do parlamentu.

</doc>
<doc id="741391" url="https://pl.wikipedia.org/wiki?curid=741391" title="Infiniti QX">
Infiniti QX

Infiniti QX – samochód sportowo-użytkowy produkowany przez koncern Nissan pod marką Infiniti od 1996 roku. Od 2010 roku produkowana jest trzecia generacja modelu. W 2013 roku w związku ze zmianą nazw modeli marki zmieniono nazwę modelu z QX na QX80.
Infiniti QX I.
Infiniti QX I produkowany był w latach 1996 – 2002.
Infiniti QX II.
Infiniti QX II produkowany był w latach 2004 – 2010.
W 2006 roku pojazd zdobył nagrodę "2006 Motorist's Choice Awards" w klasie samochodów SUV przyznawaną przez organizacje IntelliChoice i AutoPacific.
Infiniti QX III/QX80.
Infiniti QX III produkowany jest od kwietnia 2010 roku. W 2013 roku z powodu zmiany nomenklatury modeli przez markę zmieniono nazwę modelu z QX na QX80.
W kwietniu 2014 roku podczas targów motoryzacyjnych w Nowym Jorku zaprezentowano wersję po liftingu. Zmieniono m.in. atrapę chłodnicy oraz wprowadzono limitowaną wersję Limited wyróżniającą się oświetleniem LED, nowymi wzorami felg oraz wyposażeniem.

</doc>
<doc id="741397" url="https://pl.wikipedia.org/wiki?curid=741397" title="Rosz ha-Nikra">
Rosz ha-Nikra

Rosz ha-Nikra (hebr. ראש הנקרה) – formacja geologiczna położona na wybrzeżu Morza Śródziemnego w północnej części Izraela.
Geografia.
Są to białe skały kredowe stanowiące zachodnią krawędź grzbietu górskiego Reches ha-Sulam. Morska woda wyżłobiła w skałach malownicze pieczary. Całkowita długość korytarzy wynosi około 200 metrów. Rozchodzą się one w różnych kierunkach. W przeszłości dostęp do nich był jedynie od strony morza i mogli je odwiedzać jedynie doświadczeni płetwonurkowie. Obecnie funkcjonuje tutaj kolej linowa zabierająca turystów na dół do jaskiń. Miejsce to jest położone w bezpośrednim sąsiedztwie granicy z Libanem, jest tutaj nieczynne przejście graniczne Rosz ha-Nikra. W pobliżu jest kibuc Kefar Rosz ha-Nikra.
Historia.
Pierwotnie przebiegała tędy linia kolejowa z Hajfy do Bejrutu w Libanie. Przy nadmorskich klifach Rosz ha-Nikra podczas II wojny światowej wybudowano most i tunel kolejowy, który miał służyć do transportu wojska. Podczas Wojny domowej w Mandacie Palestyny członkowie żydowskiej organizacji paramilitarnej Hagana wysadzili w dniu 14 marca 1948 tunel w Rosz ha-Nikra. Uczyniono to, aby uniemożliwić wojskom libańskim wkroczenie do Palestyny. Po zakończeniu I wojny izraelsko-arabskiej, na początku 1949, w miejscu tym prowadzono negocjacje i podpisano porozumienie o zawieszeniu broni izraelsko-libańskim. Tunelu jednak nie odbudowano i przejście jest nieczynne.
Rezerwat przyrody.
Od 1965 władze izraelskie rozpoczęły program ochrony przyrody Rosz ha-Nikra. Utworzono wówczas tutaj pierwszy rezerwat przyrody. Obejmował on obszar 31,1 hektarów wysp i jaskiń. W 1966 obszar rezerwatu powiększono o 76,5 hektary, a w 1969 o dodatkowe 50 ha. W 2003 do rezerwatu dołączono 23 hektary sąsiednich plaż nadmorskich.
Turystyka.
Aby ułatwić dostęp turystom do grot, w 1968 wybudowano kolej linową o łącznej długości około 400 metrów. Kolej ma dwa wagoniki (o kolorach żółtym i czerwonym), biorące po 15 osób każdy. Podróż w jedną stronę trwa około minutę.
Komunikacja.
Do Rosz ha-Nikra można dojechać drogą nr 4 (Netiw ha-Asara-Rosz ha-Nikra).

</doc>
<doc id="741399" url="https://pl.wikipedia.org/wiki?curid=741399" title="Podatek od środków transportowych">
Podatek od środków transportowych

Podatek od środków transportowych – podatek, w którym przedmiotem opodatkowania są środki transportu.
Podatek od środków transportowych w Polsce.
W Polsce opodatkowane są środki transportu, których dopuszczalna masa całkowita wynosi powyżej 3,5 t. Podatek ten płacą osoby fizyczne, prawne będące właścicielami środków transportu oraz traktowane na równi z nimi jednostki organizacyjne nieposiadające osobowości prawnej, na które środek transportowy jest zarejestrowany. Podatnikami są również wyjątkowo posiadacze środków transportowych zarejestrowanych na terytorium RP, powierzone przez zagraniczną osobę fizyczną lub prawną podmiotowi polskiemu. W przypadku, gdy środek transportowy stanowi współwłasność, obowiązek podatkowy ciąży solidarnie na współwłaścicielach. Obowiązek podatkowy nie ciąży natomiast na podmiotach, które czasowo wycofały środek transportowy z ruchu (na podstawie decyzji organu rejestrującego wydanej na wniosek na okres od 2 do 9 miesięcy). Podatek jest płatny w dwóch równych ratach tj. do 15 lutego i do 15 września każdego roku. Zgodnie z przepisami Ordynacji podatkowej kwotę podatku zaokrągla się do pełnych złotych.
Obowiązek podatkowy powstaje z dniem 1 stycznia. Jeżeli nabycie pojazdu następuje w ciągu roku, obowiązek podatkowy od pierwszego dnia kolejnego miesiąca. Jeśli obowiązek podatkowy powstał:
Jeżeli obowiązek podatkowy powstał lub wygasł w ciągu roku, podatek za ten rok ustala się proporcjonalnie do liczby miesięcy, w których obowiązek istniał.
Opodatkowaniu podatkiem od środków transportowych podlegają:
Ustawowe zwolnienia:
Zwrotem podatku od środków transportowych objęte jest wykorzystywanie środków transportowych (oprócz autobusów) w dowozie i odwozie na maksymalną odległość w linii prostej do 150 km na terytorium Polski w transporcie kombinowanym w rozumieniu przepisów o transporcie drogowym. Kwotę zwrotu podatku ustala się w odniesieniu do liczby jazd z ładunkiem lub bez ładunku, wykonanych przez środek transportu w przewozie koleją.
Inne zwolnienia przedmiotowe mogą być wprowadzane przez rady gmin w drodze uchwał. Zakaz statuowania zwolnień o charakterze generalnym.
Samochody osobowe.
Do roku 1997 podatek od środków transportowych zobowiązani byli opłacać również właściciele samochodów osobowych (do początku lat 90. podatek ten nosił nazwę podatku drogowego). Później wprowadzono 10,5% udział w akcyzie od paliw silnikowych, przekazywany gminom jako część tzw. kwoty rekompensującej wchodzącej w skład subwencji ogólnej dla gmin.

</doc>
<doc id="741400" url="https://pl.wikipedia.org/wiki?curid=741400" title="Proces Boloński">
Proces Boloński



</doc>
<doc id="741404" url="https://pl.wikipedia.org/wiki?curid=741404" title="Partia Ziemi">
Partia Ziemi

Partia Ziemi (port. "Partido da Terra", MPT) – portugalska ekologiczna, ale prawicowa partia polityczna, założona w 1994 roku. Posiada ona obecnie dwóch reprezentantów w Zgromadzeniu Republiki (parlamencie), wybranych z list Partii Socjaldemokratycznej. Przewodniczącym Rady partii jest John Rosas Baker, honorowym przewodniczącym jest Gonçalo Ribeiro Telles.

</doc>
<doc id="741405" url="https://pl.wikipedia.org/wiki?curid=741405" title="Alfabet niemiecki">
Alfabet niemiecki

Alfabet niemiecki – alfabet oparty na alfabecie łacińskim, służący do zapisu języka niemieckiego. Składa się z 30 liter, lecz w Szwajcarii i w Liechtensteinie z 29 liter, gdzie ẞß jest zawsze zastępowane przez SS/ss. Duża litera od końca 2016 r. jest częścią oficjalnej pisowni niemieckiej.
Wieloznaki.
Do zapisu języka niemieckiego stosowane są następujące wieloznaki:
Alfabet niemiecki a alfabet polski.
23 litery występują zarówno w alfabecie polskim, jak i niemieckim. Są to: A, a, B, b, C, c, D, d, E, e, F, f, G, g, H, h, I, i, J, j, K, k, L, l, M, m, N, n, O, o, P, p, R, r, S, s, T, t, U, u, W, w, Y, y, Z, z
7 liter występuje w alfabecie niemieckim, ale nie występuje w alfabecie polskim. Są to: Ä, ä, Ö, ö, Q, q, ẞ, ß, Ü, ü, V, v, X, x

</doc>
<doc id="741407" url="https://pl.wikipedia.org/wiki?curid=741407" title="St Mirren FC">
St Mirren FC



</doc>
<doc id="741408" url="https://pl.wikipedia.org/wiki?curid=741408" title="Andrzej Jasiński (pianista)">
Andrzej Jasiński (pianista)

Andrzej Jasiński (ur. 23 października 1936 w Częstochowie) − polski pianista, profesor i pedagog, juror konkursów pianistycznych na świecie.
Życiorys.
Po ukończeniu Średniej Szkoły Muzycznej w Częstochowie studiował pod kierunkiem Władysławy Markiewiczówny w Państwowej Wyższej Szkole Muzycznej w Katowicach (obecnie Akademia Muzyczna), uzyskując dyplom z wyróżnieniem w roku 1959. W latach 1960–1961 studiował w Paryżu, pod kierunkiem Magdy Tagliaferro. W roku 1960 uzyskał I nagrodę na Międzynarodowym Konkursie Pianistycznym im. Marii Canals w Barcelonie. Po debiucie solistycznym z Orkiestrą RAI w Turynie, pod dyrekcją Carla Zecchiego, występował wielokrotnie w ZSRR, Niemczech, Francji, Urugwaju, Japonii. Dokonał nagrań archiwalnych z udziałem WOSPRiT. 
Od roku 1961 prowadzi działalność pedagogiczną w swej macierzystej uczelni, Akademii Muzycznej w Katowicach, w latach 1973–1996 kierując Katedrą Fortepianu. W latach 1973–1981 prowadził także klasę fortepianu w Stuttgarcie. 
Wykształcił grono pianistów, wśród nich Krystiana Zimermana, Krzysztofa Jabłońskiego, Zbigniewa Raubo, Joannę Domańską, Magdalenę Lisak, Rafała Łuszczewskiego, Beatę Bilińską, Piotra Banasika, Łukasza Trepczyńskiego, Mateusza Borowiaka, Wojciecha Kocyana i innych.
Prowadzi kursy pianistyczne m.in. w Letniej Akademii „Mozarteum” w Salzburgu i w Akademii Pianistycznej „Incontri col Maestro” w Imoli. Był członkiem jury wielu międzynarodowych konkursów pianistycznych, m.in. w Warszawie (jako przewodniczący komisji XIV, XV i XVI Międzynarodowego Konkursu Pianistycznego im. Fryderyka Chopina), Bolzano (Międzynarodowy Konkurs Pianistyczny im. Ferruccio Busoniego w Bolzano), Brukseli (Międzynarodowy Konkurs Muzyczny im. Królowej Elżbiety Belgijskiej), Fort Worth (Międzynarodowy Konkurs Pianistyczny im. Van Cliburna), Moskwie (Międzynarodowy Konkurs Muzyczny im. Piotra Czajkowskiego), Leeds (Międzynarodowy Konkurs Pianistyczny w Leeds), Utrechcie, Dortmundzie, Zwickau, Pekinie, Pretorii, Seulu i Tokio.
14 grudnia 2006 roku został uhonorowany tytułem doktora honoris causa Akademii Muzycznej w Katowicach, a w maju 2007 Uniwersytetu Muzycznego Fryderyka Chopina w Warszawie. 
W 1995 został laureatem Nagrody im. Karola Miarki, w 2007 Nagrody im. Wojciecha Korfantego przyznanej przez Związek Górnośląski, a w 2010 nagrody Lux ex Silesia. W październiku 2005 został uhonorowany przez Ministra Kultury Złotym Medalem "Zasłużony Kulturze - Gloria Artis". 11 września 2019 roku nadano mu tytuł honorowego obywatela Katowic. W 2019 otrzymał Doroczną Nagrodę Ministra Kultury i Dziedzictwa Narodowego.

</doc>
<doc id="741409" url="https://pl.wikipedia.org/wiki?curid=741409" title="Kubu">
Kubu

Kubu – jedno z plemion malajskich zamieszkujących Sumatrę. Populacja około 40 tys. osób. Plemię koczownicze, zajmujące się łowiectwem i zbieractwem. Pozostałość autochtonicznej ludności wyspy.
Posługują się językiem kubu z wielkiej rodziny austronezyjskiej.
Nazwa "Kubu" ma charakter pejoratywny, sami określają się jako "orang Rimba".

</doc>
<doc id="741410" url="https://pl.wikipedia.org/wiki?curid=741410" title="St Mirren F.C.">
St Mirren F.C.



</doc>
<doc id="741411" url="https://pl.wikipedia.org/wiki?curid=741411" title="Partia Narodowego Odrodzenia (Portugalia)">
Partia Narodowego Odrodzenia (Portugalia)

Partia Narodowego Odrodzenia (port. "Partido Nacional Renovador", PNR) – portugalska partia nacjonalistyczna, pozbawiona reprezentacji parlamentarnej. PNR, jak i inni nacjonaliści za podstawę prowadzenia polityki uznaje interes narodu.
Program PNR:
Młodzieżówką partii jest "Juventude Nacionalista" (Nacjonalistyczna Młodzież).
W wyborach do PE w 2009 partia zdobyła 0,37% głosów, w parlamentarnych w 2011 0,31%.

</doc>
<doc id="741413" url="https://pl.wikipedia.org/wiki?curid=741413" title="Moszczeńscy herbu Nałęcz">
Moszczeńscy herbu Nałęcz

Moszczeńscy, Nałęcz-Moszczeńscy herbu Nałęcz – polska rodzina szlachecka wywodząca się z kujawskiej linii Nałęczów na Przywieczerzynie. 
Gniazdem rodowym Moszczeńskich jest miejscowość Moszczonne w ziemi dobrzyńskiej. Od nazwy wsi wziął się pierwotny przydomek rodziny "z Moszczonnego", a następnie nazwisko "Moszczeński" vel "Moszczyński".
Historia.
Pierwszym znanym przedstawicielem rodu był żyjący na przełomie XIV i XV wieku skarbnik kujawski, Jakób z Moszczonnego. 
W XIV wieku rodzina posiadała jedynie dobra ziemskie w ziemi dobrzyńskiej. Z tych czasów znany jest Niemierza (syn Jakóba) oraz jego synowie: Jan, który w latach 1452-1454 pełnił funkcję sędziego dobrzyńskiego i Piotr - uczestnik wojny polsko-krzyżackiej 1431-1435 oraz poseł króla Kazimierza IV Jagiellończyka do wielkiego mistrza zakonu Ludwika von Erlichshausena. 
Od XVI wieku przedstawiciele rodu uczestniczyli w życiu politycznym województwa brzesko-kujawskiego i województwa inowrocławskiego. Nie zaliczali się jednak do zbyt zamożnych. Dopiero w XVIII wieku rodzina Moszczeńskich dorobiła się znacznego majątku i wielu dóbr ziemskich na Kujawach i w Wielkopolsce. W okresie panowania dynastii Wettinów i Stanisława Augusta Poniatowskiego dzięki swojej pozycji kilku przedstawicieli rodu pełniło wysokie urzędy państwowe związane z fotelem senatorskim. 
Pod koniec XVIII wieku przedstawiciel rodu, Adam Moszczeński był zausznikiem Szczęsnego Potockiego i jednym z najzagorzalszych uczestników konfederacji targowickiej. Po III rozbiorze Rzeczypospolitej przeszedł on na służbę rosyjską, gdzie otrzymał od imperatorowej rosyjskiej nadania ziemskie na Ukrainie w guberni kijowskiej. 
Hrabiowie Moszczeńscy.
W okresie zaborów część rodziny Moszczeńskich została zaliczona do arystokracji. 18 kwietnia 1788 r. Konstanty Moszczeński ze Zbylitkowskiej Góry otrzymał zgodnie z obowiązującym w Austrii prawem tytuł hrabiowski i herb własny Moszczeński. 30 czerwca 1803 r. jego kuzyni Franciszek i Stanisław Moszczeńscy otrzymali potwierdzenie tego nadania w Prusach, a 31 grudnia 1856 r. Arsen, Bolesław, Józef i Jan Moszczeńscy otrzymali je w Rosji.

</doc>
<doc id="741417" url="https://pl.wikipedia.org/wiki?curid=741417" title="Błąd koniunkcji">
Błąd koniunkcji

Błąd koniunkcji (złudzeniem koniunkcji) – jeden z błędów poznawczych oraz błędów logicznych, polegający na przypisaniu koniunkcji zdarzeń wyższego prawdopodobieństwa niż pojedynczym zdarzeniom należącym do tej koniunkcji.
Historia badań.
Amos Tversky i Daniel Kahneman w swoim artykule z 1971 roku "Wiara w prawo małych liczb" opisali wyniki badania ankietowego przeprowadzonego wśród psychologów-naukowców. Wyniki badania wskazywały na wiele błędnych przekonań na temat statystyki i nielogiczności w metodologii badań. Okazało się między innymi, że badacze uważali hipotezę za lepiej udowodnioną wtedy, gdy przemawiały za nią mocne (istotne statystycznie) wyniki jednego badania, niż gdy dowodem były te same mocne wyniki z jednego badania i trochę słabsze wyniki z drugiego. A przecież prawdopodobieństwo potwierdzenia hipotezy w dwóch niezależnych badaniach jest mniejsze, niż potwierdzenie jej tylko w jednym badaniu. Wnioski wyciągnięte z ankiety, mówiące o nieracjonalności w szacowaniu prawdopodobieństwa, zapoczątkowały wieloletnie badania nad błędami poznawczymi.
W 1982 roku ci sami autorzy przeprowadzili, a następnie opisali, następujący eksperyment:
Wyniki były zaskakujące: 85% badanych wybrało odpowiedź 2. Jednak z punktu widzenia iloczynu zdarzeń, prawdopodobieństwo jednoczesnego wystąpienia dwóch zdarzeń nie może być większe niż prawdopodobieństwo wystąpienia któregokolwiek z nich ocenianego pojedynczo, gdyż dodatkowe kryteria mogą jedynie zmniejszyć prawdopodobieństwo. Przykładowo, nawet jeśli prawdopodobieństwo tego że Linda pracuje w banku jest bardzo małe (np. 5%), a prawdopodobieństwo że jest aktywną feministką jest bardzo duże (np. 95%), to nadal prawdopodobieństwo obu tych zdarzeń jednocześnie nie może być większe niż prawdopodobieństwo tego, że pracuje w banku i wynosi 4,75%.
Rok później przeprowadzono replikację badań oraz kolejny eksperyment:
Aż 91% lekarzy internistów uważało, że wystąpienie kombinacji dwóch objawów jest bardziej prawdopodobne, niż wystąpienie tylko jednego z nich.
Uzyskany efekt przeceniania prawdopodobieństwa kombinacji zdarzeń nazwano błędem koniunkcji.
Efekt potwierdzono również w kolejnym badaniu:
Osoby badane za najbardziej prawdopodobną uznały opcję 1 ("Bill jest księgowym"), a następnie opcję 3 ("Bill jest księgowym i w wolnych chwilach gra jazz"), pomimo że bardziej od niej prawdopodobna jest opcja 2 ("Bill w wolnych chwilach gra jazz").
Wyjaśnienie mechanizmu.
Tversky i Kahneman wyjaśniali występowanie tego błędu używaniem przez ludzi przy odpowiadaniu na pytanie heurystyki reprezentatywności. Opcja 2 ("Linda pracuje w banku i jest aktywną działaczką ruchu feministycznego") wydaje się bardziej „reprezentatywna” (łatwiej wyobrażalna) dla Lindy na podstawie jej opisu, nawet jeśli matematycznie jest w oczywisty sposób mniej prawdopodobna.
Innym wyjaśnieniem błędu koniunkcji jest koncepcja „myślenia scenariuszowego” zaproponowana przez Robyna Dawesa. Opisuje on między innymi badanie, w którym pytano o to, jakie jest prawdopodobieństwo zdarzenia, że tenisista, który popadł w alkoholizm wygra za osiem miesięcy ważny tenisowy turniej? Prawdopodobieństwo oceniane przez osoby badane było bardzo niskie. Jeżeli jednak przedstawiono scenariusz zdarzeń, który może doprowadzić do wygranej: "tenisista wstąpił do kluby AA → przestał pić → zaczął ciężko trenować → po ośmiu miesiącach wygrał ważny turniej", to prawdopodobieństwo sukcesu tenisisty zostało oceniane znacznie wyżej. Dopisany scenariusz zwiększył prawdopodobieństwo przez uwiarygodnienie efektu.
Krytyka.
Krytyce poddano założenia leżące u podstaw eksperymentów nad błędem koniunkcji. Analizowano w jaki sposób uczestnicy rozumieją wyrażenie „co jest bardziej prawdopodobne?”. Okazało się, że większość uczestników nie rozumie prawdopodobieństwa w sensie matematyczne prawdopodobieństwo, ale jako jedno z wielu innych znaczeń tego słowa, czyli wiarygodność, możliwość wystąpienia lub typowość określonej sytuacji. Oznacza to, że dla osób badanych postać Lindy będącej działaczką ruchu feministycznego jest po prostu bardziej wiarygodna.
Podważyło to wyjaśnienie błędu koniunkcji za pomocą heurystyki reprezentatywności. Jeżeli rzeczywiście ludzki mózg kieruje się taką logiką, to powinien zareagować w ten sam sposób na ten sam problem, tylko inaczej przedstawiony:
Okazuje się, że w tym eksperymencie błąd koniunkcji nie występuje. Jedynie 10–20% osób (w zależności od badania) ocenia prawdopodobieństwo koniunkcji „pracownik + działaczka” jako większe, niż „tylko pracownik”. Aby uniknąć błędu koniunkcji wystarczy więc przedstawiać problem w kategoriach „częstości”, a nie prawdopodobieństwa występowania.

</doc>
<doc id="741419" url="https://pl.wikipedia.org/wiki?curid=741419" title="Mięsień biodrowo-lędźwiowy">
Mięsień biodrowo-lędźwiowy

Mięsień biodrowo-lędźwiowy (łac. "musculus iliopsoas") – składa się z mięśnia lędźwiowego większego, mięśnia lędźwiowego mniejszego i mięśnia biodrowego.
Mięsień lędźwiowy większy (łac. "musculus psoas major") – przyczep początkowy ma na bocznej powierzchni trzonu ostatniego kręgu piersiowego i 4 pierwszych kręgów lędźwiowych. W warstwie głębokiej swój przyczep początkowy ma przy wyrostkach żebrowych wszystkich kręgów lędźwiowych. Przyczep końcowy mięśnia lędźwiowego większego znajduje się przy krętarzu mniejszym kości udowej.
Mięsień lędźwiowy mniejszy (łac. "musculus psoas minor") - przyczep początkowy występuje na powierzchniach bocznych ostatniego kręgu piersiowego i pierwszego lędźwiowego, zaś końcowy w powięzi biodrowej i łuku biodrowo-łonowym. Ku końcowi przechodzi w płaskie ścięgno.
Mięsień biodrowy (łac. "musculus iliacus") – swój początek ma w dole biodrowym a koniec tak samo jak m. lędźwiowy większy, przy krętarzu mniejszym kości udowej.

</doc>
<doc id="741421" url="https://pl.wikipedia.org/wiki?curid=741421" title="Doktryny Monroe'a">
Doktryny Monroe'a



</doc>
<doc id="741422" url="https://pl.wikipedia.org/wiki?curid=741422" title="Międzynarodowy kodeks nomenklatury botanicznej">
Międzynarodowy kodeks nomenklatury botanicznej

Międzynarodowy kodeks nomenklatury botanicznej – zespół zasad i zaleceń dotyczących tworzenia nazw naukowych (systematycznych) roślin stosowanych w botanice, stanowiących nomenklaturę botaniczną.
Kodeks może być zmieniony jedynie przez Międzynarodowy Kongres Botaniczny i International Association for Plant Taxonomy. Od 2017 obowiązuje "Kodeks z Shenzhen", który zmienił obowiązujący w latach 2012–2016 "Kodeks z Melbourne", którego poprzednikami były "Kodeks wiedeński" (2005–2011), "Kodeks z St. Louis" i "Kodeks z Tokio" (1994).
"Kodeks z Melbourne", przyjęty podczas XVIII Międzynarodowego Kongresu Botanicznego w lipcu 2011 i obowiązujący od 1 stycznia 2012, wprowadził istotne zmiany w stosunku do poprzednich wydań: obejmują one zniesienie obowiązku ukazania się w formie drukowanej pracy opisującej nowy gatunek oraz konieczności przedstawienia diagnozy nowego gatunku w języku łacińskim (te zmiany weszły w życie jeszcze w 2011, niektóre zaczęły obowiązywać w 2013).

</doc>
<doc id="741428" url="https://pl.wikipedia.org/wiki?curid=741428" title="Reakcja Biełousowa-Żabotyńskiego">
Reakcja Biełousowa-Żabotyńskiego

Reakcja Biełousowa-Żabotyńskiego (BZR z ang. "Belousov-Zhabotinsky reaction") – oscylacyjna reakcja chemiczna występująca w wodnym roztworze w temperaturze pokojowej, w której występują okresowe zmiany barwy roztworu z okresem około jednej minuty.
W reakcji tej miesza się trzy wyjściowe roztwory wodne, które zaraz po zmieszaniu dają barwę zieloną, która po chwili przechodzi w niebieską, purpurową, czerwoną aż do powrotu do zieleni.
Roztworami tymi są:
Oprócz tego do układu reakcji dodaje się niewielką ilość ferroiny, która zmienia barwę w wyniku ubocznej reakcji redoks, lecz nie wpływa bezpośrednio na przebieg całego procesu.
W sprzyjających warunkach, przy bardzo dokładnym utrzymaniu proporcji i przy zachowaniu idealnej czystości, cykl powtarza się kilkanaście razy.
Historia.
W latach 50. XX wieku Boris Pawłowicz Biełousow zaobserwował periodyczne zmiany stężenia podczas badań reakcji kwasu cytrynowego z bromkiem potasu (KBr) w obecności soli ceru (np. siarczanu ceru(III) Ce2(SO4)3).
W latach sześćdziesiątych systematyczne badania nad reakcją odkrytą przez Biełousowa podjął Anatol Żabotyński. Określił on dokładnie warunki, w jakich reakcja ta może przebiegać.
Mechanizm reakcji Biełousowa-Żabotyńskiego.
Sumarycznie reakcja ta sprowadza się do odwracalnego utlenienia kwasu malonowego do dwutlenku węgla przez jony bromianowe, zaś jony ceru pełnią w procesie rolę katalizatora:
W istocie jednak reakcja ta składa się z dwóch procesów zachodzących cyklicznie jeden po drugim:
Pierwszy proces przebiega sumarycznie według równania:
i składa się z następujących reakcji elementarnych:
Powstający brom reaguje z kwasem malonowym według równania:
Druga reakcja przebiega sumarycznie następująco:
i składa się z następujących aktów elementarnych:
Kluczowy wpływ na zmianę barwy ma cykliczna zmiana stężenia jonów i , które sumarycznie można przedstawić w formie następującego równania:
Powstające jony ceru utleniają atomy żelaza(II) do żelaza(III). Jony są bezbarwne, jony posiadają intensywnie żółtą barwę. Kompleks ferroiny z atomami żelaza(II) ma barwę czerwoną, zaś z atomami żelaza(III) – niebieską. Kombinacja żółtej barwy jonów i niebieskiej kompleksu ferroiny z atomami żelaza(III) daje w efekcie barwę zieloną.
Cykliczne zmiany stężenia jonów i wynikają z następującej kombinacji zjawisk:
Stężenie początkowych roztworów jest tak dobrane, aby najpierw zaszła szybko reakcja (A), zanim reakcja (B) zdąży nabrać tempa i jednocześnie tak, aby reakcja (B) zdążyła się „rozpędzić”, zanim w układzie całkowicie nie zanikną jony bromkowe i . W związku z tym w układzie dominuje najpierw reakcja (A), która nie ma bezpośredniego wpływu na zmianę barwy, a następnie większą rolę zaczyna odgrywać reakcja (B), która jednak jednocześnie dostarcza substratu dla reakcji (A), co po pewnym czasie powoduje ponowne przyspieszenie (A) i spowolnienie (B).

</doc>
<doc id="741431" url="https://pl.wikipedia.org/wiki?curid=741431" title="New York Titans">
New York Titans

New York Titans – zawodowa drużyna lacrosse grająca w National Lacrosse League w latach 2007–2009 w dywizji wschodniej. Drużyna rozpoczęła swoje zmagania w lidze NLL w sezonie 2007, a w sezonie 2009 zakończyła rozgrywki pod tą nazwą. Do roku 2003 nazywała się New York Saints. Po sezonie 2009 przeniesiono drużynę na florydę oraz zmieniono nazwę na Orlando Titans.
Informacje.
Właścicielem drużyny jest Gary Rosenbach, a założycielem firma Galleon Group.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="741434" url="https://pl.wikipedia.org/wiki?curid=741434" title="Kariera Nikosia Dyzmy (album)">
Kariera Nikosia Dyzmy (album)

Kariera Nikosia Dyzmy – album Elektrycznych Gitar do filmu komediowego Jacka Bromskiego o tym samym tytule, wydany w 2002. Zawiera stare, mniej lub bardziej znane piosenki Elektrycznych Gitar i Kuby Sienkiewicza, nagrane na nowo ("Spokój grabarza", "Leasing", "Dojrzały człowiek"), jak i piosenki premierowe. Całość jest przeplatana fragmentami z filmu. Nagrany z udziałem gościnnym czterech muzyków, którzy uczestniczyli dotychczas w solowych dokonaniach lidera grupy.
Wykonawcy.
oraz gościnnie:

</doc>
<doc id="741435" url="https://pl.wikipedia.org/wiki?curid=741435" title="Peregrine Cavendish">
Peregrine Cavendish

Peregrine Andrew Mornay Cavendish (ur. 27 kwietnia 1944) – brytyjski arystokrata, jedyny syn Andrew Cavendisha, 11. księcia Devonshire i Deborah Freeman-Mitford, córki 2. barona Redesdale.
Wykształcenie odebrał w Eton College i Exeter College w Oksfordzie, gdzie studiował historię. Od urodzenia nosił tytuł hrabiego Burlington. W latach 1950–2004 był tytułowany markizem Hartington. Po śmierci ojca w 2004 r. został 12. księciem Devonshire.
Książę jest znaną osobistością w świecie wyścigów konnych. Od 1997 r. jest Reprezentantem Jej Królewskiej Mości w Ascot. Jest również prezesem Ascot Racecourse Ltd. W 1980 r. został wybrany do Jockey Club, zostając w 1989 r. jego przewodniczącym. Na tym stanowisku pozostawał przez 5 lat, które obfitowały w zmiany w brytyjskim świecie wyścigów konnych, z którym największą było powołanie Brytyjskiej Rady Wyścigów Konnych. W czerwcu 1994 r. Devonshire został pierwszym przewodniczącym Rady i pozostawał na tym stanowisku do 1996 r. Za „oddanie wyścigom konnym” został w 1997 r. odznaczony Krzyżem Komandorskim Orderu Imperium Brytyjskiego.
28 czerwca 1967 poślubił Amandę Carmen Heywood-Lonsdale, córkę komandora Edwarda Heywood-Lonsdale. Peregrine i Amanda mają razem syna i dwie córki:

</doc>
<doc id="741436" url="https://pl.wikipedia.org/wiki?curid=741436" title="Peregrine Andrew Mornay Cavendish, 12. książę Devonshire">
Peregrine Andrew Mornay Cavendish, 12. książę Devonshire



</doc>
<doc id="741437" url="https://pl.wikipedia.org/wiki?curid=741437" title="ADT">
ADT



</doc>
<doc id="741438" url="https://pl.wikipedia.org/wiki?curid=741438" title="Subsydiarność">
Subsydiarność



</doc>
<doc id="741439" url="https://pl.wikipedia.org/wiki?curid=741439" title="Siatkówka w Polsce">
Siatkówka w Polsce



</doc>
<doc id="741440" url="https://pl.wikipedia.org/wiki?curid=741440" title="Ekstrasystole">
Ekstrasystole



</doc>
<doc id="741443" url="https://pl.wikipedia.org/wiki?curid=741443" title="Ferroina">
Ferroina

Ferroina – związek kompleksowy żelaza z fenantroliną.
Stosowany jest w analizie chemicznej jako wskaźnik redoks służący m.in. do analizy ścieków. Zmienia barwę z niebieskiej (w środowisku utleniającym) na pomarańczowo-czerwoną (w środowisku redukującym).

</doc>
<doc id="741445" url="https://pl.wikipedia.org/wiki?curid=741445" title="David Embé">
David Embé

Jacques-David Embé (ur. 13 listopada 1973 w Jaunde) – kameruński piłkarz grający na pozycji napastnika.
Kariera klubowa.
Karierę zaczynał w Racing Bafoussam, gdzie w 80 meczach strzelił 38 bramek. W sezonie 1993/1994 przeniósł się do portugalskiego CF Os Belenenses. Grał tam tylko jeden sezon, w 14 meczach zdobywając 6 bramek. Kolejnym jego klubem była AE Larisa. Przez dwa lata gry w Grecji zaliczył aż 85 występów i strzelił 25 bramek. Później grał w meksykańskim UAG Guadalajara. W sezonie 1999/2000 zawędrował do Chin, by reprezentować Shanghai Shenhua, a jego nowa drużyna odpadła z azjatyckiego Pucharu Zdobywców Pucharów w drugiej rundzie. Z Azji przeniósł się na inny kontynent, do Ameryki Południowej, a dokładniej do Municipal Lima. W 2001 roku przeszedł do ligi rosyjskiej, by reprezentować barwy Czernomorca Noworosyjsk. Swoją karierę kończył w New England Revolution. Łącznie w swojej klubowej karierze rozegrał 121 meczów i strzelił 46 bramek.
Reprezentacja.
David Embe to najmłodszy strzelec gola Mistrzostw Świata 1994. Rozegrał wszystkie trzy mecze, a w pierwszym, ze Szwecją wpisał się na listę strzelców w 29 minucie, wyrównując wynik meczu na 1:1. Został zmieniony w 81 minucie, przez Georges'a Mouyeme. W meczu z Brazylią rozegrał 64 minuty, po czym zastąpił go Roger Milla. Z kolei w ostatnim meczu, z Rosją w przerwie wszedł za niego Alphonse Tchami. Był w kadrze powołanej przez Claude Le Roya na Mistrzostwa Świata 1998, jednak nie pojechał na nie z powodu kontuzji. Łącznie w reprezentacji Kamerunu rozegrał 78 meczów i strzelił 46 goli.
Bibliografia.
 

</doc>
<doc id="741448" url="https://pl.wikipedia.org/wiki?curid=741448" title="John Hutchinson">
John Hutchinson

John Hutchinson (ur. 7 kwietnia 1884 w Wark on Tyne, Northumberland, zm. 2 września 1972 w Londynie) – brytyjski botanik, autor m.in. dwutomowej książki "The families of flowering plants, arranged according to a new system based on their probable phylogeny" (wyd. 1926–1934, wznowienia). Hutchinson pracował w Royal Botanic Gardens, Kew w latach 1904–1948. W 1947 został członkiem Royal Society.

</doc>
<doc id="741450" url="https://pl.wikipedia.org/wiki?curid=741450" title="Efekt świeżości">
Efekt świeżości

Efekt świeżości polega na silniejszym oddziaływaniu informacji, które nadeszły jako ostatnie (najświeższe), niż tych, które pojawiły się wcześniej. Efekt świeżości kontrastuje z efektem pierwszeństwa - zjawiskiem lepszego zapamiętywania informacji odbieranych na początku. 
Z efektem świeżości wiąże się zagadnienie zmieniania postaw. Badacze interesowali się, który z efektów będzie przeważać: efekt świeżości czy efekt pierwszeństwa. Zagadnienie to jest badane w ramach wpływu perswazyjnego i zmiany postaw.

</doc>
<doc id="741452" url="https://pl.wikipedia.org/wiki?curid=741452" title="J-five">
J-five

J-five, właśc. Jonathan Kovacs (ur. 1982 w Los Angeles) – amerykański raper.
Jego ojciec pochodził z Francji, matka z Europy Wschodniej. Jest najstarszym czworga rodzeństwa. Został wokalistą lokalnego zespołu Dusty White. Karierę solową rozpoczął w 2004, nagrał wówczas piosenkę "Modern Times", będącą hołdem dla Charliego Chaplina. W tym samym roku wydał pierwszy profesjonalny album "Sweet Little Nothing" zawierający muzykę różnych gatunków, tj. rap, rock, jazz i inne.

</doc>
<doc id="741453" url="https://pl.wikipedia.org/wiki?curid=741453" title="Słodka maska">
Słodka maska

Słodka maska – album Elektrycznych Gitar wydany 3 października 2000 roku, kiedy przypadało 10-lecie zespołu. Stylistycznie płyta trochę różni się od poprzednich płyt zespołu. Nie okazała się dużym sukcesem komercyjnym, choć recenzje były przychylne. Elementem albumu są covery dwóch utworów zmarłego rok wcześniej Kazimierza Grześkowiaka - "Herostrates" i "Sen o śnie". Zamieszczono na nim również starą piosenkę, znaną z kabaretu "Salon Niezależnych", pod tytułem "Balon", opowiadającą o śmierci na pokazach lotniczych. Oprócz wymienionych coverów na albumie znalazły się też piosenki Kuby Sienkiewicza, a całość zamyka refleksyjny utwór Piotra Łojka, "Sobowtór". Płytę promowała piosenka "Nowa gwiazda", z teledyskiem, którego nie chciała emitować TVP, bo wyśmiewał realia wyborów w Polsce i otwarcie nawiązywał do kampanii prezydenckiej. Wystąpił w nim Grzegorz Miecugow. Niektórzy słuchacze mieli okazję usłyszeć w radiu reggae'owe "Napady", ze słowami Jacka Bojakowskiego.
Dodatkowo, w ramach promocji, do albumu dołączono gratisową płytę z surowymi nagraniami z dwóch koncertów Elektrycznych Gitar - 27 maja 2000 r. w Poznaniu i 10 czerwca 2000 r. w Szczecinie, w tym niepublikowany dotąd cover zespołu "Trashbudda" - "Kwiat jabłoni".

</doc>
<doc id="741455" url="https://pl.wikipedia.org/wiki?curid=741455" title="Béla Ferenc Dezső Blaskó">
Béla Ferenc Dezső Blaskó



</doc>
<doc id="741458" url="https://pl.wikipedia.org/wiki?curid=741458" title="Harald Schmidt">
Harald Schmidt

Harald Franz Schmidt (ur. 18 sierpnia 1957 w Neu-Ulm) – niemiecki aktor, komik, prezenter telewizyjny i scenarzysta. Gospodarz dwóch popularnych niemieckich programów rozrywkowych – "Die Harald Schmidt Show" (Sat.1, 1995-2003) i "Harald Schmidt" (ARD, 2004–2007).
Życiorys.
Urodził się w Neu-Ulm jako syn Marthy i Antona Schmidtów, Niemców sudeckich przesiedlonych po II wojnie światowej do Niemiec. 
Ukończył Szkołę Muzyki Kościelnej w Rottenburgu i podjął pracę jako organista w Nürtingen. Jednocześnie uzupełniał wykształcenie, zdając maturę. W latach 1978–1981 studiował aktorstwo w Stuttgarcie, a następnie podjął pracę w Teatrze Miejskim w Augsburgu (1981-1984). W latach 1984–1989 pracował w renomowanym kabarecie "Kom(m)ödchen" w Düsseldorfie. Tam też w roku 1985 rozpoczął karierę solową. Od roku 1988 regularnie występuje w telewizji jako artysta kabaretowy i prezenter. Od października 1992 do maja 1995 prowadził program "Verstehen Sie Spaß?." 
Powszechną sławę w Niemczech przyniosła mu własna audycja pod tytułem "Harald Schmidt Show" emitowana w latach 1995–2003 przez prywatną stację telewizyjną Sat 1. W latach 2004-2011 prowadzi własną audycję w pierwszym programie niemieckiej telewizji publicznej. Ponadto nieregularnie występuje w rolach teatralnych i filmowych. Nowym pomocnikiem w dwóch odcinkach programu "Harald Schmidt" (2005 i 18 kwietnia 2007) został Oliver Pocher, z którym Schmidt jako stworzył kolejny programu "Schmidt &amp; Pocher" (2007-2009). Następnie w latach 2011-2014 prowadził program "The Harald Schmidt Show" na antenie Sat. 1 i Sky. Od 2017 do 2020 prowadził swój program "Schmidts Daily" na stronie internetowej tygodnika Der Spiegel. Jest jednym z ambasadorów fundacji "Deutsche Depressionshilfe". Od 2021 roku prowadzi audycje radiową "Raus aus der Depression" na antenie NDR Info.
Sporadycznie występuje także w produkcjach filmowych i serialach m.in.: "7 krasnoludków – historia prawdziwa" (2004), "Nasz Charly" (2008) "Rosamunde Pilcher" (2016, 2019).
Zamieszkał w Kolonii w Niemczech wraz ze swoją partnerką Ellen Hantzsch. Mają dwie córki - Nele (ur. 1995) i Amelie (ur. 2005) oraz dwóch synów - Petera (ur. 1998) i młodszego (ur. 2007). Jego najstarszy syn Robert Hannes (ur. 1994) pochodzi z wcześniejszego związku.
Krytycyzm.
Zwłaszcza w pierwszych latach emisji "Die Harald Schmidt Show", Schmidt był czasem krytykowany za wyśmiewanie się z mniejszości, takich jak obcokrajowcy czy geje. W swoim programie naśladował też Adolfa Hitlera (w jednym z nich jako Hitler ostrzegał młodych ludzi, by nie głosowali na partie rasistowskie i nacjonalistyczne). Bardziej nieortodoksyjne i niepoprawne politycznie dowcipy Schmidta przyniosły serialowi reputację telewizji kultowej, a jego zwolennicy oskarżyli krytyków o niezdolność do zrozumienia satyry.
W późniejszych latach pierwszej emisji w Sat.1 "Harald Schmidt Show" (ok. 2001–2003), Schmidt stał się ulubieńcem krytyków ze względu na swoje „intelektualne” poczucie humoru, zwłaszcza za to, że zawiera wiele odniesień do kultury wysokiej - literatury, teatru, muzyki klasycznej, malarstwa czy kina, a także historii i filozofii.
Kontrowersje wokół dowcipów o Polakach.
Harald Schmidt w drugiej połowie lat 90. zasłynął z tzw. polskich żartów (niem. "Polenwitze"). W swoim popularnym programie nadawanym w godzinach największej oglądalności "Die Harald Schmidt Show" przedstawiał często Polaków w sposób stereotypowy.
Niemieccy korespondenci i przedstawiciele niemieckich fundacji w Polsce wystosowali protest do szefostwa Sat1 pisząc: "„Schmidt pozwala sobie na antypolskie dowcipy, prezentujące naszych sąsiadów, jako bandę złodziei i nierobów. Jego prymitywizm wznieca rasizm i wrogość wobec cudzoziemców, a jego żarty są pogardliwe i uwłaczają Polakom”". Aby Schmidt mógł skonfrontować swoje negatywne wyobrażenia o Polsce z rzeczywistością, polski ambasador w Niemczech Andrzej Byrt zaprosił Schmidta do Polski. Ten jednak odmówił i nie skorzystał z oferty.
Harald Schmidt wywoływał również reakcje polskich polityków. Były senator Zbigniew Zychowicz w swoim przemówieniu na 87. posiedzeniu Senatu RP nazwał Schmidta „polakożercą”.
W 2008 r. reżyser Stanisław Krzemiński w programie "Menschen bei Maischberger" wręczył Schmidtowi świadectwo darowizny samochodu złożonego w Polsce z nie całkiem legalnych części i bilet lotniczy do Warszawy, gdzie miał ten samochód odebrać.
Kontrowersje wokół żartów z komór gazowych.
W swoim najnowszym programie prowadzonym wspólnie z Olivierem Pocherem w publicznym kanale telewizyjnym ARD, Schmidt i Pocher rozpętali skandal naigrawając się z komór gazowych:
Prowadzący zaczęli rozmawiać o tym, że w łazience jednego z nich zepsuł się prysznic. Gdy tylko Schmidt wypowiedział to ostatnie słowo, nazimeter wydał z siebie piskliwy dźwięk.
Na żarty Schmidta i Pochera zareagowała gmina żydowska w Niemczech. Majid Khoshlessan rzeczniczka gminy oświadczyła: "„Prowadzący powinni ponieść konsekwencje, takie żarty nie mogą mieć miejsca nigdzie na świecie, a już szczególnie w Niemczech”".

</doc>
<doc id="741459" url="https://pl.wikipedia.org/wiki?curid=741459" title="Francesco Baracca">
Francesco Baracca

Francesco Baracca (ur. 9 maja 1888 w Lugo, zm. 19 czerwca 1918) – włoski lotnik, as myśliwski z okresu I wojny światowej. Autor 34 zwycięstw powietrznych. Najskuteczniejszy włoski pilot I wojny światowej.
Dzieciństwo i młodość.
Francesco Baracca przyszedł na świat w Lugo di Romagna w rodzinie szlacheckiej. W 1907 wstąpił do Szkoły Wojskowej w Modenie, po ukończeniu której został przydzielony jako oficer do 2 Pułku Kawalerii. Wiosną 1912 skierowano go do szkoły lotniczej w Reims we Francji i w lipcu 1912 roku otrzymał dyplom pilota. Służbę lotniczą odbywał w Battaglione Aviatori w Turynie, a następnie na lotnisku Somma Lombardo, gdzie latał na samolotach Hanriota i Nieuporta.
Jako młody, ale już doświadczony pilot został wysłany do Libii, gdzie wziął udział w wojnie trypolitańskiej. Do Włoch wrócił w grudniu 1912 roku. W latach 1913–1914 Francesco pełnił różne zadania: był instruktorem pilotażu, dawał liczne loty pokazowe, brał udział w ćwiczeniach wojskowych, był członkiem misji wojskowej we Francji, oraz demonstrował samoloty w różnych miastach europejskich, prezentując najnowsze wynalazki myśli lotniczej.
Uczestnictwo w I wojnie światowej.
W maju 1915 roku Włochy wypowiedziały wojnę Austro-Węgrom, przystępując do I wojny światowej po stronie Ententy. Francesco Baracca służył początkowo w 5 Eskadrze. Jego pierwszym zadaniem było latanie w misjach zwiadowczych wzdłuż frontu i dostarczanie informacji na temat położenia sił wroga. Po przeniesieniu do 70 Eskadry, na samolotach Nieuport 11 rozpoczął karierę pilota myśliwskiego. 7 kwietnia 1916 roku odniósł swoje pierwsze zwycięstwo powietrzne, zmuszając do lądowania austro-węgierskiego Brandenburga C.I.
W lutym 1917 roku na lotnisko Santa Caterina, na którym stacjonował Baracca przybył sam król Włoch Wiktor Emanuel III, aby osobiście pogratulować pilotowi sukcesów. Francesco miał wtedy już 7 zwycięstw na koncie, a więc dołączył do elitarnego grona asów myśliwskich.
W uznaniu zasług dla kraju został mianowany kapitanem i odznaczony wojskowym Orderem Savoia.
Na początku maja 1917 roku Baracca został przeniesiony do 91 Eskadry i już pierwszego dnia odniósł zwycięstwo nad Brandenburgiem C.I. Był to jego 9 sukces powietrzny. 22 października 1917 Francesco Baracca odniósł swe pierwsze podwójne zwycięstwo - zestrzelił jednego dnia dwa samoloty typu DFV CV. Ten wyczyn udało mu się powtórzyć jeszcze dwukrotnie - pierwszy raz w 4 dni później, 26 października (kolejne dwa DFV CV) i drugi raz 6 listopada, zestrzeliwując Albatrosa D.III i DFV CV. Pod koniec 1917 osiągnął imponującą liczbę 26 zestrzeleń.
W lutym 1918 roku Baracca został przedstawiony belgijskiemu królowi Albertowi I i został przez niego udekorowany wojskowym Orderem Korony. W marcu tego samego roku Francesco otrzymał Order Korony Italii, z Żelazną Koroną Longobardów.
3 maja 1918 roku Baracca stoczył walkę z sześcioma austriackimi Albatrosami D.III, z których jednego udało mu się strącić. 15 czerwca 1918 roku Francesco Baracca osiągnął swoje ostatnie, 34 zwycięstwo powietrzne. Zestrzelił swym SPADem XIII Albatrosa D.III.
Śmierć.
Poległ w czerwcu 1918, zestrzelony pod Montello (nad rzeką Piawa) przez austriacki ogień karabinowy. Jego samolot rozbił się, a ciało pilota znaleziono we wraku. Według legendy Baracca trzymał w ręku pistolet, którym prawdopodobnie zastrzelił się, nie chcąc spłonąć żywcem w szczątkach samolotu. Osobistym godłem Francesca Baraccy był czarny koń, stojący na dwóch tylnych nogach, który później został wykorzystany przez Enzo Ferrari jako znak stajni Scuderia Ferrari.

</doc>
<doc id="741463" url="https://pl.wikipedia.org/wiki?curid=741463" title="Pokojowa nagroda Nobla">
Pokojowa nagroda Nobla



</doc>
<doc id="741466" url="https://pl.wikipedia.org/wiki?curid=741466" title="Kozłowska">
Kozłowska



</doc>
<doc id="741467" url="https://pl.wikipedia.org/wiki?curid=741467" title="Józef Biss">
Józef Biss

Józef Biss ps. „Wacław” (ur. 24 lipca 1913 we Lwowie, zm. 30 września 1977 w Opolu) – polski oficer, porucznik, dowódca oddziału partyzanckiego AK OP-26.
Życiorys.
Przed II wojną światową ukończył Szkołę Podchorążych Piechoty w 11 Karpackiej Dywizji Piechoty, służbę wojskową kontynuował następnie w 49 Huculskim Pułku Strzelców.
W okresie wojny obronnej Polski 1 września 1939 w randze ppor. otrzymał przydział do 53 Pułku Strzelców Kresowych, w składzie 11 Karpackiej DP w Armii Karpaty, dowodzonej przez płk. Bronisława Prugara-Ketlinga. Jego jednostka broniła pozycji nad rzekami Wisłoka i Wisłok, jako jedna z ostatnich na tych terenach. Pozycje te w następnych dniach zostały zajęte przez jednostki niemieckie oraz nacierające z południa formacje słowackie i ukraińskie sprzymierzone z Niemcami.
Podczas przebijania się zgrupowania pod dowództwem gen. Kazimierza Sosnkowskiego z Przemyśla do Lwowa w dniu 14 września pułk, w którym służył Józef Biss w brawurowej akcji nocnej opodal Sądowej Wiszni zaatakował tylko przy użyciu bagnetów doborowy niemiecki pułk zmotoryzowany Waffen-SS SS-Standarte „Germania” (jeden z trzech pułków Waffen-SS w r. 1939 – obok SS-Leibstandarte Adolf Hitler i SS-Standarte Totenkopf) – tak skutecznie, że cała jednostka przestała istnieć w niecałe pół godziny. Po tym nocnym ataku Józef Biss został przedstawiony do odznaczenia oraz awansował na dowódcę kompanii. Pojmany do niemieckiej niewoli pod Lwowem, zbiegł z obozu.
Od listopada 1940 w ZWZ następnie żołnierz AK. Od 1944 roku komendant VI rejonu AK Janów Lubelski, następnie dowódca 1 kompanii 26 pp AK w Siemianówce pod Lwowem. W okresie Akcji Burza, z braku możliwości dotarcia do walczącej Warszawy, wycofał się na "Rzeszowszczyznę", gdzie podjął dalszą walkę z okupantem jako dowódca kompanii AK o kryptonimie OP-26 Zgrupowania Warta.
Do 19 stycznia 1945 dowodzone przez niego oddziały broniły polskiej ludności przed atakami UPA w miejscowościach Żołynia, Kraczkowa, Dylągowa, Sielnica, Dynów, Tarnawka. 3 marca 1945 oddział Bissa popełnił zbrodnię w Pawłokomie. Sąd nie stwierdził jednak dokonywania przez por. Józefa Bissa jakichkolwiek mordów – czy to na Ukraińcach, czy na milicjantach, działaczach komunistycznych lub żołnierzach.
Udowodnił mu tylko obecność na miejscu zbrodni, nie zaś kierowanie akcją czy popełnienie zbrodni.
29 maja 1945 w rejonie wsi Żołynia został aresztowany przez oddziały NKWD. 4 września 1945 po ciężkim i brutalnym śledztwie został skazany przez Wojskowy Sąd Rejonowy na karę 2 lat więzienia i 3 lat pozbawienia praw publicznych. W dniu 2 października 1945 sąd wojskowy podwyższył wyrok, skazując go na karę 7 lat więzienia. W sentencji wyroku podano, że „jako dowódca terrorystycznej bandy posiadał nielegalnie pistolet, uchylał się od służby wojskowej, posługiwał się fałszywymi dokumentami i składał fałszywe zeznania”.
Po opuszczeniu więzienia po trzech latach, został ponownie aresztowany „za przynależność do bandy Edwarda Cieśli” działającej na Opolszczyźnie. Po kolejnym procesie został skazany w 1951 na 8 lat więzienia. Wyrok odbywał w ciężkim więzieniu w Strzelcach Opolskich.
Po wyjściu z więzienia w 1955 pozostał w Opolu. 30 września 1977 zmarł w Opolu.
W 1991 Sąd Wojewódzki w Rzeszowie unieważnił postanowienia Wojskowej Prokuratury Rejonowej. 29 września 1992 ostateczny wyrok Sądu Wojewódzkiego w Rzeszowie stwierdził nieważność wszystkich wcześniejszych orzeczeń sądowych i wypłacił rodzinie odszkodowanie.

</doc>
<doc id="741470" url="https://pl.wikipedia.org/wiki?curid=741470" title="Panny dworskie">
Panny dworskie

Panny dworskie ("Las Meninas") – obraz hiszpańskiego malarza okresu baroku Velázqueza, namalowany w 1656 roku. Obecnie znajduje się w zbiorach Muzeum Prado w Madrycie.
Namalowany w końcowym okresie życia Velázqueza, na 4 lata przed śmiercią. Z pozoru klasyczny temat, jakim jest portret infantki Małgorzaty Teresy w otoczeniu dworzan, jest w istocie nowatorski i wieloznaczny. Rzadko które dzieło w historii malarstwa europejskiego dostarczyło tak wielu odmiennych interpretacji.
Obraz "Panny dworskie" został uznany zarówno przez historyków sztuki, jak i przez artystów, za jedno z największych dzieł w historii sztuki.
Opis obrazu.
Obraz "Panny dworskie" przedstawia pięcioletnią infantkę Małgorzatę Teresę, jedyną córkę króla Filipa IV i jego żony Marianny, w uroczystym stroju w otoczeniu dworzan. Scena przedstawiona na obrazie rozgrywa się w galerii "Cuarto del Principe" Starego Alkazaru w Madrycie. Jedna z dwórek, Dona María Agustina Sarmiento, klęcząc podaje napój na tacy, druga, Dona Isabel de Velasco, w ukłonie pochyla się ku infantce. Z boku znajduje się para karzełków nazywanych Maribarbola (Maria Barbola) i Nicolasito, stojących przy potężnym, znoszącym cierpliwie dziecięce zabawy psie. Na drugim planie znajdują się jeszcze dwie niezbyt wyraźnie widoczne postacie zajętych rozmową ochmistrza i ochmistrzyni. Po lewej stronie przy sztalugach z paletą i pędzlem w ręce stoi malarz w stroju Zakonu Santiago, którym jest sam Velázquez. Uwagę przyciąga jednak niezauważony w pierwszej chwili odbijający się w lustrze w głębi obraz pary królewskiej. W głębi obrazu po prawej widać stojącego w otwartych drzwiach majordomusa odsłaniającego kotarę, jakby w oczekiwaniu na kogoś. Na ścianach w tyle sali wiszą znacznych rozmiarów obrazy ukazujące sceny mitologiczne.
W okresie poprzedzającym namalowanie "Las Meninas" Velázquez starał się o uzyskanie tytułu szlacheckiego. Sprawa ta była trudna i ciągnęła się bardzo długo. Dopiero w trzy lata po ukończeniu dzieła ten tytuł został mu przyznany i wtedy domalował do obrazu przysługujący mu szkarłatny krzyż. Według podania krzyż ten domalował do obrazu sam król.
Interpretacja.
Obraz jest wieloznaczny i przedstawiono kilka odmiennych interpretacji. Jedna z nich została zamieszczona w książce amerykańskiego historyka sztuki Jonathana Browna "Velázquez. Painter and Courtier".
Kompozycja obrazu jest niezwykła ze względu na odwrócenie ról. W takich portretowych dziełach zwykle osoby znajdujące się na malowidle są oglądane z pozycji malarza. Tutaj malarz sam znalazł się na obrazie i patrzy na przypatrujących się tej scenie monarchów. Widz znajduje się tuż obok nich.
Powszechnie przyjmuje się, że ukazano tu scenę malowania przez Velázqueza portretu Małgorzaty Teresy. Podkreśla to jej strój, postawa, centralne miejsce i rozświetlenie tej postaci. Jednak sam obraz jest fotograficznym uchwyceniem momentu, kiedy w sali pojawia się para królewska i przelotnie przygląda się temu zajęciu, prawdopodobnie przechodząc gdzieś dalej, na co wskazuje oczekująca na nich postać majordomusa. Wzrok malarza, infantki, majordomusa, karlicy oraz jednej z dwórek skupiony jest na przyglądających się im monarchach.
Sala pałacu królewskiego jest dość ciemna, tylko część w której znajduje się centralna grupa postaci, jest oświetlona jasnym światłem padającym z okna po prawej stronie.
Próby właściwego odczytania dzieła napotykają wiele zagadek. Niewidoczny jest obraz malowany przez Velázqueza i ustawiony na sztalugach. Według niektórych interpretacji jest to portret Małgorzaty Teresy. Nie wiadomo, gdzie stoją król i królowa. Gdzie stoi malujący ten obraz Velázquez (obok pary królewskiej)?
Większość interpretacji za zasadniczą wymowę "Las Meninas" uważa ukazanie monarszego majestatu, nadziei pokładanych w infantce oraz podkreśleniu roli artysty jako zbliżonego do pary królewskiej dworzanina.

</doc>
<doc id="741474" url="https://pl.wikipedia.org/wiki?curid=741474" title="Museo del Prado">
Museo del Prado



</doc>
<doc id="741476" url="https://pl.wikipedia.org/wiki?curid=741476" title="Portugalska Partia Republikańska">
Portugalska Partia Republikańska

Portugalska Partia Republikańska (port. "Partido Republicano Português") – nieistniejąca już portugalska partia polityczna, utworzona podczas ostatnich lat monarchii. Ugrupowanie to zaproponowało zastąpienie monarchii konstytucyjnej Portugalską Pierwszą Republiką (została ona powołana do życia 5 października 1910 r.). Kilka lat później Partia Republikańska podzieliła się na kilka różnych ugrupowań (m.in. Partia Demokratyczna).

</doc>
<doc id="741480" url="https://pl.wikipedia.org/wiki?curid=741480" title="Romuald Miller">
Romuald Miller

Romuald Miller (ur. 9 stycznia 1882 w Łodzi, zm. 29 lipca 1945 w Otwocku) – polski architekt i działacz polityczny. Wolnomularz. Brat Jana Nepomucena Millera.
Życiorys.
Był uczestnikiem rewolucji w 1905. Założył pierwszą zespołową pracownię architektoniczną. W 1910 miał w Łodzi pracownię przy ul. Zielonej 14. Od 1918 był naczelnikiem wydziału budownictwa Warszawskiej Dyrekcji PKP. Współorganizował w 1929 (i pełnił funkcję prezesa) Związku Stowarzyszeń Architektów Polskich. W latach 30. pracował w komitecie redakcyjnym miesięcznika „Architektura i Budownictwo” oraz publikował w nim artykuły.
Działał w PPS. W 1939 współtworzył Stronnictwo Demokratyczne, a w czasie II wojny światowej działał w podziemnym Stronnictwie Demokratycznym. Po wojnie był działaczem PKWN, w maju 1945 został powołany do Prezydium Krajowej Rady Narodowej.
Pochowany został na cmentarzu Stare Powązki w Alei Zasłużonych (rząd 1, grób 20).

</doc>
<doc id="741482" url="https://pl.wikipedia.org/wiki?curid=741482" title="Wiatr buszujący w jęczmieniu">
Wiatr buszujący w jęczmieniu

Wiatr buszujący w jęczmieniu (ang. "The Wind That Shakes the Barley") – irlandzki dramat filmowy z 2006 roku w reżyserii brytyjskiego reżysera Kena Loacha.
Film przedstawia historię z okresu irlandzkiej wojny o niepodległość (1919–1921) oraz irlandzkiej wojny domowej (1922–1923). Tytuł filmu nawiązuje do XIX-wiecznej irlandzkiej ballady "The Wind That Shakes the Barley" autorstwa Roberta Dwyera Joyce’a, opisującej irlandzkie powstanie z 1798. Niektóre ze scen filmu zostały zrealizowanie w dublińskim więzieniu Kilmainham Gaol.
Obraz otrzymał Złotą Palmę na 59. MFF w Cannes w 2006.
Fabuła.
Film przedstawia historię grupy bojowników Irlandzkiej Armii Republikańskiej, którzy przeciwstawiają się brytyjskiej okupacji wyspy. Fabuła filmu koncentruje się na dwóch braciach Teddym i Damienie O’Donovanie. Bracia początkowo walczą ramię w ramię przeciw Brytyjczykom, ale po podpisaniu angielsko-irlandzkiego traktatu w 1921 stają po dwóch stronach barykady irlandzkiej wojny domowej. Teddy opowiada się po stronie Wolnego Państwa Irlandzkiego, natomiast Damien pozostaje w przeciwstawiającej się im grupie przeciwników Traktatu (tzw. "Anti-Treaty IRA").

</doc>
<doc id="741487" url="https://pl.wikipedia.org/wiki?curid=741487" title="Dystans społeczny">
Dystans społeczny



</doc>
<doc id="741488" url="https://pl.wikipedia.org/wiki?curid=741488" title="Epifitoza">
Epifitoza

Epifitoza (gr. "epi" ‘na’, ‘przy’, ‘nad’, ‘zewnętrzny’, ‘tylny’, ‘poprzedni’, ‘poprzedzający’ (w czasie); "fito" ‘roślina’) – masowe występowanie zachorowań na jedną chorobę w danym czasie i miejscu wśród roślin. Analogicznym pojęciem u zwierząt jest epidemia.

</doc>
<doc id="741489" url="https://pl.wikipedia.org/wiki?curid=741489" title="Alicja">
Alicja

Alicja – imię żeńskie.
Może pochodzić od włoskiej, żeńskiej formy imienia Aleksy - Alessis, imię to przyjmowało w języku niemieckim i angielskim formę Alexia.
Alicja może pochodzić od starogermańskiego imienia Adalheidis, które skracało się do Alis.
Według innej koncepcji imię Alicja pochodzi od greckiego słowa aletheia - prawda, które w średniowiecznej łacinie przyjmowało formę: Alitia, Alicia.
Imię to zostało stosunkowo niedawno przejęte z francuskiego. Rozsławiła je powieść Lewisa Carrolla "Alicja w Krainie Czarów". Przykładem na jedno z wcześniejszych, pojedynczych nadań Alicji jest wzmianka z "Dziennika Poznańskiego" o Alicji urodzonej ok. poł. XIX wieku. Szczyt popularności w XX w. przypadł na lata pięćdziesiąte, kiedy nadano je blisko 46 tys. razy.
Na liście najpopularniejszych imion żeńskich w Polsce Alicja zajmuje 30. pozycję, odnotowując 230 221 nadań (według stanu na 18.01.2018 r.). Wśród imion nadawanych nowo narodzonym dzieciom, Alicja w 2017 r. zajmowała 8. miejsce w grupie imion żeńskich. 
Zdrobnienia imienia Alicja: Ala, Alka, Alusia.
Alicja imieniny obchodzi: 15 lutego, 18 kwietnia, 18 maja, 21 czerwca, 1 września.
Odpowiedniki w innych językach:

</doc>
<doc id="741492" url="https://pl.wikipedia.org/wiki?curid=741492" title="Ramatowski">
Ramatowski



</doc>
<doc id="741494" url="https://pl.wikipedia.org/wiki?curid=741494" title="Głośność">
Głośność

Głośność – cecha wrażenia słuchowego, która umożliwia odróżnianie dźwięków cichszych i głośniejszych. Zwana również czasem amplitudą lub siłą ludzkiego głosu. Jest pojęciem psychoakustycznym i nie może być utożsamiana z parametrami fizycznymi, chociaż od nich zależy, np. od ciśnienia akustycznego, struktury widmowej, czasu trwania. Wrażenie głośności określa się przez poziom głośności w fonach lub przez głośność w sonach.

</doc>
<doc id="741495" url="https://pl.wikipedia.org/wiki?curid=741495" title="Enrico Berlinguer">
Enrico Berlinguer

Enrico Berlinguer (MAF []) () (ur. 25 maja 1922 w Sassari, zm. 11 czerwca 1984 w Padwie) – polityk włoski. Od 1972 do śmierci przywódca Włoskiej Partii Komunistycznej (WPK).
W czasie II wojny światowej walczył w ruchu oporu. Do WPK wstąpił w 1943. W 1972 został wybrany na sekretarza generalnego WPK. Krytyk radzieckiej polityki, sprzeciwiał się interwencji ZSRR podczas praskiej wiosny oraz wojnie w Afganistanie. Był zwolennikiem samodzielności zachodnioeuropejskich partii w ruchu komunistycznym. Współtwórca eurokomunizmu i koncepcji włoskiego „historycznego kompromisu”, czyli współpracy komunistów z chadekami.
W latach 1979–1984 był posłem do Parlamentu Europejskiego.

</doc>
<doc id="741499" url="https://pl.wikipedia.org/wiki?curid=741499" title="Protokół IPv6">
Protokół IPv6



</doc>
<doc id="741501" url="https://pl.wikipedia.org/wiki?curid=741501" title="Andriej Czernyszow">
Andriej Czernyszow

Andriej Aleksiejewicz Czernyszow (ros. Андрей Алексеевич Чернышов, ur. 7 stycznia 1968 w Moskwie) – rosyjski piłkarz, grający najczęściej na pozycji obrońcy, reprezentant Związku Radzieckiego i Wspólnoty Niepodległych Państw oraz Rosji, trener piłkarski.
Kariera piłkarska.
Wychowanek moskiewskich klubów Smiena i Dinamo. Z ekipy juniorów Dinama trafił do drużyny rezerw, a w 1988 do pierwszego zespołu, gdzie wywalczył miejsce w podstawowej jedenastce. W 1992 został zawodnikiem innego znanego moskiewskiego klubu – Spartaka, z którym dwukrotnie sięgnął po Mistrzostwo Rosji (1992, 1993) oraz po Puchar Rosji (1992), by w 1993 powrócić do Dynama. W czasie drugiego pobytu w Dynamie sięgnął po Puchar Rosji w 1994 i przyczynił się do jego zdobycia w 1995. Następnie wyjechał do Austrii reprezentować barwy Sturmu Graz. W ciągu kolejnych sezonów często zmieniał kluby. Grał m.in. w greckim PAOK FC, niemieckim SpVgg Greuther Fürth, belgijskim Royal Antwerp FC oraz austriackich DSV Leoben i BSV Bad Bleiberg. Kilkakrotnie wracał do Rosji, by ostatecznie zakończyć karierę z powodu kontuzji w 2001 jako zawodnik Rubina Kazań.
W latach 1990-1991 rozegrał 18 meczów w reprezentacji ZSRR, a w 1992 8 gier w zespole Wspólnoty Niepodległych Państw, z którym wystąpił w Euro 1992. W tym samym roku zadebiutował w nowo powstałej reprezentacji Rosji. Jednak już w lutym 1993 zakończył występy reprezentacyjne zaliczając 3 gry w barwach Rosji. Największym jego sukcesem w futbolu reprezentacyjnym było Mistrzostwo Europy U-21 zdobyte w 1990.
Kariera trenerska.
Po zakończeniu kariery piłkarskiej rozpoczął pracę jako szkoleniowiec w Rosyjskim Związku Piłki Nożnej. Pracował z zespołem juniorów Rosji oraz pierwszą reprezentacją jako członek sztabu szkoleniowego. W latach 2002-2005 prowadził rosyjską "młodzieżówkę". W 2003 przez trzy miesiące prowadził drużynę Spartaka. Po zakończeniu pracy z reprezentacją Rosji w 2006 wyjechał do Gruzji, gdzie pracował z Dinamem Tbilisi. Od 2006 prowadził białoruską drużynę Lokomotiwu Witebsk. Podał się do dymisji 1 maja 2007, po zaledwie 3 meczach nowego sezonu. W 2008 był szkoleniowcem Dinama Briańsk. Prowadził też takie kluby jak: Standard Sumgait, Akżajyk Orał, Al-Shoalah, Al-Fahaheel FC i Spartak Subotica.

</doc>
<doc id="741504" url="https://pl.wikipedia.org/wiki?curid=741504" title="Opactwo Northanger">
Opactwo Northanger

Opactwo Northanger (ang. "Northanger Abbey") – powieść angielskiej pisarki Jane Austen, napisana jako parodia popularnych pod koniec XVIII i na początku XIX wieku powieści gotyckich. Wraz z "Rozważną i romantyczną" oraz "Dumą i uprzedzeniem" należy do grupy trzech utworów, ukończonych w pierwotnej formie w latach dziewięćdziesiątych XVIII wieku. Wymienia się ją zazwyczaj na pierwszym miejscu, gdyż jest to pierwsza sprzedana powieść Jane Austen – choć ostatecznie publikacja nie doszła do skutku i jako pierwsza ukazała się "Rozważna i romantyczna", a "Opactwo Northanger" zostało wydane pośmiertnie, na przełomie 1817 i 1818 roku, razem z "Perswazjami". "Opactwo Northanger" pierwotnie nosiło tytuł "Susan"; następnie po porażce związanej z nieudaną publikacją książki Austen zmieniła imię głównej bohaterki oraz tytuł na "Catherine", a dopiero szykując pośmiertne wydanie powieści jej siostra Cassandra zmieniła jeszcze raz tytuł na "Opactwo Northanger".
Parodia powieści gotyckiej.
W "Opactwie Northanger" Austen parodiuje powieści gotyckie, których była wielką miłośniczką i uważną czytelniczką. Sam tytuł powieści daje już sygnał związku z osiemnastowiecznymi romansami grozy i ich tytułami, wskazującymi na tajemnicze miejsca mrożącej krew w żyłach akcji, np. "Tajemnice zamku Udolfo" Anny Radcliffe, którymi zaczytują się młode bohaterki powieści: Katarzyna i jej nowa poznana w Bath przyjaciółka. Zarówno postacie, jak i wydarzenia są konstruowane jako parodia elementów tego typu utworów, sama zaś książka Austen, na przekór zarówno dramatycznym powieściom gotyckim, jak i równie popularnym wśród czytelniczek tego okresu powieściom sentymentalnym, skłania czytelnika do śmiechu, a nie do łez. Komizm jest spowodowany przede wszystkim zderzeniem prozaicznej rzeczywistości z wyobrażeniami i oczekiwaniami głównej bohaterki, która czerpie wiedzę o świecie z tchnących atmosferą grozy i niezwykłości książek, postrzegajac siebie jako bohaterkę powieści. Choć Austen sama uwielbiała tego typu lektury, dostrzegać musiała problem, jakim był wpływ gotyckich romansów na nieświadome konwencji literackiej młode panny, traktujące tego typu lektury jako wiarygodny obraz rzeczywistości.
Krótko o treści.
Główną bohaterką jest młoda córka pastora, siedemnastoletnia Katarzyna Morland – postać skonstruowana tak, aby zaprzeczać najważniejszym cechom heroiny gotyckiego romansu. Pochodzenie Katarzyny nie jest więc owiane żadną tajemnicą – urodziła się jako córka zwykłego pastora, a dzieciństwo spędziła beztrosko biegając po okolicy i uwielbiając chłopięce zabawy. Jako dorastająca panna nie odznacza się również olśniewającą urodą ani szczególnymi talentami czy zaletami ducha – jest zwyczajną, miłą, serdeczną i bardzo naiwną dziewczyną. Pewnego dnia zostaje zaproszona przez zaprzyjaźnione z jej rodziną bezdzietne małżeństwo Allenów jako towarzyszka pobytu w Bath, modnym uzdrowisku, do którego przyjeżdżano pokazać się, odświeżyć stare, nawiązać nowe znajomości i brać udział w balach organizowanych w dwóch ośrodkach. Podczas jednego z balów Katarzyna poznaje Henryka Tilneya, a wkrótce też jego młodszą siostrę Eleonorę. Rodzeństwo budzi jej zainteresowanie i sympatię. Jednocześnie pani Allen spotyka w Bath swoją dawna przyjaciółkę, panią Thorpe, która przyjechała tu ze swoimi trzema córkami, z których najstarsza Izabela szybko podbija serce Katarzyny, czemu sprzyja bliskie koleżeństwo ich braci. Bohaterka próbuje pogodzić sympatię dla obu kręgów znajomych, ale jej działania i uczucia natrafiają na liczne przeszkody i prowadzą do przykrych nieporozumień. Brat Katarzyny zaręcza się z Izabelą. Natomiast Katarzyna odrzuca (dosyć dziwaczne) oświadczyny brata Izabeli i przyjmuje zaproszenie generała Tilneya (ojca Henryka i Eleonory) do jego siedziby, czyli tytułowego Opactwa Northanger.
Katarzyna, która na początku pobytu w Bath niewiele jeszcze wie o świecie i ludziach, będzie musiała nauczyć się oceniać ludzi nie po pozorach, ale po czynach, wedle ich prawdziwej wartości i wybrać między Izabelą Thorpe a Eleonorą Tilney, z których tylko jedna okaże się szczerą, wierną i przede wszystkim bezinteresowną przyjaciółką.
Ekranizacje "Opactwa Northanger".
W 1986 A&amp;E Network wraz z BBC zrealizowały telewizyjną adaptację powieści "Opactwo Northanger" w reżyserii Gilesa Fostera, z Katharine Schlesinger w roli Katarzyny Morland i Peterem Firthem w roli Henryka Tilneya.
Kolejna telewizyjna adaptacja "Opactwa Northanger" według scenariusza Andrew Daviesa i w reżyserii Jona Jonesa została wyemitowana po raz pierwszy na kanale ITV 25 marca 2007 jako jedna z części serii „Jane Austen Season”. W roli Katarzyny Morland obsadzono Felicity Jones, a Henryka Tilneya zagrał JJ Feild.

</doc>
<doc id="741505" url="https://pl.wikipedia.org/wiki?curid=741505" title="Sashimi">
Sashimi

 – japoński sposób serwowania surowego mięsa – głównie ryb i owoców morza, ale także wołowiny i koniny (basashi). Składniki krojone są najczęściej w kostkę lub płatki i podawane z dodatkiem przypraw.
Klasycznymi dodatkami i przyprawami do sashimi są wasabi, rzodkiew daikon, sos sojowy, cytrusowy sos ponzu. Sashimi jest przygotowywane ze świeżych ryb (często świeżo zabitych) na miejscu, na oczach klienta.

</doc>
<doc id="741506" url="https://pl.wikipedia.org/wiki?curid=741506" title="Gabriel Bunge">
Gabriel Bunge

Gabriel, imię świeckie Jochen Bunge (ur. 31 października 1940 w Kolonii) – prawosławny teolog niemiecki, znawca teologii duchowości oraz patrystyki.
Życie.
Urodził się 31 października 1940 w rodzinie luteranina i katoliczki. W wieku 22 lat wstąpił do zakonu benedyktynów w Chevetogne w Belgii. W 1972 przyjął święcenia kapłańskie. W 1980 po serii kontaktów z młodzieżą z kantonu Ticino w Szwajcarii uzyskał pozwolenie na przeniesienie się do Roré di Cazù Capriasca. Wykładał Pismo Święte, zajmował się teologią Ojców Kościoła, a zwłaszcza duchowością tzw. ojców pustyni, wśród których szczególną uwagę poświęcił Ewagriuszowi z Pontu, opracowując i tłumacząc na język niemiecki jego pisma.
27 sierpnia 2010 w cerkwi Ikony Matki Bożej „Wszystkich Strapionych Radość” w Moskwie przyjął prawosławie. 20 maja 2012 w cerkwi św. Ambrożego z Mediolanu w Mediolanie w otrzymał godność archimandryty.

</doc>
<doc id="741509" url="https://pl.wikipedia.org/wiki?curid=741509" title="Choroba pyska i racic">
Choroba pyska i racic



</doc>
<doc id="741511" url="https://pl.wikipedia.org/wiki?curid=741511" title="Kufer Reymonta">
Kufer Reymonta

Pomnik Władysława Reymonta – pomnik odsłonięty 7 września 2001 roku, przy Pałacu Kindermanna (ul. Piotrkowska 137) w Łodzi. Jest wykonany z brązu. Przedstawia Władysława Reymonta z notatnikiem w ręku, siedzącego na kufrze podróżnym. Jego projektantami są Robert Sobociński i Marcel Szytenchelm. „Kufer Reymonta” waży 300 kg.
Pomnik jest częścią Galerii Wielkich Łodzian, która od 1999 roku zdobi ul. Piotrkowską wykonywanymi w brązie rzeźbami plenerowymi stojącymi na chodnikach, upamiętniającymi sławne osoby związane z Łodzią.

</doc>
<doc id="741516" url="https://pl.wikipedia.org/wiki?curid=741516" title="Partia Demokratyczna (Portugalia)">
Partia Demokratyczna (Portugalia)

Partia Demokratyczna (port. "Partido Democrático"), znana oficjalnie jako Portugalska Partia Republikańska ("Partido Republicano Português") była portugalską lewicową partią polityczną, której istnienie przypadło na czas Portugalskiej Pierwszej Republiki. Ugrupowanie to ogłosiło się kontynuatorem Portugalskiej Partii Republikańskiej, jednego z głównych sprawców rewolucji, która doprowadziła do powstania Pierwszej Republiki w 1910 roku.
Nazwa "Partia Demokratyczna" nie była oficjalną nazwą partii, jako że Portugalska Partia Republikańska nigdy nie zakończyła oficjalnie swej działalności. Jednakże orientacja ugrupowania była inna, a pozostałe partie (te, które wchodziły w skład Partii Republikańskiej przed 1910 rokiem) używały nowej nowej nazwy w celu zaprzeczenia twierdzeń o kontynuacji, autorstwa Alfonso Costy (pierwszego lidera Partii Demokratycznej). Zwolenników tego ugrupowania nazywano też alfonsistami (od imienia Costy).
Historia.
Gdy tzw. "ewolucjoniści" i "unioniści" opuścili Portugalską Partię Republikańską w lutym 1912 roku, Partia Demokratyczna obwieściła, iż jest kontynuatorką działalności swej poprzedniczki. Działaczom nowego ugrupowania szybko udało się opanować elektorat i struktury propagandowe starej partii, a Partia Demokratyczna zdominowała życie polityczne Pierwszej Republiki. Udało jej się pozostać u władzy, pod przywództwem Alfonso Costy, pomimo kilku prób zamachów (zarówno monarchistycznych, jak i republikańskich).
W czasie I wojny światowej, w której Portugalia brała udział, partia zawiązała koalicję rządową w Partią Ewolucjonistyczną, nazywaną "Świętą Unią". Później rozbieżności pomiędzy oboma ugrupowaniami narastały, w efekcie Unia została rozwiązana. W tym czasie Sidónio Pais wprowadził rządy dyktatorskie, oparte na jego Narodowej Partii Republikańskiej. Pais został zamordowany w 1917 roku. W 1919 roku Partia Demokratyczna znów znalazła się u władzy.
Po 1919 roku, na czele ugrupowania stał António Maria da Silva. W tym czasie wewnątrz partii powstała opozycja, która doprowadziła do tego, iż kolejne lata były już tylko procesem powolnego rozkładu ugrupowania. Powstały m.in. Republikańska Patia Demokratycznej Lewicy i Partia Reformistyczna.

</doc>
<doc id="741519" url="https://pl.wikipedia.org/wiki?curid=741519" title="Las Meninas">
Las Meninas



</doc>
<doc id="741523" url="https://pl.wikipedia.org/wiki?curid=741523" title="Wolta (jeździectwo)">
Wolta (jeździectwo)

Wolta – jeździecka figura ujeżdżeniowa, w trakcie której jeździec siedząc w pełnym siadzie wykonuje wraz z koniem okrąg. Figura ta może być wykonana we wszystkich chodach konia (oprócz cwału). Wolty jako figury ujeżdżeniowe mają średnicę 6, 8 lub 10 metrów; jeśli jest ona większa niż 10 metrów, stosuje się nazwę "koło", podając jego średnicę.
Wolty i koła mogą składać się na figurę jeździecką zwaną "ósemką". "Ósemka" polega na wykonaniu dwóch stycznych do siebie wolt lub kół, ze zmianą kierunku jazdy pomiędzy nimi.
Wolty polecane są m.in. do pracy z młodymi i "sztywnymi" końmi, jako że zgięcie boczne wykonywane przy tej figurze nie pozwala koniowi biec zbyt szybko, przez co uspokaja go i pozwala mu się rozluźnić.

</doc>
<doc id="741527" url="https://pl.wikipedia.org/wiki?curid=741527" title="Kiler-ów 2-óch (album)">
Kiler-ów 2-óch (album)

Kiler-ów 2-óch – wydana w 1999 roku na płycie ścieżka dźwiękowa do filmu komediowego Juliusza Machulskiego o tym samym tytule. Na albumie znalazły się premierowe utwory, choć zespół nagrał też w nowej wersji utwór "Mijamy się" i stworzył wersje instrumentalne znanych piosenek, np. "Wyszków tonie". Płytę otwierają i zamykają miksy dialogów z filmu. Płytę wypromowała piosenka "Co powie Ryba", a w radiu grane były także wydane na singlach "Nie jestem sobą" i "Ja mam szczęście". Do "Co powie Ryba" i "Nie jestem sobą" nagrano teledyski z fragmentami z filmu.

</doc>
<doc id="741531" url="https://pl.wikipedia.org/wiki?curid=741531" title="Narodowe Biuro Rozpoznania">
Narodowe Biuro Rozpoznania



</doc>
<doc id="741535" url="https://pl.wikipedia.org/wiki?curid=741535" title="Dystans społeczny (psychologia)">
Dystans społeczny (psychologia)

 Dystans społeczny – strefa przestrzeni otaczająca człowieka, rozciąga się w granicach od 120 cm do 360 cm (jest to przestrzeń poza obszarem możliwego łatwego dotyku). 
Dystans społeczny jest jednym z dystansów personalnych następująca po dystansie intymnym i dystansie indywidualnym a przed dystansem publicznym.
W tej odległości kontaktujemy się z osobami obcymi i tymi, które znamy, lecz nie lubimy specjalnie i traktujemy jako obce. Jeśli dwie osoby, które się rzekomo znają rozmawiają ze sobą spontanicznie w tej odległości, możemy wnioskować, że ich kontakty są raczej oficjalne (czyli społeczne, a nie intymne czy indywidualne). W takiej przestrzeni załatwiane są także wszelkie oficjalne sprawy (urząd, kupno/sprzedaż itp.)
Stojąc w tej odległości ludzie używają przede wszystkim wzroku i słuchu jako kanału dostarczającego informacje o drugiej osobie. Mowa jest gramatyczna i sformalizowana, zwykle poprawna, a temat rozmowy „bezpieczny”, oficjalny lub obojętny.
Niekiedy pewne formalne sprawy i rozmowy prowadzone są w dystansie krótszym niż 120 cm, lecz różnego rodzaju przegrody (np. szyba przy okienku kasowym lub blat biurka w banku) zwiększają psychologicznie ten dystans właśnie do dystansu społecznego.

</doc>
<doc id="741542" url="https://pl.wikipedia.org/wiki?curid=741542" title="Kiler (album)">
Kiler (album)

Kiler – ścieżka dźwiękowa do filmu komediowego Juliusza Machulskiego - "Kiler". Zawiera piosenki z poprzedniego albumu Elektrycznych Gitar ("Na krzywy ryj") oraz kilka nowych utworów, nagranych już z nowym perkusistą. To właśnie z tej płyty pochodzi jeden z największych przebojów formacji, piosenka "Kiler", która doczekała się teledysku z fragmentami filmu.
Soundtrack osiągnął status platynowej płyty.
Wykonawcy.
oraz:

</doc>
<doc id="741546" url="https://pl.wikipedia.org/wiki?curid=741546" title="Tenis ziemny na Letnich Igrzyskach Olimpijskich 1896">
Tenis ziemny na Letnich Igrzyskach Olimpijskich 1896

Turniej tenisa ziemnego na Letnich Igrzyskach Olimpijskich w 1896 w Atenach odbył się w dniach od 8 do 11 kwietnia. Wzięło w nim udział 13 zawodników z 6 krajów, w tym 7 Greków. Wiele par w turnieju deblowym występowało w drużynie mieszanej.
Medaliści.
Medale w kolorach złotym, srebrnym i brązowym zostały przyznane w późniejszym okresie przez Międzynarodowy Komitet Olimpijski; pierwotnie zwycięzcy otrzymali srebrne medale, a zawodnicy z kolejnych miejsc nie dostali żadnych nagród.
Klasyfikacja medalowa.
Prócz wymienionych powyżej państw, w zawodach brała udział także Francja, lecz nie zdobyła żadnych medali. Australia i Cesarstwo Niemieckie zdobyły medale tylko jako zespoły mieszane.

</doc>
<doc id="741548" url="https://pl.wikipedia.org/wiki?curid=741548" title="Jack Vance">
Jack Vance

Jack Vance, właśc. John Holbrook Vance (ur. 28 sierpnia 1916 w San Francisco, zm. 26 maja 2013 w Oakland) – amerykański pisarz, autor powieści fantasy i science fiction. Inne pseudonimy: Alan Wade, Peter Held, John van See, Jay Kavanse. Laureat prestiżowych nagród: Nagroda Hugo, Nebula, World Fantasy i innych.

</doc>
<doc id="741549" url="https://pl.wikipedia.org/wiki?curid=741549" title="Darcs">
Darcs

Darcs – rozproszony system kontroli wersji zaprojektowany przez Davida Roundy jako alternatywa dla scentralizowanego systemu CVS. Nazwa to skrót angielskiego określenia David's Advanced Revision Control System.
W przeciwieństwie do CVS darcs tworzy lokalną kopię całego repozytorium. Umożliwia także zmianę nazw katalogów i plików objętych kontrolą wersji.
Dostęp do repozytorium jest możliwy poprzez protokoły HTTP i SSH.

</doc>
<doc id="741551" url="https://pl.wikipedia.org/wiki?curid=741551" title="Mięsień biodrowo lędźwiowy">
Mięsień biodrowo lędźwiowy



</doc>
<doc id="741554" url="https://pl.wikipedia.org/wiki?curid=741554" title="Seyðisfjörður">
Seyðisfjörður

Seyðisfjörður – miasto we wschodniej Islandii, na końcu fiordu o tej samej nazwie, położone 27 km od Egilsstaðir. Z trzech stron miasto okrążają szczyty górskie sięgające 1150 m n.p.m. Jest też tu wiele wodospadów. Miasto wraz z sąsiednimi terenami wchodzi w skład gminy Múlaþing (do 2020 roku tworzyła gminę Seyðisfjarðarkaupstaður), w regionie Austurland. Na początku 2021 roku miasto zamieszkiwało 659 osoby.
Jeden z ważniejszych portów na wschodnim wybrzeżu Islandii. Znajduje się tu port rybacki oraz zawija prom samochodowy oferujący Islandii połączenie z Hirtshals w Danii i Thorshavn na Wyspach Owczych.
Osada założona została w 1848 r. przez norweskich rybaków. Wiele obecnych budynków to nadal oryginalne drewniane budowle wzniesione w tamtych czasach. Podczas II wojny światowej stacjonowały tu brytyjskie i amerykańskie wojska.
W Seyðisfjörður znajduje się dom kultury i wiele muzeów.

</doc>
<doc id="741555" url="https://pl.wikipedia.org/wiki?curid=741555" title="Eligiusz Naszkowski">
Eligiusz Naszkowski

Eligiusz Romuald Naszkowski (ur. 3 lutego 1956 w Sierakowie Wielkopolskim) – polski działacz związkowy, tajny współpracownik SB, następnie oficer Służby Bezpieczeństwa.
Życiorys.
Syn Czesława i Aleksandry. W Pile uczęszczał do szkoły podstawowej i średniej. Ukończył studia na Wydziale Nauk Politycznych Uniwersytetu Adama Mickiewicza w Poznaniu. Dwukrotnie złożył podanie o przyjęcie do pracy w Służbie Bezpieczeństwa. Po raz pierwszy w grudniu 1979 do Komendy Wojewódzkiej MO w Poznaniu. Pisał wówczas: "Chciałbym, o ile to będzie możliwe, połączyć pracę w SB z dalszym badaniem zagadnień organizacji i funkcjonowania systemów politycznych RFN i jego ukoronowaniem w postaci dysertacji doktorskiej". Po raz drugi podanie złożył w czerwcu 1980 do KW MO w Pile. Oba wnioski zostały jednak odrzucone, m.in. ze względu na przeszłość jego ojca, zaangażowanego w podziemie antykomunistyczne.
Był przewodniczącym MKZ NSZZ „Solidarność” w Pile. Od lutego 1981 działał jako tajny współpracownik Służby Bezpieczeństwa o pseudonimie "Grażyna". Jego najbardziej znanym działaniem na rzecz SB było nagranie posiedzenia Komisji Krajowej „Solidarność” w Radomiu, za co otrzymał od SB 50 000 zł. Pokryto też koszty mandatu, który otrzymał, gdy pędził z nagraniem do oficera prowadzącego. W czasie współpracy z resortem otrzymał łącznie około 135 tys. zł.
Po wprowadzeniu stanu wojennego Naszkowski został na kilka dni internowany we Wronkach. 22 grudnia został przewieziony do Urzędu Rady Ministrów, gdzie rozmawiał ze Stanisławem Cioskiem. Według relacji "Grażyny" spotkanie dotyczyło kontrolowanej „odbudowy” związku. Ciosek obiecał mu zwrócenie się do MSW o jego zwolnienie z internowania, by mógł podjąć "podstawowe zadania przygotowawcze" [...] "dla reaktywowania „Solidarności” – związku zawodowego". W tym celu Naszkowski miał odnowić znajomości "„z drugim, trzecim czy też czwartym garniturem komisji zakładowych w regionie”". Na początku marca 1982. TW „Grażyna"”" opracował dokument "„"Bliżej prawdy o Lechu Wałęsie"”". Analizował w nim osobowość i fenomen popularności przewodniczącego związku.
W lipcu 1982 został oficerem SB w Biurze Studiów Służb Bezpieczeństwa MSW. W latach 1982–1983 brał udział w redagowaniu wydawanego przez Departament PESEL czasopisma „Bez dyktatu”, rzekomo wydawanego przez „podziemną” Międzyregionalną Komisję Obrony „Solidarności” (de facto stworzoną przez SB i kierowaną przez jej agenturę).
Wiosną 1983 rozpoczął starania o wyjazd za granicę. Pod koniec maja 1984 zwrócił się z raportem do wiceministra Władysława Ciastonia. Prosił w nim o skierowanie do zaprzyjaźnionego kraju "powodowany troską o zdrowie psychiczne rodziny i własne bezpieczeństwo". Zaproponowano mu wyjazd wraz z rodziną na placówkę do Mongolii. We wrześniu 1984 Naszkowski został przeniesiony na etat wywiadu. Kilka dni przed planowanym wylotem zbiegł na zachód. W 1990 z Paryża udzielił telefonicznego wywiadu „Tygodnikowi Nowemu”. Przedstawił się w nim jako podwójny szpieg. Sugerował, że Lech Wałęsa był agentem SB o pseudonimie „Bolek”. Dalsze losy Naszkowskiego nie są znane.

</doc>
<doc id="741563" url="https://pl.wikipedia.org/wiki?curid=741563" title="I liga paragwajska w piłce nożnej (2000)">
I liga paragwajska w piłce nożnej (2000)

Mistrzem Paragwaju został klub Club Olimpia, natomiast wicemistrzem Paragwaju - Club Guaraní.
Sezon podzielony został na dwa turnieje - Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju. Ponieważ w tym sezonie oba turnieje wygrał ten sam klub, konieczne było rozegranie meczu o tytuł wicemistrza kraju między wicemistrzami turniejów Apertura i Clausura.
Do turniejów międzynarodowych zakwalifikowały się następujące kluby:
Do drugiej ligi spadł klub Universal Encarnación, a na jego miejsce awanował Club Libertad.
Torneo Clausura 2000.
Tabela fazy ligowej Clausura 2000.
Przed fazą grupową każdy z klubów otrzymał dodatkowe bonusy w zależności od zajętej pozycji w tabeli ligowej: Club Olimpia - 3 pkt, 12 de Octubre Itaugua - 2,5 pkt, Cerro Porteño - 2 pkt, Club Guaraní - 1,5 pkt, Cerro Corá Asunción - 1 pkt, Atlético Colegiales 0,5 pkt
Tabele fazy grupowej.
Do liczby zdobytych punktów doliczono bonusy otrzymane w fazie ligowej turnieju Clausura.
Grupa A
Grupa B
Campeonato Paraguay 2000.
Klub Club Olimpia jako zwycięzca turniejów Apertura i Clausura został mistrzem Paragwaju. O tytuł wicemistrza Paragwaju stoczyły walkę wicemistrz turnieju Apertura Club Sol de América z wicemistrzem turnieju Clausura Club Guaraní.
Klub Club Guaraní został wicemistrzem Paragwaju i jako drugi klub obok mistrza zapewnił sobie udział w Copa Libertadores 2001. Trzeci klub mający uzyskać prawo gry w tym turnieju wyłonić miał turniej Cuadrangular.
Do drugiej ligi spadł klub Universal Encarnación, a na jego miejsce awansował Club Libertad.
Torneo Cuadrangular.
Celem turnieju było wyłonienie trzeciego klubu z Paragwaju, który będzie miał prawo gry w Copa Libertadores 2001.
Klub Cerro Porteño wygrał turniej Cuadrangular i jako trzeci klub zakwalifikował się do Copa Libertadores 2001.

</doc>
<doc id="741564" url="https://pl.wikipedia.org/wiki?curid=741564" title="David Embe">
David Embe



</doc>
<doc id="741568" url="https://pl.wikipedia.org/wiki?curid=741568" title="Kodeks Rios">
Kodeks Rios

Kodeks Rios – aztecki dokument prekolumbijski zawierający informacje na temat kalendarza Azteków oraz opis stworzenia świata. 
Historia.
Kodeks Rios niekiedy zwany "Kodeks Vaticanus", "Kodeks Vatican A" lub "Kodeks Vaticanus 3738", został znaleziony w zbiorach Biblioteki Watykanu w Rzymie. Wiąże się go z innym manuskryptem – Kodeksem Telleriano Remensis, znajdującym się w Bibliotece Narodowej w Paryżu. Autorstwo przypisuje się po części dominikaninowi, Pedro de los Ríos, który w latach 1547 i 1562 pracował w Oaxaca i Puebla. Niektóre fragmenty napisał jego brat. Kodeks Rios we Włoszech pojawił się po roku 1566.
Opis.
Kodeks Rios napisany został alfabetem łacińskim w języku nahuatl, pochodzi z okresu po podboju Meksyku. Prawdopodobnie jest kopią o wiele starszego manuskryptu, zagubionego Kodeksu Huitzilopochtli. Wchodzi w skład Kodeksów Borgia. Składa się ze 101 stron europejskiego papieru złożonego na kształt harmonijki.
Treść rękopisu zawiera opis toltecko-chichimeckiej kultury z Doliny Teotihuacán. Dzisiejsi naukowcy dzielą go na siedem sekcji: 
Większość kodeksu opatrzona jest długim komentarzem w języku włoskim.
Kodeks Rios uznawany jest za amerykański kamień z Rosetty. Za jego pomocą uczeni w znacznym stopniu odczytali tajemnicze pismo azteckie. Obecnie przechowywany jest w Bibliotece Watykańskiej
Publikacje.
Pierwszą osobą, która opublikowała Kodeks był Lord Kingsbrough. Jego wydanie zawierało angielskie tłumaczenie z języka włoskiego. Każda strona została opatrzona informacjami na temat bogów z panteonu Azteków.
W 1979 w Austrii wydano pierwszą w XX wieku publikację Kodeksu Rios.
Do ważniejszych należy zaliczyć wydanie włoskie z 1900 roku

</doc>
<doc id="741571" url="https://pl.wikipedia.org/wiki?curid=741571" title="Kodeks Vaticanus 3738">
Kodeks Vaticanus 3738



</doc>
<doc id="741573" url="https://pl.wikipedia.org/wiki?curid=741573" title="Kodeks Vaticanus">
Kodeks Vaticanus



</doc>
<doc id="741575" url="https://pl.wikipedia.org/wiki?curid=741575" title="Kodeks Vatican A">
Kodeks Vatican A



</doc>
<doc id="741578" url="https://pl.wikipedia.org/wiki?curid=741578" title="Fotel Jaracza">
Fotel Jaracza

Pomnik Stefana Jaracza – pomnik znajdujący się w Łodzi i przedstawiający Stefana Jaracza, siedzącego na widowni w teatrze, trzymającego w ręku egzemplarz reżyserski. Na wolnych miejscach obok odlanej z brązu figury założyciela teatru Ateneum w Warszawie mogą przysiąść przechodnie.
Pomnik odsłonięty został 10 czerwca 2006 obok kamienicy przy ul. Piotrkowskiej 152.
Pomnik jest częścią Galerii Wielkich Łodzian, która od 1999 roku zdobi ul. Piotrkowską, wykonywanymi w brązie rzeźbami plenerowymi stojącymi na chodnikach, upamiętniającymi sławne osoby związane z Łodzią. Autorami rzeźby są Marcel Szytenchelm i poznańscy odlewnicy Jerzy i Robert Sobocińscy.

</doc>
<doc id="741586" url="https://pl.wikipedia.org/wiki?curid=741586" title="Naręczak">
Naręczak

Naręczak - część zbroi płytowej, służąca do ochrony ręki. Składa się z: naramiennika, opachy, nałokcicy i zarękawia (bez rękawicy). 
W połowie XIII w. zaczęto wzmacniać osłonę ramienia w postaci kolczego rękawa płytkami osłaniającymi łokieć, górną i dolną część ramienia. W latach 1320. pojawiły się już bardziej zaawansowane formy w postaci wklęsłych blach (w kształcie "rynny") otaczających ramiona, by z początkiem XV w. przyjąć ostateczną formę w postaci rękawa ze stalowych płyt, jako część pełnej zbroi płytowej. W drugiej połowie XV w. naręczaki, w postaci "rynien" przymocowanych do przeszywanicy były częstym uzbrojeniem ochronnym zwykłych żołnierzy, podczas gdy zbroje pełne rycerskie miały opachy i zarękawia w postaci pancernych rur.
Niektóre zbroje turniejowe miały lewy naręczak wykonany z jednego płata blachy. Było to spowodowane tym, że ręka powodująca koniem nie wymagała większej swobody ruchu.

</doc>
<doc id="741588" url="https://pl.wikipedia.org/wiki?curid=741588" title="GHV2">
GHV2

GHV2: Greatest Hits Volume 2 – album Madonny podsumowujący jej dorobek z lat 90.
W przeciwieństwie do poprzedniej składanki największych przebojów, "The Immaculate Collection", na tym krążku nie znalazły się nowe utwory. Podczas wywiadu udzielonego dziennikarce Jo Whiley z BBC Radio 1 w ramach akcji promocyjnej Madonna stwierdziła, że – jak mówi o tym tytuł – płyta jest kompilacją największych przebojów, a nie nowym materiałem. Zdradziła też metodę doboru piosenek na to wydawnictwo: "Chciałam tam umieścić tylko te piosenki, których mogłam słuchać pięć razy z rzędu".
Wydawnictwo zostało opatrzone humorystycznym komentarzem, którego autorem jest przyjaciel Madonny i Guya Ritchie, filmowiec Dan Cadan.
Na składance znalazł się po raz pierwszy utwór "Beautiful Stranger" (choć w wersji skróconej), który wcześniej dostępny był jedynie na singlu i ścieżka dźwiękowej filmu "", a roku 2000 uhonorowany został nagrodą Grammy w kategorii piosenki filmowej.
Część materiału na płycie CD została zapisana w technologii HDCD, pozwalającej uzyskać lepszy dźwięk w przystosowanych do tego urządzeniach.
Kompilację sprzedano w nakładzie ponad 5 mln kopii na całym świecie, w tym w liczbie 1,4 mln w Stanach Zjednoczonych.
Single.
Promocja albumu przeprowadzona była w sposób dość nietypowy. Nie był on promowany żadnym ogólnie dostępnym singlem, lecz promocyjnie wydanymi megamixami - wiązankami utworów jakie znalazły się na kompilacji. Jedynie powyższy megamix dostępny był w sklepach na terenie Australii, i to też w formie dodatku do albumu. Poza Thunderpussem, pozostałe megamixy wykonali Johnny Rocks &amp; Mac Quayle oraz Tracy Young.

</doc>
<doc id="741590" url="https://pl.wikipedia.org/wiki?curid=741590" title="Opacha">
Opacha

Opacha - część zbroi płytowej, służąca do ochrony ręki od łokcia w górę. Wchodziła w skład naręczaka.
Pojawia się w połowie XIII w., w postaci płytki, przywiązywanej na wierzchu rękawa, jako wzmocnienie kolczugi. W latach 1320. pojawiły się już bardziej zaawansowane formy w postaci wklęsłych blach ("rynien") otaczających ramiona, by z początkiem XV w. stać się częścią kompletnego naręczaka pełnej zbroi płytowej, a w drugiej jego połowie przyjąć ostateczną formę pancernej rury, chroniącej ramię (w przypadku najdroższych i najlepszych zbroi).

</doc>
<doc id="741591" url="https://pl.wikipedia.org/wiki?curid=741591" title="Unitary authority">
Unitary authority

Unitary authority (pol. jednolita jednostka administracyjna) – forma samorządu terytorialnego występująca w Anglii, łącząca w sobie kompetencje dystryktu i hrabstwa. W pewnym uproszczeniu można ją przyrównać do polskiego miasta na prawach powiatu. Status taki otrzymują zazwyczaj miasta i dystrykty na tyle duże, by móc wypełniać we własnym zakresie zadania przypisane zwykle hrabstwom, a także hrabstwa na tyle małe, że niecelowe jest tworzenie w nich dystryktów jako niższych szczebli samorządu. Każda z "authorities" przypisana jest do jednego z hrabstw ceremonialnych (o ile nie stanowi samodzielnego hrabstwa ceremonialnego).
W szerszym znaczeniu pojęcie "unitary authority" może oznaczać w języku angielskim każdą formę samorządu terytorialnego, która wypełnia na jednym szczeblu wszystkie zadania przypisane w danym państwie lub jego części władzom samorządowym. W Szkocji, Walii i Irlandii Północnej cały samorząd lokalny jest jednostopniowy, stąd każda z tamtejszych jednostek administracyjnych jest "de facto" "unitary authority", jednak na tych obszarach na co dzień używane są inne określenia jednostek samorządu (np. "council areas" w Szkocji czy "principal areas" w Walii).

</doc>
<doc id="741592" url="https://pl.wikipedia.org/wiki?curid=741592" title="Władza jednolita">
Władza jednolita



</doc>
<doc id="741593" url="https://pl.wikipedia.org/wiki?curid=741593" title="Zarękawie">
Zarękawie

Zarękawie – część zbroi płytowej, chroniąca rękę od łokcia do dłoni, wchodząca w skład naręczaka.
W połowie XIII w. zaczęto wzmacniać dotychczasową osłonę ramienia w postaci kolczego rękawa płytkami osłaniającymi łokieć, górną i dolną część ramienia. W latach 1320. pojawiły się już bardziej zaawansowane formy w postaci wklęsłych blach ("rynien") otaczających ramiona, by z początkiem XV w. stać się częścią kompletnego naręczaka pełnej zbroi płytowej, a w drugiej jego połowie przyjąć ostateczną formę pancernej rury, chroniącej ramię (w przypadku najdroższych i najlepszych zbroi).
Od XVII wieku polska jazda (m.in. husaria) używała wschodniego typu zarękawi - karwaszy.

</doc>
<doc id="741594" url="https://pl.wikipedia.org/wiki?curid=741594" title="United Launch Alliance">
United Launch Alliance

United Launch Alliance (ULA) – amerykańska spółka zajmująca się wynoszeniem ładunków w przestrzeń kosmiczną. Jest przedsięwzięciem joint venture firm Boeing (z rodziną rakiet Delta) i Lockheed Martin (z rodziną rakiet Atlas). "ULA" oficjalnie rozpoczęła działalność 1 grudnia 2006. Głównym klientem przedsiębiorstwa ma być rząd i armia USA.
Pierwszy przeprowadzony przez nią start odbył się 14 grudnia 2006, kiedy to rakieta Delta II 7920-10 wyniosła na orbitę tajny ładunek Narodowego Biura Rozpoznania, NRO L-21.
Historia.
Boeing i Lockheed Martin ogłosiły zamiar utworzenia "United Launch Alliance" 2 maja 2005. Przedsięwzięcie miało połączyć część operacyjną i produkcyjną obu firm na potrzeby zleceń państwowych USA.
23 października 2005 firma SpaceX, konkurent "ULA", wniosła skargę o złamaniu ustaw antytrustowych przez tworzoną spółkę. 7 stycznia 2006 Departament Obrony USA wydał wstępną zgodę na utworzenie "ULA". Projekt utworzenia "ULA" został pozytywnie zaopiniowany przez Federalną Komisję Handlu w dniu 3 października 2006.
Placówki.
Siedziba firmy znajduje się w Denver. Za większość czynności inżynieryjnych i administracyjnych odpowiadają istniejące ośrodki Lockheed Martin Space Systems. Większość czynności związanych z montażem i integracją ładunków przeprowadzana jest w byłych zakładach firmy Boeing, w Decatur (Alabama), w stanie Alabama. Podzespoły, adaptery ładunków i osłony balistyczne rakiet Atlas V są wykonywane w zakładach w Harlingen (Teksas).

</doc>
<doc id="741596" url="https://pl.wikipedia.org/wiki?curid=741596" title="Rękawica (zbroja)">
Rękawica (zbroja)

Rękawica – część zbroi służąca do ochrony dłoni i fragmentu przedramienia, zbudowana z folg lub z plecionki kolczej. W pełnej zbroi płytowej budowano je z drobnych metalowych płytek nitowanych do skórzanego podkładu.
W zachodniej i północnej Europie formy pancernych osłon ręki są zaświadczone w ikonografii znalezisk z Valsgärde (Szwecja, VI w. n.e.) i Sutton Hoo (VII w.); miały one najprawdopodobniej postać płytek pancernych nakładanych na rękawicę i przedramię, tak że tworzyły rodzaj mankietu.
W armiach zachodniej Europy rękawice pancerne pojawiają się na szeroką skalę wraz z rozwojem pełnej zbroi kolczej w XII w. Były to jednopalcowe „łapawice”, często wykonywane jako jedna całość z rękawem kolczugi; rękaw taki miał rozcięcie u nadgarstka umożliwiające wysunięcie dłoni z rękawicy, gdy ochrona nie była potrzebna.
Z końcem XIII w. pojawiają się częste wzmianki o rękawicach (najprawdopodobniej skórzanych) wzmocnionych płytkami z fiszbinu; w 1296 roku po raz pierwszy wzmiankowane są rękawice pokryte płytkami pancernymi, niemniej w tym czasie dominowały wciąż kolcze „łapawice”. Około 1330 roku rękawica kolcza zanika na rzecz rękawicy skórzanej lub tekstylnej, z głębokim mankietem, pokrytej fiszbinowymi lub metalowymi płytkami. W połowie wieku kształtuje się typowa rękawica pancerna, z wierzchnią płytą o kształcie klepsydry (tzw. rękawica klepsydrowa), przewężonej w nadgarstku. Jedna część tworzyła okrywający przedramię mankiet, druga ukształtowana była tak, by otaczać wierzch i boki dłoni, łącznie z podstawą kciuka. Małe płytki okrywały palce; umieszczano czasem na nich kolce, by ułatwić walkę pięściami. Całość połączona była spodnią rękawicą tekstylną, rzadziej materiał pokrywał metalowe części od wierzchu.
W latach 30. XV w. rękawice w zbrojach typu niemieckiego uległy wydłużeniu i wysmukleniu, chroniąc jedną płytą przedramię i dłoń po nasadę kciuka; przyjmowały zazwyczaj formę z jednym palcem, z niewielkimi lamelkami tworzącymi wspólną ochronę palców, z wyjątkiem kciuka, chronionego osobno. Dodatkowa, węższa płyta chroniła nadgarstek od wewnątrz. Jednoczęściowe rękawice zastąpiły też poprzedni typ w zbrojach włoskich. 
W XVI w. rozwój broni palnej spowodował stopniową rezygnację z pełnych zbroi; lżej opancerzona kawaleria wykorzystywała jednak często pancerne rękawice jako częściową ochronę. Już wcześniej piechota uzupełniała lżejsze opancerzenie rękawicami, o czym świadczą np. dokumenty krakowskie z XIV w., w których członkowie cechów otrzymują w użytkowanie kolczugi, hełmy i rękawice. Pancerne rękawice pozostały też elementem częściowych pancerzy piechurów, np. hiszpańskich pikinierów w XV–XVI w.. Równocześnie zaś tworzono specjalistyczne, bardzo ciężkie, jednoczęściowe rękawice osłaniające całą rękę wraz z ramieniem aż po bark dla ochrony lewej ręki w zbrojach turniejowych. 
Płatnerze wykonujący rękawice byli czasem osobną grupą w cechu – tak było np. w XV w. w Norymberdze, gdzie była to jedna z pięciu specjalności, którą mógł wybrać czeladnik płatnerski.
Rękawice pancerne były używane także poza Europą. W Persji do zbroi kolczo-płytowych używano często karwaszy z tekstylnymi łapawicami, pokrytymi od wierzchu kolczugą; zachowały się takie egzemplarze z XVII i XVIII w.. Podobnych rękawic z materiału i kolczej plecionki używano w Indiach. W Japonii wczesne zachowane zbroje (z IV–VIII w.) wyposażone są w ochronę przedramienia i wierzchu dłoni z płytek metalowych. Także zbroje nowożytne ("gusoku") posiadały często kolczo-lamelkowe naręczaki, przechodzące w podobnej konstrukcji rękawice. Płytka pancerna chroniąca wierzch dłoni, czasem tworząca połowiczną metalową rękawicę zwała się "tetsu-gai".

</doc>
<doc id="741597" url="https://pl.wikipedia.org/wiki?curid=741597" title="Ousmane Issoufi Maiga">
Ousmane Issoufi Maiga



</doc>
<doc id="741599" url="https://pl.wikipedia.org/wiki?curid=741599" title="Naramiennik (zbroja)">
Naramiennik (zbroja)

Naramiennik – część zbroi, służąca do ochrony barku i ramienia, górna część naręczaka, w postaci odpowiednio ukształtowanych płyt pancernych.
Znany od starożytności, stał się popularny w średniowieczu, w XV wieku. Bardzo duże naramienniki posiada starogrecka zbroja z Dendry, z XV w. p.n.e. Ponownie ochrony ramion pojawiają się, jak wiadomo ze źródeł ikonograficznych, w pełnej zbroi greckiej w VI w. p.n.e. Wzorowane na greckich, wczesne zbroje rzymskie typu torsowego (czyli naśladujące muskulaturę ciała), wyposażano z reguły w klapy naramienne, aczkolwiek ich główną funkcją było łączenie napierśnika i naplecznika. Naramienniki stanowiły natomiast jeden z podstawowych elementów konstrukcyjnych najbardziej typowej rzymskiej zbroi, folgowej "lorica segmentata". Typowe jej naramienniki składały się z pięciu płyt tak zamocowanych, by zachodziły na siebie, chroniąc przed uderzeniem z góry (np. z ręki wrogiego kawalerzysty). Osobnym typem naramiennika w czasach rzymskich był galerus, stanowiący wyposażenie lekkozbrojnego gladiatora typu retiarius.
W zbroi europejskiej naramienniki pojawiają się ponownie pod koniec XIII w., gdy rozpoczęto wzmacnianie dominującej dotąd zbroi kolczej. Ich pierwowzorem mogły być małe płytki, metalowe lub z utwardzonej skóry, mocowane skośnie nad ramieniem. Miały służyć od osłabienia ciosu zadanego w ramię, aczkolwiek część badaczy jest zdania, że były zbyt wiotkie, by pełnić inną funkcję od dekoracyjnej i być może identyfikacyjnej, jako że umieszczano na nich czasem herb rycerza. Płytowa ochrona ręki rozwijała się wolniej od ochrony nóg, ale pod koniec I poł. XIV. w. miseczkowate naramienniki są dość częste, połączone lub nie z opachą i uzupełniane lub używane zamiennie z tarczkami opachowymi; niemniej aż do ok. 1420 podstawową ochroną ramienia jest kolczuga. Proste początkowo naramienniki rozwinęły się następnie, w I poł. XV w. w złożoną formę składającą się z czaszy i folg, nachodzących na prostą, rurową opachę. Takie wielofolgowe naramienniki noszono w szczególności na lewym ramieniu, i czasem wzmacniano dodatkowymi płytkami, zachodzącymi na napierśnik. W drugiej połowie tego wieku, włoscy płatnerze rozwinęli naramiennik przez rozbudowanie szerokiej płyty zachodzącej na napierśnik, powiększenie tylnej części i nierzadko, przez wygięcie boczne płyty, tak by chroniła przed bocznymi ciosami w obojczyk. Typowe dla włoskich zbroi jest to, że „skrzydła” naramienników sięgają daleko na plecy stanowiąc ich dodatkową ochronę. Naręczaki we włoskim stylu były większe i zapewniały lepszą ochronę niż w zbrojach stylu niemieckiego. Ich naramienniki nakładano na opachy, a drobne folgi zapewniały ochronę i elastyczność na łączeniach. Ciężkie, pełnopłytowe zbroje XVI-wieczne miały z reguły nader rozbudowane naramienniki. Z kolei lekkich, prostszych naramienników używano w XV w. do lżejszych zbroi np. typu brygantyny. Uproszczone naramienniki, często w jednej części z ochroną ramienia spotyka się w też w tanich, masowo produkowanych zbrojach XVI-wiecznych.
Zbroje turniejowe charakteryzowały się osobnymi formami naramienników. W zbrojach do pojedynków konnych z reguły wzmacniano je dodatkowymi tarczami i tarczkami opachowymi, czasem, zwłaszcza w przypadku lewej ręki, zmniejszając nieco naramiennik na rzecz maksymalnej rozbudowy zarękawia połączonego w jedną całość z rękawicą. W przypadku rezygnacji z tarczy naramiennik z kolei bardzo silnie rozbudowywano. Zbroje do walki pieszej, szczególnie XVI-wieczne, charakteryzują się na ogół symetrycznymi naramienikami.
W drugiej połowie XVI wieku i w wieku XVII, w Europie Zachodniej, wraz ze wzrostem znaczenia broni palnej i postępującą redukcją coraz mniej efektywnej zbroi, zwiększyła się różnorodność form: w części rezygnowano z wszystkich dodatkowych elementów poza napierśnikiem, czasem dodawano jeden lub dwa naramienniki, parę nabiodrków itp., stopniowo jednak rezygnując ze zbroi w ogóle. Wykształcona właśnie w tym okresie polska zbroja husarska też składała się na ogół z ograniczonej liczby części: hełmu, kirysu, obojczyka i naramienników, rzadziej nabiodrków.

</doc>
<doc id="741600" url="https://pl.wikipedia.org/wiki?curid=741600" title="West Bridgford">
West Bridgford

West Bridgford – miasto we wschodniej Anglii na przedmieściach Nottingham, faktyczny ośrodek administracyjny hrabstwa Nottinghamshire (od 1959) i dystryktu Rushcliffe. Ok. 38 tysięcy mieszkańców. W 1964 powstało tu pierwsze w Wielkiej Brytanii podmiejskie centrum handlowe, stworzone z myślą o mieszkańcach pobliskiej metropolii. West Bridgford jest wspomniana w Domesday Book (1086) jako "Brigeforde".

</doc>
<doc id="741601" url="https://pl.wikipedia.org/wiki?curid=741601" title="Kohabitacja (prawo)">
Kohabitacja (prawo)



</doc>
<doc id="741602" url="https://pl.wikipedia.org/wiki?curid=741602" title="I686">
I686

i686 to nieoficjalna nazwa architektury zastosowanej zarówno w niektórych procesorach firmy Intel, jak i procesorach innej produkcji, jednak z nimi kompatybilnych.

</doc>
<doc id="741607" url="https://pl.wikipedia.org/wiki?curid=741607" title="Rushcliffe">
Rushcliffe

Rushcliffe - najbardziej wysunięty na południe dystrykt hrabstwa Nottinghamshire w Anglii. W 2011 roku dystrykt liczył 111 129 mieszkańców. Stolicą jest West Bridgford. Dystrykt jest faktyczną siedzibą klubu piłkarskiego Nottingham Forest F.C. - w jego granicach znajdują się zarówno stadion tej drużyny, jak i domy większości piłkarzy. 
Inne miejscowości.
Adbolton, Barton in Fabis, Bassingfield, Bradmore, Bunny, Car Colston, Clipston, Costock, Cropwell Bishop, Cropwell Butler, East Bridgford, East Leake, Edwalton, Elton on the Hill, Gamston, Gotham, Granby, Hawksworth, Hickling, Keyworth, Kingston on Soar, Kinoulton, Langar, Newton, Normanton on Soar, Normanton-on-the-Wolds, Owthorpe, Plumtree, Radcliffe on Trent, Ratcliffe-on-Soar, Rempstone, Ruddington, Saxondale, Shelford, Shelton, Sibthorpe, Stanford on Soar, Sutton Bonington, Thoroton, Thrumpton, Tithby, Tollerton, West Leake, Whatton, Widmerpool, Wilford, Wilford Hill, Willoughby-on-the-Wolds, Wysall.

</doc>
<doc id="741609" url="https://pl.wikipedia.org/wiki?curid=741609" title="Paul Emile Botta">
Paul Emile Botta



</doc>
<doc id="741610" url="https://pl.wikipedia.org/wiki?curid=741610" title="Altin Lala">
Altin Lala

Altin Lala (ur. 18 listopada 1975 w Tiranie) – albański piłkarz występujący na pozycji pomocnika. Ostatnim jego klubem były rezerwy Bayernu Monachium.
Kariera klubowa.
Lala treningi rozpoczął w Dinamie Tirana. W 1991 roku wraz z kadrą Albanii U-16 przebywał na obozie treningowym w Niemczech. Zdecydował się wówczas pozostać w tym kraju, prosząc o azyl. Został umieszczony w obozie dla uchodźców w Fuldzie. Tam kontynuował karierę piłkarską w zespole SpVgg Hosenfeld. W 1992 roku przeszedł do juniorów Borussii Fulda, a w 1993 roku został włączony do jej pierwszej drużyny, występującej w Oberlidze Hessen. W 1996 roku awansował z zespołem do Regionalligi Süd. Tam z Borussią spędził 2 lata.
W 1998 roku Lala przeszedł do drugoligowego Hannoveru 96. W 2. Bundeslidze zadebiutował 30 lipca 1998 roku w wygranym 1:0 pojedynku z Karlsruher SC. 23 sierpnia 1998 roku w przegranym 1:2 spotkaniu z FC Gütersloh strzelił pierwszego gola w 2. Bundeslidze. W 2002 roku awansował z zespołem do Bundesligi. Pierwszy mecz zaliczył w niej 11 sierpnia 2002 roku przeciwko Hamburgerowi SV (1:2). 31 stycznia 2007 roku w wygranym 5:0 pojedynku z Herthą BSC zdobył pierwszego gola w Bundeslidze. Graczem Hannoveru Lala był przez 14 lat. W tym czasie rozegrał tam łącznie 296 spotkań i zdobył 10 bramek.
W 2012 roku odszedł do rezerw Bayernu Monachium, grających w Regionallidze Bayern.
Kariera reprezentacyjna.
Występy w reprezentacji Albanii Lala rozpoczął na szczeblu U-16. Następnie grał w drużynie U-21. W pierwszej reprezentacji Albanii zadebiutował 21 stycznia 1998 roku w wygranym 4:1 towarzyskim meczu z Turcją. 29 marca 2003 roku w wygranym 3:1 pojedynku eliminacji Mistrzostw Europy 2004 z Rosją strzelił pierwszego gola w kadrze.
W latach 1998–2011 w drużynie narodowej Lala rozegrał łącznie 79 spotkań i zdobył 3 bramki.

</doc>
<doc id="741613" url="https://pl.wikipedia.org/wiki?curid=741613" title="Stopy na sekundę">
Stopy na sekundę

Stopa na sekundę (ang. "feet per second") – jednostka prędkości używana w krajach anglosaskich. Wyraża przebytą drogę w stopach angielskich w czasie 1 sekundy. Spotyka się kilka zapisów skrótowych
Z definicji wynika zależność między ft/s a jednostkami z układu SI
i przeliczenie na km/h

</doc>
<doc id="741614" url="https://pl.wikipedia.org/wiki?curid=741614" title="Broxtowe (borough)">
Broxtowe (borough)

Broxtowe - dystrykt w hrabstwie Nottinghamshire w Anglii, w całości zaliczany do aglomeracji Nottingham. Stolicą jest Beeston. Ok. 109 tysięcy mieszkańców. Dystrykt stanowi również okręg wyborczy do Izby Gmin, od 1997 reprezentowany przez Nicka Palmera (Partia Pracy). W 2011 roku dystrykt liczył 109 487 mieszkańców.
Inne miejscowości.
Attenborough, Awsworth, Beauvale, Bramcote, Brinsley, Chilwell, Cossall, Giltbrook, Greasley, Newthorpe, Nuthall, Strelley, Swingate, Toton, Trowell, Watnall.

</doc>
<doc id="741618" url="https://pl.wikipedia.org/wiki?curid=741618" title="Kacpury">
Kacpury

Kacpury – wieś w Polsce, w województwie mazowieckim, w powiecie ostrowskim, w gminie Ostrów Mazowiecka. 
W latach 1925–1954 w granicach Ostrowi Mazowieckiej.
W latach 1975–1998 miejscowość należała administracyjnie do województwa ostrołęckiego.
Przez pewien czas należała do wsi Kuskowizna. Samodzielną wsią miejscowość została ponownie 1 stycznia 2013.
Wierni kościoła rzymskokatolickiego należą do parafii Chrystusa Dobrego Pasterza w Ostrowi Mazowieckiej.

</doc>
<doc id="741619" url="https://pl.wikipedia.org/wiki?curid=741619" title="Beeston">
Beeston

Anglii:

</doc>
<doc id="741620" url="https://pl.wikipedia.org/wiki?curid=741620" title="Instrumentalizm">
Instrumentalizm

Instrumentalizm (łac. "instrumentum" "narzędzie"), ("filozof.") – współczesny kierunek filozoficzny będący odmianą pragmatyzmu. Według niego cała wiedza i wszelka działalność ludzka pełnią jedynie funkcje instrumentalne, czyli stanowią narzędzia (instrumenty) służące przystosowywaniu się do środowiska i opanowywaniu go.
Instrumentalizm uważany jest za późną odmianę pragmatyzmu, wyrażoną przez Johna Deweya. Głosił on program "powszechnej przebudowy" ustroju społecznego, w której nauka miała pełnić role instrumentu, służącego wprowadzaniu konkretnych zmian.
Podstawowe założenia.
Według instrumentalistów, cała wiedza i wszelka działalność ludzka (w tym działalność tak intelektualna, jak i praktyczna), są jedynie reakcjami na bodźce środowiska i pełnią jedynie funkcje instrumentów. Są narzędziami, służącymi człowiekowi do przystosowania się do swojego środowiska i opanowania go. Instrumentalizm głosi, że teorii naukowych i twierdzeń nie można oceniać z punktu widzenia ich prawdziwości lub fałszywości, ponieważ są jedynie regułami wnioskowania; intelektualnymi narzędziami porządkowania danych pochodzących z doświadczenia. Tak rozumiany instrumentalizm wywodzi się bezpośrednio z poglądów Deweya.
Szersze rozumienie instrumentalizmu.
Oprócz kierunku w filozofii, instrumentalizm może być także rozumiany szerzej – używanie pojęcia "instrumentalizm" w szerszym rozumieniu wywodzi się z pierwotnego oznaczenia poglądów Deweya. Tak więc instrumentalizm traktowany może być ogólnie jako praktyczny pogląd na teorię wiedzy, wedle którego o stopniu naukowości decyduje w stopniu dostatecznym przede wszystkim wysoki poziom użyteczności – pogląd taki reprezentowali m.in. Kartezjusz i Comte.
Instrumentalizm rozumiany jest także jako stanowisko w filozofii nauki, zgodnie z którym tezy teoretyczne są wyłącznie narzędziami rozwiązywania zagadnień, porządkowania faktów i ich przewidywaniach (m.in. Duhem)

</doc>
<doc id="741623" url="https://pl.wikipedia.org/wiki?curid=741623" title="Augustine Ejide">
Augustine Ejide

Augustine Amamchukwu Ejide (ur. 8 kwietnia 1984 w Onitshy) – nigeryjski piłkarz grający na pozycji bramkarza.
Kariera klubowa.
Ejide pochodzi z Onitshy, ale piłkarską karierę zaczynał w mieście Nnewi, w klubie o nazwie Gabros International, do którego trafił w wieku 15 lat, w 1999 roku. Akurat trafił na okres, gdy klub ten grał w Pepsi Pro League. W 2000 roku zajął z nim 6. miejsce w lidze, będąc jeszcze rezerwowym bramkarzem, a w 2001 roku 9. miejsce i wówczas coraz więcej grywał w bramce klubu z Nnewi. Rok 2002 także zaczął w nigeryjskim klubie, ale latem odszedł do tunezyjskiego Étoile Sportive du Sahel. W klubie z Susa od razu wywalczył miejsce w pierwszej jedenastce i w pierwszym sezonie gry wywalczył wicemistrzostwo Tunezji. Pod koniec 2003 roku zdobył z tym klubem pierwszy w karierze międzynarodowy puchar, Puchar Zdobywców Pucharów Afryki. W tamtejszym sezonie po raz drugi z rzędu został wicemistrzem kraju. Etoile du Sahel z Ejide w bramce wyczyn ten powtórzył także w sezonie 2004/2005 oraz 2005/2006.
Latem 2006 na zasadzie wolnego transferu Ejide przeszedł do klubu Ligue 2, SC Bastia. W drugiej lidze zadebiutował w 9. kolejce ligowej, 22 września 2006 w wygranym 4:1 domowym meczu z Chamois Niortais FC. W Bastii grał do lata 2009. Kolejnym klubem w karierze Ejide został izraelski Hapoel Petach Tikwa.
Kariera reprezentacyjna.
W reprezentacji Nigerii Ejide zadebiutował 16 czerwca 2001 roku w wygranym 2:0 meczu z Namibią w meczu kwalifikacyjnym do Pucharu Narodów Afryki 2002.
W 2002 Ejide został dość niespodziewanie powołany przez Festusa Onigbinde na finały MŚ 2002, które całe spędził na ławce rezerwowych, jako zastępca dla Ike Shorunmu i Vincenta Enyeamy.
W 2004 został powołany przez Christiana Chukwu do kadry na Puchar Narodów Afryki 2004 w Tunezji. Jednak przed samymi mistrzostwami kontynentu doznał kontuzji i stracił szansę na zostanie pierwszym bramkarzem „Super Orłów”. Na turnieju o Puchar Narodów Afryki 2006 w Egipcie był także rezerwowym dla Enyeamy i nie rozegrał żadnego meczu. Jego rodacy wywalczyli brązowy medal na tym turnieju.

</doc>
<doc id="741625" url="https://pl.wikipedia.org/wiki?curid=741625" title="Austin Ejide">
Austin Ejide



</doc>
<doc id="741628" url="https://pl.wikipedia.org/wiki?curid=741628" title="Mural przy Piotrkowskiej">
Mural przy Piotrkowskiej

Mural przy Piotrkowskiej – mural znajdujący się w Łodzi na ścianie kamienicy przy ulicy Piotrkowskiej 152.
Pomysł namalowania tak dużego muralu zrodził się w 2000 roku podczas akcji "Kolorowa Tolerancja". Pomysł malowidła zajmującego 600 metrów kwadratowych został zaakceptowany w sierpniu 2001. Realizacja rozpoczęła się we wrześniu, a malunek ukończono 26 listopada.
Początkowo miało powstać malowidło pod tytułem "Łódź zwycięska", na którym miał widnieć okręt płynący po oceanie zaraz po zwycięskiej bitwie z innym, tonącym już, statkiem. Ten pomysł nie został jednak zaakceptowany, z uwagi na "mało miejski; ze zbyt małą ilością elementów kojarzących się z ulicą Piotrkowską".
Autorami gigantycznego muralu są członkowie grupy Design Futura. Na stworzenie malowidła o wymiarach 30 m długości i 20 m wysokości zużyto około 2000 puszek ze sprayem.
Obecnie (2012) jest to jeden z największych graffiti-murali w Europie (po namalowaniu w 2001, był to największy mural na świecie).

</doc>
<doc id="741631" url="https://pl.wikipedia.org/wiki?curid=741631" title="Akademia Colarossiego">
Akademia Colarossiego

Académie Colarossi – artystyczna szkoła założona w XIX wieku przez rzeźbiarza Filippo Colarossiego. Szkoła stanowić miała alternatywę dla popieranej przez państwo – a przez wielu młodych artystów tamtych czasów uważanej za nazbyt konserwatywną – École nationale supérieure des beaux-arts (Szkoły Sztuk Pięknych). Szkoła przyciągała do Paryża wielu zagranicznych studentów, zwłaszcza ze Stanów Zjednoczonych.
Nowatorstwo uczelni przejawiało się między innymi w dopuszczeniu do nauki kobiet, w tym także umożliwienie im rysowania i malowania z nagiego modela. W 1910 r. przyjęto pierwszą kobietę jako nauczycielkę. Była to Nowozelandka Frances Hodgkins (1869-1947).
Akademia została zamknięta w latach 30. XX w. Na krótko przed tym żona Colarossiego spaliła archiwa uczelni w odwecie za jego skłonności do flirtowania.

</doc>
<doc id="741636" url="https://pl.wikipedia.org/wiki?curid=741636" title="Lucy Bacon">
Lucy Bacon

Lucy Angeline Bacon (ur. 30 lipca 1857 w Pitcairn, zm. 17 października 1932 w San Francisco) – amerykańska malarka. 
Jej dzieła były bezpośrednio powiązane z francuskim impresjonizmem. Studiowała na Académie Colarossi, pobierając lekcje między innymi u Camille Pissarro. 
W wieku 40 lat zaczęła praktykować chrześcijaństwo naukowe, przez co porzuciła karierę artystyczną.

</doc>
<doc id="741642" url="https://pl.wikipedia.org/wiki?curid=741642" title="Emmanuel Kundé">
Emmanuel Kundé

Emmanuel Kundé pseudonim "Kidumu" (ur. 15 lipca 1956 w Ndom) – piłkarz, występował na pozycji obrońcy lub defensywnego pomocnika.
Życiorys.
Swoją klubową karierę kończył w sezonie 1988/1989, we francuskim klubie, Stade de Reims. Rozegrał 32 spotkania i 3 razy wpisał się na listę strzelców. Łącznie w lidze zaliczył 56 spotkań, w których strzelił 5 goli. W ojczyźnie grał w Canonie Jaunde, oraz Olympicu Mvolyé.
Ma na swoim koncie grę podczas dwóch Mundiali. Na Mistrzostwach Świata w 1982 roku zagrał w 3 meczach, w każdym po pełne 90 minut. Kamerun zremisował wszystkie spotkania, z Peru i Polską 0:0, oraz z Włochami 1:1. Osiem lat później został powołany na Mistrzostwa Świata 1990, na których zagrał cztery mecze – inauguracyjny z Argentyną, później z Rumunią (zmieniony w 68 minucie przez Jean-Claude Pagala), z Rosją (zmieniony w 34 minucie przez Rogera Millę), aż w końcu w ćwierćfinale z Anglią. Kundé strzelił w tym meczu bramkę na 1:1, cały mecz Kamerun przegrał jednak 2:3 po dogrywce i musiał się żegnać z turniejem. Emmanuel reprezentował "Nieposkromione Lwy" podczas Pucharu Narodów Afryki 1988. Kamerun wygrał, w finale pokonując Nigerię, a Kundé zdobył zwycięską bramkę z rzutu karnego w 55 minucie.
Bibliografia.
Profil w bazie national-football-teams.com

</doc>
<doc id="741644" url="https://pl.wikipedia.org/wiki?curid=741644" title="Ławeczka Tuwima">
Ławeczka Tuwima

Ławeczka Tuwima – spiżowy pomnik autorstwa Wojciecha Gryniewicza odsłonięty 10 kwietnia 1999 roku przy ulicy Piotrkowskiej 104 przed Pałacem Juliusza Heinzla w Łodzi. 
Pomnik przedstawia naturalnej wielkości Juliana Tuwima siedzącego na ławeczce w pozie sprawiającej wrażenie, jakby poeta słuchał kogoś siedzącego obok niego. Miejsce na ławeczce obok Tuwima jest wolne, co umożliwia widzowi zajęcie obok niego miejsca i wczucie się w rolę osoby z nim rozmawiającej. Nos rzeźby jest wytarty z powodu miejskiej legendy mówiącej, że potarcie nosa Juliana Tuwima przynosi szczęście.
Rzeźba jest częścią tzw. Galerii Wielkich Łodzian – grupy plenerowych pomników w brązie, ustawianych na chodnikach Piotrkowskiej od 1999 roku.
Statuetki.
W czasie rządów w Łodzi Krzysztofa Jagiełły miniatura Ławeczki była przyznawana jako Nagroda Prezydenta Miasta za szczególne osiągnięcia w promocji Łodzi.
Symbol Łodzi.
W 2003 roku pomnik został wybrany w plebiscycie na „Rzeźbę Roku”. W 2004 autor pomnika Wojciech Gryniewicz otrzymał wyróżnienie Polskiej Organizacji Turystycznej w konkursie na „Turystyczną Pamiątkę z Regionu” za miniaturową Ławeczkę Tuwima - symbol Łodzi. W 2009 Ławeczka Tuwima była nominowana w konkursie na „7 cudów Łodzi”.
Kontrowersje.
Marcel Szytenchelm i Tomasz Sobczak w rozmowach z dziennikarzami przyznają sobie autorstwo projektu rzeźby.

</doc>
<doc id="741646" url="https://pl.wikipedia.org/wiki?curid=741646" title="P11">
P11



</doc>
<doc id="741648" url="https://pl.wikipedia.org/wiki?curid=741648" title="Zgromadzenie dla Republiki">
Zgromadzenie dla Republiki



</doc>
<doc id="741649" url="https://pl.wikipedia.org/wiki?curid=741649" title="System Transportu Kosmicznego">
System Transportu Kosmicznego



</doc>
<doc id="741650" url="https://pl.wikipedia.org/wiki?curid=741650" title="BGPŁ">
BGPŁ



</doc>
<doc id="741651" url="https://pl.wikipedia.org/wiki?curid=741651" title="Colmenar de Oreja">
Colmenar de Oreja

Colmenar de Oreja — miejscowość położona w środkowej Hiszpanii, w regionie Madryt. W Colmenar de Oreja znajduje się publiczne przedszkole i publiczna szkoła dla niemowląt i szkół podstawowych, a także publiczna szkoła średnia. Do najważniejszych obiektów turystycznych w Colmenar de Oreja należą:

</doc>
<doc id="741655" url="https://pl.wikipedia.org/wiki?curid=741655" title="Jacek Jerz">
Jacek Jerz

Antoni Jacek Jerz (ur. 11 października 1944 w Radomiu, zm. 31 stycznia 1983 tamże) – działacz opozycyjny i niepodległościowy, współzałożyciel i wiceprzewodniczący MKZ NSZZ „Solidarność” Ziemia Radomska, twórca i przywódca radomskiej Konfederacji Polski Niepodległej oraz członek władz krajowych KPN, założyciel i członek władz ogólnopolskich (tzw. „Siódemki”) Komitetu Obrony Więzionych za Przekonania, delegat na I Zjazd Krajowy NSZZ „Solidarność”, internowany i szykanowany w stanie wojennym, zmarł w niewyjaśnionych okolicznościach, wg IPN najprawdopodobniej w wyniku otrucia przez Służbę Bezpieczeństwa. Ofiara stanu wojennego. Odznaczony pośmiertnie przez Prezydenta RP Krzyżem Oficerskim Orderu Odrodzenia Polski oraz Krzyżem Wolności i Solidarności. Patron ronda wchodzącego w skład wewnętrznej południowej obwodnicy Radomia, której odcinkom patronują zasłużeni działacze opozycji antykomunistycznej.
Życiorys.
Wykształcenie i praca zawodowa.
Był technikiem elektronikiem, absolwentem Policealnego Studium Zawodowego (specjalność elektronika i miernictwo elektroniczne i elektryczne), a następnie podyplomowych specjalistycznych kursów ELWRO Wrocław w zakresie wdrażania i serwisowania jednostek centralnych Odra i pamięci taśmowych. Pracował m.in. w Ośrodku Elektronicznym radomskiego oddziału Głównego Urzędu Statystycznego, a następnie na stanowisku kierownika sekcji technicznej maszyn liczących „Odra” Ośrodka Obliczeniowego Zakładów Elektronicznej Techniki Obliczeniowej (ZETO) przy Wyższej Szkole Inżynierskiej w Radomiu.
Działalność opozycyjna w PRL.
W sierpniu 1980 był twórcą i przewodniczącym komitetu strajkowego i komisji zakładowej w ZETO Radom, a w październiku 1980 założycielem radomskiej „Solidarności”. Był członkiem ścisłego Prezydium Zarządu Regionu i wiceprzewodniczącym MKZ NSZZ „Solidarność” Ziemia Radomska. W 1980 był twórcą radomskich struktur Konfederacji Polski Niepodległej oraz Komitetu Obrony Więzionych za Przekonania (KOWzP), przywódcą radomskiej KPN oraz działaczem jej władz ogólnopolskich, członkiem władz krajowych KOWzP (tzw. „Siódemki”), który uchwałą jego współautorstwa został uznany przez I Krajowy Zjazd NSZZ „Solidarność” za oficjalną agendę „Solidarności” do spraw Praworządności. W listopadzie 1981 utworzył Młodzieżowy Ruch Niepodległościowy (MRN) – organizację patriotyczną dla młodzieży szkolnej pod patronatem KPN, w stanie wojennym prowadzącą druk i kolportaż ulotek oraz literatury na terenie Radomia. Był jednym z inicjatorów utworzenia na Ziemi Radomskiej NSZZ „Solidarność” Rolników Indywidualnych.
Był delegatem na I Krajowy Zjazd Delegatów NSZZ „Solidarność” w Gdańsku Oliwie, gdzie w imieniu władz KPN przedstawił Plan Stabilizacji Gospodarczej – pierwszy w PRL wolnorynkowy program gospodarczy i plan szybkiego wyjścia z kryzysu zgłoszony do Komisji Programowej Zjazdu celem opracowania – wspólnie z tzw. „programem alternatywnym” prof. Stefana Kurowskiego – programu gospodarczego NSZZ „Solidarność”. Współautor podjętej przez Zjazd uchwały uznającej Komitety Obrony Więzionych za Przekonania za agendę NSZZ „Solidarność” do spraw Praworządności, współtwórca uchwały Zjazdu „wyrażającej podziękowanie KSS KOR za dotychczasową działalność”, w wyniku której nastąpiło samorozwiązanie i zakończenie działalności KSS KOR. Był aktywnym uczestnikiem prac nad uchwałami Zjazdu dotyczącymi praworządności i więźniów politycznych. Kandydował do Komisji Krajowej NSZZ „Solidarność”, a od października 1981 uczestniczył w jej pracach jako przedstawiciel władz KOWzP. Był jednym z inicjatorów zamkniętego posiedzenia Prezydium Komisji Krajowej w hali „Radoskóru” w Radomiu 3 grudnia 1981 (z którego wykradziono i opublikowano nagrania, które posłużyły jako jeden z pretekstów do wprowadzenia stanu wojennego). Uczestniczył w ostatnich obradach Komisji Krajowej w Gdańsku (przerwanych wprowadzeniem stanu wojennego), w trakcie których Komitety Obrony Więzionych za Przekonania miały zostać przekształcone w jednolity Komitet Obrony Praworządności działający przy NSZZ „Solidarność”.
Był inicjatorem najważniejszych działań opozycyjnych i niepodległościowych na Ziemi Radomskiej, w tym m.in. strajku okupacyjnego i przejęcia budynków WRZZ (reżimowych związków zawodowych) na siedzibę NSZZ Solidarność, strajku studentów i kadry naukowej w radomskiej Wyższej Szkole Inżynierskiej, Ogólnopolskiego Zjazdu Komitetów Obrony Więzionych za Przekonania w Radomiu w dniach 21–22 listopada 1981 (na którym Radom wyznaczono na centralną siedzibę Komitetu, Jerz został wybrany do jego władz krajowych, a strukturę przekształcono w jednolity Komitet Obrony Praworządności) czy przygotowań do ogólnopolskiego strajku generalnego NSZZ „Solidarność” (był wiceprzewodniczącym utworzonego w tym celu Międzyzakładowego Komitetu Strajkowego). Inicjator i współautor tzw. „postulatów radomskich”, w tym m.in. usunięcia ze stanowisk obarczanych winą za organizację w trakcie radomskich wydarzeń Czerwca'76 „ścieżek zdrowia” I Sekretarza KW PZPR Prokopiaka, Komendanta Wojewódzkiego MO Mozgawy oraz Wojewody Radomskiego Maćkowskiego (wszystkie te osoby, a także Prezydent Radomia Barszczyński, zostały usunięte ze stanowisk w dniu 16 marca 1981), przekazania nowo budowanego kompleksu budynków KW MO na potrzeby zrujnowanej radomskiej służby zdrowia, rehabilitacji ofiar radomskiego protestu robotniczego oraz budowy pomnika Czerwca'76. W imieniu radomskiej „Solidarności”, w celu uzyskania informacji na temat winnych represji po wydarzeniach radomskiego Czerwca '76, uczestniczył w poufnych rozmowach z odsuniętym już wówczas od władzy Edwardem Gierkiem, a następnie w negocjacjach z wicepremierem Mieczysławem Rakowskim, które doprowadziły do wielomiesięcznych (IV-XI 1981) rozmów radomskiej „Solidarności” z Komisją Rządową, odgrywając w nich kluczową rolę.
Przygotowywał (ostatecznie niezrealizowany ze względu na wprowadzenie stanu wojennego) ogólnopolski „Marsz Gwiaździsty” KPN i KOWzP w sprawie uwolnienia więźniów politycznych, wmurowanie kamienia węgielnego pod pomnik i uroczyste obchody 5. rocznicy Czerwca'76 z udziałem L. Wałęsy i A. Walentynowicz, współorganizował największe w regionie manifestacje, w tym m.in. demonstrację przed radomskim mauzoleum Dionizego Czachowskiego w 10. rocznicę masakry robotników na wybrzeżu w grudniu 1970 oraz obchody Święta Niepodległości 11 listopada 1981, w trakcie których na Rynku Starego Miasta w Radomiu ustawiona została makieta zburzonego Pomnika Czynu Legionów, przed którą wobec kilku tysięcy zgromadzonych wygłosił patriotyczne przemówienie obecnie uznawane za jedno z najodważniejszych publicznych wystąpień czasów pierwszej „Solidarności” Był inicjatorem i jednym z redaktorów czasopisma radomskiej KPN i Komitetu Obrony Więzionych za Przekonania pt. „Rota” .
W trakcie internowania był współinicjatorem licznych protestów i głodówek, pomysłodawcą i współautorem gazety internowanych „Krata” (pismo tworzone było ręcznie, a każda osoba, która je otrzymała, przepisywała i przekazywała dalej kolejną kopię). 14 sierpnia 1982 w ośrodku internowanych w Kwidzynie był w grupie najaktywniejszych uczestników krwawo spacyfikowanego przez ZOMO i „atandę” protestu internowanych – w trakcie pacyfikacji był wśród najciężej pobitych i przeszedł „ścieżki zdrowia”.
Po zwolnieniu z internowania, wraz z uwolnionym w tym samym czasie przewodniczącym radomskiej „Solidarności” Andrzejem Sobierajem, podjęli pierwsze próby reaktywacji struktur w regionie, odbywając pierwsze spotkania oraz kolportując kilka nakładów ulotek. Po upływie zaledwie kilku tygodni działania te przerwała jego nagła śmierć.
Inicjatywy społeczne i patriotyczne.
Zainicjował szereg działań o charakterze społecznym i patriotycznym. 1 listopada 1981 w głównej alei radomskiego cmentarza rzymskokatolickiego ustawił krzyż brzozowy w hołdzie ofiarom Katynia (krzyż ten jako jedyny w kraju przetrwał do końca PRL, wytyczając miejsce w którym w 1989 stanął obecny Pomnik Ofiar Katynia). Od października 1981 prowadził działania zmierzające do odbudowy radomskiego Grobu Nieznanego Żołnierza oraz poszukiwania jego oryginalnej płyty ukrytej w czasie wojny, w trakcie radomskich obchodów 63. rocznicy Odzyskania Niepodległości współinicjował powstanie Społecznego Komitetu Odbudowy Pomnika Legionisty, był inicjatorem utworzenia w Radomiu Klubu Inteligencji Katolickiej jako alternatywy dla zinfiltrowanego wówczas przez władze Stowarzyszenia „PAX”, a z ramienia radomskiej KPN oraz MKR NSZZ „Solidarność” od października 1981 prowadził pierwsze niezależne próby ustalenia okoliczności śmierci ks. Romana Kotlarza (śmiertelnej ofiary wydarzeń radomskiego Czerwca'76).
Represje i śmierć.
Represje.
W listopadzie 1980 został wytypowany do aresztowania przez Służbę Bezpieczeństwa, a od połowy listopada 1980 rozpracowywany także przez Stasi oraz HA II (HauptAbteilung II – służbę kontrwywiadu Ministerstwa Bezpieczeństwa NRD) w ramach „Arbeitsgruppe Reaktion” – Grupy Roboczej „Reakcja”. Od momentu podjęcia kierowniczej roli w KPN i KOWzP, działania operacyjne przeciwko niemu objęto nadzorem na szczeblu kierownictwa MSW oraz osobiście przez ministrów Kiszczaka i Ciastonia. Po zorganizowaniu w Radomiu Ogólnopolskiego Zjazdu KOWzP, wiceminister MSW gen. bryg. Ciastoń osobistym szyfrogramem polecił wdrożenie przeciwko J. Jerzowi działań operacyjnych oraz przedstawienie mu zarzutów prokuratorskich, w wyniku czego Prokuratura Wojewódzka w Radomiu wszczęła przeciw niemu dwa postępowania karne, w których przedstawiono zarzuty kierowania nielegalnymi organizacjami KPN i KOWzP, lżenia i wyszydzania naczelnych organów PRL oraz rozpowszechniania fałszywych informacji na szkodę PRL. Oba postępowania połączono następnie w jedno śledztwo, które przekazano do prowadzenia Prokuraturze Wojskowej Okręgu Warszawskiego jako „wyczerpujące znamiona zbrodni przewidzianych w art. 123 i 128 § 1 kk”, tj. „próby obalenia przemocą ustroju PRL”, zagrożonej karą „pozbawienia wolności na czas nie krótszy od lat 5 albo karą śmierci” (art. 123 kodeksu karnego z 1969 r.). Postępowanie to, włączone przez Prokuraturę Wojskową do śledztwa przeciwko kierownictwu KPN, umorzono dopiero w dniu jego śmierci.
Internowanie.
Z chwilą wprowadzenia stanu wojennego został aresztowany w nocy 12/13 grudnia 1981 jako pierwszy w Radomiu, dotkliwie pobity i wywieziony do lasu pod Radomiem gdzie w środku nocy usiłowano wyrzucić go z samochodu na leśną polanę, być może w celu upozorowania próby ucieczki. Był jednym z najdłużej internowanych w kraju – ponad 12 miesięcy – w sześciu miejscach odosobnienia: Kielce-Piaski, Radom, ponownie Kielce, Bydgoszcz (szpital więzienny, dokąd został przewieziony w tajemnicy pod nadzorem MSW, a po zabiegu operacyjnym przetrzymywany ponad miesiąc w nieznanym miejscu w izolacji, gdzie wg zachowanych poszlak mogły być aplikowane pod pozorem leczenia nieznane środki farmakologiczne), Gębarzewo oraz Kwidzyn, gdzie 14 sierpnia 1982, jako jeden z najaktywniejszych uczestników protestu internowanych krwawo spacyfikowanego przez ZOMO, został skatowany i przeszedł „ścieżki zdrowia”. W trakcie internowania, wbrew przepisom stanu wojennego, usunięty z pracy. Po wielomiesięcznych odwołaniach, w grudniu 1982 został przywrócony do pracy na jeden dzień, a nazajutrz po wyroku sądu pracy ponownie zwolniony pod pozorem likwidacji zakładu. Po zwolnieniu z internowania bezskutecznie poszukiwał nowej pracy – w aktach SB zachował się plan operacyjny zlecający uniemożliwienie mu podjęcia jakiegokolwiek zatrudnienia na terenie Radomia. Zwolniony z internowania 19 grudnia 1982, po 372 dniach odosobnienia, w ostatniej grupie internowanych, zmarł nagle zaledwie kilka tygodni później.
W trakcie internowania represje skierowano również przeciw najbliższej rodzinie, m.in. w połowie listopada 1982 żona i 9-letni syn Jacka Jerza (a w tym samym dniu także żona drugiego z przywódców radomskiej „Solidarności” Andrzeja Sobieraja) ulegli ciężkim wypadkom samochodowym, których okoliczności wskazują na możliwość spowodowania przez SB.
Okoliczności śmierci.
Zwolniony z internowania z jednoczesnym pisemnym rozkazem przeprowadzenia przeciwko niemu przez Wydział III SB „przedsięwzięcia specjalnego”, zmarł nagle kilka tygodni później, 31 stycznia 1983 roku, w wieku 38 lat. Według zeznań działacza radomskiej „Solidarności” i KSS KOR, zaledwie godzinę przed nagłą śmiercią Jerz spotkał tego samego tajnego współpracownika Wydziału III SB (działającego w Zarządzie Regionu radomskiej „Solidarności”), który wcześniej występował w kombinacji operacyjnej próby podania Annie Walentynowicz rozpuszczonego w herbacie środka farmakologicznego. Jak zeznał świadek, w trakcie tego spotkania Jacek Jerz również został poczęstowany herbatą, po czym zdążył już tylko dotrzeć do domu, gdzie nastąpił jego nagły zgon.
Działania władz prowadzone po śmierci obarczone były licznymi nieprawidłowościami: sekcję zwłok opóźniono o dwie doby i przeprowadzono przez wytypowany przez władze skład, z którego wykluczono niezależnych lekarzy, zaniechano wykonania badań toksykologiczno-chemicznych, a rutynowo pobrane próbki przekazano do badań w Instytucie Ekspertyz Sądowych im. Jana Sehna w Krakowie z takim opóźnieniem (24 dni po śmierci), że po ich otrzymaniu stwierdzono „stadium posuniętego rozkładu gnilnego” próbek. Jedynym dowodem określającym przyczynę śmierci stał się zapis w protokole sekcji zwłok sporządzony przez wyselekcjonowany przez władze zespół, gdzie orzeczono „atak serca w wyniku krańcowych zmian miażdżycowych”.
Radomska SB przeprowadziła akcję dezinfomacyjną na temat przyczyn śmierci wśród mieszkańców regionu, a dwa dni po śmierci grób Jacka Jerza został sprofanowany przez funkcjonariuszy SB, którzy porozbijali znicze, połamali wiązanki, pozrywali szarfy kondolencyjne z wieńców i wdeptali je w ziemię, z czego sporządzili notatkę służbową. Jeden z funkcjonariuszy po 1989 roku kontynuował służbę w policji, awansował i przez lata pełnił w niej prestiżową funkcję.
W publikacji „Ofiary stanu wojennego” oraz w publicznych wypowiedziach władze Instytutu Pamięci Narodowej stwierdziły, że wg aktualnych ustaleń Jacek Jerz najprawdopodobniej padł ofiarą otrucia przez SB, w sposób analogiczny do wcześniejszej próby podjętej w Radomiu wobec Anny Walentynowicz. Prezes IPN dr Łukasz Kamiński w swoim artykule „Milczący świadkowie – Wprowadzenie” śmierć Jacka Jerza zaliczył do mordów skrytobójczych SB, wiceprezes IPN Agnieszka Rudzińska stwierdziła, że prawdopodobnym powodem śmierci było otrucie przez SB, zaś Szef UdSKiOR wydał decyzję administracyjną uznającą Jacka Jerza za śmiertelną ofiarę aparatu bezpieczeństwa PRL. Szczegółowy opis bieżących ustaleń na temat okoliczności śmierci Jacka Jerza, udokumentowany materiałami źródłowymi z zasobów archiwalnych IPN, dostępny jest w poświęconym Jackowi Jerzowi portalu informacyjnym.
Upamiętnienia i odznaczenia.
Uroczysty pogrzeb.
Mimo zakazu druku nekrologów i masowego zrywania i niszczenia przez SB klepsydr wykonanych ręcznie oraz licznych działań mających nie dopuścić do masowego zgromadzenia, pogrzeb Jacka Jerza stał się wielotysięczną manifestacją (wg szacunków SB w pogrzebie wzięło udział 6–11 tys. osób) – jednym z największych tego typu zgromadzeń w historii miasta i jedną z największych demonstracji w okresie stanu wojennego. W czasie pogrzebu SB próbowała wywoływać prowokacje i burdy, a dwa dni po pogrzebie funkcjonariusze SB sprofanowali grób niszcząc i wdeptując w ziemię znicze, wiązanki i szarfy kondolencyjne.
Upamiętnienia i patronaty.
W 1983 na cześć Jacka Jerza jego imię nadano podziemnej drukarni konspiracyjnych struktur „Solidarności” – Drukarnia Polowa im. Jacka Jerza funkcjonowała do 1989 r. zaopatrując w ulotki i literaturę cały region radomski. Wydawała również pismo „Barykada” (w ciągu 6 lat ukazało się kilkadziesiąt obszernych numerów).
Reaktywowana w drugiej połowie lat 80. XX wieku radomska Konfederacja Polski Niepodległej utworzyła Radomską Oficynę Wydawniczą (ROW) im. Jacka Jerza, która funkcjonowała do połowy lat 90. i wydawała kilkanaście tytułów pism o tematyce patriotycznej i niepodległościowej.
Wybrana w 1990 w pierwszych demokratycznych wyborach Rada Miejska nadała jednej z radomskich ulic imię Jacka Jerza. W 2001 zdominowana przez SLD Rada Miejska (z inicjatywy radnego B. Barszczyńskiego, który w 1981 na skutek działań J. Jerza stracił stanowisko Prezydenta Radomia) zmieniła nazwę ulicy na Gwardii Ludowej, co nastąpiło z rażącym naruszeniem regulaminu Rady Miejskiej (m.in. we wniosku nie zawarto wymaganego przepisami uzasadnienia oraz odmówiono przedstawienia Radzie rzekomo zebranych pod wnioskiem podpisów) i odbiło się szerokim echem w Polsce, także z mównicy sejmowej (był to pierwszy w kraju przypadek usunięcia nazwy ulicy śmiertelnej ofiary komunizmu i zastąpienia jej przez nazwę organizacji komunistycznej). W atmosferze skandalu SLD ostatecznie odstąpił od nazwy Gwardii Ludowej, jednak nie dopuszczono do przywrócenia patronatu Jacka Jerza, którego zobowiązano się uhonorować wmurowaniem tablicy pamiątkowej, czego do dziś nie uczyniono. W trakcie uroczystych obchodów 42. rocznicy radomskiego Czerwca'76 na temat okoliczności usunięcia nazwy ulicy wypowiedział się Prezes IPN dr Jarosław Szarek.
W Golgocie Wschodu znajdującej się w Sanktuarium Matki Bożej Bolesnej Królowej Polski w Kałkowie-Godowie, w Grocie Księdza Romana Kotlarza oraz przylegającym do niej pomieszczeniu poświęconemu wydarzeniom Czerwca '76 znajdują się tablice w hołdzie ofiarom komunizmu i twórcom etosu Solidarności, w tym Jackowi Jerzowi.
Postać Jacka Jerza upamiętnia plenerowa, objazdowa wystawa Instytutu Pamięci Narodowej „Ofiary stanu wojennego”, zainaugurowana w 25. rocznicę wprowadzenia stanu wojennego 13 grudnia 2006 na Placu Zamkowym w Warszawie i od lat prezentowana w kolejnych dużych miastach Polski.
W listopadzie 2007 Telewizja Polska na kanale TVP Info wyemitowała film dokumentalny z cyklu "Nieznani sprawcy. Zadanie specjalne – wyrok" w reżyserii Jerzego Morawskiego przedstawiający sylwetkę Jacka Jerza i niewyjaśnione okoliczności jego śmierci.
13 grudnia 2008, w 27. rocznicę wprowadzenia stanu wojennego, pierwszy przewodniczący radomskiej „Solidarności” Andrzej Sobieraj wydał nakładem Stowarzyszenia Osób Internowanych i Represjonowanych w Stanie Wojennym obszerną książkę „Radomska droga do wolności 1980–1984” opisującą w szczegółach jego i Jacka Jerza działalność związkową i niepodległościową na szczeblu regionalnym i krajowym, zawierającą szeroki wybór dokumentów archiwalnych i fotografii oraz odtajniającą długą listę radomskich tajnych współpracowników oraz funkcjonariuszy SB. W kolejnych latach wydanych zostało (głównie nakładem Instytutu Pamięci Narodowej) kilkanaście innych obszernych pozycji książkowych dokumentujących działalność Jacka Jerza.
W 2016 w trakcie obchodów 40. rocznicy radomskiego protestu robotniczego w Czerwcu'76 w obecności najwyższych władz państwowych zapoczątkowano, odtąd corocznie powtarzany, uroczysty Apel Pamięci zwieńczany Salwą Honorową Kompanii Reprezentacyjnej Wojska Polskiego, w trakcie którego odczytywane jest nazwisko Jacka Jerza jako "„zamordowanego przez komunistycznych oprawców w stanie wojennym, jednego z założycieli radomskiej Solidarności, bestialsko pobitego w ośrodku internowania”".
W październiku 2020 Rada Miejska w Radomiu jednogłośnie nadała imię Jacka Jerza jednemu z rond w południowej części miasta, wchodzącemu w skład wewnętrznej południowej obwodnicy Radomia, w przebiegu ul. Anny Walentynowicz. Przy wyborze lokalizacji wnioskodawcy uwzględnili znaczenie symboliczne, gdyż wg ustaleń IPN zarówno wobec Anny Walentynowicz jak i Jacka Jerza radomska SB podjęła analogiczne próby otrucia.
Ordery i odznaczenia.
11 listopada 1994 decyzją Kongresu KPN Jacek Jerz został pośmiertnie odznaczony Złotą Odznaką Za Zasługi Konfederacji Polski Niepodległej.
12 grudnia 2006, w 25. rocznicę wprowadzenia stanu wojennego, Prezydent RP Lech Kaczyński odznaczył pośmiertnie Jacka Jerza Krzyżem Oficerskim Orderu Odrodzenia Polski.
15 czerwca 2016, w 40. rocznicę radomskich wydarzeń Czerwca'76, Prezydent RP Andrzej Duda nadał Jackowi Jerzowi pośmiertnie Krzyż Wolności i Solidarności.
W 2016 Szef Urzędu do Spraw Kombatantów i Osób Represjonowanych odznaczył pośmiertnie Jacka Jerza odznaką honorową „Działacza opozycji antykomunistycznej lub osoby represjonowanej z powodów politycznych”.

</doc>
<doc id="741656" url="https://pl.wikipedia.org/wiki?curid=741656" title="Anna Gołubkina">
Anna Gołubkina

Anna Gołubkina (, ur. w Zarajsku, zm. 7 września 1927) – rosyjska rzeźbiarka impresjonistka.
Życiorys.
W latach 1894–1895 studiowała w Akademii Sztuk Pięknych w Petersburgu.

</doc>
<doc id="741659" url="https://pl.wikipedia.org/wiki?curid=741659" title="Św. Mateusz">
Św. Mateusz



</doc>
<doc id="741661" url="https://pl.wikipedia.org/wiki?curid=741661" title="Kodeks XII tablic">
Kodeks XII tablic



</doc>
<doc id="741663" url="https://pl.wikipedia.org/wiki?curid=741663" title="Prawo Dwunastu Tablic">
Prawo Dwunastu Tablic



</doc>
<doc id="741665" url="https://pl.wikipedia.org/wiki?curid=741665" title="Narragansett">
Narragansett

Narragansett (nazwa oznaczająca „Ludzie z małego półwyspu”) – plemię Indian Ameryki Północnej z algonkiańskiej rodziny językowej. Dawniej jedno z silniejszych plemion indiańskich na obszarze południowej Nowej Anglii, zamieszkujące dzisiejszy stan Rhode Island nad brzegami zatoki Narragansett.
Historia.
Na początku XVII wieku byli przyjaźnie usposobieni do angielskich kolonistów i nawet wspierali ich w wojnie z Pekotami. W roku 1636 osiadł między nimi Roger Williams, który położył podwaliny pod kolonię (a następnie stan) Rhode Island. Później Narragansettowie rozpoczęli działania przeciwko sprzymierzonym z Anglikami Moheganom i ponieśli porażkę. Ich wódz, Miantonomo, został zamordowany za rzekome intrygowanie przeciwko białym.
Zachowujące neutralność w pierwszej fazie wojny króla Filipa plemię było jednak podejrzewane o sprzyjanie powstańcom, w tym o udzielanie schronienia i opiekę nad rannymi i chorymi z plemienia Wampanoagów. Dlatego pod koniec 1675 przeciwko Narragansettom wyruszyła licząca ponad 1000 żołnierzy ekspedycja zjednoczonych kolonii Nowej Anglii, która 19 grudnia 1675 zaatakowała główny zimowy ośrodek plemienia na zamarzniętych bagnach w pobliżu dzisiejszego South Kingstown w stanie Rhode Island.
Wspierani przez grupę Indian z plemion Moheganów i Pekotów Anglicy po zaciętej bitwie – nazywanej odtąd bitwą (lub masakrą) na Wielkich Bagnach – zdobyli fort Narragansettów, a w wywołanym przez zwycięzców pożarze zginęło – według różnych źródeł – od 300 do 600 Indian, w większości zaskoczonych ogniem starców, kobiet i dzieci (informacje o ponad 1000 ofiar współcześni historycy uważają za przesadzone).
Straty Anglików w bitwie na Wielkich Bagnach wyniosły 25 zabitych i 150 rannych, zaś kolejnych 30–40 żołnierzy zmarło w ciężkich zimowych warunkach w drodze powrotnej. W wyniku tej dotkliwej porażki ucierpiały znacznie siła militarna i zasoby Narragansettów i to – jedno z najsilniejszych dotąd – plemion Nowej Anglii nie odegrało już znaczącej roli w dalszych wydarzeniach wojny króla Filipa.
Sachem Narragansettów, Canonchet, uważany przez część historyków za równego rangą „królowi Filipowi” (Metacomowi), został schwytany i zamordowany przez Anglików wiosną 1676, a jego głowę dostarczono władzom miasta Hartford.
Od 1906 roku miejsce bitwy na Wielkich Bagnach upamiętnia granitowy obelisk. Pomimo oporu członków plemienia władze stanu Rhode Island w latach 1880–1884 dokonały formalnej „likwidacji” plemienia. Rozproszeni w znacznym stopniu w wyniku postępów kolonizacji i akulturacji członkowie plemienia Narragansettów zachowali jednak kulturową tożsamość i z początkiem XX w. pojęli starania o odrodzenie. Utrzymywali tradycyjne władze plemienne i kontakty między rozproszonymi członkami, organizowali comiesięczne spotkania, kupowali ziemie w rejonie dawnego rezerwatu, a w 1940 wybudowali długi dom służący plemiennym zgromadzeniom i ceremoniom. W 1978 Narragansettowie odzyskali część dawnych ziem plemiennych w Rhode Island, zaś w 1983 ich plemię odzyskało status federalny i liczy obecnie ok. 2400 członków.
Współczesność.
Podobnie jak niektóre inne plemiona w USA, Narragansettowie dbają o tradycje, porządkują listy członków plemienia, zaostrzają kryteria członkowskie, zabiegają o możliwość czerpania zysków z otwarcia kasyna i powiększenie plemiennej bazy terytorialnej. Spór w tej ostatniej sprawie z władzami stanu Rhode Island o 31 akrów ziemi kupionej przez plemię koło Charleston w 2008 dotarł do Sądu Najwyższego USA.
Nazwę plemienia nosi m.in. zatoka, miasto i miejscowość wypoczynkowa Narragansett Pier – wszystkie w stanie Rhode Island.

</doc>
<doc id="741666" url="https://pl.wikipedia.org/wiki?curid=741666" title="Stroje ludowe w Polsce">
Stroje ludowe w Polsce

Polskie stroje ludowe – określenie stosowane na ubiory codzienne i odświętne używane przez większość polskich grup etnograficznych. Okres największego rozwoju strojów ludowych przypada na 2. połowę XIX i początek XX wieku, kiedy uwłaszczenie chłopów, rozwój gospodarki towarowej oraz przemysłu, spowodowały wzrost zamożności chłopów. W okresie międzywojennym strój ludowy zaczął być traktowany jako odzież odświętna, noszona na wielkie okazje, a nie jako ubiór codziennego użytku. Wygląd stroju uzależniony był od regionu Polski, gdzie powstawał, warunków klimatycznych, typu gospodarki, stosunków społeczno-gospodarczych oraz historii miejsca, w którym powstawał. Pomysły na stroje często czerpano ze strojów szlacheckich i mieszczańskich, mundurów wojskowych. Wpływ miała również moda europejska okresu baroku i renesansu. Zdobienie stroju zależało od zamożności grup etnograficznych i indywidualnie właściciela. Stroje ludowe w Polsce należy odróżnić od polskiego stroju narodowego, który wywodzi się od ubioru szlacheckiego (sarmackiego lub kontuszowego) używanego w całej Rzeczypospolitej w XVIII wieku i w okresie zaborów stał się strojem polskim o charakterze ogólnonarodowym.
Terminologia.
W badaniach etnograficznych stosuje się podstawowe rozróżnienie na odzież ludową (traktowaną jako ubiór codzienny, nie zawsze posiadający cechy regionalne, składający się z podstawowych części odzienia wraz z dodatkami) oraz strój ludowy (na określenie ubioru odświętnego, uroczystego, reprezentacyjnego, w tym obrzędowego). Odzież ludowa pełniła funkcje: praktyczne, estetyczne, magiczne, określała wiek i pozycję społeczną (w społeczności i rodzinie) oraz zawód, reprezentacyjne, świąteczne i obrzędowe. W społecznościach tradycyjnych odzież ludowa (codzienna) i odświętna wskazywała na przynależność społeczną (np. do konkretnej parafii), pozwalała określić stopień zamożności użytkowników, upodobania estetyczne oraz różnice regionalne. 
Badania nad strojami ludowymi w Polsce.
Zainteresowanie polskimi strojami ludowymi zaczęło się pod koniec XVIII wieku, podobnie jak w pozostałych krajach europejskich i rozwinęło się w XIX wieku. Pierwsze opracowania były autorstwa Łukasza Gołębiowskiego ("Ubiory w Polsce od najdawniejszych czasów aż do chwil obecnych", Kraków 1831), Bogumiła Hoffa ("Lud cieszyński, jego właściwości i siedziby. Obraz etnograficzny", Warszawa 1988), Jędrzeja Kitowicza ("Opis obyczajów za panowania Augusta III", Poznań 1840-41), Oskara Kolberga ("Lud. Jego zwyczaje, sposób życia, mowa, podania, przysłowia, obrzędy, gusła, zabawy, pieśni, muzyka i tańce," 1857-1890")", Walerego Eljasza Radzikowskiego ("Ubiory w Polsce i u sąsiadów od IX-XV w"., Kraków 1879-1899), Leona Zienkowicza ("Stroje narodu polskiego z wiernym opisem jego obyczajów zwyczajów i sposobu bycia", Paryż 1841). 
Od 1949 roku Polskie Towarzystwo Ludoznawcze wydaje opracowania strojów ludowych w zeszytach o charakterze monografii regionalnych pod tytułem Atlas Polskich Strojów Ludowych. 
Klasyfikacja strojów ludowych wg typu.
Klasyfikacja zaproponowana przez Ewę Fryś-Pietraszkową uwzględnia materiał, z którego został wykonany strój, typ kroju oraz sposób jego zdobienia:
Klasyfikacja strojów ludowych wg układu regionalnego.
Najczęściej stosowana klasyfikacja jest monograficzny układ regionalny, w którym do każdego regionu etnograficznego przypisane są konkretne typu strojów. Podstawą klasyfikacji jest wyodrębnienie pięciu regionów historycznych: Pomorze, Wielkopolska i Kujawy, Śląsk, Mazowsze, Sieradzkie i Łęczyckie, Małopolska.

</doc>
<doc id="741667" url="https://pl.wikipedia.org/wiki?curid=741667" title="Naczezi">
Naczezi

Naczezi (nazwa własna: "nach'-ez") – plemię Indian Ameryki Północnej z rodziny języków muskogejskich. Jedno z większych i silniejszych plemion indiańskich wzdłuż brzegów południowej rzeki Mississippi w czasach, gdy Luizjanę zasiedlali Francuzi.
Naczezi wyróżniali się tym, że posiadali „rząd” kierowany przez wodza zwanego „Wielkie Słońce” – władcę, który miał wobec swych poddanych prawo życia i śmierci. Kiedy „Wielkie Słońce” umierał, zabijano wszystkie wdowy po nim. Inaczej też niż w większości plemion indiańskich, w których panowała swoista demokracja, u Naczezów istniał podział na zwykłych ludzi i „szlachtę”, czy też „arystokrację”, zgrupowaną wokół „Wielkiego Słońca” i zwaną „Słońcami” lub „ludźmi honoru”. Pozostali członkowie plemienia nazywani byli pogardliwie „śmierdzielami”.
René-Robert Cavelier de La Salle pisał o nich tak:
"Każdego ranka, wraz ze wschodem słońca, król wychodził ze swego domostwa, zwracał się na wschód i wydawał trzy powitalne okrzyki kłaniając się przy tym do ziemi. Następnie podawano mu kalumet służący tylko do tego obrządku. Zaciągał się i wypuszczał dym w stronę słońca, a następnie na pozostałe strony świata. Słońce, od którego się wywodził, było najwyższym bogiem. Nad swymi ludźmi sprawował nieograniczoną władzę mogąc dysponować ich dobrem i życiem, a za prace wykonywane na jego rzecz nie można było żądać zapłaty".
Naczezi byli budowniczymi kopców, pierwszymi odnotowanymi przez Francuzów. Ich główny ośrodek znajdował się – jak pisze La Salle – w okolicach kopca „Great Emerald Mound” w Mississippi, nieco na wschód od dzisiejszego miasteczka Natchez.
Pierwsze spotkania z Francuzami były gwałtowne i krwawe, ale później zapanował pokój. Jednak niespodziewanie, w 1729 roku Naczezi zaatakowali osadników francuskich, zabijając 238 osób. W odwecie Francuzi, wspomagani przez Czoktawów, najechali ich siedziby, wielu zabili, a resztę wypędzili na północ. Niektórzy z Naczezów przyłączyli się do Krików, inni do Czirokezów.
Dzisiaj niektórzy członkowie tych plemion mieszkający w Oklahomie przyznają się do pochodzenia od Naczezów i posiadają własne formy samorządu plemiennego. Niewielkie grupy potomków Naczezów zamieszkują też w Oklahomie wśród innych plemion tworzących niegdyś Pięć Cywilizowanych Narodów oraz na wschodzie, m.in. w Karolinie Pd. i Karolinie Pn.
Poza wspomnianym miastem w Mississippi ich nazwa przetrwała w kilku wioskach Alabamy, Luizjany i Indiany.

</doc>
<doc id="741668" url="https://pl.wikipedia.org/wiki?curid=741668" title="Ongniaahra">
Ongniaahra

Ongniaahra – plemię Indian Ameryki Północnej z rodziny plemion irokeskich. Od nazwy tego plemienia nazwę wzięła rzeka o zniekształconej anglo-francuskiej nazwie Niagara. 
Francuzi nazywali ich neutralnymi Indianami, ponieważ odmówili uczestniczenia w wojnach pomiędzy Irokezami i Huronami.
Bibliografia.
 

</doc>
<doc id="741675" url="https://pl.wikipedia.org/wiki?curid=741675" title="Ottawowie">
Ottawowie

Ottawowie (nazwa własna "ot'-a-wa", w języku Kri "adawe", co oznacza handel) – plemię Indian Ameryki Północnej zamieszkujące okolice Wielkich Jezior, głównie brzegi Jeziora Huron od dzisiejszej miejscowości Saginaw do Detroit. 
Opis.
W czasach najdawniejszych Ottawowie zajmowali się handlem wymiennym takimi produktami jak kukurydza, olej słonecznikowy, skóry, futra, makaty, tytoń oraz zioła lecznicze. Ich język ("ottawa" lub "anishinaabe") należy do języków algonkiańskich i spokrewniony jest z językiem odżibwe ("ojibwe").
Był to lud wojowniczy, który stawał po stronie Francuzów w ich starciach z Anglikami. Nim zostali zmuszeni do odejścia na zachód, stworzyli federację plemienną z Odżibwejami i Potawatomi, znaną jako "Trzy Ogniska". Ich najbardziej znanym wodzem był Pontiak, a prowadzone przezeń w latach 1763–1766 Powstanie Pontiaka, toczące się głównie w okolicach Detroit, jest znaczącym fragmentem ich dziejów. Dekadę później wódz Egushawa poprowadził ich u boku Brytyjczyków do walki z powstającymi Stanami Zjednoczonymi. Brali udział we wszystkich wojnach indiańskich nad Wielkimi Jeziorami aż do roku 1812.
W roku 1833 ich ziemie wzdłuż wybrzeża Jeziora Michigan - na mocy Traktatu Chicagowskiego - przeszły na własność administracji amerykańskiej. Wielu Ottawów wyemigrowało na zachód, inni znaleźli schronienie w rezerwatach stanu Michigan.
Obecnie ok. 15 tys. Ottawów zamieszkuje głównie rezerwaty Oklahomy, Michigan i niescedowane terytoria tubylcze na wyspach Walpole i Manitoulin w prowincji Ontario przy granicy ze Stanami Zjednoczonymi. Wielu rozproszyło się po miastach USA i Kanady.
Społeczności.
Współczesne społeczności Ottawów w USA i Kanadzie (rezerwaty):
Nazwą ich plemienia nazwano środkowy bieg Rzeki Świętego Wawrzyńca, jak również stolicę Kanady. Tę samą nazwę noszą liczne miasta i hrabstwa w stanach USA i prowincjach Kanady oraz rzeki i strumienie na obszarach Ameryki Północnej.

</doc>
<doc id="741678" url="https://pl.wikipedia.org/wiki?curid=741678" title="Korporanci">
Korporanci



</doc>
<doc id="741682" url="https://pl.wikipedia.org/wiki?curid=741682" title="Johann Friedrich Gmelin">
Johann Friedrich Gmelin

Johann Friedrich Gmelin (ur. 8 sierpnia 1748, zm. 1 listopada 1804) – niemiecki botanik, entomolog i naturalista. W latach 1788–1793 wydawał kolejne tomy uzupełnionej przez siebie 13. edycji "Systema Naturae" Linneusza. Nadał naukowe nazwy wielu gatunkom, m.in. guźcowi zwyczajnemu i rybitwie krótkodziobej. Na cześć Gmelina nazwano jeden z gatunków bylicy "Artemisia gmelinii".

</doc>
<doc id="741684" url="https://pl.wikipedia.org/wiki?curid=741684" title="Piotr Młodożeniec">
Piotr Młodożeniec

Piotr Młodożeniec (ur. 17 lipca 1956 w Warszawie) – polski grafik, malarz, rysownik, ilustrator, autor animowanych filmów.
Absolwent Akademii Sztuk Pięknych w Warszawie. Tworzył znaki graficzne i ulotki dla „Solidarności”. Wraz z Markiem Sobczykiem założyciel firmy „Zafryki” tworzącej plakaty, grafikę. Także współtwórca Szkoły Sztuki.
Syn Jana Młodożeńca. Brat Stanisława.
Zaprojektowany przez niego znak ☪OE✡IS✝ (COEXIST) został wykorzystany bez zgody autora przez grupę U2 jako centralny znak scenografii trasy koncertowej w 2005 roku.

</doc>
<doc id="741685" url="https://pl.wikipedia.org/wiki?curid=741685" title="Język Majów">
Język Majów



</doc>
<doc id="741687" url="https://pl.wikipedia.org/wiki?curid=741687" title="Wyższa Szkoła Przedsiębiorczości i Administracji w Lublinie">
Wyższa Szkoła Przedsiębiorczości i Administracji w Lublinie

Wyższa Szkoła Przedsiębiorczości i Administracji w Lublinie (oficjalny skrót WSPA) – niepubliczna uczelnia w Lublinie, która została powołana 18 sierpnia 1998 roku decyzją Ministra Edukacji Narodowej. Jest wpisana do ewidencji uczelni niepublicznych prowadzonego aktualnie przez Ministra Nauki i Szkolnictwa Wyższego pod numerem 144.
Aktualnie WSPA w Lublinie kształci na studiach I i II stopnia ponad 3600 studentów oraz 560 słuchaczy na studiach podyplomowych.
22 371 studentów zdobyło dyplom WSPA (9 368 studiów I i II stopnia i 13 003 studiów podyplomowych).
Władze.
"Źródło": oficjalna strona uczelni
Wydziały i kierunki kształcenia.
Od września 2010 roku w strukturze Wyższej Szkoły Przedsiębiorczości i Administracji w Lublinie funkcjonują dwa Wydziały (Wydział Nauk Technicznych oraz Wydział Nauk Społecznych i Humanistycznych), prowadzących 12 kierunków studiów pierwszego i drugiego stopnia.
Uczelnia daje możliwość podjęcia również studiów podyplomowych z zakresu zarządzania, ekonomii czy administracji, kursów i szkoleń, a także uczestnictwa w kursach Lokalnej Akademii CISCO.
Zajęcia dodatkowe
Partnerstwo.
Partnerskie uczelnie krajowe
Partnerskie uczelnie zagraniczne.
i inni.
Europejskie standardy edukacyjne.
WSPA w Lublinie – na wzór wielu uczelni zagranicznych wprowadza europejskie standardy nauczania. Zakładają one samodzielne układanie – w określonym zakresie – programu studiów przez studenta. Dopasowanie programu studiów do zainteresowań, potrzeb i możliwości studiującego gwarantuje szereg korzyści:
Innowacyjność proponowanego sposobu studiowania dotyczy nie tylko organizacji toku studiowania, ale także metod i form prowadzenia zajęć. WSPA – w przeciwieństwie do wielu tradycyjnych uczelni wyższych – odchodzi od podawczego sposobu przekazywania wiedzy, z której trudno skorzystać w praktyce, na rzecz nauczania problemowego (student samodzielnie rozszerza swoje kompetencje rozwiązując określone problemy postawione przez nauczyciela i realizując projekty w trakcie zajęć).
Warunki studiowania.
Zajęcia dydaktyczne prowadzone są we własnym budynku dydaktycznym o powierzchni ponad 4,450 m² (zobacz na mapie; dojazd autobusami MPK, linie: 17, 18, 31). Jednorazowo może uczestniczyć w zajęciach około 1.300 studentów.
W kompleksie dydaktycznym mieszczą się:
Pomieszczenia dydaktyczne są standardowo wyposażone w rzutniki i sprzęt audiowizualny. Studenci mają także do dyspozycji odpowiednie zaplecze socjalne: barek, szatnię i parkingi dla 210 samochodów. Uczelnia jest w pełni dostosowana dla potrzeb studentów niepełnosprawnych.
Do dyspozycji studentów jest 156 stanowisk komputerowych zlokalizowanych w laboratoriach oraz 12 stanowisk usytuowanych w bibliotece i na korytarzach Uczelni. Na większości obszaru WSPA studenci mogą również korzystać z sieci bezprzewodowej.
Wyższa Szkoła Przedsiębiorczości i Administracji uczestniczy w programie Microsoft Developer Network Academic Alliance (MSDN AA).
WSPA posiada bibliotekę wraz z czytelnią. Obecnie księgozbiór składa się niemal z 25 000 pozycji literatury. Prenumerata obejmuje ponad 100 tytułów czasopism polskich oraz obcojęzycznych. Uczelnia posiada także własne wydawnictwo.
Organizacje studenckie.
Działające na Wyspie organizacje, koła i kluby studenckie:

</doc>
<doc id="741688" url="https://pl.wikipedia.org/wiki?curid=741688" title="Histon łącznikowy">
Histon łącznikowy

Histony łącznikowe – rodzina małych, zasadowych białek histonowych, do których zalicza się histon H1 i jego odmianę histon H5. W porównaniu z innymi histonami cechuje je względnie duża heterogenność. Średnia masa histonu łącznikowego wynosi około 20 kDa. Białko to jest zlokalizowane w obrębie nukleosomu w miejscu, w którym DNA schodzi i wchodzi do nukleosomu, tworząc swego rodzaju klamrę spinającą całość. Histony łącznikowe zbudowane są z trzech domen: globularnej domeny głównej oraz dwóch małych domen - N-końcowej i C-końcowej. Domena główna złożona jest z około 80 aminokwasów. Jedna z hipotez na temat pochodzenia tej domeny zakłada, że jest ona produktem fuzji bogatego w lizynę prokariotycznego białka kondensującego DNA i białka pełniącego funkcje strukturalne. GH5 (globularna domena histonu H5) posiada podobną strukturę przestrzenną jak bakteryjne białka CAP co może częściowo popierać powyższą teorię.
Warto odnotować, że pomimo swojej nazwy żadne z tych białek nie posiadają charakterystycznej domeny nazywanej "fałdem histonowym" Obecnie istnieją co najmniej trzy modele przedstawiające ułożenie histonu H1 na nukleosomie. Niestety z powodu niedoboru danych strukturalnych (brak precyzyjnie wyznaczonej struktury trzeciorzędowej tego białka) nie można definitywnie potwierdzić żadnego z tych modeli.
Do niedawna histony łącznikowe uważano za generalne represory transkrypcji, jednak obecnie uważa się je za specyficzny czynnik regulacyjny zarówno pozytywny jak i negatywny. Podstawową rolą histonów łącznikowych jest utrzymanie zwartej struktury chromatyny z zachowaniem odpowiednich odległości między poszczególnymi nukleosomami. Wykazano, że chromatyna w sztuczny sposób pozbawiona histonu H1 ma problemy z wykształceniem stabilnych struktur wyższego rzędu; może się ona jednak fałdować przy odpowiednio wysokich stężeniach kationów metali w roztworze. Badania z wykorzystaniem rozpraszania neutronów wskazują na możliwość tworzenia włókien o średnicy 30nm. Histony łącznikowie wiążą się z chromatyną w sposób dynamiczny, prawdopodobnie poprzez rozpuszczalny intermediat, ponieważ nie wykryto interakcji pomiędzy włóknami chromatyny podczas tego procesu. Z przeprowadzonych badań wynika, że po fuzji komórek pochodzących z odmiennych organizmów zachodzi szybka migracja histonów H1. Mimo to badania immunochemiczne pokazały, że histony łącznikowe są trwale związane z chromatyną i jedynie niewielki fragment ich populacji występuje w jądrze komórkowym, w sąsiedztwie chromosomów. Ponadto wydaje się, że H1 jest stabilniej związany z heterochromatyną niż z euchromatyną.

</doc>
<doc id="741689" url="https://pl.wikipedia.org/wiki?curid=741689" title="Romuald Zawodnik">
Romuald Zawodnik

Romuald Zawodnik (ur. 12 kwietnia 1959 w Pionkach) – polski samorządowiec, burmistrz Pionek w latach 2006-2009, ponownie wybrany na ten urząd w 2014 roku, harcmistrz.
Życiorys.
Absolwent Wydziału Budownictwa Lądowego Politechniki Krakowskiej (1983). W latach 1970-1990 w Związku Harcerstwa Polskiego.
W wyborach samorządowych 2006 r. wybrany został na urząd burmistrza miasta Pionki z listy bezpartyjnego komitetu wyborców "Wspólne Pionki". 9 grudnia 2008 r. Rada Miasta wygasiła jego mandat w drodze uchwały. Zawodnik bezskutecznie odwoływał się od tej uchwały i 9 marca 2009 r. ostatecznie ustąpił ze stanowiska. Sąd Najwyższy odmówił przyjęcia jego skargi.
W nowych wyborach, które odbyły się w czerwcu 2009 r., bezskutecznie ubiegał się o reelekcję. Podczas wyborów samorządowych w 2014 r. został wybrany w II turze ponownie na Urząd Burmistrza Pionek.
Odznaczony Złotym Krzyżem Zasługi (2008) oraz Krzyżem Wolności i Solidarności (2015).

</doc>
<doc id="741692" url="https://pl.wikipedia.org/wiki?curid=741692" title="Curtiss P-40">
Curtiss P-40



</doc>
<doc id="741694" url="https://pl.wikipedia.org/wiki?curid=741694" title="Widuchowa (przystanek kolejowy)">
Widuchowa (przystanek kolejowy)

Widuchowa – przystanek kolejowy w Widuchowej-Stacji, w województwie zachodniopomorskim, w Polsce, oddalony 4 km od miejscowości Widuchowa, w bezpośrednim sąsiedztwie jeziora Lubicz.
W roku 2017 przystanek obsługiwał 50–99 pasażerów na dobę.

</doc>
<doc id="741695" url="https://pl.wikipedia.org/wiki?curid=741695" title="Muzeum Plakatu w Wilanowie">
Muzeum Plakatu w Wilanowie

Muzeum Plakatu w Wilanowie – muzeum znajdujące się przy ul. Stanisława Kostki Potockiego 10/16 w warszawskim Wilanowie. Oddział Muzeum Narodowego w Warszawie.
Historia i zbiory.
Placówka znajduje się na terenie zespołu pałacowo-ogrodowego w Wilanowie w miejscu dawnej ujeżdżalni pałacowej, dzieła architekta Franciszka Marii Lanciego (1848), po której pamiątką jest elewacja frontowa budynku muzeum. Później została rozbudowana o Nową Galerię.
Muzeum, będące oddziałem Muzeum Narodowego w Warszawie, zostało otwarte 4 czerwca 1968. Było to pierwsze muzeum plakatu na świecie.
W swych zbiorach posiada około 62 000 prac. Znajdują się wśród nich m.in. kolekcje plakatu polskiego oraz plakatu obcego z całego świata od końca XIX wieku do współczesności, w tym kolekcja Polskiej Szkoły Plakatu. W zbiorach muzeum znajdują się prace m.in. Pabla Picassa, Andego Warhola i Stasysa Eidrigevičiusa.
Muzeum organizuje wystawy czasowe wybitnych twórców plakatu z całego świata, a także współpracuje z muzeami artystycznymi i galeriami na całym świecie.
Muzeum było organizatorem Międzynarodowego Biennale Plakatu. Na organizowanej co dwa lata wystawie pojawiały się plakaty wielu znanych artystów takich jak Jan Młodożeniec, Henryk Tomaszewski, Roman Cieślewicz, Waldemar Świerzy, Franciszek Starowieyski, Wiesław Rosocha, Jan Sawka, Jan Lenica i Hiroshi Tanaka.
W 2018 z okazji 50-lecia Muzeum zorganizowano wystawę „+ - 1968”, na której pokazano prace m.in. Andego Warhola, Roya Lichtensteina, Roberta Indiany oraz Franka Stelli.

</doc>
<doc id="741696" url="https://pl.wikipedia.org/wiki?curid=741696" title="Muzeum Plakatu">
Muzeum Plakatu



</doc>
<doc id="741698" url="https://pl.wikipedia.org/wiki?curid=741698" title="Partie polityczne Mongolii">
Partie polityczne Mongolii

System partyjny w Mongolii po upadku komunizmu rozwinął się w kierunku systemu dwupartyjnego, co oznacza iż istnieją tam dwie dominujące partie polityczne, a dla każdego innego ugrupowania ogromnym sukcesem jest chociażby dostanie się do parlamentu.

</doc>
<doc id="741706" url="https://pl.wikipedia.org/wiki?curid=741706" title="Crystal Eyes">
Crystal Eyes

Crystal Eyes – szwedzki zespół heavymetalowy założony wiosną 1992 roku. Wokalista, gitarzysta i autor piosenek - Mikael Dahl - jako jedyny był członkiem zespołu od chwili jego utworzenia. W 2009 ogłoszono, że wokalista Søren Nico Adamsen opuszcza grupę, a Mikael Dahl będzie w dalszym ciągu pełnił obowiązki wokalisty. W 2012, gitarzysta Paul Petterson odszedł z zespołu, a na jego miejsce zatrudniono Nicolasa Karlssona. 11 maja 2012 zespół świętował dwudziestą rocznicę powstania - z tej okazji zorganizowali koncert, na którym zagrali utwory z każdego dotychczas wydanego albumu.
W roku 2014 zespł wydał album "Killer".

</doc>
<doc id="741707" url="https://pl.wikipedia.org/wiki?curid=741707" title="General Motors P-75A Eagle">
General Motors P-75A Eagle

General Motors P-75A Eagle to samolot myśliwski zaprojektowany we wrześniu 1942 w zakładach General Motors Corporation w odpowiedzi na zamówienie USAAF na samolot z "niezwykle dużą prędkością wznoszenia". "GMC" zaproponowało samolot zbudowany z części z istniejących już konstrukcji i napędzany najpotężniejszym dostępnym wówczas silnikiem chłodzonym cieczą Allison V-3420.
W tym okresie w zakładach "General Motors" produkowano szereg różnych samolotów, między innymi TBF Avenger (budowane przez "GM" samoloty tego typu miały oznaczenie TBM) i według niektórych źródeł kierownictwo "GM" miało nadzieję iż dzięki "priorytetowemu" wówczas projektowi P-75 uda im się uniknąć budowy Boeinga B-29.
Kontrakt na dwa prototypy które otrzymały oznaczenie XP-75 został podpisany w październiku 1942. Samolot miał się składać między innymi z zewnętrznych części skrzydeł Mustanga (choć w początkowym okresie prac projektowych użyto skrzydeł z P-40 Warhawka), ogona SBD Dauntless i podwozia F4U Corsair, a ogólna konstrukcja bazowała na rozwiązaniu P-39 Airacobra z silnikiem zamontowanym w środkowej części kadłuba i napędzający śmigło przez długi wał napędowy.
W połowie 1943 zapotrzebowanie na myśliwce przechwytujące zmalało na tyle, że postanowiono zmienić rolę nowo powstających samolotów na myśliwce eskortowe dalekiego zasięgu. Zamówiono wówczas 2500 samolotów tego typu z zastrzeżeniem, że kontrakt może zostać skasowany, jeżeli pierwszy prototyp nie okaże się udany.
Pierwszy lot XP-75 z 24-cylindrowym silnikiem o mocy 2600 KM napędzającego dwa śmigła przeciwbieżne odbył się 17 listopada 1943, drugi prototyp wzbił się w powietrze niedługo po pierwszym XP-75, a w 1944 dołączyło do nich 6 dalszych prototypów. W czasie programu testowego wykryto szereg problemów z nowym samolotem, okazało się, że źle wyliczono jego środek ciężkości, odkryto problemy z silnikiem który zawodził przy maksymalnej mocy i nie był wystarczająco dobrze chłodzony, a także pewne problemy ze sterownością. Aby zaradzić tym problemom zaprojektowano nowy ogon, samolot otrzymał nową owiewkę kabiny oraz poprawiono chłodzenie silnika, pierwszy lot tak poprawionego P-75A odbył się we wrześniu 1944.
Osiągi i własności pilotażowe nowego samolotu uznano za wystarczające ale dowództwo USAAF uznało wówczas, że w użyciu znajduje się już za dużo różnych typów samolotów, a zarówno P-47D Thunderbolt jak i P-51 Mustang świetnie sprawdziły się w warunkach bojowych i 6 października 1944 skasowało projekt P-75.
Wiadomo o przynajmniej jednym XP-75 który przetrwał do dzisiejszych czasów. Jeden egzemplarz XP-75 znajduje się w Narodowym Muzeum Amerykańskich Sił Powietrznych ("National Museum of the United States Air Force") w Dayton w ekspozycji samolotów eksperymentalnch.

</doc>
<doc id="741708" url="https://pl.wikipedia.org/wiki?curid=741708" title="P-75">
P-75



</doc>
<doc id="741709" url="https://pl.wikipedia.org/wiki?curid=741709" title="P-75A">
P-75A



</doc>
<doc id="741722" url="https://pl.wikipedia.org/wiki?curid=741722" title="Rzeka periodyczna">
Rzeka periodyczna



</doc>
<doc id="741723" url="https://pl.wikipedia.org/wiki?curid=741723" title="Rak stawowy">
Rak stawowy



</doc>
<doc id="741725" url="https://pl.wikipedia.org/wiki?curid=741725" title="Rak rzeczny">
Rak rzeczny



</doc>
<doc id="741726" url="https://pl.wikipedia.org/wiki?curid=741726" title="RAK">
RAK



</doc>
<doc id="741727" url="https://pl.wikipedia.org/wiki?curid=741727" title="The Last Embrace">
The Last Embrace

The Last Embrace – piąty album studyjny w dorobku fińskiej grupy heavymetalowej Embraze. Nagrywany w Oulu. Album został wydany przez wytwórnię Verikauha Records 16 sierpnia 2006. Damski wokal na albumie został wykonany przez Poison Ivy.

</doc>
<doc id="741730" url="https://pl.wikipedia.org/wiki?curid=741730" title="Lena Kolarska-Bobińska">
Lena Kolarska-Bobińska

Lena Barbara Kolarska-Bobińska (ur. 3 grudnia 1947 w Pradze) – polska socjolog, profesor nauk humanistycznych, w latach 2013–2015 minister nauki i szkolnictwa wyższego, była dyrektor Instytutu Spraw Publicznych, posłanka do Parlamentu Europejskiego VII kadencji.
Życiorys.
Ukończyła studia na Wydziale Socjologii Uniwersytetu Warszawskiego (1970). Uzyskiwała kolejno stopnie doktora (1974). i doktora habilitowanego (1984). W 1993 otrzymała tytuł profesora nauk humanistycznych. W latach 1974–1976 przebywała w Stanach Zjednoczonych na Stypendium Forda w Uniwersytecie Stanforda oraz Business School of Carnegie-Mellon University.
Przez wiele lat pozostawała pracownikiem naukowym Instytutu Filozofii i Socjologii PAN. W okresie 1991–1997 zajmowała stanowisko dyrektora Centrum Badania Opinii Społecznej. Od 1997 do 2009 pełniła funkcję dyrektora Instytutu Spraw Publicznych i prezesa zarządu tej fundacji. W tym okresie ISP otrzymał wyróżnienie „Instytucja Roku 2001” przyznawane przez kapitułę Konkursu Pro Publico Bono.
Wchodziła w skład licznych polskich i międzynarodowych organizacji zawodowych i ciał doradczych, m.in. Komitetu Etyki w Nauce oraz Komitetu Socjologii PAN, rady naukowej Instytutu Studiów Społecznych Uniwersytetu Warszawskiego, komitetu sterującego projektu „Nowe Metody Rządzenia” VI ramowego projektu Unii Europejskiej, Komitetu Doradczego ds. Nauk Społecznych i Humanistycznych Komisji Europejskiej. Doradzała prezydentowi RP w ramach Komitetu Ekonomicznego (1992–1995) i Grupy Refleksyjnej (2001–2005), a także pełnomocnikowi rządu do spraw negocjacji akcesyjnych. Była członkinią rady nadzorczej Fundacji Central European University (1998–2008), komitetu sterującego Centre for East European Language Based Area Studies (2007) oraz rady naukowej Europejskiego Instytutu Uniwersyteckiego we Florencji (2009).
Opublikowała jako autorka, współautorka lub redaktorka wiele prac naukowych, w tym kilka opracowań książkowych. Współpracowała przy tworzeniu serii "Polacy'80", "Polacy'81", "Polacy'84", "Polacy'88", "Polacy'90" i "Polacy'95", przygotowywanej przez Instytut Filozofii i Socjologii PAN. Jest członkinią rady programowej Kongresu Kobiet, w 2011 została „ministrem energii, środowiska i rolnictwa” w gabinecie cieni tej organizacji.
W wyborach do Parlamentu Europejskiego otrzymała mandat europosła, kandydując z pierwszego miejsca listy Platformy Obywatelskiej w okręgu lubelskim. Po wyborach została członkiem Platformy Obywatelskiej. W 2011 nominowana została do nagrody MEP Awards dla najbardziej pracowitych posłów Parlamentu Europejskiego w kategorii energia.
27 listopada 2013, z mocą od 3 grudnia 2013, została powołana na urząd ministra nauki i szkolnictwa wyższego przez prezydenta Bronisława Komorowskiego. 22 września 2014 objęła to samo stanowisko w rządzie Ewy Kopacz. 16 listopada 2015 zakończyła pełnienie funkcji ministra. Zasiadała w radzie Instytutu Obywatelskiego.
Jest żoną Krzysztofa Bobińskiego.

</doc>
<doc id="741733" url="https://pl.wikipedia.org/wiki?curid=741733" title="Katharsis (album Embraze)">
Katharsis (album Embraze)

Katharsis – czwarty studyjny albumem fińskiej heavymetalowej grupy Embraze. Album był nagrywany w Laponii. Został wydany 27 września 2002 przez wytwórnię Low Frequency Records.

</doc>
<doc id="741734" url="https://pl.wikipedia.org/wiki?curid=741734" title="Discoverer 35">
Discoverer 35

Discoverer 35 – amerykański satelita rozpoznawczy. Stanowił część tajnego programu CORONA. Jego zadaniami miało być wykonanie wywiadowczych zdjęć Ziemi o niskiej rozdzielczości. Kapsuła powrotna oddzieliła się od statku po wykonaniu około 18 orbit. Została przechwycona w locie przez samolot C-130.
Oprócz normalnego wyposażenia do telemetrii, statek został wyposażony w dodatkowe mierniki napięcia i ciśnienia, oraz innych parametrów lotu.
Pomyślnie wystrzelone misje Keyhole-3, czyli Discoverer 29, Discoverer 30, Discoverer 32, Discoverer 35 i Discoverer 36, zużyły razem 7521,24 metrów taśmy filmowej, na których wykonały 9918 fotografii. Mimo że kamery statku pracowały poprawnie, zdjęcia miały zauważalną granulację.

</doc>
<doc id="741735" url="https://pl.wikipedia.org/wiki?curid=741735" title="Filtr gąbkowy">
Filtr gąbkowy

Filtr gąbkowy – filtr akwarystyczny, wewnętrzny, mechaniczny lub / i biologiczny, w którym jedynym wkładem filtracyjnym jest gąbka syntetyczna.
Zastosowanie.
Filtr gąbkowy bardzo dobrze się sprawdza i jest stosowany zarówno jako mechaniczny jak i biologiczny. Ze względu na szczególne właściwości gąbki jako doskonałego wkładu mechanicznego i równie doskonałego podłoża dla osiedlenia bakterii nitryfikacyjnych każdy filtr gąbkowy zastosowany jako mechaniczny po kilkunastu dniach staje się również wydajnym filtrem biologicznym. Mimo rozpowszechnienia nowych, zaawansowanych modeli filtrów różnych typów, nadal często jest stosowany jako główny filtr w zbiorniku przez wielu akwarystów. Wyposażony w wydajną pompę lub głowicę wodną jest niezrównany jako filtr mechaniczny. Napędzany napowietrzaczem, dzięki czemu pracuje z bardzo wolnym przepływem wody, nadal jest bezkonkurencyjny w akwariach tarliskowych, akwariach z larwami ryb i młodym narybkiem.
Budowa i zasada działania.
Głównym elementem filtra gąbkowego jest duża gąbka syntetyczna o ziarnistości (wielkości porów) dobranych w zależności od oczekiwanego efektu i rodzaju filtracji, w kształcie wysokiego walca lub prostopadłościanu o podstawie kwadratu (rzadziej sześcio- czy wielokąta}, stanowiąca złoże filtracyjne. Prostopadle, począwszy od jednego z krótszych boków, przez środek gąbki, jest wydrążony otwór zakończony ślepo w jej wnętrzu kilka centymetrów od powierzchni podstawy. W tym otworze, na wcisk, obsadzona jest plastikowa rurka (o średnicy kilka milimetrów większej niż średnica otworu w gąbce) z nawierconymi na całej powierzchni znajdującej się w gąbce otworkami. Do wystającego z gąbki końca rurki przytwierdzona jest pompa lub głowica wodna wymuszająca przepływ wody. Cały filtr najczęściej montuje się pionowo za pompę lub głowice wodną przy pomocy ich przyssawek do szyby akwarium, lub na wieszaku zwisającym z górnej krawędzi szyby akwarium. Pompa przez rurkę z otworkami zasysa wodę z akwarium przez całą objętość gąbki i wyrzuca z powrotem do akwarium. Cały filtr, wraz z pompą musi być zanurzony pod powierzchnia wody, gąbka nie powinna dotykać podłoża w akwarium ani szyby przy której się znajduje. Przy filtrach gąbkowych napędzanych napowietrzaczem stosuje się rurkę ssąca w postaci litery L i gąbkę filtra umieszcza poziomo jak najbliżej dna aby uzyskać możliwie najdłuższą część pionową rurki ssącej co ma wpływ na ciąg wytwarzany przez wprowadzane do niej pęcherzyki powietrza porywające za sobą wodę pionowo ku górze. W tym wypadku najczęściej rurka jest wyprowadzona ponad powierzchnie wody i nad jej lustrem następuje powrót wody do akwarium.

</doc>
<doc id="741736" url="https://pl.wikipedia.org/wiki?curid=741736" title="Johann Christian Daniel von Schreber">
Johann Christian Daniel von Schreber

Johann Christian Daniel von Schreber (ur. 17 stycznia 1739 w Weißensee, zm. 10 grudnia 1810 w Erlangen) – niemiecki badacz historii naturalnej, botanik i zoolog, zwolennik botaniki linneuszowskiej.
Życiorys.
Johann Christian Daniel Schreber urodził się 19 stycznia 1739 roku w Weißensee w Turyngii. Początkowo pobierał nauki w domu rodzinnym, a następnie studiował medycynę, nauki przyrodnicze i teologię na uniwersytecie w Halle. W czerwcu 1758 roku uzyskał licencję nauczyciela.
W 1758 roku nawiązał kontakt korespondencyjny ze szwedzkim przyrodnikiem Karolem Linneuszem (1707–1778), pod którego kierunkiem dalej studiował i w 1760 roku uzyskał tytuł doktora nauk medycznych na uniwersytecie w Uppsali na podstawie pracy "Theses medicae".
W 1761 roku podążył w ślady ojca i został lekarzem Paedagogium w Bützow. W 1764 roku wyjechał wraz z ojcem do Lipska, gdzie został wykładowcą na tamtejszym uniwersytecie.
W 1769 roku opublikował dzieło „Beschreibung der Gräser”, które łączyło opisy botaniczne traw z opisami ich użyteczności w rolnictwie oraz zawierało rysunki wiernie oddające cechy taksonomiczne. W tym samym roku poślubił Johannę Christianę Dorotheę von Schönfeld – para pozostała bezdzietna.
W 1770 roku objął stanowisko trzeciego profesora medycyny na uniwersytecie w Erlangen. Prowadził wykłady m.in. z zakresu ekonomii, historii naturalnej, leśnictwa, metalurgii, botaniki, medycyny i dietetyki. Przy uniwersytecie prowadził ogród botaniczny. Organizował kursy z zakresu zielarstwa i fizjologii roślin. W latach 1792–93 nauczał również chemii.
W 1774 roku Schreber rozpoczął tworzenie wielotomowego encyklopedycznego dzieła „Die Säugthiere in Abbildungen nach der Natur mit Beschreibungen”, w którym zawarł opisy ssaków świata. Wielu zwierzętom opisanych w tym dziele nadał, jako pierwszy, naukowe nazwy, zgodne z systemem binominalnym Karola Linneusza. Ilustracje opisu cieszyły się uznaniem nie tylko z uwagi na walory naukowe, lecz także na ich walory artystyczne.
W 1777 roku został kierownikiem uniwersyteckiego Muzeum Historii Naturalnej, którego zbiory wykorzystał podczas przygotowywania opisu ssaków. Jako zwolennik systemu klasyfikacji Linneusza, wydawał prace Linneusza na terenie Niemiec i w języku niemieckim i niemieckim. Z uwagi na coraz poważniejsze problemy zdrowotne oraz wobec francuskiej okupacji Erlangen w latach 1806–1810 nie udało mu się zrealizować wielu projektów, w tym opracowania „Flora Germanica”.
Był uznawany za jedynego badacza w Erlangen, który zdobył renomę międzynarodową. Prowadził korespondencję z uczonymi z całych Niemiec, ze Skandynawii, Rosji, Anglii, Francji, Indii i USA – pozostawał w kontakcie m.in. z niemieckim zoologiem i botanikiem Peterem Simonem Pallasem (1741–1811), z brytyjskim botanikiem Josephem Banksem (1743–1820) czy z walijskim przyrodnikiem Thomasem Pennantem (1726–1798).
Utrzymywał kontakty ze środowiskiem pietystycznym i braci morawskich. W latach 90. XVIII w. angażował się na rzecz francuskich uchodźców. Czterokrotnie był wybierany prerektorem uniwersytetu w Erlangen, a funkcję dziekana medycyny pełnił 21 razy.
Zmarł 10 grudnia 1810 roku w Erlangen.
Publikacje.
Wybór prac za Neue Deutsche Biographie:
Członkostwa i odznaczenia.
Lista podana za Neue Deutsche Biographie:
Upamiętnienie.
Epitet gatunkowy naukowej nazwy nietoperza "Scotophilus nigrita Schreber" jest eponimem mającym na celu upamiętnienie Schrebera.

</doc>
<doc id="741744" url="https://pl.wikipedia.org/wiki?curid=741744" title="KEduca">
KEduca



</doc>
<doc id="741750" url="https://pl.wikipedia.org/wiki?curid=741750" title="Kały-Towarzystwo">
Kały-Towarzystwo

Kały-Towarzystwo – wieś w Polsce położona w województwie łódzkim, w powiecie kutnowskim, w gminie Nowe Ostrowy.
W latach 1975–1998 miejscowość administracyjnie należała do województwa płockiego.

</doc>
<doc id="741753" url="https://pl.wikipedia.org/wiki?curid=741753" title="Kochanek">
Kochanek

osoby
sztuki
filmy
zobacz też

</doc>
<doc id="741754" url="https://pl.wikipedia.org/wiki?curid=741754" title="Kochanka">
Kochanka



</doc>
<doc id="741757" url="https://pl.wikipedia.org/wiki?curid=741757" title="Dziennik Serafiny">
Dziennik Serafiny

Dziennik Serafiny. Z autografu spisał B... B... – współczesna powieść obyczajowa Józefa Ignacego Kraszewskiego, napisana w tzw. drezdeńskim okresie twórczości, wydana w 1876 we Lwowie. 
Pisarz zastosował w niej manierę uwiarygodniającą opowieść, przedstawiając ją jako opracowane przez siebie, autentyczne zapisy pamiętnika przypadkowo znalezionego w parku w Vichy, spisanego ówczesną pokaleczoną polszczyzną. Wcześniej ten sam zabieg zastosował tworząc "Pamiętnik panicza". Oba utwory łączą liczne podobieństwa, włącznie z zamysłem dydaktycznym i wymową ideową, zawierającą surową krytykę środowisk ówczesnej elity. 
Treść.
15 marca roku 18.. anonimowa Serafina za przykładem z koleżanek z pensji zaczyna pisać dziennik. Wobec braku tematów w jednostajnym życiu pensjonarki, początkowo opisuje swe dzieciństwo i pochodzenie. Sytuację nagle zmienia przyjazd pięknej i wytwornej matki, która zabiera ją do domu, by wprowadzić w świat i korzystnie wydać za mąż. Rodzicielka starannie przygotowuje ją do przeznaczonej roli, okazując dbałość o odpowiedni jej wygląd, zachowanie i obejście. Serafina początkowo nie jest świadoma, że rola ta ma polegać na przywabianiu zamożnych mężczyzn do siebie i do matki, liczącej na cudze utrzymanie i mającej wciąż duże finansowe potrzeby. Bohaterka powoli jednak odkrywa, że matka nie jest tak zamożna, jak wskazywałby na to zbytek, jakim się otacza, a mężczyźni z ich otoczenia nie są jedynie dobrymi wujaszkami…
O powieści.
Główną zaletą "Dziennika" jest nietypowe ujęcie narracyjne, gdy wydarzenia relacjonowane są z punktu widzenia tytułowej bohaterki – młodej, urodziwej i posażnej panny, opuszczającej mury pensji i powracającej do rodzinnego domu, by cieszyć się bujnym życiem towarzyskim i wyjść za mąż „robiąc świetną partię”. Pomysł ten pisarz mógł zapożyczyć z wydanego nieco wcześniej "Pamiętnika Wacławy" (1871) Elizy Orzeszkowej. Podobnie jak Orzeszkowa, Kraszewski ukazuje zderzenie bezwzględnej rzeczywistości z naiwnymi wyobrażeniami pensjonarki, edukowanej w myśl zasad tamtej epoki. Latami izolowana na pensji od zewnętrznego świata Serafina często opacznie tłumaczy sobie motywy ludzkiego postępowania, nie będąc też świadoma konsekwencji takich działań. Ostatecznie prowadzi to do dramatycznego zderzenia błędnej interpretacji zdarzeń przez naiwną pannę z prawdziwą wymową brutalnych faktów. Wincenty Danek, jeden z największych dwudziestowiecznych badaczy twórczości Kraszewskiego, nazwał "Dziennik Serafiny" (i powstały w tym samym czasie "Pamiętnik panicza") „popisem sztuki narratorskiej Kraszewskiego”.

</doc>
<doc id="741758" url="https://pl.wikipedia.org/wiki?curid=741758" title="Gospodarka oparta na wiedzy">
Gospodarka oparta na wiedzy

Gospodarka oparta na wiedzy (GOW) – według definicji OECD jest to gospodarka oparta wprost na tworzeniu, traktowanym jako produkcja, oraz dalszym przekazywaniu, czyli dystrybucji oraz praktycznym wykorzystaniu wiedzy i informacji. Są więc trzy etapy będące podstawą rozwoju gospodarczego – produkcja, dystrybucja, wdrożenie. Wiedza jest określonym produktem (niezależnym bytem), który napędza rozwój. Istotnym przejawem rozwoju gospodarki opartej na wiedzy jest powstanie nowego działu rachunkowości finansowej, tj. rachunkowości aktywów kompetencyjnych i kapitału intelektualnego.

</doc>
<doc id="741760" url="https://pl.wikipedia.org/wiki?curid=741760" title="Złote jabłko">
Złote jabłko

Złote jabłko. Powieść – powieść współczesna Józefa Ignacego Kraszewskiego, pochodząca z wołyńskiego okresu jego twórczości, wydana w 1853. Jej nowe, poprawione wydanie ukazało się w 1873 u Gubrynowicza i Schmidta we Lwowie i u M. Glücksberga w Warszawie. W 1935 została wydana przez M. Arcta jako tom 125 „Biblioteki Wielkich Pisarzy”. Miała też kilka wydań powojennych (głównie w wydawnictwie „Czytelnik”).
Treść.
Humorystyczna opowieść o zamożnej kupieckiej rodzinie Balów, która przenosi się z Warszawy do ziemiańskiego majątku nad Horyniem. Akcję napędza splatająca się ściśle z wątkami romansowymi intryga majątkowa.
Warszawski kupiec Bal – człowiek krewki, ale o dobrym sercu, wiedzie spokojny i dostatni żywot, ciesząc się powszechnym szacunkiem. Któregoś dnia od swego partnera do gry w mariasza, z zamiłowania heraldyka, dowiaduje się, że istniała niegdyś szlachecka rodzina Balów. Przekonany, że muszą to być jego przodkowie, wpada w manię szlachetczyzny – postanawia porzucić handel i rozpocząć żywot ziemianina. Nabywa posiadłość nad Horyniem, na pograniczu Wołynia i Polesia, wieś Zakale zachwalaną przez pozbywającego się jej hrabiego jako „złote jabłko” – jak nazywano wówczas majątki przynoszące znakomite dochody. Ani trzeźwo myśląca pani Balowa, ani jego rozsądny syn Stanisław nie są tym zachwyceni i zgłaszają wiele wątpliwości, jedynie córka Liza nie występuje otwarcie przeciwko planom ojca, choć (podobnie jak zauroczony mieszkającą w Warszawie panną brat) też ma powody natury sercowej, by tęsknić za stolicą. Żona i syn nie są w stanie wyperswadować tych planów Balowi zachwyconemu perspektywą nowego życia, ale wymuszają na nim, ażeby nie odcinał się całkowicie od kupieckiej przeszłości i nie rezygnował z prowadzenia interesów w mieście. Wkrótce rodzina wyrusza na spotkanie swego „złotego jabłka”, pozostawiając nadzór nad interesami zaufanemu Janowi Strumiszowi – ubogiemu sierocie, który ciężką pracą i uczciwością zasłużył na zaufanie pryncypała. Po długiej i uciążliwej podróży przybywają do swego majątku. Okazuje się, że nazwa Zakale jest dla niego odpowiedniejsza niż miano „złote jabłko” – zabudowania są w ruinie, a sama wieś zadłużona i zaniedbana. Rozczarowanie stanem posiadłości okazuje się jednak dopiero początkiem kłopotów i zmartwień – niemal wszyscy miejscowi, od biednych chłopów po właścicieli okolicznych dóbr, są wrogo nastawieni do przybyszów z miasta, którzy będą zmuszeni borykać się z różnymi trudnościami.
Wątki autobiograficzne.
Kraszewski, tworząc humorystyczną postać poczciwego kupca, którego słabostką okazuje się próżność, obdarzył go wieloma rysami własnego charakteru. Także kłopoty Balów, którzy padają ofiarą różnych intryg: najpierw wprowadzeni w błąd kupują zadłużony majątek za cenę wielokrotnie przewyższającą jego wartość, potem cierpią wskutek knowań dotychczasowego zarządcy Zakala, borykając się jednocześnie z wrogością mieszkańców okolicy – są echem przeżyć samego pisarza z wołyńskich czasów. Przedstawione w karykaturalny sposób postaci spiskujących przeciw Balom intrygantów są prawdopodobnie portretami autentycznych osób.
W kręgu powieści biedermeierowskiej.
Napisane przed powstaniem styczniowym "Złote jabłko", podobnie jak niektóre inne powieści Kraszewskiego z tego okresu twórczości "(Komedianci", "Powieść bez tytułu"), zaliczane są do grupy powieści biedermeierowskich – utworów, które różniły się zarówno od dominującego w tym okresie w literaturze krajowej schyłkowego romantyzmu, jak i od powstającej właśnie literatury organicznikowskiej, głównie powieści z tezą.

</doc>
<doc id="741761" url="https://pl.wikipedia.org/wiki?curid=741761" title="Ulana">
Ulana

Ulana. Powieść poleska – obyczajowa powieść romantyczna Józefa Ignacego Kraszewskiego z 1842 roku, zaliczana do grupy powieści ludowych. Uważana za jedną z najwybitniejszych i najciekawszych powieści polskiego romantyzmu, m.in. ze względu na oryginalne ujęcie motywu miłości panicza i kobiety z ludu. 
Pierwodruk u Glücksberga w Wilnie, datowany 1843, ukazał się faktycznie w grudniu 1842. Następne wydanie w 1855 publikowano u Bolesława M. Wolffa (Petersburg–Mohylew). Ostatnie wydanie autoryzowane pochodzi z 1874 r., opublikowane zarazem u Gubrynowicza i Schmidta we Lwowie i u M. Glücksberga w Warszawie. 
Tło powstania.
Zamiar napisania "Ulany" Kraszewski powziął w początkach 1841 r. na tle ogólnego literackiego pomysłu przedstawienia życia pańszczyźnianych chłopów polesko-wołyńskich. W lutym powiadamiał już o pracy nad tym utworem, któremu początkowo nadał tytuł "Poleszanka". Z korespondencji z wydawcą wynika, że powieść pod zmienionym tytułem napisano latem 1842 r., a we wrześniu znalazła się w wileńskiej cenzurze. Za pierwsze wydanie pisarz nie otrzymał honorarium wskutek konieczności spłaty narosłego zadłużenia. 
O randze i popularności tego utworu w ówczesnej beletrystyce świadczą jego kolejne przekłady na języki europejskie i łącznie 11 wydań obcojęzycznych w XIX w. – najwcześniejsze rosyjskie (1858) i francuskie (1859) zamieszczone przez czasopismo "L'Espérance", następnie tłumaczenie niemieckie (1880), czeskie (1883), serbsko-chorwackie (1883), hiszpańskie (1885) oraz duńskie (dwa różne wydania w 1886) 
Zarys fabuły.
Młody, przedwcześnie osierocony dziedzic, Tadeusz Mrozoczyński, rozczarowany uczuciowo i intelektualnie, zrażony też do wielkomiejskiego życia po okresie nauk spędzonych w gronie „postępowej” młodzieży, szuka ukojenia w spokojnej i samotniczej egzystencji w zapadłej poleskiej wiosce należącej do jego rodziców. Spokój ten narusza spotkanie młodej chłopki Ulany, żony miejscowego garncarza, w której odkrywa „zaniedbany, piękny kwiat wśród chwastów”. Urzeczony nią od początku młodzieniec zaczyna szukać okazji do przypadkowych spotkań i rozmów. Ogarnięty rosnącym uczuciem staje się coraz natarczywszy, co ostatecznie doprowadza do stworzenia miłosnego związku z Ulaną, w której również budzi się nieopanowana miłość do „pana”, choć świadoma jest jej gorzkich konsekwencji. 
Idylla obojga trwa przez pewien czas mimo nieprzychylnego stosunku wioski i tłumionego gniewu zdradzanego męża, którego Tadeusz pod różnymi pozorami często ze wsi oddala. Z konieczności pokorny, lecz mściwy Okseń Honczar w końcu podpala obejście dworu Mrozoczyńskiego. Ten fakt wraz z samobójczą śmiercią Honczara wpływa trzeźwiąco na młodego dziedzica, wpędzając go ponadto w dłuższą chorobę, która odmienia go także psychicznie. Drugim znaczącym faktem jest przygodne spotkanie dawnego szkolnego kolegi, który usilnie namawia Tadeusza na czasowy wyjazd do miasta, mający oderwać go od fatalnej miłości. Gdy Mrozoczyński wyjeżdża, Ulana wiernie oczekuje jego powrotu, wciąż obiecując sobie odnowienie poprzednio łączących ich uczuć. Po wielu miesiącach jej ukochany wprawdzie powraca, lecz w towarzystwie ładnej żony i jej miejskiego towarzystwa. Nie mogąc pogodzić się z cynicznym odtrąceniem i zdradą – Ulana popełnia samobójstwo.
Cechy powieści.
Zaliczana w twórczości pisarza do grupy ośmiu tzw. powieści ludowych, "Ulana" zwraca uwagę przede wszystkim doskonałą znajomością tła wydarzeń, jaką są uwarunkowania ówczesnego chłopskiego życia z jego kresowym kolorytem. Wartość jej wykracza jednak znacznie ponad autentyczne odwzorowanie rzeczywistości, bo jak zauważył St. Burkot, „nie było przed "Ulaną" w naszej literaturze powieściowej utworu o takiej wadze problematyki psychologicznej, etycznej i społecznej”.
Pisarz oparł fabułę na prawdziwym zdarzeniu zasłyszanym podczas jednej z podróży. W jego ujęciu "Ulana" to opowieść o nieszczęśliwej, choć spełnionej miłości, która dzięki analizie uczuć bohaterów nabiera cech powieści psychologicznej. W polskiej literaturze jest jedną z pierwszych powieści o kobiecie, która broniąc prawa do własnych uczuć, nie waha się przed zerwaniem tradycyjnych więzów rodzinnych i obyczajowych. Mimo życiowej klęski, bohaterka nie jest przez autora potępiona. Sprawi to, że chłopka Ulana stanie się jedną z najgłośniejszych postaci kobiecych w naszych romansach miłosnych XIX wieku. 
Uwagę zwraca również subtelność tego romansu, odbiegającego od popularnego schematu prostackiego uwiedzenia i porzucenia przez panicza, z towarzyszącym temu klasycznym moralizatorstwem. Główny bohater nie jest bowiem szablonowym potworem, choć krzywdzi zależną od siebie chłopkę, uwodząc ją i następnie niszcząc jej życie. Ta zaś ostatecznie sama wybiera świadomie swój los, choć początkowo dręczona wahaniami, skrytymi pragnieniami i jawnie opierająca się uczuciu – też potraktowanemu u obojga bohaterów w zróżnicowany sposób. Podczas gdy miłość wieśniaczki ma charakter naturalny i gwałtowny, miłość dziedzica zdaje się bardziej wmówiona i wyuczona. M.in. te etyczne uwarunkowania uczuć sprawiają, że utwór Kraszewskiego trudno zakwalifikować do typowych „powieści z tezą”. Przy tym jednak, będąc obyczajową powieścią romantyczną, "Ulana" niezaprzeczalnie jest również charakterystyczną dla tamtej epoki powieścią społeczną o „krzywdzie chłopskiej”. 
Dodatkowy walor stanowią specyficzne zabiegi narratorskie pisarza.. Przy zwyczajowym wtedy stosowaniu komentarzy narratora odautorskiego, opowieść urozmaica nie tylko wprowadzenie stylizacji gwarowej. Jak zauważono, zmienność i giętkość techniki narracyjnej Kraszewskiego przejawia się tu głównie w zastosowaniu formuły tzw. opowiadania z perspektywy postaci. Nie poprzestając na tym, autor przekształca jej formę gramatyczną poprzez wykorzystanie zmiany czasów (przeszłego na teraźniejszy). Dzięki tym nowatorskim poszukiwaniom w zakresie narracji "Ulana" zyskuje też inny wymiar w XIX-wiecznej literaturze rodzimej.
Późniejsze wydania.
Mimo wielu istotnych różnic wprowadzonych przez autora do drugiego wydania z 1855 r., nie uwzględniono ich już w późniejszych wydaniach opartych na autoryzowanej edycji z 1874 roku. "Ulana" łącznie doczekała blisko 30 wydań, choć po XIX-wiecznym sukcesie przejściowo uległa zapomnieniu. Najwięcej edytowana była w okresie powojennym, gdy nie tylko weszła do kanonu obowiązkowych lektur szkolnych w latach 50. XX wieku, lecz także ogólnie propagowana była w systemie edukacyjnym PRL jako krytyczna względem obyczajowości dawnej Polski szlacheckiej, a zarazem pełna innych wartości wychowawczych oraz literackich. Dzięki temu publikowana była wielokrotnie przez różne wydawnictwa, przede wszystkim Ludową Spółdzielnię Wydawniczą i Ossolineum, ale także m.in. Czytelnik, Wydawnictwo Literackie, PIW, KiW.

</doc>
<doc id="741762" url="https://pl.wikipedia.org/wiki?curid=741762" title="Cairo (Illinois)">
Cairo (Illinois)

Cairo - miasto w Stanach Zjednoczonych, w stanie Illinois, w hrabstwie Alexander, którego jest stolicą. Według spisu z 2000 roku miasto zamieszkuje 3 632 osób. Nazwa miasta pochodzi od angielskiej nazwy stolicy Egiptu: poprawna wymowa to Care-O.
Cairo jest położone przy zbiegu dwóch rzek: Missisipi i Ohio. Jest miastem najbardziej położonym na południe w stanie Illinois. Cairo jest jednym z kilku miast w stanie Illinois chronionych wałami przeciwpowodziowymi. Przy zbiegu rzek znajduje się najbardziej wysunięty na południe punkt w stanie Illinois: Fort Defiance State Park, podczas wojny secesyjnej fort był dowodzony przez generała Ulyssesa Granta.
Historia.
"Do uzupełnienia"
Geografia.
Wysokość nad poziomem morza wynosi 96 metrów. Miasto zajmuje powierzchnię 23,6 km2, z czego 5,4 km2 (22,78%) stanowią wody.
Demografia.
Według spisu z 2000 roku miasto zamieszkuje 3632 osób skupionych w 1 561 gospodarstwach domowych, tworzących 900 rodzin. Gęstość zaludnienia wynosi 198,9 osoby/km2. W mieście znajdują się 1 885 budynki mieszkalne, a ich gęstość występowania wynosi 103,2 mieszkania/km2. Miasto zamieszkuje 35,93% ludności białej, 61,7% ludności czarnej i Afroamerykanie, 0,08% rdzennych Amerykanów, 0,72% Azjatów, 0,03% mieszkańców Pacyfiku, 0,36% ludności innych ras, 1,18% ludności wywodzącej się z dwóch lub więcej ras. Hiszpanie lub Latynosi stanowią 0,74% populacji.
W mieście są 1 561 gospodarstwa domowe, w których 30,4% stanowią dzieci poniżej 18 roku życia żyjących z rodzicami, 29,3% stanowią małżeństwa, 25,2% stanowią kobiety nie posiadające męża oraz 42,3% stanowią osoby samotne. 39,7% wszystkich gospodarstw domowych składa się z jednej osoby oraz 17,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,26 osoby, natomiast rodziny 3,08 osoby. 
Przedział wiekowy kształtuje się następująco: 30,4% stanowią osoby poniżej 18 roku życia, 8,1% stanowią osoby pomiędzy 18 a 24 rokiem życia, 22% stanowią osoby pomiędzy 25 a 44 rokiem życia, 21,6% stanowią osoby pomiędzy 45 a 64 rokiem życia oraz 17,9% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 79,5 mężczyzn. Na każde 100 kobiet powyżej 18 roku życia przypada 70,2 mężczyzn.
Średni dochód dla gospodarstwa domowego wynosi 21 607 dolarów, a dla rodziny wynosi 28 242 dolarów. Dochody mężczyzn wynoszą średnio 28 798 dolarów, a kobiet 18 125 dolarów. Średni dochód na osobę w mieście wynosi 16 220 dolarów. Około 33,5% rodzin i 27,1% populacji miasta żyje poniżej minimum socjalnego, z czego 47% jest poniżej 18 roku życia i 20,9% powyżej 65 roku życia.

</doc>
<doc id="741768" url="https://pl.wikipedia.org/wiki?curid=741768" title="East Cape Girardeau">
East Cape Girardeau

East Cape Girardeau – wioska w USA, w stanie Illinois, w hrabstwie Alexander. Według spisu z 2000 roku wioskę zamieszkuje 437 osób.
Geografia.
Wioska zajmuje powierzchnię 5,2 km2, z czego 0,1 km2 (1,5%) stanowią wody.
Demografia.
Według spisu z 2000 roku wioskę zamieszkuje 437 osób skupionych w 196 gospodarstwach domowych, tworzących 130 rodzin. Gęstość zaludnienia wynosi 85,6 osoby/km2. W wiosce znajdują się 235 budynki mieszkalne, a ich gęstość występowania wynosi 46,1 mieszkania/km2. Wioskę zamieszkuje 97,25% ludności białej, 0,69% ludności stanowią Afroamerykanie, 0,23% Azjatów, 1,14% ludności innych ras, 0,69% ludności wywodzącej się z dwóch lub więcej ras. Hiszpanie lub Latynosi stanowią 2,29% populacji.
W wiosce są 196 gospodarstwa domowe, w których 32,1% stanowią dzieci poniżej 18 roku życia żyjących z rodzicami, 49,5% stanowią małżeństwa, 14,3% stanowią kobiety nie posiadające męża oraz 33,2% stanowią osoby samotne. 30,1% wszystkich gospodarstw domowych składa się z jednej osoby oraz 12,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,23 osoby, natomiast rodziny 2,72 osoby. 
Przedział wiekowy kształtuje się następująco: 22,7% stanowią osoby poniżej 18 roku życia, 8,2% stanowią osoby pomiędzy 18 a 24 rokiem życia, 27,9% stanowią osoby pomiędzy 25 a 44 rokiem życia, 25,6% stanowią osoby pomiędzy 45 a 64 rokiem życia oraz 15,6% stanowią osoby powyżej 65 roku życia. Średni wiek wynosi 39 lat. Na każde 100 kobiet przypada 95,1 mężczyzn. Na każde 100 kobiet powyżej 18 roku życia przypada 94,3 mężczyzn.
Średni dochód dla gospodarstwa domowego wynosi 29 688 dolarów, a dla rodziny wynosi 33 897 dolarów. Dochody mężczyzn wynoszą średnio 31 932 dolarów, a kobiet 16 875 dolarów. Średni dochód na osobę w mieście wynosi 14 420 dolarów. Około 10,9% rodzin i 10,51% populacji miasta żyje poniżej minimum socjalnego, z czego 6,8% jest poniżej 18 roku życia i 9,1% powyżej 65 roku życia.

</doc>
<doc id="741772" url="https://pl.wikipedia.org/wiki?curid=741772" title="Marietta (Ohio)">
Marietta (Ohio)

Marietta – miasto w Stanach Zjednoczonych, w południowej części stanu Ohio, nad graniczną ze stanem Wirginia Zachodnia rzeką Ohio. Jest siedzibą władz hrabstwa Washington. Liczba mieszkańców w 2000 roku wynosiła 14 624.
Miasto zostało założone w 1788 roku. 
Geneza nazwy.
Nazwa miasta została nadana na cześć królowej Francji Marii Antoniny. Francuska królowa została uhonorowana w ten sposób z uwagi na jej oddanie dla sprawy amerykańskiej i przekonanie króla Francji do udzielenia amerykanom pomocy finansowej oraz militarnej w czasie wojny z Wielką Brytanią. 
Klimat.
Miasto leży w strefie klimatu subtropikalnego, wilgotnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,1°C, a opady 1056,6 mm (w tym do 44,2 cm opadów śniegu). Średnia temperatura najcieplejszego miesiąca - lipca wynosi 23,7°C, podczas gdy najzimniejszego - stycznia -0,6°C. Rekordowe najwyższe i najniższe temperatury wyniosły odpowiednio 38,9°C i -30,6°C.

</doc>
<doc id="741775" url="https://pl.wikipedia.org/wiki?curid=741775" title="Marietta">
Marietta

Miejscowości w USA:
Gminy w USA:

</doc>
<doc id="741777" url="https://pl.wikipedia.org/wiki?curid=741777" title="Marysville (Ohio)">
Marysville (Ohio)

Marysville – miasto w Stanach Zjednoczonych, w stanie Ohio, około 50 km na północny zachód od Columbus, siedziba władz hrabstwa Union. Liczba mieszkańców w 2000 roku wynosiła 16 048.
Klimat.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,5°C, a opady 950 mm (w tym do 58,7 cm opadów śniegu). Średnia temperatura najcieplejszego miesiąca - lipca wynosi 22,9°C, podczas gdy najzimniejszego - stycznia -2,8°C. Rekordowe najwyższe i najniższe temperatury wyniosły odpowiednio 42,8°C i -30,6°C.

</doc>
<doc id="741778" url="https://pl.wikipedia.org/wiki?curid=741778" title="Tamms">
Tamms

Tamms – wioska w USA, w stanie Illinois, w hrabstwie Alexander. Według spisu z 2000 roku wioskę zamieszkuje 724 osób.
Geografia.
Wioskę zajmuje powierzchnię 6,1 km2, całość stanowi ląd.
Demografia.
Według spisu z 2000 roku wioskę zamieszkuje 724 osób skupionych w 279 gospodarstwach domowych, tworzących 191 rodzin. Gęstość zaludnienia wynosi 119,5 osoby/km2. W wiosce znajdują się 316 budynki mieszkalne, a ich gęstość występowania wynosi 52,1 mieszkania/km2. Wioskę zamieszkuje 74,72% ludności białej, 23,62% ludności stanowią Afroamerykanie, 0,14% stanowią rdzenni Amerykanie, 0,14% Azjatów, 0,14% ludności innych ras, 1,24% ludności wywodzącej się z dwóch lub więcej ras. Hiszpanie lub Latynosi stanowią 1,66% populacji.
W wiosce są 279 gospodarstwa domowe, w których 33,7% stanowią dzieci poniżej 18 roku życia żyjących z rodzicami, 46,2% stanowią małżeństwa, 19% stanowią kobiety nie posiadające męża oraz 31,2% stanowią osoby samotne. 30,5% wszystkich gospodarstw domowych składa się z jednej osoby oraz 17,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,49 osoby, natomiast rodziny 3,1 osoby. 
Przedział wiekowy kształtuje się następująco: 29,3% stanowią osoby poniżej 18 roku życia, 6,9% stanowią osoby pomiędzy 18 a 24 rokiem życia, 23,9% stanowią osoby pomiędzy 25 a 44 rokiem życia, 20,4% stanowią osoby pomiędzy 45 a 64 rokiem życia oraz 19,5% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 84,2 mężczyzn. Na każde 100 kobiet powyżej 18 roku życia przypada 80,3 mężczyzn.
Średni dochód dla gospodarstwa domowego wynosi 19 511 dolarów, a dla rodziny wynosi 28 214 dolarów. Dochody mężczyzn wynoszą średnio 32 500 dolarów, a kobiet 17 500 dolarów. Średni dochód na osobę w mieście wynosi 11 131 dolarów. Około 24,7% rodzin i 30,8% populacji miasta żyje poniżej minimum socjalnego, z czego 42,1% jest poniżej 18 roku życia i 16,8% powyżej 65 roku życia.

</doc>
<doc id="741783" url="https://pl.wikipedia.org/wiki?curid=741783" title="Maumee (Ohio)">
Maumee (Ohio)

Maumee – miasto w Stanach Zjednoczonych, w północno-zachodniej części stanu Ohio, leżące nad rzeką o tej samej nazwie.
Liczba mieszkańców w 2000 roku wynosiła 15 237.

</doc>
<doc id="741784" url="https://pl.wikipedia.org/wiki?curid=741784" title="Ashland (Ohio)">
Ashland (Ohio)

Ashland – miasto w Stanach Zjednoczonych, w hrabstwie Ashland, w stanie Ohio.
Liczba mieszkańców w 2000 roku wynosiła 21 308.

</doc>
<doc id="741785" url="https://pl.wikipedia.org/wiki?curid=741785" title="Maestà (poliptyk Duccia di Buoninsegni)">
Maestà (poliptyk Duccia di Buoninsegni)

Maestà – nastawa ołtarzowa, obustronnie malowana, o rozbudowanym programie, wykonana w latach 1308-11 przez włoskiego malarza Duccia di Buoninsegna, przeznaczona do ołtarza głównego katedry w Sienie.
Monumentalny poliptyk (pierwotnie miał 5 m szerokości), zamówiony w 1308 przez radę miejską Sieny, został przeniesiony w uroczystej procesji 9 czerwca 1311 z pracowni malarza do katedry sieneńskiej. W XVIII w. nastawa została pozbawiona oryginalnej pozłacanej oprawy z gotyckimi sterczynami, podzielona i częściowo rozproszona. Od 1878 zasadnicza jej część znajduje się w Muzeum Katedralnym w Sienie. Niektóre fragmenty zaginęły, więc nie jest możliwe pełne odtworzenie układu całości.
Artysta czerpał z tradycji bizantyjskiej (sztywne pozy, symetryczny układ, złote tło) oraz francuskiego gotyku (skłonność do dramatyzmu, zmysł detalu, miękkość modelowania, realizm).
Wokół podstawy tronu widoczny jest napis: “MATER SANCTA DEI – SIS CAUSA SENIS REQUIEI – SIS DUCIO VITA – TE QUIA PINXIT ITA” ("Święta Matko Boża, bądź sprawczynią pokoju w Sienie i w życiu Duccia, bowiem on Cię tak namalował").
Kronikarz z poł. XIV w. zanotował: "Był to najpiękniejszy obraz, jaki kiedykolwiek widziano i wykonano". W 1450 florencki rzeźbiarz Lorenzo Ghiberti napisał: "Obraz został wyśmienicie namalowany, świadczy o biegłości malarza. Jest wspaniały, a Duccio był wielkim artystą".

</doc>
<doc id="741786" url="https://pl.wikipedia.org/wiki?curid=741786" title="Amherst (Ohio)">
Amherst (Ohio)

Amherst – miasto w Stanach Zjednoczonych, w hrabstwie Lorain, w stanie Ohio.
Liczba mieszkańców w 2000 roku wynosiła 11 797.

</doc>
<doc id="741787" url="https://pl.wikipedia.org/wiki?curid=741787" title="Athens (Ohio)">
Athens (Ohio)

Athens – miasto w Stanach Zjednoczonych, w stanie Ohio, siedziba Ohio University.
Liczba mieszkańców w 2000 roku wynosiła 21 475.

</doc>
<doc id="741788" url="https://pl.wikipedia.org/wiki?curid=741788" title="Barberton (Ohio)">
Barberton (Ohio)

Barberton – miasto w Stanach Zjednoczonych, w hrabstwie Summit, w stanie Ohio.
Liczba mieszkańców w 2000 roku wynosiła 28 031 osoby.

</doc>
<doc id="741789" url="https://pl.wikipedia.org/wiki?curid=741789" title="Brooklyn (Ohio)">
Brooklyn (Ohio)

Brooklyn – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 11 586.

</doc>
<doc id="741790" url="https://pl.wikipedia.org/wiki?curid=741790" title="Thebes">
Thebes

Thebes – wioska w USA, w stanie Illinois, w hrabstwie Alexander. Według spisu z 2000 roku wioskę zamieszkuje 478 osób.
W pobliżu Thebes ulokowany jest międzystanowy most kolejowy przez rzekę Missisipi, Thebes Bridge, zaprojektowany przez inżyniera polskiego pochodzenia Rudolfa Modrzejewskiego, konstruktora słynnych mostów w Ameryce Północnej, m.in. San Francisco-Oakland Bay Bridge.
Geografia.
Wioska zajmuje powierzchnię 6 km2, z czego 1,3 km2 (22,08%) stanowi woda.
Demografia.
Według spisu z 2000 roku wioskę zamieszkuje 478 osób skupionych w 171 gospodarstwach domowych, tworzących 129 rodzin. Gęstość zaludnienia wynosi 102,5 osoby/km2. W wiosce znajdują się 213 budynki mieszkalne, a ich gęstość występowania wynosi 45,7 mieszkania/km2. Wioskę zamieszkuje 87,24% ludności białej, 10,67% ludności stanowią Afroamerykanie, 0,42% stanowią rdzenni Amerykanie, 0,21% Azjatów, 1,46% ludności wywodzącej się z dwóch lub więcej ras. Hiszpanie lub Latynosi stanowią 0,21% populacji.
W wiosce są 171 gospodarstwa domowe, w których 42,7% stanowią dzieci poniżej 18 roku życia żyjących z rodzicami, 56,1% stanowią małżeństwa, 17% stanowią kobiety nie posiadające męża oraz 24% stanowią osoby samotne. 21,6% wszystkich gospodarstw domowych składa się z jednej osoby oraz 11,1% żyjących samotnie ma powyżej 65 roku życia. Średnia wielkość gospodarstwa domowego wynosi 2,8 osoby, natomiast rodziny 3,31 osoby. 
Przedział wiekowy kształtuje się następująco: 34,3% stanowią osoby poniżej 18 roku życia, 9,4% stanowią osoby pomiędzy 18 a 24 rokiem życia, 25,5% stanowią osoby pomiędzy 25 a 44 rokiem życia, 20,1% stanowią osoby pomiędzy 45 a 64 rokiem życia oraz 10,7% stanowią osoby powyżej 65 roku życia. Średni wiek wynosi 30 lat. Na każde 100 kobiet przypada 94,3 mężczyzn. Na każde 100 kobiet powyżej 18 roku życia przypada 85,8 mężczyzn.
Średni dochód dla gospodarstwa domowego wynosi 20 250 dolarów, a dla rodziny wynosi 26 786 dolarów. Dochody mężczyzn wynoszą średnio 28 750 dolarów, a kobiet 15 000 dolarów. Średni dochód na osobę w mieście wynosi 11 262 dolarów. Około 29,2% rodzin i 31,7% populacji miasta żyje poniżej minimum socjalnego, z czego 41,4% jest poniżej 18 roku życia i 14,5% powyżej 65 roku życia.

</doc>
<doc id="741792" url="https://pl.wikipedia.org/wiki?curid=741792" title="Norton (Ohio)">
Norton (Ohio)

Norton – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 11 508.

</doc>
<doc id="741794" url="https://pl.wikipedia.org/wiki?curid=741794" title="Bay Village">
Bay Village

Bay Village – miasto w Stanach Zjednoczonych, w hrabstwie Cuyahoga, w stanie Ohio.
Liczba mieszkańców w 2000 roku wynosiła 16 087.

</doc>
<doc id="741795" url="https://pl.wikipedia.org/wiki?curid=741795" title="Avon Lake">
Avon Lake

Avon Lake – miasto w Stanach Zjednoczonych, w hrabstwie Lorain, w stanie Ohio, leżące nad jeziorem Erie.
Liczba mieszkańców w 2000 roku wynosiła 18 145 osób.

</doc>
<doc id="741796" url="https://pl.wikipedia.org/wiki?curid=741796" title="Beachwood (Ohio)">
Beachwood (Ohio)

Beachwood – miasto w Stanach Zjednoczonych, w hrabstwie Cuyahoga, w stanie Ohio.
Według danych z 2010 r. miejscowość liczyła 11 953 mieszkańców, co oznacza spadek o 1,9% w stosunku do spisu z 2000 roku.

</doc>
<doc id="741798" url="https://pl.wikipedia.org/wiki?curid=741798" title="Blue Ash">
Blue Ash

Blue Ash – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 12 513.

</doc>
<doc id="741800" url="https://pl.wikipedia.org/wiki?curid=741800" title="Deer Park (Ohio)">
Deer Park (Ohio)

Deer Park – miasto w Stanach Zjednoczonych, w południowo-zachodniej części stanu Ohio, w hrabstwie Hamilton. Liczba mieszkańców w 2000 roku wynosiła 5 982.

</doc>
<doc id="741802" url="https://pl.wikipedia.org/wiki?curid=741802" title="Jackson (Ohio)">
Jackson (Ohio)

Jackson – miasto w Stanach Zjednoczonych, w południowej części stanu Ohio. Liczba mieszkańców w 2000 roku wynosiła 6432.

</doc>
<doc id="741804" url="https://pl.wikipedia.org/wiki?curid=741804" title="Stella Tennant">
Stella Tennant

Stella Tennant (ur. 17 grudnia 1970, zm. 22 grudnia 2020) – szkocka modelka, córka Tobiasa Tennanta i lady Emmy Cavendish, córki 11. księcia Devonshire.
Życiorys.
Urodziła się i wychowywała w Szkocji. Naukę odebrała w St Leonards School w St Andrews.
Jej kariera modelki rozpoczęła się, gdy studiowała rzeźbiarstwo w Winchester School of Arts w 1992 roku. Opowieść o tym jak dostała się do świata mody uważana jest za miejską legendę niż za fakt. Podobno Stella wysłała swoje zdjęcia do wysokonakładowego magazynu mody, a jej przyjaciel przedstawił ją dziennikarce magazynu "Vogue", Plum Sykes. Niezwykły jak na tamte czasy wygląd modelki (miała kolczyk w nosie), arystokratyczne pochodzenie i nienaganne maniery sprawiły, że Stella Tennant rychło stała się sławna w swoim środowisku, uczestnicząc w sesjach zdjęciowych takich fotografów jak Steven Meisel i Bruce Webber. Jej kariera nabrała rozpędu, jej zdjęcia pojawiły się na okładkach magazynów "Vogue" (w wydaniach brytyjskim, francuskim i włoskim), "Harper’s Bazaar" i "Numero".
Prezentowała kolekcje takich projektantów i domów mody, jak: Alexander McQueen, Ann Demeulemeester, Anna Molinari, Anna Sui, Antonio Berardi, Badgley Mischka, Blumarine, Calvin Klein, Cerruti 1881, Chanel, Christian Dior, Dolce &amp; Gabbana, Donna Karan, Fendi, Genny, Gianfranco Ferré, Gianni Versace, Givenchy, Gucci, Helmut Lang, Hermès, Iceberg, Isaac Mizrahi, John Galliano, Karl Lagerfeld, Krizia, Lawrence Steele, Marc Jacobs, Martine Sitbon, MaxMara, Michael Kors, Missoni, Miu Miu, Moschino, Philip Treacy, Prada, Richard Tyler, Rifat Ozbek, Sonia Rykiel, Todd Oldham, Valentino, Versus oraz Yōji Yamamoto.
Była związana z domem mody „Chanel” i jedną z ulubionych modelek prezesa domu mody, Karla Lagerfelda. Pojawiała się również w reklamach produktów wielu firm, min. „Calvina Kline’a”, „Hermèsa” czy „Burberry”.
Była żoną nowojorskiego fotografa i miała z nim czwórkę dzieci. Mieszkała w rodzinnej Szkocji. Zmarła w dniu 22 grudnia 2020.

</doc>
<doc id="741805" url="https://pl.wikipedia.org/wiki?curid=741805" title="Fort Defiance (Illinois)">
Fort Defiance (Illinois)

Fort Defiance, zwany podczas wojny secesyjnej Camp Defiance – fortyfikacja ziemna położona przy zbiegu rzek Ohio i Missisipi niedaleko miasta Cairo w hrabstwie Alexander, w stanie Illinois, w Stanach Zjednoczonych. Jest to najbardziej wysunięty na południe punkt stanu Illinois. Obszar fortu znajduje się obecnie na terenie Fort Defiance Park, poprzednio zwanym State Park i jest własnością miasta Cairo.

</doc>
<doc id="741806" url="https://pl.wikipedia.org/wiki?curid=741806" title="Itinerer">
Itinerer

Itinerer – rodzaj mapy, który zawiera jedynie schematy skrzyżowań z zaznaczonym kierunkiem, w którym należy się udać. Wykorzystywany jest w rajdach samochodowych, a także w turystycznych marszach na orientację.

</doc>
<doc id="741810" url="https://pl.wikipedia.org/wiki?curid=741810" title="Historia Łomianek">
Historia Łomianek

Historia Łomianek – kalendarium

</doc>
<doc id="741812" url="https://pl.wikipedia.org/wiki?curid=741812" title="Beavercreek (Ohio)">
Beavercreek (Ohio)

Beavercreek – miasto w Stanach Zjednoczonych, w hrabstwie Greene, w stanie Ohio.
Liczba mieszkańców w 2000 roku wynosiła 37 984.

</doc>
<doc id="741813" url="https://pl.wikipedia.org/wiki?curid=741813" title="Bedford Heights">
Bedford Heights

Bedford Heights – miasto w Stanach Zjednoczonych, w hrabstwie Cuyahoga, w stanie Ohio.
Liczba mieszkańców w 2000 roku wynosiła 11 375.

</doc>
<doc id="741814" url="https://pl.wikipedia.org/wiki?curid=741814" title="Bedford (Ohio)">
Bedford (Ohio)

Bedford – miasto w Stanach Zjednoczonych, w hrabstwie Cuyahoga, w stanie Ohio.
Liczba mieszkańców w 2000 roku wynosiła 14 214 osób.

</doc>
<doc id="741815" url="https://pl.wikipedia.org/wiki?curid=741815" title="John Kwakerfeller">
John Kwakerfeller

John Kwakerfeller (oryg. John D. Rockerduck Jr.) - fikcyjna postać stworzona przez Carla Barksa, należąca do Uniwersum Sknerusa McKwacza. Swoją popularność wśród fanów komiksów o Kaczorze Donaldzie zawdzięcza głównie włoskim twórcom komiksów, ponieważ u Barksa pojawił się tylko raz. Był to jeden z nielicznych jego występów, w którym nazywano go pełnym nazwiskiem, razem z imieniem.
Kwakerfeller jest rywalem Sknerusa McKwacza i pełni podobną rolę, co Granit Forsant, jednak w przeciwieństwie do wyżej wymienionych kaczorów, którzy sami zapracowali na swoje majątki, Kwakerfeller odziedziczył całą fortunę po swoim ojcu, jest z tego powodu częstym obiektem kpin Sknerusa i Forsanta którzy postrzegają go jako rozpieszczonego żółtodzioba bez życiowego doświadczenia i często w ogóle nie traktują poważnie w rywalizacji o interesy. Należy do Kaczogrodzkiego Klubu Miliarderów. W rankingu najbogatszych kaczorów jest na trzeciej pozycji, choć czasami błędnie uznawany za odpowiednik Forsanta, ustępuje w tej sferze jedynie Sknerusowi. Niewiele wiadomo o rodzinie Johna Kwakefelera, znany jest tylko jego ojciec, Howard Kwakerfeller senior i matka nieznana z imienia oraz wuj, Samuel Kwakerfeller.
W kilku komiksach z serii Gigant Poleca Kwakerfeller nazwany był imieniem swojego ojca - Howard. Jest to błąd tłumacza; prawdopodobnie uznał on, że postać musi mieć jakieś imię i na siłę próbując mu je nadać skojarzył [Johna D.] Kwakerfellera, błędnie, z jego ojcem. Sknerus McKwacz nazywa go często "miliarderem za dychę" lub "żółtodziobem". Kwakerfeller nazywa natomiast McKwacza "starym centusiem".
Podobnie jak lokajem Sknerusa jest Harpagon, Kwakerfeller też ma służącego - Lizoosa (ang. Jeeves). Lizoos jest zwykle głupi i nie rozumie planów swojego szefa. Ma czarne włosy i czerwoną, niebieską, lub czarną marynarkę. Czasem udaje mu się zaprzyjaźnić z Harpagonem.
Według Dona Rosy w drzewie genealogicznym Kwakerfeller jest spokrewniony z McKwaczem przez Pulardę Drób, babkę od strony ojca, której siostra wyszła za mąż za Malcolma Kwakerfellera, ojca Howarda.

</doc>
<doc id="741816" url="https://pl.wikipedia.org/wiki?curid=741816" title="Bellaire (Ohio)">
Bellaire (Ohio)

Bellaire – wieś w USA, w hrabstwie Belmont, w stanie Ohio.
Liczba mieszkańców w 2000 roku wynosiła 4 768.

</doc>
<doc id="741817" url="https://pl.wikipedia.org/wiki?curid=741817" title="Święty Kosma">
Święty Kosma



</doc>
<doc id="741820" url="https://pl.wikipedia.org/wiki?curid=741820" title="Bellbrook">
Bellbrook

Bellbrook – miasto w Stanach Zjednoczonych, w hrabstwie Greene, w stanie Ohio.
Liczba mieszkańców w 2000 roku wynosiła 7 009.

</doc>
<doc id="741822" url="https://pl.wikipedia.org/wiki?curid=741822" title="Gahanna">
Gahanna

Gahanna – miasto w Stanach Zjednoczonych, w centralnej części stanu Ohio, na przedmieściach Columbus. Liczba mieszkańców w 2000 roku wynosiła 32 663.
Miasto leży w strefie klimatu kontynentalnego, z gorącym, często wilgotnym latem, i dosyć ostrą zimą, należącego według klasyfikacji Köppena do strefy "Dfa". Średnia temperatura roczna wynosi 10,6 °C, a opady 916 mm

</doc>
<doc id="741823" url="https://pl.wikipedia.org/wiki?curid=741823" title="Forest Park (Ohio)">
Forest Park (Ohio)

Forest Park – miasto w Stanach Zjednoczonych, w południowo-zachodniej części stanu Ohio, w pobliżu Cincinnati, w hrabstwie Hamilton. Liczba mieszkańców w 2000 roku wynosiła 19 463.

</doc>
<doc id="741826" url="https://pl.wikipedia.org/wiki?curid=741826" title="East Liverpool">
East Liverpool

East Liverpool – miasto w Stanach Zjednoczonych, we wschodniej części stanu Ohio, nad rzeką Ohio. Liczba mieszkańców w 2000 roku wynosiła 13 089.

</doc>
<doc id="741827" url="https://pl.wikipedia.org/wiki?curid=741827" title="Święty Damian">
Święty Damian

Zobacz też:

</doc>
<doc id="741828" url="https://pl.wikipedia.org/wiki?curid=741828" title="East Cleveland (Ohio)">
East Cleveland (Ohio)

East Cleveland – miasto w Stanach Zjednoczonych, w stanie Ohio, leżące w aglomeracji Cleveland nad wybrzeżem jeziora Erie.
Liczba mieszkańców w 2010 roku wynosiła 27 097.

</doc>
<doc id="741829" url="https://pl.wikipedia.org/wiki?curid=741829" title="East Palestine">
East Palestine

East Palestine – wieś w USA, we wschodniej części stanu Ohio, w hrabstwie Columbiana. Liczba mieszkańców w 2000 roku wynosiła 4917.
3 lutego 2023 w miejscowości wykoleił się pociąg przewożący chemikalia, w tym chlorek winylu. Wskutek wykolejenia rozpoczął się trwający kolejne dni pożar. Władze miejscowości wezwały do natychmiastowej ewakuacji osób zamieszkałych w promieniu ok. 1,6 km od miejsca katastrofy.

</doc>
<doc id="741830" url="https://pl.wikipedia.org/wiki?curid=741830" title="Magnoliowy dworek">
Magnoliowy dworek

Magnoliowy dworek (ang. "Magnolia Manor") - zrekonstruowany dwór znajdujący się w Cairo, hrabstwo Alexander. Wpisany do Narodowego Rejestru Miejsc Historycznych od 17 grudnia 1969 roku.
Historia.
Dworek został wybudowany w Cairo przez biznesmena Charlesa A. Galighera w 1869 roku. Posiada 14 pokoi zbudowana z czerwonej cegły, która posiada podwójne ściany, oddzielone od siebie 10 calową przerwą, która chroni przed wilgocią. W dworku jest wiele oryginałów dostarczonych w XIX wieku. Galigher był przyjacielem Ulyssesa Granta, od czasu gdy dowodził fortem w Cairo Kiedy Grant przeszedł na emeryturę po dwóch kadencjach prezydenckich był honorowym gościem uroczystości w magnoliowym dworku.

</doc>
<doc id="741831" url="https://pl.wikipedia.org/wiki?curid=741831" title="Harrison (Ohio)">
Harrison (Ohio)

Harrison – miasto w Stanach Zjednoczonych, w południowo-zachodniej części stanu Ohio. Zachodnia część miasta – West Harrison leży już w stanie Indiana. Liczba mieszkańców w 2000 roku wynosiła 7487.

</doc>
<doc id="741834" url="https://pl.wikipedia.org/wiki?curid=741834" title="Hudson (Ohio)">
Hudson (Ohio)

Hudson – miasto w Stanach Zjednoczonych, w północno-wschodniej części stanu Ohio. Liczba mieszkańców w 2005 roku wynosiła 23 084.

</doc>
<doc id="741835" url="https://pl.wikipedia.org/wiki?curid=741835" title="Fort Dębe">
Fort Dębe

Fort Dębe został zbudowany przez Rosjan w okresie poprzedzającym I wojnę światową. Budowę fortu, zaprojektowanego przez gen. inż. Wieliczkę, podjęto w roku 1901 i kontynuowano do wybuchu wojny rosyjsko-japońskiej w roku 1904. Prace podjęto ponownie w roku 1909. Mimo tak długiego czasu prac budowa fortu nigdy nie została w pełni ukończona.
Fort Dębe, znajdujący się w połowie odcinka między twierdzami w Modlinie i Zegrzu stanowił uzupełnienie Warszawskiego Rejonu Fortecznego, opierającego się na trójkącie twierdz: Modlina, Zegrza i Warszawy. Zbudowany został na planie trapezu, materiałem użytym do budowy był beton. Wybudowano jedną z dwóch części koszar wraz z kaponierą szyjową, dwa dużych rozmiarów tradytory (półkaponiery) z betonowymi wieżami obserwacyjnymi, dwie kaponiery przeciwskarpowe oraz poternę łączącą część obiektów. Na wale głównym fortu zamontowano półpancerne stanowiska obserwacyjne. Fort otaczała sucha fosa.
W roku 1915 pod fort podeszły wojska niemieckie. Załoga odparła kilka szturmów, po czym wykonawszy główne zadanie – odwrót wojsk własnych – opuściła umocnienia, wysadzając przedtem niektóre elementy fortu (kaponiery oraz poternę w części czołowej). 7 sierpnia 1915 roku Niemcy zajęli fort.
Umocnienie przetrwało do naszych czasów w dobrym stanie, z wyjątkiem wymienionych uszkodzeń z 1915 roku. Obecnie teren wokół fortu zajmują ogródki działkowe. By uzyskać dostęp do fortu, należy skontaktować się z ich administracją. Aktualnie nie są znane plany zagospodarowania fortu jako atrakcji turystycznej.
Fort Dębe jest wpisany do rejestru zabytków województwa mazowieckiego pod numerem A-1368 z 2017-01-27.

</doc>
<doc id="741838" url="https://pl.wikipedia.org/wiki?curid=741838" title="Kompostownik">
Kompostownik

Kompostownik – pojemnik, w którym przebiega kompostowanie odpadów biodegradowalnych, w wyniku czego otrzymywany jest kompost. 
Wyróżnia się trzy główne rodzaje kompostowników:

</doc>
<doc id="741839" url="https://pl.wikipedia.org/wiki?curid=741839" title="Euclid (Ohio)">
Euclid (Ohio)

Euclid – miasto w Stanach Zjednoczonych, na północy stanu Ohio, na wybrzeżu jeziora Erie. Liczba mieszkańców w 2000 roku wynosiła 52 674.

</doc>
<doc id="741840" url="https://pl.wikipedia.org/wiki?curid=741840" title="Władysław Kuczewski">
Władysław Kuczewski

Władysław Kuczewski (ur. 1887 w Bobrujsku, zm. 28 lutego 1963 w Polanicy-Zdroju) – metalurg, profesor inżynier, pierwszy rektor Politechniki Śląskiej, p.o. rektora Politechniki Warszawskiej, poseł na Sejm Ustawodawczy.
Od roku 1939 był profesorem Akademii Górniczej w Krakowie. W 1945 pełnił obowiązki rektora Politechniki Warszawskiej. W 1945 przybył do Gliwic, gdzie objął funkcję pierwszego rektora Politechniki Śląskiej. W latach 1952–1954 był rektorem Wyższej Szkoły Inżynierskiej w Katowicach. W latach 1947–1952 poseł na Sejm, wybrany z listy tzw. Bloku Demokratycznego. Komunista. Członek PPR, a następnie PZPR.
Życiorys.
Rodzina:
W 1905 ukończył wileńskie gimnazjum klasyczne zdaniem matury ze złotym medalem. W latach 1905–1912 studiował na Państwowym Instytucie Politechnicznym w Petersburgu. W 1911 w czasopiśmie „Żurnał Russkogo Mietałłurgiczeskogo Obszczestwa” zamieścił swoją pierwszą pracę naukową na temat obliczania i projektowania nagrzewnic Cowpera. Podczas wakacji odbył praktyki w Hucie Bankowej w Dąbrowie Górniczej i w Łyświe na Uralu. W 1910 odbył roczny staż w biurze konstrukcyjnym wielkich pieców Noworosyjskiego Towarzystwa Metalurgicznego w
Juzowce (ob. Donieck). Od 1912 do 1913 po uzyskaniu dyplomu pracował w tym biurze jako konstruktor, pod kierunkiem , wybitnego wielkopiecownika. W 1913 został zastępcą szefa odlewni żeliwa w fabryce K. Rudzki i Spółka w Warszawie. W latach 1915–1916 po przeniesieniu fabryki do Rosji objął stanowisko inżyniera zmianowego wielkich pieców w Belgijskim Towarzystwie Górniczo-Hutniczym w Jenakijewe w Zagłębiu Donieckim. W 1916 został szefem wielkich pieców, odlewni i warsztatów mechanicznych w Tambowskim Towarzystwie Górniczo-Hutniczym w Lipiecku, gdzie po rewolucji październikowej został przewodniczącym tego towarzystwa, a także członkiem Wydziału Metali Najwyższej Rady Gospodarki Narodowej w Moskwie. W 1921 podjął próbę nielegalnego przekroczenia granicy, został zatrzymany przez patrol wojsk radzieckich, ale po wyjaśnieniach został wypuszczony i przez zamarzniętą Dźwinę przeszedł na stronę polską.
W Polsce W. Kuczewski pracował początkowo jako główny inżynier w skarżyskiej emalierni „Jan Witwicki – Kamienna”, następnie rozpoczął pracę w Ministerstwie Przemysłu i Handlu początkowo jako referent do spraw górnośląskich w Departamencie Górniczo-Hutniczym, a następnie jako radca ministerialny i szef biura badania cen.
W 1927 objął stanowisko wicedyrektora Związku Polskich Hut Żelaznych w Warszawie, a już rok później został kierownikiem wydziału kontroli i kosztów własnych w Spółce Akcyjnej „Huta Pokój” Śląskich Zakładów Górniczo-Hutniczych w Katowicach. W 1929 został starszym inspektorem hut „Pokój” i „Baildon”. W 1934 rozpoczął pracę we Wspólnocie Interesów Górniczo-Hutniczych w Katowicach, gdzie sprawował kontrolę nad wielkimi piecami w hutach „Florian” i „Laura”. Niedługo potem objął stanowiska kierownicze w Generalnej Dyrekcji Hut w Chorzowie-Batorym, najpierw jako kierownik referatu wielkich pieców, a później jako zastępca dyrektora technicznego.
Druga połowa lat 30. to dla W. Kuczewskiego okres rozwoju działalności naukowo-dydaktycznej. W latach 1936–1939 w Wyższym Studium Nauk Społeczno-Gospodarczych w Katowicach piastował stanowisko dziekana Wydziału Przemysłowego, a także prowadził wykłady z technologii żelaza.
Wybuch II wojny światowej przerwał dobrze zapowiadającą się karierę na uczelni. W. Kuczewski został skierowany przez władze Wspólnoty Interesów do Warszawy, a następnie do Lwowa, gdzie utrzymywał się z tłumaczeń prac naukowych profesorów Politechniki Lwowskiej na język rosyjski. 26 czerwca 1940 na skutek odmowy przyjęcia obywatelstwa radzieckiego, W. Kuczewski został deportowany na Syberię do Tomska. Tam zaczął pracować w Kombinacie Przeładunku Drewna, początkowo jako technik, a następnie jako kierownik działu inwestycji. W 1941 Ambasada Polska z ZSRR powierzyła W. Kuczewskiemu stanowisko męża zaufania, do jego zadań należała opieka nad Polakami zamieszkującymi rejony Tomska. Ze stanowiska ustąpił, a na tę decyzję miała wpływ zmiana poglądów politycznych, która ostatecznie doprowadziła do uznania go za zwolennika ustroju socjalistycznego. W 1943 został wybrany na przewodniczącego tomskiego Zarządu Związku Patriotów Polskich w ZSRR. W lipcu 1944 powrócił do kraju. Początkowo pracował jako referent PKWN – Polskiego Komitetu Wyzwolenia Narodowego, a następnie został pełnomocnikiem Resortu Gospodarki Narodowej i Finansów na Małopolskę i Śląsk. W listopadzie 1944 z ramienia ZPP (Związek Patriotów Polskich) otrzymał mandat poselski do Krajowej Rady Narodowej.
Od 10 stycznia do 30 maja 1945 sprawował funkcję p.o. Rektora Politechniki Warszawskiej z tymczasową siedzibą w Lublinie. Odchodząc z Lublina swoje obowiązki przekazał prof. Antoniemu Ponikowskiemu, natomiast sam na polecenie ministra oświaty zajął się organizowaniem Politechniki Śląskiej.
Swoje zajęcia studenci Politechniki Śląskiej mogli rozpocząć już 1 czerwca 1945. Początkowo swoją siedzibę Politechnika Śląska miała w Krakowie, następnie w Gliwicach. Od 1954–1960 kierował Katedrą Metalurgii Żelaza na Politechnice Częstochowskiej. Po przejściu na emeryturę w 1960 nadal prowadził wykłady i był konsultantem Huty im. Bieruta w Częstochowie. Władysław Kuczewski zmarł 28 lutego 1963 w Polanicy-Zdroju, został pochowany na cmentarzu w Częstochowie.

</doc>
<doc id="741843" url="https://pl.wikipedia.org/wiki?curid=741843" title="John Callcott Horsley">
John Callcott Horsley

John Calcott Horsley (ur. 1817, zm. 1903) – angielski malarz akademicki i ilustrator. Autor pierwszej kartki świątecznej z napisem "A Merry Christmas and a happy New Year to you" ("Wesołych Świąt Bożego Narodzenia i Szczęśliwego Nowego Roku"). Według różnych źródeł w 1843 lub 1846 roku wydał 50 egzemplarzy takich kartek.

</doc>
<doc id="741852" url="https://pl.wikipedia.org/wiki?curid=741852" title="Płaskownik">
Płaskownik

Płaskownik – pręt metalowy o przekroju prostokątnym. Może być ciągniony, walcowany lub cięty z blachy. 
Płaskowniki stosuje się w konstrukcjach mechanicznych i w budownictwie.

</doc>
<doc id="741853" url="https://pl.wikipedia.org/wiki?curid=741853" title="Donnellson (Illinois)">
Donnellson (Illinois)

Donnellson – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 243 osób.
Geografia.
Wioska zajmuje powierzchnię 0,6 km².
Demografia.
Według spisu z 2000 roku wioskę zamieszkuje 243 osób skupionych w 93 gospodarstwach domowych, tworzących 63 rodzin. Gęstość zaludnienia wynosi 390,9 osoby/km2. W wiosce znajdują się 100 budynki mieszkalne, a ich gęstość występowania wynosi 160,9 mieszkania/km2. Wioskę zamieszkuje 97,94% ludności białej, 0,41% ludności stanowią Afroamerykanie, 0,41% stanowią rdzenni Amerykanie, 1,23% ludności wywodzącej się z dwóch lub więcej ras.
W wiosce są 93 gospodarstwa domowe, w których 36,6% stanowią dzieci poniżej 18 roku życia żyjących z rodzicami, 53,8% stanowią małżeństwa, 11,8% stanowią kobiety nie posiadające męża oraz 31,2% stanowią osoby samotne. 25,8% wszystkich gospodarstw domowych składa się z jednej osoby oraz 14% żyjących samotnie ma powyżej 65 roku życia. Średnia wielkość gospodarstwa domowego wynosi 2,61 osoby, natomiast rodziny 3,23 osoby.
Przedział wiekowy kształtuje się następująco: 30,9% stanowią osoby poniżej 18 roku życia, 10,3% stanowią osoby pomiędzy 18 a 24 rokiem życia, 26,7% stanowią osoby pomiędzy 25 a 44 rokiem życia, 18,5% stanowią osoby pomiędzy 45 a 64 rokiem życia oraz 13,6% stanowią osoby powyżej 65 roku życia. Średni wiek wynosi 34 lat. Na każde 100 kobiet przypada 104,2 mężczyzn. Na każde 100 kobiet powyżej 18 roku życia przypada 97,6 mężczyzn.
Średni dochód dla gospodarstwa domowego wynosi 28 365 dolarów, a dla rodziny wynosi 27 917 dolarów. Dochody mężczyzn wynoszą średnio 36 875 dolarów, a kobiet 22 500 dolarów. Średni dochód na osobę w mieście wynosi 13 665 dolarów. Około 7,6% rodzin i 13,4% populacji miasta żyje poniżej minimum socjalnego, z czego 29,5% jest poniżej 18 roku życia i 5,4% powyżej 65 roku życia.

</doc>
<doc id="741856" url="https://pl.wikipedia.org/wiki?curid=741856" title="Wilibald Winkler">
Wilibald Winkler

Wilibald Emanuel Winkler (ur. 25 grudnia 1933 w Makoszowach, zm. 31 października 2010) – polski naukowiec, rektor Politechniki Śląskiej, wiceminister edukacji i wojewoda śląski.
Życiorys.
Był rodowitym Ślązakiem. Przez 15 lat pracował zawodowo w przemyśle energetycznym. W 1966 ukończył studia na Wydziale Elektrycznym Politechniki Śląskiej, po których podjął pracę na tej uczelni. W 1969 obronił doktorat, w 1973 habilitację. Tytuł profesorski w zakresie nauk technicznych uzyskał w 1981.
Od 1974 do 1981 pełnił funkcję wicedyrektora ds. nauki w Instytucie Elektroenergetyki i Sterowania Układów w Politechnice Śląskiej. W latach 1990–1996 zajmował stanowisko rektora tej uczelni. W 1993 objął kierownictwo IEiSU. Był autorem lub współautorem około stu publikacji naukowych.
Od listopada 1997 do grudnia 2000 był podsekretarzem stanu w Ministerstwie Edukacji Narodowej. Następnie przez rok pełnił funkcję wojewody śląskiego. Należał do Ruchu Społecznego AWS. Bez powodzenia kandydował do Senatu w 2001 z ramienia Bloku Senat 2001 i do Parlamentu Europejskiego w 2004 z listy Inicjatywy dla Polski.
Odznaczenia i wyróżnienia.
W 2008 otrzymał nagrodę Lux ex Silesia. W 2010 odznaczony pośmiertnie Krzyżem Komandorskim Orderu Odrodzenia Polski.

</doc>
<doc id="741860" url="https://pl.wikipedia.org/wiki?curid=741860" title="Na krzywy ryj">
Na krzywy ryj

Na krzywy ryj – album zespołu Elektryczne Gitary, wydany w 1997 roku. Płyta zawiera kompozycje Kuby Sienkiewicza, klawiszowca Piotra Łojka i saksofonisty Alka Koreckiego. Poza autorskimi piosenkami na płycie pojawiają się też trzy covery. Pierwszym z nich jest utwór instrumentalny Franka Zappy „Pinky”, drugim „Nie wiem co to sen” (w oryginale The Velvet Underground – „I'm Waiting for the Man”), a trzecim „Stacja Wilanowska” – piosenka opiewająca jedną ze stacji warszawskiego metra, która w oryginale chwaliła stację Waterloo w Londynie, a jej tytuł brzmiał „Waterloo Sunset” zespołu The Kinks. Wielkim przebojem okazało się „Co ty tutaj robisz”. Popularność zdobyły też „Goń swego pawia” i prześmiewcza „Ona jest pedałem”. Piosenka tytułowa, choć była singlem i miała teledysk, nie stała się przebojem.
Album osiągnął status platynowej płyty.
Wykonawcy.
oraz:

</doc>
<doc id="741864" url="https://pl.wikipedia.org/wiki?curid=741864" title="Teoria aktora-sieci">
Teoria aktora-sieci

Teoria aktora-sieci, ANT (od ang. "actor-network theory") – koncepcja teoretyczno-metodologiczna z zakresu nauk społecznych, wywodząca się z założeń konstruktywistycznych i oparta na dorobku studiów nad nauką i techniką i socjologii wiedzy naukowej. Za jej twórców uznawani są Michel Callon, Bruno Latour i John Law. ANT jest dyskutowana i stosowana między innymi w ramach filozofii, socjologii, nauk o zarządzaniu oraz pedagogiki. Za pierwszą propozycję ANT uznawany jest artykuł Michela Callona pt. "Wprowadzenie do socjologii translacji. Udomowienie przegrzebków i rybacy znad zatoki Saint-Brieuc" z 1986 r. (polski przekład z 2013 r). Późniejsze stadium rozwoju ANT wraz z propozycją metodologii opisano w książce Bruno Latoura "Splatając na nowo to, co społeczne" z 2005 r. (polski przekład z 2005). Wśród inspiracji dla ANT wymienia się strukturalizm i semiotykę, szkołę historyczną Annales oraz socjologię nauki Ludwika Flecka.
Założenia.
Podstawowym składnikiem jest aktant, czyli czynnik działający na inne czynniki. Aktant może być zarówno człowiekiem (aktorem społecznym, jak w innych koncepcjach socjologicznych) jak i przedmiotem, bakterią lub koncepcją. W terminologii ANT określa się ich odpowiednio jako czynniki ludzkie i pozaludzkie. Aktanci działają na siebie nawzajem, tworząc układ aktorów-sieci, od których pochodzi nazwa teorii. W zależności od kontekstu badania dany aktant może być rozbijany na bardziej złożony układ aktorów-sieci (np. uniwersytet może być analizowany jako układ relacji między budynkami, personelem, stroną internetową i opisami uniwersytetu głoszonymi przez profesurę).
Jednym z założeń różniących ANT od innych teorii socjologicznych jest założenie o sprawczości czynników pozaludzkich, zgodnie z którym działanie bytów innych niż ludzie musi być analizowane na równi z ludzkim. ANT podkreśla, że ważne są sieci materialno-semiotyczne, a nie same przedmioty. Przykładowo: rozmowa telefoniczna nie jest tylko interakcją dwojga ludzi, ale złożoną siecią, w której "agentami" są także telefony, łącza, pewne koncepcje, idee czy dorozumiane założenia kulturowe i należy traktować je jako całość. Niektóre rodzaje "agentów" czasem działają jak przedmioty, czasem jak osobne jednostki, a czasem występują w relacjach sieciowych (np. banki). 
Nowi aktanci są włączani do istniejących sieci poprzez tak zwane próby sił. Przykładem mogą być eksperymenty naukowe Louisa Pasteura, które – według ANT – zdefiniowały cechy bakterii mlekowych oraz ich powiązania (np. z przemysłem mleczarskim i mikrobiologią francuską). 
ANT należy do teorii relacyjnych, co oznacza, że zakłada konieczność ustawicznego podtrzymywania istniejących aktorów-sieci. W ramach stabilizacji połączeń między aktantami tworzą się tak zwane czarne skrzynki, czyli aktanci opisywani jedynie przez dane wejścia i wyjścia, bez potrzeby rozbijania na mniejsze fragmenty. Koncepcja czarnych skrzynek trafiła do ANT ze studiów nad nauką i techniką, a pośrednio z cybernetyki.
Ewolucja ANT.
W latach osiemdziesiątych XX wieku konstruktywizm w naukach społecznych rozwijał się pod wpływem mocnego programu socjologii wiedzy oraz prac empirycznych związanych z badaniami etnograficznymi realizowanymi w laboratoriach. Jedną z tych prac empirycznych było "Laboratory Life" autorstwa Bruno Latoura i Steve'a Woolgara wydane w 1979 roku i wznowione z poprawkami w 1986. W tym samym roku Michel Callon opublikował artykuł "Wprowadzenie do socjologii translacji. Udomowienie przegrzebków i rybacy znad zatoki Saint -Brieuc," w którym zaproponował, by założenia Mocnego Programu Edynburskiego rozszerzyć o sprawczość czynników pozaludzkich. Podobne tezy stawiali też Latour z Woolgarem w nowych wydaniach "Laboratory Life" oraz Latour w pracy "Science in Action" z 1988 roku. Na tym etapie rozwoju ANT nie była jeszcze teorią ogólnosocjologiczną, bo jej zastosowanie ograniczało się do kręgu problemów związanych z konstruktywistyczną socjologią nauki i techniki. 
W 1993 roku Latour opublikował książkę "Nigdy nie byliśmy nowocześni" (polskie tłum. z 2011), w której krytykował dychotomię między Naturą a Społeczeństwem, wskazując na konieczność włączenia obu aspektów w analizie katastrof ekologicznych, problemów postępów nauki i innych zjawisk związanych z rozwojem społeczeństw. Książka była dyskutowana wśród badaczy i badaczek spoza kręgu studiów nad nauką i techniką. "Nadzieja Panory" Latoura z 1999 roku (polskie tłum. z 2013) stanowi zbiór esejów powstały w reakcji na wojny o naukę, w którym usystematyzowano również etapy stabilizacji czarnych skrzynek, różnice w połączeniach między aktantami (mediacja kontra translacja) oraz przedstawiono przykład zastosowania ANT w badaniu ekologów i gleboznawców. "Splatając na nowo to, co społeczne" to ostatnia propozycja Latoura (oryg. 2005, tłum. z 2010) szczegółowo związana z ANT i uznawana jednocześnie za najpełniejszy wykład założeń i metodologii.
Od momentu wydania "Splatając...," ANT jest jedną z najczęściej przywoływanych koncepcji wywodzących się ze studiów nad nauką i techniką, omawianą również w podręcznikach socjologii ogólnej jako przykład teorii post-konstruktywistycznych. Z uwagi na istotną rolę czynników biologicznych i materialnych, ANT często jest stosowana do analiz przebiegu katastrof ekologicznych i zmian związanych z nowymi technologiami. Zastosowania, krytyki i nawiązania do ANT zebrane przez Johna Lawa do 2004 roku obejmują kilkadziesiąt pozycji.
Recepcja w Polsce.
Istotne znaczenie dla recepcji ANT w Polsce miały przekłady dokonane przez autorów związanych z toruńską szkołą konstruktywistyczną (przekłady "Splatając...", "Nadziei Pandory", "Wprowadzenia do socjologii translacji", monografia nt. koncepcji Latoura, przekłady pojedynczych artykułów i komentarze). Autorzy związani z tym kręgiem (m.in. Aleksandra Derra, Ewa Bińczyk, Krzysztof Abriszewski, Tomasz Markiewka, Łukasz Afeltowicz) skupili się na filozoficznych aspektach ANT, rozszerzając je o kwestie kulturoznawcze i związane z ryzykiem ekologicznym. 
Inne przekłady zostały dokonane przez autorów związanych z „Krytyką Polityczną” (Maciej Gdula, Agata Czarnacka), którzy przetłumaczyli "Nigdy nie byliśmy nowocześni" oraz "Politykę natury". Maciej Gdula dyskutował też rolę ANT wśród współczesnych teorii socjologicznych i politycznych. 
Wśród prac empirycznych stosujących ANT wymienić można badania ADHD jako kontrowersji medycznej zrealizowane przez Michała Wróblewskiego (2011) oraz studium kontrowersji ekologicznej wokół gazu łupkowego autorstwa Agaty Stasik (2015).

</doc>
<doc id="741867" url="https://pl.wikipedia.org/wiki?curid=741867" title="Emmanuel Kunde">
Emmanuel Kunde



</doc>
<doc id="741877" url="https://pl.wikipedia.org/wiki?curid=741877" title="Manna">
Manna



</doc>
<doc id="741880" url="https://pl.wikipedia.org/wiki?curid=741880" title="Gelsenkirchen Hauptbahnhof">
Gelsenkirchen Hauptbahnhof

Gelsenkirchen Hauptbahnhof – główny dworzec kolejowy w Gelsenkirchen, w kraju związkowym Nadrenia Północna-Westfalia, w Niemczech. Obsługuje dziennie około 35 tys. pasażerów.

</doc>
<doc id="741884" url="https://pl.wikipedia.org/wiki?curid=741884" title="Flensburg Bahnhof">
Flensburg Bahnhof

Flensburg Bahnhof – dworzec kolejowy we Flensburgu, w kraju związkowym Szlezwik-Holsztyn, w północnych Niemczech. Jest głównym przejściem kolejowym do Danii.

</doc>
<doc id="741885" url="https://pl.wikipedia.org/wiki?curid=741885" title="Jan Szembek (dyplomata)">
Jan Szembek (dyplomata)

Jan Włodzimierz Józef Cezary Stanisław Piotr Klemens Zygmunt Szembek (ur. 11 lipca 1881 w Porębie Żegoty k. Alwerni, zm. 9 lipca 1945 w Estoril k. Lizbony) – polski dyplomata.
Życiorys.
Był synem Zygmunta i Klementyny z hr. Dzieduszyckich. Studia skończył w Wiedniu, do 1908 r. był referentem rządu krajowego w Bośni. Następnie był:
W dniu 5 listopada 1932 objął tekę podsekretarza stanu w Ministerstwie Spraw Zagranicznych RP. Był najbliższym współpracownikiem Józefa Becka.
17 września 1939 – razem z innymi członkami rządu RP – opuścił Polskę. Jego majątek we wsi Młoszowa został splądrowany przez Niemców, którzy spalili również jego bibliotekę. Szembek do śmierci pozostał na emigracji.
10 października 1905 ożenił się z hr. Izabelą Skrzyńską.

</doc>
<doc id="741886" url="https://pl.wikipedia.org/wiki?curid=741886" title="Kazimierz Młodzianowski">
Kazimierz Młodzianowski

Kazimierz Młodzianowski, ps. „Dąbrowa” (ur. 29 lipca 1880 w Woli Soleckiej, zm. 4 lipca 1928 w Krynicy) – artysta malarz i propagator sztuki, legionista, komendant policji, tytularny generał brygady Wojska Polskiego, wojewoda poleski (4 października 1924 – 5 maja 1926), minister spraw wewnętrznych (12 maja – 2 października 1926), wojewoda pomorski w randze podsekretarza stanu (od 12 października 1926 aż do śmierci), wielki propagator budowy portu i miasta Gdyni, autor hasła i akcji "Wszystko dla Gdyni".
Życiorys.
Dzieciństwo spędził w Boiskach. Następnie przebywał w Łodzi, gdzie po ukończeniu szkoły tekstylnej w latach 1901–1906 i 1909–1913 studiował malarstwo w Akademii Sztuk Pięknych w Krakowie. W 1914 wstąpił do Legionów Polskich. Karierę wojskową zaczął od dowodzenia plutonem w 12 kompanii, następnie dowodził taborami III batalionu 1 pułku piechoty Legionów, był także dowódcą kompanii w tym pułku oraz kompanii obozu wyszkolenia w Zambrowie. Po kryzysie przysięgowym internowany w Beniaminowie.
W 1918 walczył, w składzie 5 pułku piechoty Legionów jako dowódca batalionu, o Lwów. W 1919 zaangażował się w organizowanie Policji Państwowej, 11 kwietnia tego roku został powołany na stanowisko komendanta głównego Policji Komunalnej i Milicji Ludowej. Od 31 maja 1919 ponownie znalazł się w Wojsku Polskim. 12 listopada tego roku, po ukończeniu I kursu Wojennej Szkoły Sztabu Generalnego, został komendantem Szkoły Podchorążych Piechoty w Warszawie. 11 czerwca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłych Legionów Polskich. Od 2 lipca do 13 września 1920 walczył na froncie z boszewikami. Pełniąc służbę w na stanowisku komendanta szkoły pozostawał oficerem nadetatowym 41 pułku piechoty w Suwałkach. 31 marca 1924 został mianowany na stopień pułkownika ze starszeństwem z 1 lipca 1923 i 11. lokatą w korpusie oficerów piechoty. 3 października tego roku zwolniony z tego stanowiska i przeniesiony w stan nieczynny na okres 12 miesięcy bez prawa do poborów. 4 października 1924 Prezydent RP Stanisław Wojciechowski zezwolił mu „na korzystanie z tytularnego stopnia generała brygady na czas sprawowania funkcji wojewody”. Z dniem 30 listopada 1925 na własną prośbę przeniesiony został do rezerwy.
Gdy po przewrocie majowym podjęto próbę rewizji dotychczasowej polityki państwa wobec mniejszości narodowych, kilku polityków z otoczenia Józefa Piłsudskiego, m.in. Tadeusz Hołówko, Leon Wasilewski i Kazimierz Młodzianowski, wyrażało pogląd, aby realizowaną politykę asymilacji narodowej, jako mało skuteczną, zastąpić asymilacją państwową, korzystną dla państwa i nie wywołującą takiego sprzeciwu wśród mniejszości. Polityka taka miała prowadzić do kształtowania przekonania obywateli niepolskiej narodowości, że Rzeczpospolita Polska jest także ich ojczyzną. 18 sierpnia 1926 minister spraw wewnętrznych Kazimierz Młodzianowski przedstawił projekt „Wytycznych w sprawie stosunku władz rządowych do mniejszości narodowych”. Młodzianowski proponował przeprowadzenie reformy rolnej z uwzględnieniem interesów ludności białoruskiej i ukraińskiej, umożliwienie rozwoju oświaty w językach narodowych tych mniejszości, szybkie unormowanie stanu prawnego Kościoła prawosławnego.
2 października 1926 odwołany ze stanowiska ministra spraw wewnętrznych z uwagi na swe stanowisko w kwestiach polityki mniejszościowej i reformy rolnej po porozumieniu Piłsudskiego z konserwatystami (zjazdy w Dzikowie i Nieświeżu) i włączeniu ich do obozu rządowego piłsudczyków. Na swego następcę wskazał Felicjana Sławoja Składkowskiego.
Przyjaciel Stefana Żeromskiego, jako minister spraw wewnętrznych nie zrezygnował z działalności artystycznej: w tym samym roku 1926 został współzałożycielem słynnej Spółdzielni Artystów „Ład” – i pierwszym prezesem jej Rady Nadzorczej. Dla „Ładu”, którego wytwory stały się w dwudziestoleciu międzywojennym szkołą gustu, projektował estetyzujące kilimy. Zimą 1915/1916 w Karasinie na Wołyniu, gdzie stacjonowały pułki I Brygady Legionów, był autorem obowiązującego przez całe dwudziestolecie międzywojenne wzoru szabli bojowej oficerów piechoty. Pierwszy datowany egzemplarz szabli tego wzoru pochodzi z 27 czerwca 1916 (został wykonany w Zakładach Zieleniewskiego w Krakowie) – jest to szabla pamiątkowa generała (wtedy podpułkownika) Władysława Sikorskiego.
Zmarł 4 lipca 1928 w Krynicy. Głównym powodem śmierci generała była choroba, ale także przepracowanie. Został pochowany na cmentarzu Powązkowskim (kwatera M-4-10). 
W 2022 roku z inicjatywy Premiera RP Mateusza Morawieckiego grób pułkownika został poddany konserwacji. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Życie prywatne.
Na przełomie marca i kwietnia 1902 wybrał się na Giewont w Tatrach. Schodząc ze szczytu zgubił drogę i wszedł w żleb Kirkora między dużym i Małym Giewontem. Schodząc trafił na miejsce bardzo strome i śliskie, gdzie spadł i po upadku stracił przytomność. Szczęśliwie upadł na zalegający grubą warstwą śnieg, pozbierał się i trafił do domu, gdzie potłuczony przeleżał kilka dni. O tym wydarzeniu napisał Stanisław Witkiewicz w liście do swojego syna Stanisława Ignacego Witkiewicza.

</doc>
<doc id="741893" url="https://pl.wikipedia.org/wiki?curid=741893" title="Lesosibirsk">
Lesosibirsk

Lesosibirsk () – miasto w azjatyckiej części Rosji, w Kraju Krasnojarskim, nad Jenisejem, 458 km od Krasnojarska. 
Miasto powstało w 1975 roku. W mieście znajduje się port rzeczny i stacja kolejowa.

</doc>
<doc id="741896" url="https://pl.wikipedia.org/wiki?curid=741896" title="Bohdan Guerquin">
Bohdan Guerquin

Bohdan Guerquin (ur. 26 stycznia 1904 w Nowogrodzie Wielkim, zm. 28 września 1979 we Wrocławiu) – polski architekt, historyk architektury.
Życiorys.
W latach 1925–1936 studiował architekturę na Politechnice Warszawskiej u Rudolfa Świerczyńskiego. Następnie pracował dydaktycznie i naukowo badając zamki Podola i Wołynia. W 1940 roku ratował Zamek Królewski w Warszawie. Podczas okupacji wykładał w tajnych szkołach budowlanych. W 1944 roku brał udział w tzw. akcji pruszkowskiej, ratując zbiory naukowe. W latach 1945–1946 wykładał w AGH w Krakowie.
W latach 1946–1947 pełnił funkcję Kierownika Odnowienia Zamku na Wawelu. W 1949 roku ukończył rozpoczętą przed wojną u prof. Oskara Sosnowskiego pracę doktorską (promotor prof. Jan Zachwatowicz). W 1951 roku organizował i kierował Katedrą Historii Architektury Polskiej we Wrocławiu. W 1959 został profesorem nadzwyczajnym.
W 1961 roku zamieszkał we Wrocławiu. W 1969 roku został profesorem zwyczajnym. Między innymi członek Komisji Architektury i Urbanistyki Sekcji Ochrony Zabytków PAN, Komisji Historii Sztuki Akademii Umiejętności w Krakowie. W końcu lat 70. XX wieku zorganizował przy wrocławskim oddziale PAN Komisję Architektury i Urbanistyki.
Wypromował pięciu doktorów oraz czterech doktorów habilitowanych i profesorów wśród wychowanków. Był jednym z najlepszych znawców średniowiecznej architektury obronnej w Polsce.

</doc>
<doc id="741897" url="https://pl.wikipedia.org/wiki?curid=741897" title="Biblioteka Główna Politechniki Łódzkiej">
Biblioteka Główna Politechniki Łódzkiej



</doc>
<doc id="741898" url="https://pl.wikipedia.org/wiki?curid=741898" title="Goworek (Masyw Śnieżnika)">
Goworek (Masyw Śnieżnika)

Goworek (1320 m n.p.m., czes. "Hraniční skály") – szczyt w Masywie Śnieżnika w Sudetach Wschodnich; bliźniaczy z Małym Śnieżnikiem. 
Położenie i opis.
Leży na granicy polsko-czeskiej, pomiędzy szczytami Puchacza i Małego Śnieżnika. Jest dobry punktem widokowym na całą Kotlinę Kłodzka. Podejście od strony południowej jest długie, strome i wyczerpujące; na nim także są dobre miejsca widokowe na czeską (morawską) stronę Masywu Śnieżnika.
Zbudowany jest z gnejsów należących do metamorfiku Lądka i Śnieżnika. Szczyt i jego okolice pokryte są gołoborzem.
Szlaki turystyczne.
Przez szczyt przechodzi szlak turystyczny z Międzylesia na Halę pod Śnieżnikiem.

</doc>
<doc id="741899" url="https://pl.wikipedia.org/wiki?curid=741899" title="Goworek">
Goworek



</doc>
<doc id="741901" url="https://pl.wikipedia.org/wiki?curid=741901" title="21 Centralny Poligon Lotniczy">
21 Centralny Poligon Lotniczy

21 Centralny Poligon Lotniczy – poligon lotniczy powstały 3 marca 1953 roku, znajdujący się 2 km na północny zachód od wsi Nadarzyce, w północnej części województwa wielkopolskiego, 23 km na północ od miasta Wałcz. Teren poligonu liczący ponad 8 tysięcy hektarów znajduje się także na terenie województwa zachodniopomorskiego.
Charakterystyka.
Jest to największy poligon lotniczy w Europie|, z którego korzystają (oprócz Sił Powietrznych Rzeczypospolitej Polskiej) także siły powietrzne innych państw NATO m.in.: Włoch, Wielkiej Brytanii, Belgii, Niemiec, Kanady i USA. Na jego terenie znajduje się tzw. pole robocze o powierzchni około 1500 hektarów, na którym znajdują się cele ćwiczebne – wycofane z eksploatacji samoloty, czołgi, wozy bojowe i działa, a także wyrównany mineralizowany teren symulujący pas startowy.
Częścią poligonu jest także wycofane z eksploatacji lotnisko Nadarzyce.
Głównym zadaniem poligonu jest zabezpieczenie szkolenia lotniczego Sił Powietrznych RP oraz armii innych państw sojuszu NATO, w tym wykonywania strzelań bojowych do naziemnych celów poligonowych oraz oceny użycia lotniczych środków bojowych na poligonie. Infrastruktura poligonu wykorzystywana jest także do szkolenia poligonowego innych rodzajów wojsk, Taktycznego Zespołu Kontroli Obszaru Powietrznego (TZKOP), jednostek komponentów lotniczych oraz na potrzeby badań prowadzonych przez Instytut Techniczny Wojsk Lotniczych.
Decyzją nr 243/MON Ministra Obrony Narodowej z dnia 15 lipca 2009 roku wprowadzono odznakę pamiątkową oraz oznakę rozpoznawczą 21 Centralnego Poligonu Lotniczego.
Decyzją nr 55/MON Ministra Obrony Narodowej z dnia 26 lutego 2015 roku poligon otrzymał imię majora nawigatora Edwarda Kaczorowskiego.

</doc>
<doc id="741903" url="https://pl.wikipedia.org/wiki?curid=741903" title="Przejście graniczne Białowieża-Piererow">
Przejście graniczne Białowieża-Piererow

Przejście graniczne Białowieża-Piererow – polsko-białoruskie drogowe przejście graniczne położone w województwie podlaskim, w powiecie hajnowskim, w gminie Białowieża.
Przejście graniczne Białowieża-Piererow początkowo zostało utworzone wyłącznie dla uproszczonego ruchu granicznego. Dopuszczony był ruch osobowy, na podstawie przepustek dla obywateli Polski i Białorusi. Organy Straży Granicznej dokonywały odprawy granicznej i celnej. Następnie 16 kwietnia 2005 r. dzięki umowie między Rządem Rzeczypospolitej Polskiej a Rządem Republiki Białoruskiej uruchomione zostało jako ogólnodostępne. Czynne przez cały rok w okresie od 1 kwietnia do 30 września w godz. 8.00–20.00 czasu polskiego, a od 1 października do 31 marca od 8.00-18.00. Dopuszczony jest ruch osobowy pieszych i rowerowy, przy wykorzystaniu rowerów znajdujàcych się w osobistym posiadaniu, z wyłączeniem towarów bez względu na obywatelstwo lub przynależność państwową osób przekraczających granicę oraz mały ruch graniczny. Przejście graniczne obsługuje Placówka Straży Granicznej w Białowieży. Od 12 czerwca 2015 r. cudzoziemcy mogą przekraczać granicę Białorusi bez wiz, przy zachowaniu jednak pewnych formalności: wcześniejszej rejestracji na stronie internetowej, posiadania paszportu i ubezpieczenia.
Przejście zostało otwarte w obecności marszałka Sejmu Włodzimierza Cimoszewicza. Budynek odpraw granicznych został pokryty szalówką drewnianą, a jego koszt pokryła Unia Europejska. Utworzenie tego przejścia granicznego znalazło się w zakresie prac Polsko-Białoruskiej Międzyrządowej Komisji Koordynacyjnej ds. Współpracy Transgranicznej. Szczegóły operacyjne uzgodniono podczas spotkania komisji w Kamieńcu w obwodzie brzeskim na Białorusi w grudniu 2003 r.
W okresie istnienia Związku Radzieckiego od 24 stycznia 1986 r. zaczął funkcjonować tu polsko-radziecki Punkt Uproszczonego Przekraczania Granicy Białowieża-Piererow. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną.

</doc>
<doc id="741904" url="https://pl.wikipedia.org/wiki?curid=741904" title="Chałtury">
Chałtury

Chałtury – czwarty z kolei, a zarazem pierwszy koncertowy album Elektrycznych Gitar, wydany w 1996 roku. W 1995 r. Elektryczne Gitary straciły kontrakt z wytwórnią Zic Zac i związały się z PolyGram Polska (obecnie Universal Music Polska). Postanowiono wówczas, że najpierw nagrają dla nich pierwszy koncertowy album Elektrycznych Gitar. Na koncertach w zespole grał już saksofonista Aleksander Korecki, który dołączył na stałe do zespołu tuż po wydaniu Huśtawek. Album „Chałtury” okazał się najbardziej rockowym albumem zespołu, do czego przyczyniła się atmosfera na koncertach i „ogranie” zespołu. Materiał na płytę zebrano z dwóch warszawskich występów grupy. Oprócz znanych przebojów, na płycie wydano od dawna grane przez zespół, ale nie wydane dotychczas covery. Pierwszym z nich była "Celina", której autorem był Stanisław Staszewski i którą grał również w innych wersjach Kult i Kazik na Żywo. Drugim - "Odpad atomowy" (tutaj podpisany "Jestem o(d)padem atomowym") Mirosława Jędrasa ze skifflowej grupy "Zacier" (również grany przez KNŻ). Na płycie są też piosenki autorstwa Jacka Kleyffa, jak również utwory wybrane z pierwszej solowej płyty lidera zespołu. Niektóre kompozycje są na płycie zagrane w innej, bogatszej aranżacji – zaliczyć do nich można dłuższe, popisowe wersje "Końca" i "Włosów" lub przerobione "Idę do pracy". Na singlu zapowiadającym album wydano właśnie wspomniane "Idę do pracy" wraz z "Jestem o(d)padem atomowym" (do którego nagrano teledysk) i "Jestem z miasta" w koncertowej aranżacji.

</doc>
<doc id="741909" url="https://pl.wikipedia.org/wiki?curid=741909" title="Tałnach">
Tałnach

Tałnach (ros. Талнах) – jeden z rejonów Norylska, stanowiący dawniej miasto w azjatyckiej części Rosji, w Kraju Krasnojarskim.
Tałnach znajduje się za kręgiem polarnym, 25 km na północny wschód od centrum Norylska. Założony w 1960, w latach 1982–2005 był miastem. Obecnie włączony do Norylska jako tzw. rejon wewnątrzmiejski ("wnutrigorodskoj rajon").

</doc>
<doc id="741914" url="https://pl.wikipedia.org/wiki?curid=741914" title="Szarypowo">
Szarypowo

Szarypowo () – miasto w azjatyckiej części Rosji, w Kraju Krasnojarskim, centrum administracyjne rejonu szarypowskiego.
Miasto położone jest nad brzegiem rzeki Bieriesz, dopływ Obu, 414 km od Krasnojarska.
Założone w 2 połowie XVIII wieku, od 1981 miasto, w latach 1985-1988 pod nazwą Czernienko (na cześć Konstatnina Czernienko, który urodził się nie w Szarypowie, ale w Nowosiołowie w 1911).

</doc>
<doc id="741915" url="https://pl.wikipedia.org/wiki?curid=741915" title="Ethernet over SDH">
Ethernet over SDH

Ethernet over SDH (EoS, EoSDH) lub Ethernet over SONET to zbiór protokołów pozwalających na wydajne i elastyczne przesyłanie ruchu ethernetowego przez synchroniczne sieci cyfrowe. Poniżej przedstawione są zagadnienia dotyczące Synchronous Digital Hierarchy (SDH) ale w przypadku SONET (standardu używanego głównie w Ameryce Północnej) wszystkie funkcje są analogiczne.
Ramki ethernetowe, które mają być przesłane przez SDH są przesyłane przez blok enkapsulacji (zazwyczaj Generic Framing Procedure), w celu stworzenia synchronicznego strumienia danych z asynchronicznych pakietów ethernetowych. Następnie synchroniczny strumień enkapsulowanych danych przechodzi przez blok mapowania, który zazwyczaj używa wirtualnego powiązania (ang. virtual concatenation), czyli odwrotnej multipleksacji polegającej na zamianie całego pasma na mniejsze strumienie bitów, które można rutować oddzielnie, różnymi trasami SDH.
Po przejściu przez trasy SDH, cały ruch jest poddawany procesowi odwrotnemu. Przetwarzane są powiązania wirtualne w celu odtworzenia oryginalnego synchronicznego strumienia bajtów, następnie odbywa się dekapsulacja w celu zamiany strumieni danych synchronicznych na asynchroniczny strumień ramek ethernetowych.
Dopuszczalne trasy SDH to VC-4, VC-3, VC-12 i VC-11. Aż do 64 tras VC-11 lub VC-12 może być powiązanych wspólnie w celu zbudowania pojedynczej, dużej grupy powiązanej wirtualnie. Podobnie z trasami VC-4 i VC-3, tylko w tym przypadku limit jest większy i wynosi aż 256 tras w jednej wirtualnej grupie. Trasy wewnątrz grupy określane są "członkami". Zazwyczaj powiązana wirtualnie grupa jest opisana według notacji &lt;typTrasy&gt;-&lt;X&gt;v, gdzie &lt;typTrasy&gt; to VC-4, VC-3, VC-12 lub VC-11 a X jest liczbą członków danej grupy.
Dodatkowy protokół Link Capacity Adjustment Scheme (LCAS) pozwala dwóm punktom końcowym trasy SDH na negocjacje w celu określenia, które trasy pracują i mogą przenosić ruch, a które nie powinny być użyte.

</doc>
<doc id="741916" url="https://pl.wikipedia.org/wiki?curid=741916" title="Jules Onana">
Jules Onana

Jules Denis Onana (ur. 12 listopada 1964 w Jaunde) – kameruński piłkarz, występował na pozycji środkowego obrońcy.
Życiorys.
Występował w rodzimych, Hirondelles Makak, Tonnerre Jaunde, Soleil Jaunde, Dragon Jaunde, Santosie Jaunde, Canonie Jaunde i Aigle Nkongsamba, francuskim Blagnac FC i indonezyjskich Persma Manado, Persis Solo i Pelita Krakatau Steel.
Ma za sobą udział w Mistrzostwach Świata 1990. Rozegrał tam trzy mecze, pierwszy z Rumunią (został ukarany żółtą kartką w 20 minucie), drugi z ZSRR, a trzeci z Kolumbią (żółta kartka w dogrywce, w 117 minucie). Wraz ze swoim rodakiem, Rogerem Millą został wybrany do najlepszej jedenastki turnieju.
Jego bratem jest Elie, który grał na Mistrzostwach Świata 1982.
Jules Onana po zakończeniu kariery został agentem piłkarskim.

</doc>
<doc id="741918" url="https://pl.wikipedia.org/wiki?curid=741918" title="Huśtawki">
Huśtawki

Huśtawki – trzeci album studyjny Elektrycznych Gitar, wydany w 1995 roku. Płyta została nagrana po zmianie na stanowisku perkusisty. Roberta Wronę, który odszedł z zespołu z powodów osobistych, zastąpił Jarosław Kopeć z Warszawskiej Opery Kameralnej. Po części jest to dla zespołu album eksperymentalny, jednocześnie uznawany przez nich za bardzo udany. Pierwszy raz pojawiły się kompozycje instrumentalne, choć nie zabrakło utworów typowych dla wcześniejszej twórczości zespołu. Zespół był bardzo zadowolony z brzmienia albumu – plastycznego, ciepłego, nieco akustycznego. Realizatorem dźwięku został Wojciech Przybylski, którego Piotrkowi Łojkowi polecił Kazik Staszewski. Autorami tekstów i muzyki byli głównie Kuba Sienkiewicz i Piotr Łojek; ponadto zespół zaaranżował na nowo pieśń Jacka Kleyffa – "Huśtawki". Z kolei piosenką promującą był utwór "Serce jak pies" (cover "Let Me Roll It" z albumu Band on the Run eks-Beatlesa, Paula McCartneya), wydany na singlu wraz z "Marymonckim Dżonem".
Album osiągnął status złotej płyty.

</doc>
<doc id="741921" url="https://pl.wikipedia.org/wiki?curid=741921" title="Anita Wachter">
Anita Wachter

Anita Wachter (ur. 12 lutego 1967 w Schruns) – austriacka narciarka alpejska, trzykrotna medalistka olimpijska, pięciokrotna medalistka mistrzostw świata oraz zdobywczyni Pucharu Świata.
Kariera.
Pierwszy sukces w karierze Anita Wachter osiągnęła w 1982 roku, kiedy zwyciężyła w slalomie podczas zawodów Trofeo Topolino. Trzy lata później wygrała slalom oraz giganta podczas mistrzostw świata juniorów w Jasnej. 
W zawodach Pucharu Świata zadebiutowała 4 stycznia 1985 roku w Mariborze, zajmując 22. miejsce w gigancie. Pierwsze punkty (w sezonach 1980–1991 punktowało tylko piętnaście najlepszych zawodniczek) zdobyła 17 marca 1985 roku w Waterville Valley, zajmując piętnaste miejsce w gigancie. Były to jej jedyne punkty w sezonie 1984/1985, który ukończyła na 89. miejscu.
Na podium zawodów pucharowych po raz pierwszy stanęła 25 stycznia 1986 roku w Saint-Gervais-les-Bains, zajmując trzecie miejsce w kombinacji. W zawodach tych wyprzedziły ją jedynie dwie reprezentantki Szwajcarii: Monika Hess i Corinne Schmidhauser. W kolejnych startach jeszcze dwa razy stanęła na podium: 16 marca w Vail była druga w supergigancie, a 20 marca w Waterville Valley drugie miejsce zajęła w gigancie. W klasyfikacji generalnej sezonu 1985/1986 była siedemnasta, w supergigancie siódma, a w gigancie ósma. Podobne wyniki osiągnęła w sezonie 1986/1987, w którym dwa razy stanęła na podium: 15 marca 1987 roku w Vail była druga, a dzień później trzecia w supergigancie. W lutym 1987 roku wystartowała na mistrzostwach świata w Crans-Montana, gdzie jej najlepszym wynikiem było piąte miejsce w kombinacji.
Przełom w karierze Wachter nastąpił w sezonie 1987/1988. Już w trzecich zawodach sezonu, 30 listopada 1987 roku w Courmayeur, odniosła swoje pierwsze pucharowe zwycięstwo, wygrywając slalom. W pozostałych startach piec razy stanęła na podium, jednak nie odniosła już zwycięstwa. W klasyfikacji generalnej byłą trzecia, ulegając jedynie Micheli Figini i Brigitte Oertli. Była też druga w kombinacji, trzecia w slalomie i czwarta w gigancie. W lutym 1988 roku wystartowała we wszystkich konkurencjach na igrzyskach olimpijskich w Calgary. Zdobyła tam swój pierwszy medal wśród seniorek, zwyciężając w kombinacji. Po zjeździe do kombinacji Wachter zajmowała trzecie miejsce, tracąc do prowadzącej Francuzki Carole Merle 0,68 sekundy. W slalomie do kombinacji uzyskała drugi wynik, co dało jej jednak najlepszy łączny wynik i zwycięstwo. Ostatecznie wyprzedziła Brigitte Oertli o zaledwie 0,23 punktu i jej rodaczkę Marię Walliser o 22,03 pkt. Na tych samych igrzyskach była też między innymi piąta w supergigancie i siódma w gigancie.
Przez trzy kolejne sezony plasowała się w czołówce klasyfikacji generalnej Pucharu Świata. W tym czasie wielokrotnie stawała na podium, odnosząc przy tym trzy zwycięstwa: 9 sierpnia 1989 roku w Las Leñas, była najlepsza w supergigancie, a 3 grudnia 1989 roku w Vail i 10 lutego 1991 roku w Zwiesel triumfowała w gigantach. W sezonie 1989/1990 była druga w klasyfikacji generalnej, przegrywając tylko ze swą rodaczką, Petrą Kronberger. W tym samym sezonie zwyciężyła w klasyfikacjach giganta i kombinacji. Ponadto w sezonie 1988/1989 była trzecia w supergigancie, a dwa lata później była druga w klasyfikacji giganta. Z mistrzostw świata w Vail/Beaver Creek w 1989 roku wróciła bez medalu, jednak na rozgrywanych dwa lata później mistrzostwach świata w Saalbach-Hinterglemm zdobyła brązowy medal w supergigancie. Uległa tam tylko innej Austriaczce, Ulrike Maier oraz Carole Merle.
W sezonie 1991/1992 tylko raz znalazła się w najlepszej trójce zawodów PŚ: 28 lutego 1992 roku w Narwiku zajęła drugie miejsce w gigancie. W klasyfikacji generalnej była tym razem dwunasta, zajęła także trzecie miejsce w klasyfikacji kombinacji, za Sabine Ginther i Miriam Vogt. Na początku lutego 1992 roku brała udział w igrzyskach olimpijskich w Albertville, gdzie w trzech startach zdobyła dwa medale. Najpierw wywalczyła srebrny medal w kombinacji, uzyskując jedenasty czas zjazdu i drugi wynik slalomu. Ostatecznie przegrała tylko z Petrą Kronberger, a wyprzedziła Florence Masnadę z Francji. Pięć dni później była dziewiąta w supergigancie, a następnie wzięła udział w gigancie. Po pierwszym przejeździe zajmowała trzecie miejsce, tracąc do prowadzącej Ulrike Maier o 0,27 sekundy. W drugim przejeździe uzyskała piąty wynik, co jednak dało jej drugi łączny czas i srebrny medal. Konkurencję wygrała Szwedka Pernilla Wiberg, a drugie miejsce ex aequo z Wachter zajęła Diann Roffe z USA.
Najlepsze wyniki osiągała w sezonie 1992/1993, kiedy zdobyła Kryształową Kulę za zwycięstwo w klasyfikacji generalnej. Ośmiokrotnie stawała na podium, w tym odniosła dwa zwycięstwa: 5 grudnia w Steamboat Springs wygrała giganta, a 17 stycznia 1993 roku w Cortina d'Ampezzo zwyciężyła w kombinacji. Zdobyła także Małą Kryształową Kulę w klasyfikacji kombinacji oraz zajęła drugie miejsce w klasyfikacji giganta. Na mistrzostwach świata w Morioce w 1993 roku zdobyła srebro w gigancie, rozdzielając na podium Carole Merle i Niemkę Martinę Ertl. Pięć dni wcześniej zdobyła także brązowy medal w kombinacji, ulegając tylko Miriam Vogt i Picabo Street z USA.
Najważniejszym punktem sezonu 1993/1994 były igrzyska olimpijskie w Lillehammer. Wachter nie zdobyła tam medalu, najlepszy wynik osiągając w gigancie, który ukończyła na czwartej pozycji. Walkę o podium przegrała tam ze Szwajcarką Vreni Schneider o 0,09 sekundy. W zawodach pucharowych na podium znalazła się osiem razy, z czego trzykrotnie zwyciężała: 31 października w Sölden, 26 listopada w Santa Caterina oraz 16 stycznia w Cortina d'Ampezzo była najlepsza w gigantach. Wyniki te dały je zwycięstwo w klasyfikacji tej konkurencji, a w klasyfikacji generalnej była czwarta. Trzy zwycięstwa odniosła także rok później: 7 stycznia w Haus w supergigancie oraz 23 stycznia w Cortina d’Ampezzo i 18 lutego w Åre w gigancie. Poza tym jeszcze raz stanęła na podium, w efekcie zajmując ósme miejsce w klasyfikacji generalnej i siódme w gigancie.
Ostatnią Małą Kryształową Kulę w karierze wywalczyła w sezonie 1995/1996, zwyciężając w klasyfikacji kombinacji. Na podium stawała trzykrotnie, z czego dwa razy na najwyższym stopniu: 17 grudnia w St. Anton była najlepsza w kombinacji, a 21 stycznia w Cortina d’Ampezzo wygrała giganta. W klasyfikacji generalnej była trzecia, za Katją Seizinger i Martiną Ertl. W lutym 1996 roku brała udział w mistrzostwach świata w Sierra Nevada, gdzie wywalczyła srebrny medal w kombinacji. Austriaczka uzyskała dwunasty czas zjazdu i trzeci slalomu, ostatecznie na podium rozdzielając Pernillę Wiberg oraz Marianne Kjørstad z Norwegii. Na tej samej imprezie była także czwarta w gigancie, przegrywając walkę o brązowy medal z Martiną Ertl o 0,46 sekundy. Z rozgrywanych rok później mistrzostw świata w Sestriere wróciła bez medalu. Najlepszy wynik uzyskała w gigancie, który ponownie ukończyła na czwartej pozycji. Tym razem walkę o podium przegrała z Francuzką Leïlą Piccard o 0,15 sekundy. W zawodach pucharowych na podium stawała sześć razy, jednak nie odniosła żadnego zwycięstwa. Sezon 1996/1997 ukończyła na siódmym miejscu, a w klasyfikacjach giganta i kombinacji była trzecia.
Sezon 1997/1998 był pierwszym od 13 lat, w którym ani razu nie stanęła na podium. Podczas zawodów w Cortina d’Ampezzo w styczniu 1998 roku Wachter wypadła z trasy zrywając więzadła krzyżowe w prawym kolanie. Kontuzja ta wykluczyła ją ze startów w pozostałej części sezonu, w tym igrzysk olimpijskich w Nagano. Uzyskane do tego czasu wyniki dały jej 27. miejsce w klasyfikacji generalnej.
Austriaczka wróciła do sportu i rywalizowała jeszcze przez trzy kolejne sezony. Odniosła jeszcze pięć zwycięstw w zawodach Pucharu Świata: 27 grudnia 1998 roku w Semmering, 2 stycznia 1999 roku w Mariborze, 24 lutego w Åre, 13 marca w Sierra Nevada oraz 28 grudnia 1999 roku w Lienzu wygrywała giganty. W sezonie 1998/1999 zajęła drugie, a w sezonie 1999/2000 trzecie miejsce w klasyfikacji tej konkurencji. Podczas rozgrywanych w lutym 1999 roku mistrzostw świata w Vail/Beaver Creek zdobyła brązowy medal w gigancie. W zawodach tych uległa jedynie Alexandrze Meissnitzer i Norweżce Andrine Flemmen. W tej samej konkurencji wystąpiła także na rozgrywanych dwa lata później mistrzostwach świata w St. Anton, jednak nie ukończyła pierwszego przejazdu. Ostatni raz na podium zawodów pucharowych stanęła 17 lutego 2000 roku w Åre, zajmując drugie miejsce w gigancie. W marcu 2001 roku zakończyła karierę.
Wachter kilkukrotnie zdobywała medale mistrzostw Austrii, w tym sześć złotych: w gigancie w latach 1990, 1994 i 1997, kombinacji w 1985 roku oraz slalomie w latach 1986 i 1994. W 1992 roku otrzymała Odznakę Honorową za Zasługi dla Republiki Austrii. W 1993 roku została wybrana sportsmenką roku w Austrii.
Jej mężem jest austriacki narciarz Rainer Salzgeber, z którym ma dwie córki.

</doc>
<doc id="741922" url="https://pl.wikipedia.org/wiki?curid=741922" title="Biblioteka Polsko-Amerykańskiego Instytutu Pediatrii w Krakowie">
Biblioteka Polsko-Amerykańskiego Instytutu Pediatrii w Krakowie

Biblioteka Polsko-Amerykańskiego Instytutu Pediatrii CM UJ w Krakowie rozpoczęła swoją działalność 1 stycznia 1966 roku.
Początki.
Zalążkiem obecnego księgozbioru były książki i czasopisma medyczne ze zbiorów Biblioteki Uniwersytetu Jagiellońskiego (873 książki i 65 tytułów czasopism) oraz Biblioteki II Kliniki Chorób Dzieci Akademii Medycznej (177 książek).
Cennym nabytkiem dla biblioteki było dzieło Cualtera Harrisa "De morbis acutis infantum", wydane w 1689 roku. Dzieło to wraz z innymi eksponatami można obecnie oglądać w muzeum, którym opiekują się pracownicy biblioteki (muzeum to znajduje się na terenie Instytutu). Biblioteka IP jest biblioteką naukową specjalną tzn. gromadzi literaturę głównie z zakresu pediatrii oraz w mniejszym zakresie z innych działów medycyny i nauki.
O zakresie gromadzonych w bibliotece zbiorów decydują również praktyczne potrzeby czytelników – głównie pracowników Instytutu, a także studentów, lekarzy-stażystów i innych osób.
Źródła zbiorów.
Swoje zbiory biblioteka otrzymuje poprzez:
Usługi.
Biblioteka wykonuje następujące usługi dla czytelników indywidualnych oraz instytucji:
Od września 1989 roku biblioteka wykonuje odpłatnie usługi kserograficzne z własnego księgozbioru. W ramach wypożyczeń międzybibliotecznych usługi te są na razie bezpłatne. Zarówno jedne jak i drugie cieszą się dużym zainteresowaniem.
W maju 1992 roku zakupiono dla biblioteki komputer IBM PC/AT i medyczną bazę danych na dyskach optycznych – MEDLINE, która jest światowym źródłem informacji biomedycznej. Biblioteka posiada tę bazę za lata 1980-1999 i jest ona aktualizowana co miesiąc.
W darze od Fundacji Project HOPE biblioteka otrzymała medyczną bazę danych –CURRENT CONTENTS: CLINICAL MEDICINE i LIFE SCIENCE na dyskietkach za lata 1991-1994. Oprócz tego biblioteka posiada bibliograficzną bazę danych – ARTYKUŁY PRACOWNIKÓW
Jest to wykaz publikacji naukowych pracowników Instytutu Pediatrii od 1965 do 1995 roku, który jest uzupełniany na bieżąco. W/w publikacje znajdują się w bibliotece w postaci oprawionych woluminów.
Struktura Organizacyjna.
Pod względem merytorycznym biblioteka podlega Bibliotece Głównej CM UJ, która sprawuje opiekę nad bibliotekami instytutowymi uczelni poprzez Oddział Bibliotek Zakładowych i Informacji Naukowej. Do września 1987 roku biblioteka była samodzielną jednostką powiązaną w sposób administracyjny z Działem Dokumentacji Lekarskiej Instytutu Pediatrii CM UJ. W roku tym nastąpiła zmiana struktury organizacyjnej – utworzono Dział Dydaktyki i Informacji Naukowej, do którego włączono bibliotekę. W ramach organizowanych kursów i szkoleń biblioteka współdziałała z innymi jednostkami Instytutu.
Katalogi.
W bibliotece znajduje się pięć katalogów:
Czytelnicy mają swobodny dostęp do półek z czasopismami bieżącymi i książkami w księgozbiorze podręcznym w czytelni.
Pomieszczenia.
Biblioteka zajmuje cztery pomieszczenia o powierzchni 173,60 m²:
Spełnianie oczekiwań czytelników.
Biblioteka spełnia oczekiwania czytelników, poprzez szybkie i precyzyjne wyszukiwanie żądanej informacji oraz dostarczenie jej w odpowiedniej postaci. W znacznym stopniu ułatwiają to nowoczesne narzędzia pracy tj. komputerowe bazy danych dostępne m.in. poprzez Internet oraz drukarka, skaner i ksero. Komputery znajdujące się w czytelni biblioteka otrzymała w darze od firmy Donnelley Polish American Printing Company w 1999 roku. Pod komputery zostały przygotowane odpowiednie stanowiska tj. specjalne stoliki komputerowe oraz fotele na kółkach.

</doc>
<doc id="741934" url="https://pl.wikipedia.org/wiki?curid=741934" title="Kościuszków (województwo wielkopolskie)">
Kościuszków (województwo wielkopolskie)

Kościuszków – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, w Kaliskiem, ok. 4 km od Nowych Skalmierzyc, ok. 11 km od Kalisza.
Osadą wsi są Czachory.
Przynależność administracyjna.
W latach 1975–1998 miejscowość należała administracyjnie do województwa kaliskiego. Od 1999 do powiatu ostrowskiego w województwie wielkopolskim.
Historia.
Nazwa wsi zaliczana jest do nazw pamiątkowych.
W XIX wieku w Kościuszkowie stawiano stodoły, budowane według konstrukcji sochowej (ostatnią tego typu w 1864 roku).

</doc>
<doc id="741937" url="https://pl.wikipedia.org/wiki?curid=741937" title="Kościuszków">
Kościuszków



</doc>
<doc id="741939" url="https://pl.wikipedia.org/wiki?curid=741939" title="A ty co">
A ty co

A ty co – drugi album studyjny Elektrycznych Gitar. Został nagrany w lipcu 1993 roku, a wydany w listopadzie 1993, po zmianach w składzie zespołu – odszedł gitarzysta Rafał Kwaśniewski, a wcześniej perkusista Marek Kanclerz. Kanclerza zastąpił nieżyjący już Robert Wrona (1965 – 2003), perkusista zespołu Immanuel. Nagrywaniu albumu od początku towarzyszyła koncepcja, by różnił się od poprzedniego. Rzeczywiście, okazał się bardziej oszczędny w dźwiękach, ascetyczny. Znalazły się na nim również piosenki zdecydowanie mniej pogodne, czego dowodem jest zamieszczenie utworu do słów Rafała Wojaczka. 
Album osiągnął podobny sukces jak poprzednia płyta – znalazł się na nim jeden z największych przebojów zespołu, „Dzieci wybiegły”. Z kolei do „Dylematów” powstał nagrodzony przez Teleexpress teledysk, a utwory jak „Nie pij Piotrek”, „Wyszków tonie” czy „Spokój grabarza” zyskały dużą popularność, a nawet weszły do języka potocznego. Na album trafiła też polska wersja utworu „Too Much on My Mind” grupy The Kinks – „Za dużo w głowie”.
Album osiągnął status platynowej płyty.

</doc>
<doc id="741942" url="https://pl.wikipedia.org/wiki?curid=741942" title="Emile M’Bouh">
Emile M’Bouh

Emile Belmont M’Bouh M’Bouh (ur. 30 maja 1966 w Duali), wzrost: 166 cm, waga: 69 kg, piłkarz, grał na pozycji pomocnika.
Życiorys.
Swoją karierę zaczynał w Unionie Duala. W latach 1986-1988 grał w klubie Diamant Jaunde, później był zawodnikiem Le Havre AC, a w sezonie 1989/1990 przeszedł do szwajcarskiego CS Chênois. Później wyjechał do Portugalii, by występować w Vitória SC. Strzelił tam 1 gola i zaliczył 1 asystę w 14 meczach. W sezonie 1991/1992 był zawodnikiem drugoligowego Benfica e Castelo Branco, gdzie zaliczył 20 występów (1 gol, 1 asysta). W sezonie 1992/1993 grał w saudyjskim Ettifaq FC. Podczas MŚ 1994 był zawodnikiem Qatar SC. Grał tam przez jeden sezon, po którym zdecydował się na transfer do Malezji, do Perlis FA. Grał tam dwa sezony. Następnie był piłkarzem takich klubów jak Tiong Bahru United z Singapuru oraz malezyjskie Kuala Lumpur FA i Sabah FA i chiński Liaoning Tianrun.
Ma za sobą udział w Mistrzostwach Świata 1990, oraz 1994. Na Mundialu we Włoszech zaliczył cztery mecze, z Argentyną (żółta kartka w 54 minucie), z Rumunią, z Rosją, oraz z Kolumbią (żółta kartka w 68 minucie). Natomiast w 1994 roku zagrał w dwóch meczach, ze Szwedami (żółta kartka już w 5 minucie spotkania), oraz z Brazylijczykami. Łącznie na Mistrzostwach rozegrał 6 meczów i 3 razy był karany żółtymi kartkami.
Obecnie M’Bouh prowadzi akademię piłkarską o nazwie Emile Mbouh Soccer Academy.

</doc>
<doc id="741943" url="https://pl.wikipedia.org/wiki?curid=741943" title="Żakowice (województwo wielkopolskie)">
Żakowice (województwo wielkopolskie)

Żakowice – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, w Kaliskiem, ok. 7 km od Nowych Skalmierzyc, ok. 8 km od Kalisza.
Podział administracyjny.
W XIX w. miejscowość należała administracyjnie do powiatu pleszewskiego. W latach 1975–1998 do województwa kaliskiego, od 1999 do powiatu ostrowskiego.
Historia.
W źródłach od 1403 roku. Pod koniec XVI w. były własnością Wojciecha Żakowskiego i Wojciecha Wolińskiego. W 1618 wieś była w posiadaniu Adama Żakowskiego.
W XIX w. podlegały pod urząd stanu cywilnego w Sobótce. Według "Słownika geograficznego Królestwa Polskiego" z 1895 w miejscowości było 8 domów i 101 mieszkańców.

</doc>
<doc id="741944" url="https://pl.wikipedia.org/wiki?curid=741944" title="Pogranicze Wojskowe">
Pogranicze Wojskowe

Pogranicze Wojskowe (chorw. "Vojna Krajina", niem. "Militärgrenze", serb. Војна Крајина, węg. "Katonai határőrvidék", łac. "Confiniaria militaria") – buforowy region graniczny monarchii habsburskiej, znajdujący się pod administracją wojskową, istniejący od XVI do XIX wieku wzdłuż granicy Królestwa Chorwacji oraz Królestwa Węgier z osmańską Turcją.
Wojny tureckie.
Ekspansja turecka w Europie spowodowała, że ziemie Korony św. Stefana, a potem państwa Habsburgów znalazły się w dużym niebezpieczeństwie, a granice przesuwały się stopniowo na północny zachód (terytorium Chorwacji kurczyło się, uciekinierzy z tego rejonu osiedlali się m.in. w dzisiejszym Burgenlandzie). Już w XV wieku królowie węgierscy Zygmunt Luksemburski i Maciej Korwin próbowali powołać w granicznych rejonach Królestwa Chorwacji specjalne instytucje, które miały umocnić obronę tego rejonu – zakładano umocnione obozy wojskowe, powoływano wyodrębnione okręgi administracyjne pod zarządem militarnym. W ślad za tym poszedł po 1526 Ferdynand I Habsburg, jednak środki te wciąż nie dawały zadowalających rezultatów.
Dlatego w 1553 cesarz zadecydował o powołaniu większej liczby okręgów wojskowych wzdłuż granicy chorwacko-tureckiej (według planów późniejszego dowódcy Pogranicza, Ivana Lenkovicia). Wzdłuż całej granicy zorganizowano sieć umocnień, obsadzonych przez wojska niemieckie i chorwackie – centrami okręgów były twierdze (Senj, Ogulin, Hrastovica, Žumberak, Koprivnica, Križevci, Ivanić). Okręgi zgrupowano w dwóch większych jednostkach terytorialnych: Pograniczu Chorwackim ("Krabatische Gränitz", "Hrvatska Krajina") oraz Górnoslawońskim ("Oberslawonische Gränitz", "Gornjoslavonska krajina"). W 1578 r. zadecydowano o sposobie finansowania tych okręgów: Pogranicze Slawońskie miało być finansowane przez Styrię, zaś Chorwackie – z funduszy pozostałych rdzennych krajów austriackich.
W końcu XVI i w pierwszej połowie XVII w. oba okręgi zaczęto nazywać generalatami – Karlovački (Pogranicze Chorwackie) i Varaždinski (Pogranicze Górnoslawońskie). W tym czasie także wojskowa administracja nad tym regionem stopniowo była odbierana spod kontroli instytucji chorwackich (bana i sejmu) i skupiona została całkowicie w rękach dowództwa wojskowego Monarchii.
Mimo wprowadzonego systemu finansowania Pogranicza, wpływy nie pokrywały całości koniecznych wydatków. Dlatego w 1630 zadecydowano o ułatwieniu osiedlania się na wyludnionym wojnami Pograniczu imigrantów – głównie uciekinierów z terenów tureckich, najchętniej walczących zbrojnie przeciwko Imperium Osmańskiemu. Zachęcano ich do osiedlania się tutaj (jako wolnych chłopów) oczekując w zamian służby wojskowej. Ich prawa i obowiązki regulowały "Statuta Valachorum", zagwarantowano m.in. wolność wyznania (uchodźcy w znakomitej większości byli prawosławnymi), co było znaczącym ustępstwem w katolickim państwie habsburskim.
Od tego momentu rozpoczął się napływ na te tereny ludności serbskiej (także wołoskiej), uciekającej spod okupacji osmańskiej i próbującej organizować walkę przeciw Turkom z terytorium państwa Habsburgów. Jej liczebność bardzo szybko wzrastała. Społeczność Pogranicza, coraz bardziej pomieszana etnicznie i wyznaniowo, zaczynała też równocześnie stanowić coraz sprawniejszy organizm wojskowy, a oddziały z tego regionu służyły Habsburgom nie tylko w wojnie z Turkami, ale także na innych frontach.
Po zakończeniu wojen z Turcją.
Wielka wojna z Turkami 1683–1699, zakończona traktatem karłowickim spowodowała uwolnienie od panowania tureckiego większości zagarniętych ziem chorwackich oraz węgierskich. Mimo to Pogranicze nie tylko nie zostało zlikwidowane, ale wręcz rozszerzono jego zasięg na wiele terenów przejętych od Turków (dolna Slawonia oraz południowe i wschodnie fragmenty dzisiejszej Wojwodiny, tj. Srem, Baczka i wschodnia część Banatu). Habsburgowie wysoko cenili sobie możliwość bezpośredniej kontroli nad tymi terenami oraz możliwość uzyskania tanich, sprawnych i licznych oddziałów wojskowych. M.in. powołano wówczas tzw. "serežan" – tworzących niepłatne oddziały pomocnicze (służba w nich zwalniała jednak z wszelkich podatków) o uprawnieniach także policyjnych, służące głównie do patrolowania trudnych regionów na granicy z Bośnią.
W 1737 zniesiono "Statuta Valachorum". W tym okresie zreorganizowano Pogranicze, tworząc cztery "Krajiny": Varaždinską, Karlovačką, Slawońską i Banacką. W drugiej połowie XVIII w. ponad 8% mieszkańców Pogranicza stanowili żołnierze (w skali całej monarchii – ok. 1,5%) – wyszkolona, profesjonalna siła, używana nie tylko na granicy tureckiej. Wskutek dalszej imigracji z ziem nadal znajdujących się pod panowaniem Osmańskim, a także w związku z poszerzeniem terytorium Pogranicza po 1699, populacja Pogranicza była coraz bardziej pomieszana. W 1790 r. Serbowie mieli stanowić 42,4% tutejszej ludności, Chorwaci – 35,5%, Rumuni – 9,7%, Węgrzy – 7,5%, Niemcy – 4,8%. Powierzchnia Pogranicza wynosiła 33,4 tys. km².
Chorwacki sabor przez cały XIX w. postulował zlikwidowanie Pogranicza i włączenie go w granice Trójjedynego Królestwa Dalmacji, Chorwacji i Slawonii. W 1850 wydzielono wreszcie osobną administrację cywilną Pogranicza (poprzednio funkcjonowała także w latach 1787–1800), jak również nadano osadnikom posiadaną ziemię na własność. Wojskowo wciąż jednak podlegało ono bezpośrednio wiedeńskiemu ministrowi wojny. Demilitaryzacja Pogranicza miała miejsce dopiero w latach 1869–1873, a formalna likwidacja w 1881. Część Pogranicza położoną na północ od Dunaju włączono wówczas bezpośrednio do Królestwa Węgier, a resztę (stanowiącą większość jego terytorium) do Chorwacji.
Organizacja wojskowa Pogranicza w XIX w..
W XIX wieku obowiązkiem służby wojskowej objęci byli wszyscy mężczyźni-osadnicy wojskowi, pomiędzy 17. a 60. rokiem życia.
Podstawową siłą militarną Pogranicza Wojskowego było w szczytowym okresie 17 pułków piechoty pogranicznej: cztery karlstadzkie, dwa warażdyńskie, trzy slawońskie, dwa banalskie, dwa banackie i cztery siedmiogrodzkie:
W 1746 roku zostały utworzone pułki piechoty nr 1–6 oraz 10 i 11, w 1750 roku pułki piechoty nr 7–9, w 1762 roku pułki piechoty nr 14–17, a w 1767 roku pułki piechoty nr 12 i 13, natomiast Batalion Czajkistów został zorganizowany w 1764 roku.
W 1850 roku funkcjonowały:
Każda z tych jednostek posiadała okręg pułkowy dzielący się na dwanaście rejonów kompanijnych. Dwa pułki pograniczne tworzyły brygadę. Dowódcy wojskowi wszystkich szczebli sprawowali na terenie pogranicza władzę polityczną. Obok piechoty, siły pograniczne składały się z nielicznych jednostek jazdy oraz z tzw. "batalionu czajkistów" (od czajek). Formacje pograniczne używane były w razie potrzeby także poza terenem Pogranicza. Początek likwidacji Pogranicza Wojskowego nastąpił w 1850, kiedy osadnikom nadano ziemię na własność. Pułki pograniczne stopniowo zamieniano na zwykłe liniowe pułki piechoty, aż do roku 1873.
W 1851 roku:
W 1852 roku Batalion Czajkistów w Titlu został przekształcony w Batalion Piechoty Pogranicznej Titel.
W 1871 roku funkcjonowało czternaście pułków piechoty noszących kolejne numery 1–14.
Z dniem 1 stycznia 1872 roku 5. i 6. Warażdyńskie Pułki Piechoty Pogranicza Wojskowego zostały scalone z 16. Pułkiem Piechoty Liniowej w 16. Warażdyński Pułk Piechoty Liniowej.
Z dniem 1 listopada 1872 roku rozwiązano 12., 13. i 14. Banackie Pułki Piechoty Pogranicza Wojskowego oraz Batalion Piechoty Pogranicznej Titel, a z dniem 1 października 1873 roku pułki nr 1–11.
Krajina.
W wyniku konfliktów etnicznych powstałych w wyniku rozbicia Jugosławii i ogłoszenia niepodległości przez Chorwację (w 1991) Serbowie zamieszkujący ziemie dawnego Pogranicza Wojskowego ogłosili na tym terenie powstanie niezależnej Republiki Serbskiej Krajiny – adaptując nazwę Pogranicza ("Vojna Krajina"). Twór ten zlikwidowany został ostatecznie w 1995 r., a tereny te mniej wyróżniają się na tle pozostałych ziem chorwackich w wyniku emigracji ludności serbskiej.

</doc>
<doc id="741949" url="https://pl.wikipedia.org/wiki?curid=741949" title="Wielka radość">
Wielka radość

Wielka radość – pierwszy album studyjny Elektrycznych Gitar, wydany w 1992 roku. Płyta ta przyniosła mało znanemu wcześniej zespołowi ogromną popularność m.in. dzięki takim przebojom jak „Jestem z miasta”, „Przewróciło się”, „Człowiek z liściem” czy „Włosy”. Piosenki początkowo zaistniały na listach przebojów lokalnych radiostacji, by w późniejszym czasie odnieść sukces wśród ogólnokrajowych zestawień. Teledyski nagrano do utworów „Jestem z miasta”, „Głowy Lenina”, „Żądze” oraz mniej znanego „Basen i my”. Zaaranżowana bigbitowo rock ’n’ rollowa muzyka oraz charakterystyczne teksty lidera grupy, stały się na lata cechą charakterystyczną twórczości grupy. Podczas sesji nagraniowych do dwóch kompozycji („Będę szedł” i „Wszystko ch.”) na saksofonie zagrał Aleksander Korecki. Perkusista Marek Kanclerz (nie wymieniony na okładce) zagrał jedynie w piosence „Włosy”, pochodzącej z nagrania próbnego w 1990. W pozostałych utworach użyto automatu perkusyjnego. We wrześniu 1997 album pokrył się dwukrotnie platyną.
Na okładce wydawnictwa nie wymieniono trzech znanych osób, które wzięły gościnnie udział w nagraniu. Byli to Jędrzej Kodymowski (lider zespołu Apteka) wraz z Małgorzatą Walewską, śpiewaczką operową – którzy zaśpiewali w chórku w piosence „Koniec” – oraz Janem Pospieszalskim, który zagrał na gitarze basowej w piosence „Będę szedł”.
Na okładce płyty umieszczony został „elektryczny kot”, rysunek plastyka Jarka Koziary, który stał się niepisanym logiem zespołu, pojawiającym się na przykład na większości koncertów grupy.
Duplikacją wydań kasetowych albumu zajmował się nie tylko sam Zic Zac - na licencji tej firmy duplikacji i dystrybucji kaset podjęły się też firmy Wifon i Polton.

</doc>
<doc id="741951" url="https://pl.wikipedia.org/wiki?curid=741951" title="Generalna Konferencja Miar">
Generalna Konferencja Miar

I Generalna Konferencja Miar z 26 września 1889 r. ustaliła (obowiązującą do 1960 r.) definicję metra jako odległości w temperaturze 0 °C i przy normalnym ciśnieniu atmosferycznym między dwiema głównymi kreskami na platynowoirydowym wzorcu, złożonym w Międzynarodowym Biurze Miar w Sèvres pod Paryżem, oraz definicję i wzorzec kilograma.
IX Generalna Konferencja Miar w 1948 r. rozpisała ankietę dotyczącą wprowadzenia nowego układu miar po szeregu krytycznych studiów na temat dotychczasowego (niedoprecyzowanego) układu (w szczególności miano wybrać czwartą jednostkę podstawową, dla pomiaru wielkości elektrycznych, spośród sześciu zaproponowanych). Wprowadziła definicję ampera, jako jednej z proponowanych w ankiecie jednostek. Ustaliła (obowiązującą do 1979 r., z drobną poprawką) definicję kandeli.
X Generalna Konferencja Miar w 1954 r. ustanowiła sześć jednostek podstawowych (metr, kilogram, sekunda, amper, kandela, stopień Kelvina), i przyjęła zasadę spójności układu jednostek podstawowych. Wybrała amper jako elektryczną jednostkę podstawową. Ustaliła definicję stopnia Kelvina (nazwa zmieniona w 1967 r.). Wprowadziła definicję jednostki ciśnienia – atmosfery fizycznej.
XI Generalna Konferencja Miar w Paryżu w październiku 1960 r. ustanowiła ostatecznie międzynarodowy układ jednostek, wprowadzając dlań skrót SI (Système International d'Unités). Zatwierdziła (obowiązującą do 1967 r.) definicję sekundy, używaną obecnie tylko dla celów astronomicznych jako 1/31 556 925,9747 część roku zwrotnikowego 1900 stycznia 0 godzina 12:00, czasu efemeryd. Przyjęła nową (obowiązującą do 1983 r.) definicję metra jako długości równej 1 659 763,73 długości fali promieniowania w próżni odpowiadającego przejściu między poziomami 2p10 a 5d5 atomu 86Kr (kryptonu 86). Oficjalnie wprowadzono przedrostki.
XII Generalna Konferencja Miar w 1964 r. rozbudowała tabelę nazw krotności dziesiętnych.
XIII Generalna Konferencja Miar w październiku 1967 r. wprowadziła nową nazwę jednostki temperatury – kelwin i drobną poprawkę w jej definicji. Przyjęła nową (obecnie obowiązującą) definicję sekundy, opartą na wzorcu odtwarzalnym w warunkach laboratoryjnych. Wprowadziła przeliczenie jednostki ciśnienia atmosfery fizycznej na jednostki SI. Wprowadziła drobną poprawkę w definicji kandeli, uwzględniającą to przeliczenie.
XIV Generalna Konferencja Miar w październiku 1971 r. wprowadziła do układu SI, jako jego siódmą jednostkę podstawową, jednostkę ilości (liczności) substancji mol, i przyjęła jej (obecnie obowiązującą) definicję. Zatwierdziła nową nazwę jednostki ciśnienia – paskal.
XV Generalna Konferencja Miar w maju/czerwcu 1975 r. rozbudowała tabelę nazw krotności dziesiętnych. Zdefiniowała grej i bekerel.
XVI Generalna Konferencja Miar w październiku 1979 r. przyjęła nową (obecnie obowiązującą) definicję kandeli.
XVII Generalna Konferencja Miar w październiku 1983 r. przyjęła (21 X) nową (obecnie obowiązującą) definicję metra.
XVIII Generalna Konferencja Miar w październiku 1987 r. rozpoczęła prace przygotowawcze do opracowania nowych definicji i wzorców ampera i kilograma.
XIX Generalna Konferencja Miar we wrześniu/październiku 1991 r. rozbudowała tabelę nazw krotności dziesiętnych.
XX Generalna Konferencja Miar w październiku 1995 r. zlikwidowała odrębną kategorię jednostek uzupełniających i włączyła je (tzn. radian i steradian) do kategorii jednostek pochodnych.
XXI Generalna Konferencja Miar w październiku 1999 r. wprowadziła jako jednostkę pochodną katal.
XXVI Generalna Konferencja Miar w listopadzie 2018 r. – redefinicja układu SI. Państwa, sygnatariusze Konwencji Metrycznej, jednogłośnie przyjęły Pierwszą Rezolucję 26. CGPM, dotyczącą redefinicji podstawowych jednostek Międzynarodowego Układu Jednostek Miar (SI). Przyjęcie rezolucji jest ukoronowaniem wieloletniej, pokojowej współpracy w dziedzinie metrologii państw z całego świata. Redefinicja, która wejdzie w życie dokładnie 20 maja 2019 roku sprawi, że nasze pomiary nie będą już dłużej opierać się na niestabilnych obiektach fizycznych. Jednym z najważniejszych postulatów w zakresie jednostek miar jest ich stabilność (niezmienność w czasie) oraz uniwersalność. Dzięki redefinicji postulat ten zostanie spełniony, wszystkie mierzalne wielkości we wszechświecie zostaną oparte na stabilnych i uniwersalnych prawach natury, wyrażonych przez stałe podstawowe. Gruntownej redefinicji ulegną cztery jednostki podstawowe:
Pozostałe trzy jednostki podstawowe już wcześniej oparte były na stałych podstawowych, jednak treść ich definicji również ulegnie zmianie, w taki sposób, aby po redefinicji wszystkie definicje jednostek podstawowych miały spójną budowę. Więcej informacji o istocie redefinicji oraz pełne brzmienie nowych definicji jednostek podstawowych można znaleźć na stronie Głównego Urzędu Miar
XXVII Generalna Konferencja Miar w listopadzie 2022 r. wprowadziła nowe przedrostki jednostek miary: ronna, quetta, ronto, quecto.
Jednostki.
Informacje na temat redefinicji SI są też dostępne na stronie BIPM.

</doc>
<doc id="741962" url="https://pl.wikipedia.org/wiki?curid=741962" title="Funkcjonalizm strukturalny">
Funkcjonalizm strukturalny

Funkcjonalizm strukturalny (inaczej "orientacja strukturalno-funkcjonalna") – funkcjonalistyczna perspektywa teoretyczna i metodologiczna w antropologii kulturowej (A. R. Radcliffe-Brown) i w socjologii (Robert K. Merton), koncentrująca się głównie na strukturze społecznej jako systemie oraz na wyjaśnieniu funkcji poszczególnych elementów społeczeństwa (kultury) przede wszystkim w utrzymaniu całego globalnego układu w stanie równowagi i w zapewnieniu mu ciągłości. Funkcjonalizm strukturalny oponuje przeciwko wyjaśnieniu zjawisk społecznych w kategoriach historycznych i psychologicznych (funkcjonalizm B. Malinowskiego), opowiadając się za ich ujmowaniem jako trwałych systemów adaptacji, wzajemnego przystosowania i integracji.

</doc>
<doc id="741964" url="https://pl.wikipedia.org/wiki?curid=741964" title="Andrzej Tęczyński (zm. 1561)">
Andrzej Tęczyński (zm. 1561)

Andrzej Tęczyński herbu Topór (ur. ok. 1480, zm. 25 grudnia 1561) – wojewoda lubelski, kasztelan krakowski, starosta śniatyński i rohatyński, chorąży krakowski, miecznik wielki koronny, hrabia Świętego Cesarstwa Rzymskiego.
Jego ojcem był Gabriel Tęczyński z Morawicy (ur. ok. 1430, zm. 27 października 1497 w bitwie pod Koźminem), a matką była Anna z Konińskich Tęczyńska. Żoną jego została Katarzyna Zaklika z Czyżowa, z którą miał córkę Jadwigę. Po śmierci żony, ożenił się z Anna Ożarowską, z którą miał syna Jana (zm. 1593) – kasztelana wojnickiego, starostę lubelskiego i Andrzeja (zm. 1588) – kasztelana i wojewodę bełskiego, oraz dwie córki; Zofię (zm. po 1584) – żonę Mikołaja Zborowskiego – rotmistrza królewskiego i Annę (zm. 1581) – żonę Krzysztofa Lanckorońskiego – kasztelana małogoskiego i radomskiego.
Podróżował po Europie, m.in. do Hiszpanii. W 1538 r. brał udział w obronie Podola przed Tatarami. Przed śmiercią uzyskał z rąk Cesarza patent potwierdzający tytuł hrabiego Świętego Cesarstwa Rzymskiego (nadany w 1527 r.) i herb: do czterodzielnej tarczy, na której wyobrażone były Topory Tęczyńskich oraz dwugłowe orły cesarskie, dodano herb sercowy z wyobrażeniem lamparta dzierżącego Topór. Andrzej Tęczyński pochowany został w Końskowoli (swojej własności, której za królewską promesą nadał prawa miejskie), w niezidentyfikowanej dotychczas krypcie.

</doc>
<doc id="741965" url="https://pl.wikipedia.org/wiki?curid=741965" title="Transit 4B">
Transit 4B

Transit 4B – amerykański technologiczny satelita wojskowy, który testował system nawigacji dla okrętów podwodnych US Navy przenoszących pociski balistyczne typu UGM-27 Polaris. Na pokładzie umieszczono eksperymentalny radioizotopowy generator termoelektryczny, SNAP-3A, w ramach testów nowych źródeł energii. Wraz z satelitą Transit 4B wyniesiono satelitę TRAAC.
Misję finansowało Naval Research Laboratory (NRL) z ramienia US Navy. Statek zbudowało NRL i Johns Hopkins University.
Satelita pozostaje na orbicie okołoziemskiej, jego żywotność szacuje się na 1000 lat.

</doc>
<doc id="741970" url="https://pl.wikipedia.org/wiki?curid=741970" title="Adil Girej">
Adil Girej

Adil Girej (, 1617–1672) – chan krymski 1666-1671. W 1666 obrany chanem, prowadził politykę przyjazną Rzeczypospolitej. W 1669 kandydat na tron polski (w wypadku obrania musiałby zostać ochrzczony).
Usunięty w 1671 przez sułtana ruszającego na wojnę z Rzecząpospolitą.

</doc>
<doc id="741975" url="https://pl.wikipedia.org/wiki?curid=741975" title="Godło Turkmenistanu">
Godło Turkmenistanu

Godło Turkmenistanu – symbol państwa turkmeńskiego.
Opis.
Tarcza herbowa godła Turkmenistanu ma formę zielonej ośmioramiennej gwiazdy, której ramiona posiadają boki ułożone wobec siebie pod kątem prostym. W jej wnętrzu znajdują się dwa okręgi, ułożone współśrodkowo, z których większy ma barwę czerwoną, a mniejszy – niebieską.
Na zielonym tle ośmioramiennej gwiazdy, dokoła czerwonego okręgu, znajdują się wyobrażenia głównych elementów decydujących o bogactwie Turkmenistanu i symbole kraju:
W okręgu czerwonym umieszczono 5 typowych wzorów zdobniczych wyplatanych na tradycyjnych turkmeńskich dywanach. Ich umieszczenie ma nawiązywać do tradycji lokalnej sztuki z jednej strony, a z drugiej – symbolizować powiązanie wzajemne całego społeczeństwa. Liczba 5 prawdopodobnie wiąże się i liczbą obwodów (wilajatów) kraju.
W centrum godła, w niebieskim okręgu, umieszczono wizerunek Janardaga – konia rasy achał-tekińskiej, należącego do pierwszego prezydenta Turkmenistanu – Saparmurata Nijazowa (Turkmenbaszy), mającego uosabiać dumę Turkmenów i będącego klasycznym wizerunkiem tej rasy koni.
Godło państwowe ma symbolizować dawne dziedzictwo kulturowe kraju: chana Oguzów i Wielkich Seldżuków, którzy stworzyli potężne imperium i wywarli duży wpływ na historię powszechną.
Historia.
Opis wizerunku godła i jego interpretacja znajduje się w "Ustawie o państwowym godle Turkmenistanu" z 16 sierpnia 2003 roku. Obowiązujące do 2003 godło Turkmenistanu wyglądało podobnie, miało jednak okrągłą formę. Tarcza herbowa została zmieniona, gdyż prezydent Nijazow oświadczył, iż u dawnych Turkmenów ośmioramienna gwiazda była symbolem obfitości, pokoju i spokoju. Pierwotne godło niepodległego Turkmenistanu, z 1992 roku miało nieco inną kolorystykę: zamiast zielonego dominował kolor czerwony, a umieszczony w centrum koń był maści białej. Godło to zastąpiło symbol używany w czasach sowieckich.

</doc>
<doc id="741979" url="https://pl.wikipedia.org/wiki?curid=741979" title="Alphonse Yombi">
Alphonse Yombi

Alphonse Yombi Ayakan (ur. 30 listopada 1969 w Jaunde) – kameruński piłkarz grający na pozycji obrońcy.
Życiorys.
Trener Walerij Niepomniaszczij powołał go na Mistrzostwa Świata w 1990 roku, jednak nie zagrał na nich ani jednego meczu. Szanse pokazanai się dostał od następcy Niepomniaszczyja – Henriego Michela. Grał w kwalifikacjach do Mistrzostw Świata 1994, ale ostatecznie trener z niego zrezygnował.

</doc>
<doc id="741984" url="https://pl.wikipedia.org/wiki?curid=741984" title="Czoczek">
Czoczek

Czoczek (sr. "čoček",bg. "κюучeκ",mk. "чoчeκ") – taniec ludowy, który pojawił się na półwyspie bałkańskim w XIX wieku. Czoczek możemy rozumieć jako „cygańska trąbka”.
Czoczek stworzony został przez Turków z imperium osmańskiego, zajmującego wówczas tereny dzisiejszej Serbii, Bułgarii, Macedonii, Rumunii oraz Bośni i Hercegowiny. Obecność tego tańca ludowego w tak wielu bałkańskich krajach, było przyczyną różnej interpretacji i stylizacji muzycznej jakiej został poddany czoczek, głównie przez mniejszości romskie. Dawniej grywany głównie na wiejskich weselach i zabawach. Szczególnie kultywowany na terenach Kosowa, południowej Serbii i Republiki Macedonii.
Od strony muzycznej czoczek to szybki utwór o dość niecodziennym metrum. Grany jest bowiem w metrum 9/8 w dwóch różnych formach podziału rytmu 2-2-2-3 lub 2-2-3-2 (Ten drugi rodzaj rytmu nazywany jest często „cygańską 9”). Muzycy romscy zamieszkujący na terenach byłej Jugosławii, rozszerzyli zakres metrum czoczka o wariacje w tradycyjnym 4/4 oraz o metrum 7/8.
Początkowo czoczek tańczony był jako taniec brzucha. Obecnie czoczek tańczony jest do ogromnej liczby melodii.

</doc>
<doc id="741988" url="https://pl.wikipedia.org/wiki?curid=741988" title="Ściana przednia">
Ściana przednia

Ściana przednia – tworzy właściwy kościec twarzy "(facies ossea)"
Ku bokowi od otworu, a poniżej wejścia do oczodołu na kości szczękowej leży dół nadkłowy.

</doc>
<doc id="741992" url="https://pl.wikipedia.org/wiki?curid=741992" title="Forever Faithless - The Greatest Hits">
Forever Faithless - The Greatest Hits

Forever Faithless - The Greatest Hits kompilacyjny album brytyjskiej grupy muzycznej Faithless z 2005 roku. Gromadzi on największe przeboje zespołu wydane w ciągu 10 lat istnienia grupy.

</doc>
<doc id="741995" url="https://pl.wikipedia.org/wiki?curid=741995" title="Ineffabilis Deus">
Ineffabilis Deus

Ineffabilis Deus (łac. "Niewysłowiony Bóg") – bulla papieża Piusa IX o niepokalanym poczęciu Najświętszej Maryi Panny ogłoszona 8 grudnia 1854 roku.
Tekst bulli (fragment).
"Ku chwale świętej i nierozdzielnej Trójcy, ku czci i ozdobie Panny Bogarodzicy, ku podwyższeniu wiary katolickiej i pomnożeniu chrześcijańskiej religii, mocą Pana naszego Jezusa Chrystusa, błogosławionych apostołów Piotra i Pawła oraz Naszą oświadczamy, ogłaszamy i stanowimy, że nauka, która utrzymuje, iż Najświętsza Maryja Panna w pierwszej chwili poczęcia szczególną wszechmocnego Boga łaską i przywilejem, przez wzgląd na zasługi Chrystusa Jezusa Zbawiciela rodu ludzkiego, zachowana była wolna od wszelkiej skazy pierworodnej winy, jest od Boga objawiona, a przeto od wszystkich wiernych mocno i stale ma być wierzona."
Założenia dogmatyczne tego dokumentu zostały odrzucone przez kościoły starokatolickie, ewangelickie i prawosławne.

</doc>
<doc id="741997" url="https://pl.wikipedia.org/wiki?curid=741997" title="Peter Glotz">
Peter Glotz

Peter Glotz (ur. 6 marca 1939 w Chebie, zm. 25 sierpnia 2005 w Zurychu) – niemiecki socjolog i działacz Związku Wypędzonych. 
Życiorys.
Pochodził z niemiecko-czeskiej rodziny, która po II wojnie światowej uciekła do Bawarii. Od 2000 pełnił obowiązki współprzewodniczącego Centrum przeciwko Wypędzeniom (wraz z Eriką Steinbach). Napisał książkę o wysiedleniu Niemców sudeckich i wielokrotnie wypowiadał się publicznie w tej sprawie. 
W latach 2000–2001 reprezentował kanclerza Niemiec w Konwencie Europejskim. Był profesorem, autorem wielu książek i artykułów naukowych oraz prasowych.

</doc>
<doc id="741998" url="https://pl.wikipedia.org/wiki?curid=741998" title="Godło Uzbekistanu">
Godło Uzbekistanu

Godło Uzbekistanu w swej obecnej formie zostało przyjęte 2 lipca 1992. Jest ono częściowo wzorowane na godle z czasów Uzbeckiej SRR.
Ma ono formę okrągłą i zawiera narodowe barwy, umieszczone na fladze Uzbekistanu: niebieską, białą, zieloną i czerwono-pomarańczową. Od lewej strony godło jest otoczone przez gałązkę bawełny z otwartymi torebkami nasiennymi, zaś od prawej – przez stylizowane kłosy pszenicy. Zarówno gałązka jak i kłosy przepasane są wstęgą w barwach flagi państwowej, na której u dołu napisano nazwę kraju w języku uzbeckim: „OʻZBEKISTON”. 
U góry znajduje się hilal (półksiężyc) – symbol islamu – religii wyznawanej przez większość obywateli Uzbekistanu. 
Centralnym elementem godła jest mityczny ptak Huma (uzb. "Xumo"), symbol powodzenia, szczęścia i wolności, przedstawiony z rozpostartymi skrzydłami. Za nim widnieje rolniczy krajobraz Uzbekistanu oraz wschodzące zza gór słońce z rozchodzącymi się dokoła promieniami. 
Znajdujące się z tyłu, na tle gór, dwie rzeki symbolizują Amu-darię i Syr-darię.

</doc>
<doc id="742000" url="https://pl.wikipedia.org/wiki?curid=742000" title="Lukian z Samosaty">
Lukian z Samosaty



</doc>
<doc id="742001" url="https://pl.wikipedia.org/wiki?curid=742001" title="Lukian z Samosat">
Lukian z Samosat

Lukian z Samosat(-y) (właściwie: gr. "Lukianós", łac. "Lucianus", pol. "Lukian", ok. 120 do ok. 190) – rzymski retor i satyryk, piszący po grecku, sofista. Zmarł prawdopodobnie w Atenach. Uważany jest za twórcę satyry społecznej.
Życiorys.
Urodził się w Samosacie w Kommagenie nad Eufratem. Pochodził z ubogiej syryjskiej rodziny. Uczył się początkowo zawodu rzeźbiarza, który szybko porzucił, by studiować retorykę i filozofię, choć filozofem nie został. Dzięki usilnej pracy opanował doskonale język grecki i stał się jednym z najwybitniejszych przedstawicieli tzw. drugiej sofistyki.
Wzorem sofistów wiele podróżował po Azji Mniejszej, Grecji, Italii i Galii, wygłaszając mowy popisowe we wszystkich ważniejszych ośrodkach ówczesnej retoryki, jak: Ateny, Rzym, Antiochia, Efez czy Smyrna. Najdłużej zatrzymał się w Massalii (dzisiejsza Marsylia), gdzie zdobył wielką sławę i majątek. Księga Suda dodaje, że przez jakiś czas był rzecznikiem sądowym, a więc blisko adwokatury. Inni uważają, że faktycznie pełnił funkcję obrońcy sądowego, ale porzucił adwokaturę. Około 160 roku powrócił na krótko na Wschód, po czym osiedlił się w Atenach, gdzie zerwał z retoryką, a zaczął studiować filozofię. Tam też powstały najlepsze utwory Lukiana. Poznał i podziwiał filozofa Demonaksa, zbliżył się do Akademii i do ucznia filozofa Epikteta, Arriana. Interesował się zwłaszcza cynizmem. Sprzeczne poglądy szkół filozoficznych spowodowały jego zniechęcenie do wszelkiego dogmatyzmu, sceptyczną powściągliwość i krytycyzm.
Ostatnie lata życia spędził w Egipcie, gdzie piastował urząd naczelnika kancelarii przy namiestniku rzymskim, nadany mu przez cesarza Kommodusa. Przeważa opinia, że zmarł na pewno po 180 roku, ale niektórzy przesuwają datę śmierci aż na rok 200.
Stosunek do chrześcijan.
W kilku swoich dziełach Lukian bezpośrednio lub pośrednio wspomina chrześcijan. Dostrzega wśród nich niezwykłą solidarność w dbaniu o swoich współwyznawców. Ogólnie orientuje się w funkcjonowaniu wspólnoty chrześcijańskiej. Sami chrześcijanie nie są jednak przedmiotem jego bezpośrednich ataków, Lukian nie powiela oszczerczych plotek na ich temat, jednak uznaje ich naukę za dziwaczną, a ich samych określa "opętańcami". Chrześcijanie natomiast odpłacili się tym, że rozpuszczali pogłoski, jakoby Lukiana rozszarpały psy, a Księga Suda stwierdza, że będzie on "wraz z szatanem spadkobiercą ognia wiekuistego".
W tekście "O Śmierci Peregrinosa" stwierdza, że w Palestynie zetknął się z nauką chrześcijan oraz wspomina zabitego tam Jezusa, wyrażając się o nim w tonie przychylnym (określa go jako „wielkiego człowieka”). Zarazem naśmiewa się z szaleńczych wyobrażeń chrześcijan (np. życie po śmierci) i powiela fałszywe informacje na ich temat, takie jak istnienie specjalnie przykazanej „chrześcijańskiej” diety. Jednocześnie współczuje wyznawcom Chrystusa, twierdząc, że są oni naiwni niczym dzieci i byle hochsztapler, jakim jego zdaniem był Peregrinos Proteus, może wkraść się w ich łaski i żyć na ich koszt. W innym dziele ("Aleksander, czyli Fałszywy Prorok") Lukian jednym tchem wymienia bezbożników, chrześcijan i epikurejczyków, jako wrogów kultu boga-węża Glykona (sam kult również był wykpiwany przez Lukiana). W jeszcze innym dziele ("Niedowiarek, czyli Przyjaciel bredni") Lukian prawdopodobnie nawiązuje do osoby Jezusa. Dość dokładnie opisuje działalność pewnego Syryjczyka z Palestyny, który wypędzał złe duchy z ludzi.
Twórczość.
Pod jego imieniem zachowało się 79 utworów prozaicznych, 2 parodie tragiczne oraz 53 epigramy (nie wszystkie autentyczne). Najwcześniejsze są pisma retoryczne na temat mitologiczne i historyczne, czasem ujęte w formę fikcyjnych mów sądowych. Jako „barbarzyńca” bardzo dobrze opanował grekę i literaturę grecką. Miał z tego powodu poczucie wyższości kulturalnej względem Rzymian. Łacinę znał bardzo słabo, literaturę Rzymian ignorował, nie wymienił ani jednego autora łacińskiego.
Jego najdojrzalszym i najbardziej charakterystycznym dziełem są dialogi, zwłaszcza dialogi satyryczne, których większość powstała w Atenach. Zamiłowanie do tej właśnie formy przejął m.in. z praktyki zawodowych retorów, uczących wygłaszać mowy „za” i „przeciw” w fikcyjnych procesach sądowych. Ponad 35 jego utworów ma formę dialogu lub zbliżoną do niej. Kunsztu budowania dialogu nauczył się od Platona. Od niego też brał czasem tytuły. Niejedno przejął też z diatryby cynicznej. Duży wpływ na niego wywarł Menippos z Gadary. Często wprowadzał go jako rozmówcę do swych dialogów, a z jego satyr czerpał niektóre motywy, np. motyw zejścia do Hadesu. Sceneria jego dialogów jest bardzo urozmaicona: akcja toczy się na ulicy, w sali biesiadnej, w niebie, pod ziemią, w powietrzu i w wodzie. Galeria rozmówców jest bardzo bogata: są tu bogowie, ludzie, zwierzęta, uosobienia pojęć abstrakcyjnych, umarli, żywi, postacie historyczne, wymyślone i alegoryczne.
Cechował go niezwykły polot i żywość wyobraźni. Był ogromnie oczytany, z wielką swobodą korzystał z bogatych tradycji literatury greckiej. Drwił z nowych wierzeń, przesądów religijnych i zabobonów. Zaskakiwał niewyczerpanym bogactwem motywów, ciętym dowcipem i bystrością obserwacji. Bawił czytelnika uciesznymi scenkami, demaskował szarlatanów, z mistrzostwem kreślił satyryczne sylwetki. Poddawał ostrej krytyce ówczesne życie i ludzi, piętnował pogoń za majątkiem, nierówności klasowe, szydził z filozofów, antropomorficznych bóstw i przesądów. Był wytrawnym stylistą. Pisał dialektem attyckim. Dla celów humorystycznych swój język wzbogacał nowotworami, czasami niektórym wyrazom nadawał nowe znaczenie. Ale naturalny w stylu. Niektórzy krytycy i uczeni uznają go za najgenialniejszego stylistę wszystkich czasów. Był jednym z najwybitniejszych i najchętniej czytanych pisarzy okresu cesarstwa.
Echa jego lektury odnajdujemy m.in. u romansopisarzy greckich. Cenił go Erazm z Rotterdamu i inni humaniści. Za współczesnego Lukiana uchodził François Rabelais, który wyraźnie się na nim wzorował. W XV wieku wprowadzono go do lektury szkolnej i na scenę.
Pierwsze drukowane wydanie jego dzieł miało miejsce we Florencji w 1499 roku. W Polsce znany jest od XVIII w. W jego dziełach daje się odczuć echa podróży po m.in. Grecji, Włoszech i Galii. Na podstawie jednego z jego dzieł Szekspir napisał utwór Tymon Ateńczyk.

</doc>
<doc id="742002" url="https://pl.wikipedia.org/wiki?curid=742002" title="Marlena Mieszała">
Marlena Mieszała

Marlena Mieszała (ur. 2 maja 1977) – polska siatkarka, 19-krotna reprezentantka Polski w latach 1996–2002, występująca na pozycji środkowej bloku. Od sezonu 2013/2014 zawodniczka PMKS Sokołów S.A. Nike Węgrów.

</doc>
<doc id="742003" url="https://pl.wikipedia.org/wiki?curid=742003" title="Lukian">
Lukian



</doc>
<doc id="742004" url="https://pl.wikipedia.org/wiki?curid=742004" title="Parafia Najświętszego Serca Pana Jezusa w Bykowinie">
Parafia Najświętszego Serca Pana Jezusa w Bykowinie

Parafia Najświętszego Serca Pana Jezusa w Bykowinie - parafia w dekanacie Kochłowice w archidiecezji katowickiej.
Powstanie parafii.
Parafia została erygowana 1 sierpnia 1925 roku. Pierwszym proboszczem mianowano ks. Karola Fabisia. Do chwili powstania Bykowina należała do parafii kochłowickiej Trójcy Przenajświętszej. Powstały pierwsze organizacje kościelne: Sodalicja Mariańska, III Zakon Świętego Franciszka, Stowarzyszenie Młodzieży Męskiej oraz Bractwo Różańcowe. W 1931 roku do parafii w Bykowinie należało 2660 katolików. 
Od początku istnienia parafii zdecydowaną większość katolików stanowiły rodziny robotnicze, co związane było z wysoko rozwiniętym przemysłem na terenie Bykowiny i w okolicy. W 1825 roku powstała tu pierwsza cynkownia, w 1876 roku kolejna. W połowie XIX wieku zaczęły działać kopalnie węgla kamiennego, a nieco później cegielnia i fabryka blach. W 1928 roku powstała fabryka porcelany. Dziś zatrudnienie mieszkańcom Bykowiny dają głównie pobliskie kopalnie.
Budowa kościoła.
Pierwotnie miejscem spełniającym funkcje kościoła była zbudowana w 1860 roku mała kapliczka Matki Bożej Różańcowej, zburzona w 1940 roku przez Niemców. Ponieważ jednak była za mała, za prośbą ks. Ludwika Tunkla – proboszcza kochłowickiego, miejscowa szkoła zgodziła się odstąpić dwie klasy, które przystosowano na cele kultu. 13 czerwca 1920 roku poświęcono nową kaplicę, która mogła pomieścić 400 – 600 osób.
26 czerwca 1935 roku Rada Parafialna uchwaliła konieczność budowy kościoła. 25 sierpnia 1935 roku poświęcono kamień węgielny pod budowę kościoła, który miała stanąć na najwyższym punkcie Bykowiny - tzw. „skałce”. Kościół zaprojektował inż Jan Affa. W stylu kościoła można dostrzec elementy nawiązujące do renesansu. 24 listopada 1935 roku na wieży kościelnej zawieszono 3 dzwony. Większość elementów wyposażenia została ufundowana przez parafian. 8 grudnia 1935 roku kościół został poświęcony. W czasie okupacji dzwony zostały skonfiskowane na cele wojenne. 
W latach 1955 – 1956 zostało zbudowane ogrodzenie z piaskowca wydobytego podczas kopania fundamentów w 1935 roku, a na głównej bramie stanęły figury św. Barbary i św. Floriana. W ramach remontu kościoła w latach 1964 – 1965 przystosowano wnętrze do wymogów stawianych przez sobór watykański II.

</doc>
<doc id="742011" url="https://pl.wikipedia.org/wiki?curid=742011" title="Parafia św. Tomasza Apostoła w Sosnowcu">
Parafia św. Tomasza Apostoła w Sosnowcu

Parafia św. Tomasza Apostoła w Sosnowcu – rzymskokatolicka parafia należąca do (diecezji sosnowieckiej) jest ściśle związana z historią zarówno miasta Sosnowca (XIX w.) jak i dzielnicy Pogoń (XIV w.).
Historia parafii.
W roku 1911, decyzją biskupa kieleckiego Augustyna Łosińskiego, utworzona została parafia pw. św. Tomasza Apostoła i Matki Boskiej Różańcowej. Prace wykończeniowe przy kościele trwały dość długo i prowadzili kolejni proboszczowie. Świątynia została konsekrowana dopiero 26 kwietnia 1956 r. przez biskupa częstochowskiego Zdzisława Golińskiego. Świątynia nie była w pełni ukończona – nie zdołano wybudować wież. W 2004 r., staraniem ówczesnego proboszcza – ks. prał. Jana Szkoca, podjęto ponownie budowę wież kościoła. Dodatkowe 46 metrów (do łącznej wysokości 70 m) zbudowane są z konstrukcji stalowej uzupełnionej szkłem. Powstałe wieże są jednym z najwyższych obiektów w Sosnowcu.
W pomieszczeniach wybudowanego na terenach przy plebanii domu katechetycznego powstało w 1991 roku Katolickie Liceum Ogólnokształcące im. św. Jana Bosko. Obiekt rozbudowano. W roku szkolnym 1997/98 szkoła stała się własnością parafii (wcześniej podlegała Stowarzyszeniu Przyjaciół Szkół Katolickich). Od 1999 r. obok KLO w budynkach szkoły funkcjonuje także Katolickie Niepubliczne Gimnazjum Nr 5.
Mieści się tam także Sosnowieckie Duszpasterstwo Akademickie, którego duszpasterzem jest ks. Sławomir Woźniak
Kościół parafialny.
Kościół jest wybudowany w stylu neogotyckim, murowany z czerwonej cegły, trójnawowy.
Budowę kościoła rozpoczęto w 1904 roku, w pobliżu istniejącej od 1903 r. drewnianej kaplicy, według projektu Józefa Pomianowskiego. Z przyczyn finansowych dokonano odstępstw od projektu. Budowę zakończono w surowym stanie w 1911. Poświęcenia kościoła dokonał ks. Klemens Hołociński, dziekan będziński.
Msze św. , odpusty.
Odpusty parafialne:
Proboszczowie.
W Domu Parafialnym mieszka biskup pomocniczy diecezji sosnowieckiej Piotr Skucha.

</doc>
<doc id="742014" url="https://pl.wikipedia.org/wiki?curid=742014" title="Rosyjski toy">
Rosyjski toy

Rosyjski toy – rasa psa przynależna do grupy psów do towarzystwa, zaklasyfikowana do sekcji spanieli miniaturowych. Nie podlega próbom pracy.
Rys historyczny.
W Rosji od początku XX wieku modnymi psami do towarzystwa były miniaturowe teriery angielskie. Głównie od tej rasy pochodzi rosyjski toy. Po wojnie i rewolucji nastąpił regres w hodowli tych psów, jednak nadal wiele z nich było trzymanych w domach. Najczęściej były to mieszańce w typie miniaturowego terriera. Po odpowiedniej selekcji osobników pod kątem efektownej urody i małych rozmiarów w latach 50. rozpoczęła się regularna hodowla. Wykorzystano w niej m.in. pinczera miniaturowego. W rozwoju rosyjskiego toya długowłosego udział miała hodowczyni Eugenia F. Zarowa, a do Polski został on sprowadzony w latach 80. przez Annę Fangor-Witalis. 
Przez FCI toy rosyjski został uznany w 2006 roku.
Wygląd.
Budowa.
Jedna z najmniejszych ras na świecie, o kwadratowej sylwetce z nieznacznie zaznaczonym dymorfizmem płciowym.
Szata i umaszczenie.
Występują dwie odmiany:
Według wzorca FCI, zarówno odmiana długowłosa, jak i krótkowłosa może występować w następujących wariantach kolorystycznych:
W każdym z dopuszczalnych umaszczeń są preferowane "soczyste" odcienie.
Popularność.
W Rosji rasa ta cieszy się dużym zainteresowaniem oraz popularnością, w Polsce jest bardzo rzadko spotykana.

</doc>
<doc id="742021" url="https://pl.wikipedia.org/wiki?curid=742021" title="Włodawianka Włodawa">
Włodawianka Włodawa

MLKS Włodawianka Włodawa – włodawski klub sportowy został założony w 1923 roku. Klub prócz sekcji piłki nożnej posiadał również wiele innych sekcji sportowych, m.in. koszykówki, siatkówki, zapasów. Obecnie klub prowadzi tylko sekcję piłki nożnej. Seniorzy występują w klasie okręgowej, gr. Chełm.
Historia.
Za datę powstania klubu przyjmuje się 15 marca 1923 roku. W momencie założenia nazywał się Klub Sportowy we Włodawie, następnie KS „Sokół” Włodawa, a od roku 1924 przyjął nazwę „Włodawija”. W dwudziestoleciu międzywojennym omawiany klub nie uczestniczył w rozgrywkach ligowych, natomiast skupiał się na rywalizacji z lokalnymi drużynami: Żydowskim Klubem Sportowym Makabi oraz Wojskowym Klubem Sportowym 9 Pułku Artylerii Ciężkiej.
Po wybuchu II wojny światowej działalność drużyny piłkarskiej została zawieszona. Powojenna reaktywacja nastąpiła w 1956 roku, kiedy to klub przybrał aktualną do dnia dzisiejszego nazwę „Włodawianka”. Drużyna seniorów została zgłoszona do rozgrywek w klasie B podokręgu chełmskiego. W 1959 roku drużyna uzyskała awans do klasy A.
Następne lata to okres spadków do klasy B oraz ponownych awansów do A klasy. W latach 60. ówczesny trener Edmund Świtka rozpoczyna zajęcia również z młodszymi rocznikami. W sezonie 1975/76 nowym trenerem zostaje Witold Dudzik, który wyprowadził drużynę seniorów na 4 miejsce w klasie okręgowej, natomiast juniorzy zajęli 1 miejsce w swojej klasie rozgrywkowej.
W roku 1976 nastąpiło połączenie Włodawianki z lokalnym rywalem TKKF „Garbovia”, w wyniku czego liczba drużyn biorących udział w rozgrywkach wzrosła do pięciu. Jednocześnie powstała szkółka piłkarska skupiająca ponad 60 chłopców.
W 1978 roku Włodawianka stanęła przed szansą awansu do III ligi, niestety dwumecz z Tomasovią zakończył się zwycięstwem drużyny z Tomaszowa Lubelskiego. Drużynę w tym czasie prowadzili Jerzy Stanke i Andrzej Łągwa. Na początku lat 80. drużyna z Włodawy przeżywa krótki regres zakończony w 1984 roku pierwszym zwycięstwem w Pucharze Polski na szczeblu okręgowym. W tym okresie prace szkoleniowe w klubie prowadzili: Witold Dudzik, Andrzej Wysokiński, Zdzisław Nowoświatłowski i Edmund Świtka.
W 1991 r. powołano Międzyokręgową Klasę Chełmsko-Zamojską (IV ligę), w której zarówno seniorzy jak i juniorzy zajmują czołowe miejsca. Niestety w 1998 r. przeprowadzono kolejną reorganizację, w wyniku której drużyna seniorów (pomimo zajęcia 10 miejsca w tabeli) spadła do chełmskiej klasy okręgowej (V ligi). Podczas rundy wiosennej sezonu 1998/1999 pracę z drużyną seniorów i dwiema drużynami juniorów rozpoczynają Marek Drob oraz Leszek Kozłowski.
Jesienią 2001 roku doszło do wchłonięcia przez Włodawiankę piątoligowej drużyny Płomień Różanka. W sezonie 2002/2003 drużyna seniorów po raz drugi w historii klubu zdobyła Puchar Polski na szczeblu okręgu i awansowała do dalszych rozgrywek. Po sześciu latach gry w V lidze, w sezonie 2004/2005 Włodawianka zdecydowanie wygrywa rywalizację w tej klasie rozgrywkowej, uzyskując awans do IV ligi. Czwartoligowy sezon 2005/2006 Włodawianka kończy na 15 pozycji, spadając tym samym do chełmskiej ligi okręgowej.
W sezonie 2006/2007 Włodawianka zajęła 3 miejsce w okręgówce, natomiast w kolejnym wygrała rywalizację i awansowała do IV ligi. Czwartoligowy sezon 2008/2009 Włodawianka kończy na 14 pozycji, spadając tym samym do chełmskiej ligi okręgowej. Sezon 2009/2010 w chełmskiej lidze okręgowej kończy na pierwszym miejscu, ponownie awansując do IV ligi. W 2010 roku piłkarze Włodawianki wygrywają finał Pucharu Polski na szczeblu Okręgu chełmskiego i reprezentują okręg w półfinale okręgu lubelskiego ustępując 0 : 1 po zażartej walce drużynie mistrza III ligi Spartakusa Szarowola. 
Sezon 2010/2011 Włodawianka kończy na 6 miejscu w tabeli IV ligi lubelskiej. Trenerem w tym okresie jest Marek Drob. Kolejne dwa sezony Włodawianka występuje w IV lidze, opuszczając ją na rok gry w klasie okręgowej by wygrać zdecydowanie tę klasę rozgrywkową i w sezonie 2014/2015 po roku powraca do IV ligi.
Kolejne sezony Włodawianka spędza w IV lidze. Sezon 2017/2018 zaczyna się dla zespołu fatalnie. Po czterech wysokich porażkach, trener Marek Drob ustępuje z funkcji. Włodawiance nie udaje się znaleźć trenera z licencją, w konsekwencji drużyna wycofuje się z rozgrywek i zgłasza się jako Włodawianka II Włodawa do rozgrywek A-klasy.

</doc>
<doc id="742022" url="https://pl.wikipedia.org/wiki?curid=742022" title="Ludwig Förster">
Ludwig Förster

Ludwig Christian Friedrich (von) Förster (ur. 8 października 1797 w Ansbach, zm. 16 czerwca 1863 w Bad Gleichenberg) – austriacki architekt pochodzenia niemieckiego, przedstawiciel historyzmu. 
Życiorys.
Studiował w Monachium (1816–1818)) i Wiedniu. W latach 1820–1826 wykonywał zawód korektora, m.in. u Petera Nobilego. Od 1828 prowadził w Wiedniu zakład litograficzny, gdzie zajmował się cynkografią. W 1836 założył pismo Allgemeine Bauzeitung – jedną z najważniejszych publikacji na temat architektury w ówczesnych Austro-Węgrzech. W 1839 założył wraz z Moritzem Geißem odlewnię cynku, produkując ornamenty według projektów m.in. Schinkla, Stülera. Od 1839/40 samodzielny architekt, w jego biurze pracował m.in. Otto Wagner. W latach 1842–1845 wykładał na Akademii Sztuk Pięknych (niem. "Akademie der bildenden Künste") W latach 1846–1852 współpracował z zięciem Theophilem von Hansenem. Od 1861 do 1863 pełnił funkcję radcy miejskiego. Jego synowie Heinrich von Förster i Emil von Förster byli również architektami.
Działalność.
Od 1836 Förster zaangażowany był w projekty rozwoju miasta. W 1839 opracował pierwszy własny projekt rozbudowy Wiednia. W 1858 był jednym z trzech równorzędnych zwycięzców (obok Friedricha von Stachego i Eduarda van der Nülla z Augustem von Sicardsburgiem) w konkursie na projekt rozbudowy miasta. Jego projekt przewidywał poprowadzenie linii kolejowej wokół miasta, wytyczenie przecznic na przedmieściach oraz obwodnicy wokół ścisłego centrum tzw. Ringstrasse. 
Oprócz domów i budynków biurowych, Förster projektował synagogi, m.in. bóżnicę w wiedeńskim Leopoldstadt (1858), Budapeszcie (1859) i Miszkolcu (1863).

</doc>
<doc id="742028" url="https://pl.wikipedia.org/wiki?curid=742028" title="Miejska Biblioteka Publiczna im. Adama Próchnika w Piotrkowie Trybunalskim">
Miejska Biblioteka Publiczna im. Adama Próchnika w Piotrkowie Trybunalskim

Miejska Biblioteka Publiczna im. Adama Próchnika w Piotrkowie Trybunalskim – działająca od 1923 roku w Piotrkowie Trybunalskim biblioteka publiczna, udostępniająca swoje zbiory mieszkańcom Piotrkowa Trybunalskiego. Od 14 czerwca 2019 mieści się przy ul. Marii Curie-Skłodowskiej 3, w budynku Mediateki 800-lecia w Piotrkowie Trybunalskim.

</doc>
<doc id="742030" url="https://pl.wikipedia.org/wiki?curid=742030" title="Stefania de Beauharnais (Badeńska)">
Stefania de Beauharnais (Badeńska)

Stefania de Beuharnais, fr. "Stéphanie Louise Adrienne" (ur. 28 sierpnia 1789, Wersal, zm. 29 stycznia 1860, Nicea) – kuzynka Eugeniusza i Hortensji, dzieci cesarzowej Józefiny, poprzez adopcję córka Napoleona, 1811-1818 wielka księżna-małżonka Badenii.
Stefania była córką Klaudiusza de Beauharnais, hrabiego des Roches-Baritaud (1756-1819), kuzyna Aleksandra de Beauharnais, pierwszego męża późniejszej cesarzowej Józefiny, i Klaudii Franciszki de Lezay-Marnésia (1767-1791). Miała trzy lata, gdy zmarła matka i przez dziesięć lat była wychowywana w konwencie w Południowej Francji, w Montauban. Parę lat po upadku reżimu terroru Robespierre’a ojciec zabrał ją do Paryża i przedstawił wdowie po kuzynie Aleksandrze, Józefinie de Beauharnais, wówczas już zamężnej z pierwszym konsulem Napoleonem Bonaparte. Od roku 1803 Stefania była wychowywana w tej samej ekskluzywnej pensji dla dziewcząt u Mme Campan, co kuzynka Hortensja. W roku 1804 Napoleon koronował się na cesarza Francuzów i nadał Stefanii tytuł księżniczki francuskiej oraz przydzielił jej apartament w Tuileriach.
W roku 1806 Napoleon szukał sprzymierzeńców w Niemczech, by scementować swą dominację nad krajem. Jednym z ważniejszych państw niemieckich była Badenia ze względu na swe strategiczne położenie blisko granicy francuskiej i Napoleon postanowił zawrzeć alians z władcą tego kraju, księciem-elektorem Karolem Fryderykiem. W zamian za zezwolenie na małżeństwo badeńskiego następcy tronu Karola z księżniczką z rodu Bonapartych Karol Fryderyk otrzymał zgodę cesarza na podniesienie Badenii do rangi Wielkiego Księstwa. W roku 1806 Napoleon adoptował Stefanię, nadał jej tytuł Cesarskiej Wysokości i wydał ją 8 kwietnia 1806 za Badeńczyka.
Małżeństwo przez wiele lat było nieudane, Karol mieszkał w Karlsruhe i prowadził nadal swe hulaszcze i rozwiązłe życie, a Stefania rezydowała w Mannheimie. Przyjaciółka rodziny Beauharnais, księżna d’Abrantès, pisała o Karolu w swych wspomnieniach: "był najbardziej nieprzyjemną osobą z jaką kiedykolwiek się zetknęłam, zachowywał się jak wiecznie nadąsane, ukarane dziecko. Był wyjątkowo mało przystojny".
Dopiero w roku 1811, gdy Karol wstąpił na tron badeński, małżonkowie pogodzili się, najwyraźniej by dostarczyć dynastii potomków. Mieli trzy córki, z których najstarsza, Luiza, wyszła za szwedzkiego księcia Gustawa, byłego następcę tronu Szwecji i Finlandii. Jedyny syn zmarł (później pojawiły się opinie łączące dziecko z tajemnicą Kaspara Hausera). Dalsze dwie córki poślubiły księcia Karola Hohenzollerna z linii szwabskiej i angielskiego lorda Hamiltona.
W latach klęsk cesarstwa napoleońskiego, 1813-1815, Stefania walczyła o prawa swojego męża, którego alianci chcieli zdetronizować, i pilnowała interesów równie jak on zagrożonej kuzynki Hortensji.
Po śmierci męża w 1818 r. Stefania, źle traktowana przez nowego władcę Badenii, stryja jej męża, ostatniego z głównej linii rodu Zähringen, usunęła się od życia dworskiego i mieszkała w zamku w Mannheimie oraz w swej letniej rezydencji w Baden-Baden. Przebywała głównie z malarzami i muzykami. Po roku 1848 zaangażowała się w sprawy syna Hortensji, księcia-prezydenta Ludwika Napoleona Bonaparte, i w pierwszych latach, gdy jeszcze rezydował w Pałacu Elizejskim, pełniła obowiązki pierwszej damy II Republiki Francuskiej. Usiłowała doprowadzić do skutku małżeństwo swej wnuczki Karoli z Ludwikiem Napoleonem, ale trafiła i na opór panny, od której Bonaparte był prawie 20 lat starszy, i jej ojca, księcia Gustawa Wazy, który, od 10 roku życia wygnaniec, nie chciał narażać jedynej córki na niepewne losy małżonki pretendenta.
Ostatnie lata Stefania spędziła częściowo w swym gronie artystów w Mannheimie, częściowo na licznych podróżach z odwiedzinami u różnych krewnych i potomków. W Badenii była niesłychanie popularna wśród ludu i klas średnich, nazywano ją „dobrą księżną”. Pochowana jest w krypcie rodu Zähringen w Pforzheimie.

</doc>
<doc id="742033" url="https://pl.wikipedia.org/wiki?curid=742033" title="Chris Cooper">
Chris Cooper

Christopher Walton Cooper (ur. 9 lipca 1951 w Kansas City) – amerykański aktor filmowy i telewizyjny. Zdobywca Oscara.
Życiorys.
Cooper jest cenionym aktorem drugoplanowym, jednak na dzisiejszą pozycję musiał długo pracować. Znany szerszej publiczności stał się dopiero w 1999 dzięki roli homofobicznego wojskowego w "American Beauty". Wcześniej pojawiał się głównie w produkcjach telewizyjnych, a w kinie debiutował w 1987 ("W szachu"). W 2003 za rolę hodowcy orchidei Johna Laroche w "Adaptacji" Spike’a Jonze zdobył Oscara dla najlepszego aktora w roli drugoplanowej. Ta sama kreacja przyniosła mu również nagrodę Złotego Globu. Inne znaczące pozycje filmowe w których wystąpił to "Zaklinacz koni" (1998), "Patriota" (2000), "Tożsamość Bourne’a" (2002), "Capote" (2005) i "Ściśle tajne" (2007). W 2014 roku zagrał Normana Osborna w filmie "Niesamowity Spiderman 2", lecz z nieznanych przyczyn nie został wymieniony w czołówce ani w napisach końcowych tego filmu.

</doc>
<doc id="742034" url="https://pl.wikipedia.org/wiki?curid=742034" title="Nazirejczyk">
Nazirejczyk



</doc>
<doc id="742054" url="https://pl.wikipedia.org/wiki?curid=742054" title="Morze międzywyspowe">
Morze międzywyspowe

Morze międzywyspowe – morze otoczone archipelagiem wysp
np. Irlandzkie, Celebes, Jawajskie, Arafura, Barentsa, Banda, Salomona.

</doc>
<doc id="742056" url="https://pl.wikipedia.org/wiki?curid=742056" title="Tymon Ateńczyk">
Tymon Ateńczyk

Tymon Ateńczyk () – tragedia autorstwa Williama Shakespeare’a. Za materiały źródłowe, które posłużyły do jej napisania, uznaje się "Życie Alcybiadesa" Plutarcha i "Tymona mizantropa" Lukiana. 
Utwór ten jest przedmiotem wielu dyskusji, ze względu na to, że jest uważany za niedokończony. Istnieje także podejrzenie, iż jest to praca zbiorowa, być może nawet eksperymentalna. Nie jest znana dokładna data jego powstania, przyjmuje się jednak, że jest ona skrajna: "Tymon Ateńczyk" pochodzi albo z samego początku pracy Szekspira, albo z jej końca. Pomimo śmierci głównego bohatera, a także zakwalifikowania dzieła jako tragedii w Pierwszym Folio często uznaje się ją za tzw. komedię problematyczną. 
Inscenizacja i publikacja.
Po raz pierwszy utwór ten został opublikowany z Pierwszym Folio. Istnieje jednak przypuszczenie, że został napisany przed 1608 rokiem, gdyż ukazało się wtedy dzieło "Humour Out of Breath", w którym można odczytać aluzje do "Tymona Ateńczyka". 
Pierwsza znana inscenizacja pochodzi z 1678 roku, jej pełny tytuł brzmiał "The History of Timon of Athens, the Man-Hater" (w wolnym tłumaczeniu: "Historia Tymona Ateńczyka, człowieka, który nienawidzi ludzi").
Autorstwo.
Literaturoznawcy do XIX w. sugerowali, że sztuka mogła mieć dwóch autorów, o odmiennej mentalności i przekonaniach. Jednym z prawdopodobnych autorów wraz z Szekspirem ma być Thomas Middleton, o czym po raz pierwszy wspomniano w opracowaniach z 1920 roku. 
Potencjalnym współautorem jest George Chapman, któremu często przypisuje się także autorstwo Skargi zakochanej. Niemniej jednak, w dziele tym użyte są liczne zwroty i rozwiązania, znane z dzieł Middletona, a rzadkie u Szekspira.
Fabuła.
Akt I.
Tymon wydaje przyjęcie, nie licząc się z jego kosztami. Przyjmuje liczne prezenty od swoich gości, takie jak dzieła sztuki czy biżuteria. Kiedy na skargę przychodzi pewien mężczyzna, któremu jeden ze służących uwiódł córkę, Tymon wypłaca mu trzy talenty, mając na uwadze szczęście swojego sługi. Wygłasza przemówienie, w którym podkreśla ogromną rolę przyjaźni. Kiedy zabawa dobiega końca, bohater oddaje swoim przyjaciołom własne konie, które mają im posłużyć nazajutrz do polowania. 
Akt II.
Flawiusz narzeka na rozrzutność swojego pana, na mecenat wobec kiepskich artystów i finansowe wspieranie fałszywych przyjaciół. Kiedy Tymon wraca z polowania, dowiaduje się, że popadł w długi i cały jego majątek przepadł. Apemantus wyśmiewa go, jednocześnie broni przed wierzycielami, którzy pukają do bram jego posiadłości. Tymon posyła po pomoc do przyjaciół, których uważa za najbliższych. 
Akt III.
Wszyscy służący zostają odesłani z kwitkiem. Jeden z nich zostaje zabity przez żołnierza Alcybiadesa, który był gorącej krwi. Alcybiades prosi Senat, aby uznał tę zbrodnię za zbrodnię w afekcie. Jego racje nie zostają wysłuchane, Alcybiades zostaje wygnany. Odchodząc, obiecuje pomstę. Tymon, wraz ze służbą, obmyśla plan zemsty na swoich fałszywych przyjaciołach podczas kolejnej uczty.
Akt IV i V.
Przyjęcie jest o wiele mniejsze, zaproszeni zostają tylko ci, którzy zdradzili bohatera. Na salę wjeżdżają tace z jadłem, jednak nie ma na nich nic innego niż kamienie i gorąca woda. Tymon rzuca ich zawartością w gości, po czym ucieka z własnego domu. Lojalny Flawiusz udaje się, aby go odnaleźć. 
Tymon zamieszkuje w dziczy, w jaskini, gdzie żywi się korzeniami. Udaje mu się tam jednak odnaleźć żyłę złota. Przed Flawiuszem docierają do niego poplecznicy Alcybiadesa, którzy namawiają go do wsparcia pieniężnego rebelii Alcybiadesa.
Do Tymona dociera Flawiusz, który także jest zainteresowany pieniędzmi, przede wszystkim ma jednak na uwadze powrót swojego pana do domu. Tymon orientuje się, że Flawiusz jest jego jedynym przyjacielem, jednocześnie jedynie zwykłym sługą. Bohater umiera w głuszy, wcześniej jednak nawołuje fałszywych przyjaciół do powieszenia się. Sztukę kończy Alcybiades, który odnajduje nagrobek Tymona i odczytuje z niego gorzkie epitafium, napisane przez samego zmarłego.
Komentarz.
Za niedokończeniem tego dzieła przemawia fakt, iż pojawiają się liczne postaci, które nie mówią nic, lub mówią bardzo mało. Istnieją także liczne niedopowiedzenia. Jednocześnie trzeba zauważyć, że z podobną sytuacją mamy styczność w Straconych zachodach miłości i Juliuszu Cezarze. Inne wytłumaczenie mówi, że istniały dwie drukowane wersje tego utworu, przy czym tylko jedna była tą właściwą.

</doc>
<doc id="742059" url="https://pl.wikipedia.org/wiki?curid=742059" title="Hŭngnam">
Hŭngnam

Hŭngnam (kor. 흥남) – miasto portowe w Korei Północnej, nad Morzem Japońskim, w prowincji Hamgyŏng Południowy. Około 100 tys. mieszkańców.

</doc>
<doc id="742063" url="https://pl.wikipedia.org/wiki?curid=742063" title="Sariwŏn">
Sariwŏn

Sariwŏn (kor. 사리원) – miasto w Korei Północnej, w dolinie rzeki Cerjong-gang, na południe od Pjongjangu, ośrodek administracyjny prowincji Hwanghae Północne. Około 308 tys. mieszkańców.

</doc>
<doc id="742064" url="https://pl.wikipedia.org/wiki?curid=742064" title="Sosnowoborsk">
Sosnowoborsk

Sosnowoborsk () – miasto w azjatyckiej części Rosji, w Kraju Krasnojarskim.
Miasto położone na prawym brzegu rzeki Jenisej, 20 km od Krasnojarska. Założone w 1971, od 1985 miasto.

</doc>
<doc id="742067" url="https://pl.wikipedia.org/wiki?curid=742067" title="Kimch’aek">
Kimch’aek

Kimch'aek (kor. 김책, Kim Czhek, do 1951 roku Sŏngjin (성진; 城津)) – miasto we wschodniej Korei Północnej, w prowincji Hamgyŏng Północny, nad Morzem Japońskim. W 2008 roku liczyło ok. 207 tys. mieszkańców. Ośrodek przemysłu metalurgicznego, papierniczego i stoczniowego. W mieście znajduje się port handlowy i rybacki oraz Instytut Politechniczny.
Historia.
Początkowo uboga wioska rybacka, która zaczęła się rozwijać od momentu otwarcia portu dla handlu zagranicznego w 1899 roku, eksportując produkty rolnicze, morskie, drzewo i skóry wołowe. W latach 30. XX w. przekształciła się w miasto przemysłowe, wykorzystujące pobliskie złoża surowców mineralnych. W 1951 roku zmieniono nazwę miasta z Sŏngjin na Kimch'aek, na cześć północnokoreańskiego generała Kim Ch'aeka, który zginął w czasie wojny koreańskiej.

</doc>
<doc id="742072" url="https://pl.wikipedia.org/wiki?curid=742072" title="Cholangiocarcinoma">
Cholangiocarcinoma



</doc>
<doc id="742074" url="https://pl.wikipedia.org/wiki?curid=742074" title="Pożegnanie Liverpoolu">
Pożegnanie Liverpoolu

"Pożegnanie Liverpoolu" (ang. "The Leaving of Liverpool") - jedna z najsłynniejszych piosenek szantowych. Słowa polskiej wersji utworu, do melodii tradycyjnej pieśni, napisali Krzysztof Kuza i Jerzy Rogacki, piosenkę wykonywał pierwotnie zespół Cztery Refy, tytuł ten nosiła również debiutancka kaseta kapeli. Utwór ten na stałe wszedł do śpiewników szantowych, do swojego repertuaru włączył go zespół Stare Dzwony, tradycyjnie kończy on również (odśpiewany przez publiczność i wszystkich wykonawców) większość festiwali szantowych odbywających się w Polsce. 
Treść.
Piosenka jest pożegnaniem wyśpiewywanym portowi w Liverpoolu przez marynarza wypływającego w rejs w kierunku Kalifornii. Mężczyzna opisuje statek herbaciany na którym spędzi następne miesiące swojego życia, wspomina również postać surowego kapitana Burgessa (postać historyczna - dowódca klipra "Davy Crocket"), pod dowództwem którego pływa już od lat.

</doc>
<doc id="742075" url="https://pl.wikipedia.org/wiki?curid=742075" title="Quintanilla de Onsoña">
Quintanilla de Onsoña

Quintanilla de Onsoña − miasto w Hiszpanii, w prowincji Palencia. Liczy ok. 211 mieszkańców.

</doc>
<doc id="742078" url="https://pl.wikipedia.org/wiki?curid=742078" title="Złote Wybrzeże (kolonia brytyjska)">
Złote Wybrzeże (kolonia brytyjska)

Złote Wybrzeże – nazwa byłej brytyjskiej kolonii nad Zatoką Gwinejską na zachodzie Afryki. W 1957 roku stało się niezależnym państwem, Ghaną.
Kolonia Złotego Wybrzeża została utworzona w 1821 roku, kiedy brytyjski rząd przejął prywatne ziemie wzdłuż wybrzeża Afryki. "Złote Wybrzeże" długo było nazwą regionu wykorzystywanego przez Europejczyków, z powodu wielkich zasobów złota znalezionych w tym obszarze, chociaż handel niewolnikami był główną dziedziną stosowaną przez wiele lat. Początkowymi osadnikami na tym terenie byli Portugalczycy.
Wielka Brytania stale rozszerzała swoją kolonię przez wojny z miejscowymi królestwami, Konfederacją Aszanti i innymi europejskimi krajami, które miały kolonie w tym regionie. Głównym problemem Anglików byli ludzie Aszanti, którzy kontrolowali duży obszar Ghany zanim Europejczycy tu przybyli; do dziś jest to jeszcze najpotężniejsze plemię w Ghanie. W pierwszej wojnie (1863–1864) walczyły dwie grupy z powodu odmiennych zdań o wodzu Aszanti i niewolnictwie. Napięcia wzrosły w 1874 roku podczas drugiej wojny (1873–1874), kiedy Brytyjczycy zniszczyli stolicę Aszanti - Kumasi. Trzecia wojna (1893–1894) wybuchła, ponieważ nowy Asantehene (władca Aszanti) chciał wykorzystać swoją pozycję. W latach 1895–1896 Brytyjczycy i Aszanti walczyli w czwartej i ostatniej wojnie, po której Aszanti utracili niezależność. W roku 1900 roku wybuchło powstanie zakończone pokonaniem Aszanti i wkrótce utratą Kumasi. Powstanie wybuchło z powodu próby przejęcia Złotego Stolca, tronu Asantehene. Po zakończeniu ostatniej z wojen z dniem 1 stycznia 1902 roku Aszanti stali się brytyjskim protektoratem.
W 1946 roku Togo Brytyjskie, protektorat Aszanti i protektorat Fante zostały połączone ze Złotym Wybrzeżem by tworzyć jedną kolonię, zwykle nazywaną Złotym Wybrzeżem. Dziewięć lat później kolonia uzyskała niepodległość i zmieniła nazwę na Ghana.

</doc>
<doc id="742080" url="https://pl.wikipedia.org/wiki?curid=742080" title="Kajerkan">
Kajerkan

Kajerkan (ros. Кайеркан) - byłe miasto w azjatyckiej części Rosji, w Kraju Krasnojarskim, na południu półwyspu Tajmyr.
Kajerkan położony jest za kręgiem polarnym, 20 km na zachód od centrum Norylska, na brzegu rzeki Kajerkan, w dorzeczu Piasiny. Nazwa Kajerkan pochodzi z języka dołgańskiego i oznacza dosłownie "martwą dolinę".
Miejscowość powstała w 1943 jako część gułagu (część Norylłaga), gdzie wydobywano węgiel kamienny, początkowo w kopalni, od 1962 w odkrywce. W 1957 status osiedla pracowniczego. Dalszy rozwój związany z eksploatacją rud niklu i od 1982 status miasta. W 2005 włączony w skład Norylska.
W związku ze zmianą paliwa w miejscowej energetyce z węgla kamiennego na gaz ziemny, obecnie węgiel wydobywany jest w małych ilościach.

</doc>
<doc id="742081" url="https://pl.wikipedia.org/wiki?curid=742081" title="Chicago Shamrox">
Chicago Shamrox

Chicago Shamrox – zawodowa drużyna lacrosse grająca w National Lacrosse League w dywizji wschodniej. Drużyna rozpoczęła zmagania w NLL w 2007 roku. Na nazwę zespołu został ogłoszony konkurs. Nazwa Shamrox zwyciężyła spośród 1500 propozycji.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="742087" url="https://pl.wikipedia.org/wiki?curid=742087" title="Typy danych">
Typy danych



</doc>
<doc id="742088" url="https://pl.wikipedia.org/wiki?curid=742088" title="Nikki Anderson">
Nikki Anderson

Nikki Anderson (ur. 11 marca 1977 w Budapeszcie) – węgierska aktorka występująca w filmach pornograficznych. Wcześniej pracowała jako tancerka.
Kariera.
Karierę w przemyśle porno rozpoczęła w 1996. Po spotkaniu w "Private Castings X 3", pracowała wyłącznie dla francuskiego producenta i reżysera Pierre Woodmana, który po raz pierwszy zaangażował ją do filmu "Piramida 3" ("Private Gold 13: Pyramid 3", 1996), uhonorowanego AVN Award '97. Następnie wzięła udział w dwóch częściach filmu Woodmana "Słodka dziecina" ("Private Gold 14-15: Sweet Baby 1-2") w roli Estelle Kravinsky, za którą w Cannes odebrała nagrodę Hot d'Or. 
Po kłótni w Australii pomiędzy Woodmanem a jej agentem na planie "Ścigany 2" ("Private Gold 23: The Fugitive 2", 1997), występowała w filmach Christophera Clarka: "Pokusy Clarisse" ("Private Gaia 5: The Temptations of Clarisse", 1998) i "Aktorki" ("Private Gaia 6: Profession Porn Actress", 1998) oraz produkcjach gonzo Evil Angel Video/Evil Angel Productions, m.in. "Euro Anioły: Nie jesteśmy dziewicami!" ("Euro Angels: We Are Not Virgins!", 1997), a także Rocco Siffrediego: "Rocco Never Dies 1" (1998) i "Rocco: Animal Trainer 4" (2001). Dzięki występom w magazynach X po obu stronach Atlantyku, szybko stała się jedną z gwiazd europejskich grając również w produkcjach Marca Dorcela - "Offertes a tout 11" (1999) i "Enjeu du desir" (1999) czy Mario Salieriego "Inferno" (1999). W 2001 roku w produkcji "Prywatne życie Nikki Anderson" ("Private Life of Nikki Anderson") zamieszczono najlepsze sceny nakręcone dla Private Media Group.
W 2002 Nikki Anderson otrzymała lukratywny kontrakt jako tancerka we Włoszech, gdzie pracowała do roku 2004. 

</doc>
<doc id="742089" url="https://pl.wikipedia.org/wiki?curid=742089" title="Sede Boker">
Sede Boker

Sede Boker (hebr. שדה בוקר) - kibuc położony w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony 15 maja 1952. W latach 1953-1955 i od 1970 aż do swojej śmierci w 1973 mieszkał tutaj Dawid Ben Gurion. W Sede Boker znajduje się jego grób. Dawid Ben Gurion popierał osadnictwo na Negewie i był inicjatorem założenia w 1967 winnic w Sede Boker.
Gospodarka.
Gospodarka kibucu opiera się na rolnictwie i uprawach winorośli.
Agronomowie ze stacji doświadczalnej mieszają wodę słoną z doprowadzaną wodociągiem wodą słodką, dobierając odpowiednie proporcje do hodowli winogron. W ten sposób hodowane winorośla rodzą więcej owoców, które charakteryzują się cieńką skórką i wyższą zawartością cukru. Podobną metodę podlewania stosuje się w uprawach pomidorów.
Komunikacja.
Przy kibucu przebiega droga ekspresowa nr 40 (Kefar Sawa-Ketura).

</doc>
<doc id="742098" url="https://pl.wikipedia.org/wiki?curid=742098" title="Brytyjka">
Brytyjka



</doc>
<doc id="742099" url="https://pl.wikipedia.org/wiki?curid=742099" title="Zbiornik Wolta">
Zbiornik Wolta



</doc>
<doc id="742111" url="https://pl.wikipedia.org/wiki?curid=742111" title="Buffalo Bandits">
Buffalo Bandits

Buffalo Bandits – zawodowa drużyna lacrosse grająca w National Lacrosse League w dywizji wschodniej.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="742112" url="https://pl.wikipedia.org/wiki?curid=742112" title="Śnieżynka (folklor)">
Śnieżynka (folklor)

Śnieżynka / Śnieżka (ros. "Снегурочка") – fantastyczna postać, która wraz z Dziadkiem Mrozem, swoim dziadkiem, rozwozi dzieciom bożonarodzeniowe (lub według radzieckiej wersji rosyjskiego folkloru: noworoczne) prezenty.

</doc>
<doc id="742117" url="https://pl.wikipedia.org/wiki?curid=742117" title="Tysiąclatka (ujednoznacznienie)">
Tysiąclatka (ujednoznacznienie)



</doc>
<doc id="742120" url="https://pl.wikipedia.org/wiki?curid=742120" title="Granville Brothers Aircraft">
Granville Brothers Aircraft

Granville Brothers Aircraft – amerykańska wytwórnia lotnicza, działająca od 1929 do bankructwa w 1934. Działała na lotnisku Springfield Airport w Springfield, stan Massachusetts. Jest najbardziej znana z organizacji wyścigów lotniczych Gee Bee "Super Sportster".
Na samolocie tym wiele rekordów prędkości uzyskał znany pilot doświadczalny i kaskader Howard Hughes. 
Samolot był bardzo trudny pilotażowo, miał bardzo małe zapasy stateczności, znikome siły na sterach, zaś montowanie coraz mocniejszych zespołów napędowych jeszcze pogarszało skalę tych groźnych właściwości lotno-pilotażowych. W czasie jednej z prób bicia rekordu prędkości została sfilmowana katastrofa Gee Bee, gdzie maszyna podczas lotu na dużej prędkości utraciła jedno skrzydło i runęła na ziemię, zabijając pilota.

</doc>
<doc id="742131" url="https://pl.wikipedia.org/wiki?curid=742131" title="Bogotoł">
Bogotoł

Bogotoł (ros. Боготол) – miasto w azjatyckiej części Rosji, w Kraju Krasnojarskim, centrum administracyjne rejonu bogotolskiego.
Miasto położone jest 240 km od Krasnojarska na trasie kolei transsyberyjskiej.
Założone w 1893 przy okazji budowy linii kolejowej, od 1911 miasto w guberni tomskiej, od 1925 w okręgu aczyńskim.
Urodził się tu Leonard Korowajczyk (ur. 6 kwietnia 1907, zm. wiosną 1940 w Katyniu) – porucznik artylerii Wojska Polskiego, ofiara zbrodni katyńskiej.

</doc>
<doc id="742133" url="https://pl.wikipedia.org/wiki?curid=742133" title="Raven Riley">
Raven Riley

Raven Riley (ur. 6 września 1986 w Middletown w stanie Ohio) – amerykańska modelka i aktorka występująca w filmach pornograficznych. Jest pochodzenia włosko-indiańskiego. W marcu 2007 pojawiła się na okładce anglojęzycznego magazynu "Front", za 1. pozycję na liście "Top 20 Girls of the Web" (z ang. "20 czołowych dziewczyn w sieci").
Życiorys.
Urodziła się w Middletown w stanie Ohio, opodal Cincinnati. Uczęszczała do liceum o nazwie Madison High School (1999-2003).
Jest współzałożycielką wytwórni Evil Motion Pictures. W listopadzie 2007 wydano pierwszy film tej firmy - "Succubus", w którym obok Liz Vicious, Riley zagrała główna rolę. Film był trzykrotnie nominowany do nagrody AVN Awards i jednokrotnie do 7th Annual XBIZ Award jako film roku.
Ma własną stronę internetową, której dochody w ciągu pierwszych 8 miesięcy istnienia wyniosły ponad milion USD. W ciągu 10 miesięcy, Raven Riley pojawiła się na 1,3 mln stron internetowych. Jest także współwłaścicielką witryny "jaYMan cash".

</doc>
<doc id="742148" url="https://pl.wikipedia.org/wiki?curid=742148" title="Joseph Davies">
Joseph Davies

Joseph Edward Davies (1876-1958) – dyplomata amerykański, był w latach 1919-1920 doradcą prezydenta W. Wilsona na konferencji pokojowej w Paryżu. Od 21 stycznia 1937 do 11 czerwca 1938 był ambasadorem w ZSRR (jego poprzednikiem na tym stanowisku był pierwszy ambasador USA w ZSRR William Bullitt). Następnie Joseph Davies był ambasadorem USA w Belgii. W okresie II wojny światowej realizował wiele misji dyplomatycznych na polecenie prezydentów Roosevelta i Trumana.
Autor książki "My mission to Moscow", usprawiedliwiającej moskiewskie procesy pokazowe okresu wielkiej czystki w ZSRR i gloryfikującej Józefa Stalina. Na podstawie książki w czasie II wojny światowej zrealizowano prosowiecki film fabularny, którego Davies był konsultantem i który osobiście zaprezentował Stalinowi podczas wizyty w Moskwie.
Politycznie był związany z Partią Demokratyczną.

</doc>
<doc id="742152" url="https://pl.wikipedia.org/wiki?curid=742152" title="Villanúa">
Villanúa

Villanúa (arag. "Bellanuga") – gmina w Hiszpanii, w Aragonii, położona w dolinie rzeki Aragón w Pirenejach, w pobliżu szczytu Collarada (2886 m n.p.m.), 87 kilometrów od Huesca, 12 km od granicy z Francją (przejazd tunelem Somport).

</doc>
<doc id="742156" url="https://pl.wikipedia.org/wiki?curid=742156" title="Gee Bee">
Gee Bee



</doc>
<doc id="742159" url="https://pl.wikipedia.org/wiki?curid=742159" title="Samaria (kraina)">
Samaria (kraina)

Samaria (hebr. שומרון, "Somaron"; arab. سامريّون, "Sāmariyyūn ") – kraina historyczna w środkowym Izraelu i w Autonomii Palestyńskiej, między Galileą a Judeą. Nazwa określa krainę geograficzną, historyczną i polityczną.
Według podziału administracyjnego Izraela część tych ziem należy do Dystryktu Judei i Samarii, jednak w większości te tereny należą do Autonomii Palestyńskiej.
Geografia.
Na północy Samaria graniczy z Doliną Jezreel, na wschodzie z rzeką Jordan, na południu z Judeą i na zachodzie z równiną Szaron.
Wzgórza Samarii dochodzą do wysokości 800 metrów n.p.m. Góra Gerizim wznosi się na wysokość 881 m n.p.m. Jest to święta góra judaizmu oraz jedyne święte miejsce Samarytan.
Historia.
Samaria ("Shomron") oznacza dosłownie „"wieżę strażniczą"”. W sercu gór Izraela wznosi się samotna podłużna góra, nazywana „wzgórzem Shomeron”. Izraelski król Omri (876–869 p.n.e.) kupił to wzgórze za 2 talenty srebra i wybudował na nim miasto Samaria ("Shomeron"), które zostało nową stolicą północnego Królestwa Izraela.
W 732 p.n.e. królestwo Izraela (Samaria) zostało uzależnione, a w roku 722 p.n.e. zajęte przez Asyrię, której zmuszone było płacić wysokie daniny. Po jednym z buntów ludności Asyryjczycy uprowadzili wielu Izraelitów, a na ich miejsce osiedlili ludność z Babilonii.
Po upadku Asyrii w 609 p.n.e. na kilka lat kraje te razem z Lewantem zostały opanowane przez wojska egipskie faraona Necho II, a następnie w 586 p.n.e. zajęte przez króla Babilonii, Nabuchodonozora II. Za opór stawiany przez stolicę Judy, Jerozolimę, miasto to zostało w 586 p.n.e. złupione, zaś ludność deportowana w niewolę babilońską.
W 332 p.n.e. wojska macedońsko-greckie Aleksandra Macedońskiego podbiły Azję Mniejszą i Samarię. Po jego śmierci Samaria znalazła się pod władzą Ptolemeuszy, a od 198 p.n.e. Seleucydów. W Samarii osiedlali się wówczas greccy żołnierze, którzy zakończyli służbę wojskową.
Podczas żydowskiego powstania Machabeuszy w 108 p.n.e. Żydzi zniszczyli miasto Samarię. W 30 p.n.e. król Herod I Wielki zmienił nazwę miasta Samaria na Augustus. Miasto było stopniowo odbudowywane.
Współczesna historia Samarii rozpoczyna się, kiedy skończyło się panowanie Turków, a rozpoczęło Brytyjczyków (jako wynik I wojny światowej).
W wyniku wojny izraelsko-arabskiej 1948 Samaria znalazła się pod okupacją Jordanii. W 1967 w wyniku wojny sześciodniowej Samaria znalazła się pod kontrolą izraelską. Jordania nazwała te tereny Zachodnim Brzegiem Jordanu. W 1994 zawarto Porozumienia z Oslo, w wyniku których Samaria weszła w skład Autonomii Palestyńskiej.
Izrael jest krytykowany za politykę osadniczą w Samarii.

</doc>
<doc id="742161" url="https://pl.wikipedia.org/wiki?curid=742161" title="The Saw">
The Saw



</doc>
<doc id="742167" url="https://pl.wikipedia.org/wiki?curid=742167" title="Borodino (Kraj Krasnojarski)">
Borodino (Kraj Krasnojarski)

Borodino (ros. Бородино) – miasto w azjatyckiej części Rosji, w Kraju Krasnojarskim, 14 km na południe od miasta Zaoziornyj i 186 km od Krasnojarska.
Założone w 1949, status miasta od 1981 roku.

</doc>
<doc id="742168" url="https://pl.wikipedia.org/wiki?curid=742168" title="Korneliusz Gallus">
Korneliusz Gallus

Gaius Cornelius Gallus (ur. ok. 69 p.n.e., zm. 26 p.n.e.) – przyjaciel Oktawiana Augusta, dowódca legionów z Cyrenajki, poeta.
Urodzony w Forum Livii, dzisiaj Forlì. Kształcił się w Rzymie, gdzie poznał Wergiliusza. W 30 p.n.e. prowadził wojska na egipską Aleksandrię, przeciwko Markowi Antoniuszowi i Kleopatrze, zajmując m.in. miasto Parteonium na granicy Libii i Egiptu. Tam też Antoniusz po raz ostatni spróbował przeciągnąć żołnierzy, którzy jeszcze niedawno służyli pod jego rozkazami, na swoją stronę. W wypadku niepowodzenia, chciał zatrzymać ich siłą. Ani Gallus, ani legioniści nie dali się przekonać, a okręty Antoniusza, które wdarły się do portu w Parteonium, zostały zniszczone. W trakcie walk Antoniusza z Gallusem nadeszły katastrofalne informacje o zwycięskim pochodzie Oktawiana nadchodzącego z Palestyny. 
Po śmierci Antoniusza został prefektem Egiptu. W 26 r. p.n.e. stracił poparcie cesarza, został odwołany z Egiptu i oskarżony przed senatem, w wyniku czego popełnił samobójstwo. 
Pisał elegie i epylia. Uważa się go za twórcę "elegii subiektywnej" (w której autor opisuje własne uczucia); z jego twórczości praktycznie nic się nie zachowało.

</doc>
<doc id="742169" url="https://pl.wikipedia.org/wiki?curid=742169" title="Middletown (Ohio)">
Middletown (Ohio)

Middletown – miasto w Stanach Zjednoczonych, położone w południowo-zachodniej części stanu Ohio.
W roku 2012 miejscowość liczyła 48 702 mieszkańców.
W mieście rozwinął się przemysł metalurgiczny, lotniczy oraz papierniczy.

</doc>
<doc id="742172" url="https://pl.wikipedia.org/wiki?curid=742172" title="Francuska Liga Siatkówki Mężczyzn 2006/2007">
Francuska Liga Siatkówki Mężczyzn 2006/2007

Najwyższe rozgrywki siatkarskie we Francji. W sezonie 2006/2007 uczestniczy w niej 14 drużyn:
Sezon zasadniczy.
Terminarz spotkań.
19 września 2006
23 września 2006
30 września 2006
7 października 2006
14 października 2006
Play-off.
Półfinały.
Do 2 zwycięstw
Finał.
Do 2 zwycięstw

</doc>
<doc id="742173" url="https://pl.wikipedia.org/wiki?curid=742173" title="Transit Research and Attitude Control">
Transit Research and Attitude Control

Transit Research and Attitude Control (TRAAC) – amerykański satelita technologiczny wyniesiony wraz z satelitą Transit 4B. Służył sprawdzeniu możliwości stabilizowania i orientowania statku kosmicznego w przestrzeni przy wykorzystaniu przyciągania ziemskiego. Satelita, jako pierwszy w historii wyniósł na orbitę utwór poetycki. Przenosił również eksperyment dotyczący ogniw słonecznych oraz detektor neutronów, które służyły do badań fizykalnych skutków prób jądrowych w wysokiej atmosferze, prowadzonych w ramach Operacji Fishbowl.
Przebieg misji.
Misję finansowało Naval Research Laboratory z ramienia amerykańskiej marynarki wojennej. Opracowanie statku zajęło 3,5 miesiąca. Tak jak w przypadku satelity Injun 1, czas działania satelity TRAAC został znacząco skrócony przez stratosferyczną próbę jądrową Starfish Prime. Spowodowane nią obniżenie wydajności ogniw słonecznych doprowadziło do utraty łączności z satelitą 12 sierpnia 1962. Satelita pozostaje na orbicie okołoziemskiej, której żywotność szacuje się na 800 lat.
Wiersz na pokładzie.
TRAAC, jako pierwszy w historii wyniósł w przestrzeń kosmiczną utwór poetycki – wiersz zatytułowany "Dla badacza kosmosu" (ang. "For a Space Prober"). Wiersz został wygrawerowany na panelu przyrządów satelity. Napisał go profesor języków romańskich, Thomas G. Bergin z Uniwersytetu Yale. Do stworzenia pierwszego utworu poświęconego badaniom kosmicznym nakłonił go George Piper, szef projektu badań i analiz kosmicznych, przy tymże uniwersytecie. Ostatnie cztery wersy wiersza brzmią:
Co w wolnym tłumaczeniu znaczy:

</doc>
<doc id="742176" url="https://pl.wikipedia.org/wiki?curid=742176" title="Iłanskij">
Iłanskij

Iłanskij (ros. Иланский) – miasto w azjatyckiej części Rosji, w Kraju Krasnojarskim, centrum administracyjne rejonu iłańskiego.
Miasto położone jest nad rzeką Iłanka, prawym dopływem rzeki Kan, 279 km od Krasnojarska. Założone w 1645, status miasta od 1939 roku.

</doc>
<doc id="742180" url="https://pl.wikipedia.org/wiki?curid=742180" title="Encja (bazy danych)">
Encja (bazy danych)

Encja () – reprezentacja wyobrażonego lub rzeczywistego obiektu (grupy obiektów) stosowana przy modelowaniu danych podczas analizy informatycznej.
Określeniu temu bywają przypisywane różne definicje, zmieniające się z czasem. Wyrazu „encja” użył w 1976 r. P. Chen. Według niego encja to „rzecz”, która może być wyraźnie identyfikowalna (lub odróżnialna od innych „rzeczy”), jak np. osoba, przedsiębiorstwo, wydarzenia; i encje są powiązane relacjami, jak na przykład relacja „ojciec-syn” łączy dwie encje „Osoba”. Chen ponadto definiował, że encje z takimi samymi właściwościami (ang. "property") tworzą zbiór encji (czyli np. różne encje „Osoba” opisywane tymi samymi właściwościami tworzą zbiór encji „Osoby”). 
Z kolei według późniejszej publikacji R. Barkera encja to rzeczywista lub wyobrażona rzecz (albo ogólnie obiekt), która ma dla nas znaczenie i informacje o której muszą być znane lub przechowywane, każda encja jest opisywana jej atrybutami, tj. dowolnymi szczegółami (cechami) mającymi znaczenie dla danej encji. Przy czym odróżnia się encję od jej wystąpienia (instancji, ang. "instance"). Przy przekształcaniu w tym podejściu modelu encji w logiczny schemat bazy danych encja to tablica (tabela), atrybuty encji to kolumny tabeli, a zatem wystąpienie encji to rekord (wiersz) tabeli. Barker zaleca, aby dla nazw encji używać liczby mnogiej (np. „Samoloty”), a dla jej wystąpień – liczby pojedynczej („Samolot”). Porównując oba podejścia – encja według Chena to wystąpienie encji według Barkera, a zbiór encji według Chena to encja według Barkera.
Przykłady encji (i "atrybuty" w encji) – nazwy encji zgodnie z zaleceniem Barkera to rzeczowniki w liczbie mnogiej:
Charakterystyczną cechą encji jest to, że włącza ona do swojego obszaru znaczeniowego obok obiektów fizycznych również obiekty niematerialne. Encja może stanowić pojęcie, fakt, wydarzenie (np. "konto bankowe", którego atrybuty to np. numer, posiadacz, dopuszczalny debet itp.; "konferencja", której atrybuty to np. temat, data, organizator itp.; "wypożyczenie książki", z atrybutami np. imię i nazwisko wypożyczającego, numer karty bibliotecznej, data wypożyczenia itp.).

</doc>
<doc id="742181" url="https://pl.wikipedia.org/wiki?curid=742181" title="Użur">
Użur

Użur (ros. Ужур) – miasto w azjatyckiej części Rosji, w Kraju Krasnojarskim, centrum administracyjne rejonu użurskiego.
Miasto położone jest nad rzekami Użurka i Czerniawka, 339 km od Krasnojarska. Założone w 1760, status miasta od 1953 roku.
W Użurze urodził się polski duchowny zielonoświątkowy Kazimierz Sosulski.

</doc>
<doc id="742190" url="https://pl.wikipedia.org/wiki?curid=742190" title="Kodyńsk">
Kodyńsk

Kodyńsk (ros. Кодинск) – miasto w azjatyckiej części Rosji, w Kraju Krasnojarskim, centrum administracyjne rejonu kieżemskiego.
Miasto położone jest nad rzeką Angara, 735 km od Krasnojarska. Założone w 1977 w związku z budową Boguczańskiej Elektrowni Wodnej, status miasta od 1989 roku.

</doc>
<doc id="742193" url="https://pl.wikipedia.org/wiki?curid=742193" title="Encja (SGML)">
Encja (SGML)

Encja () – całość lub część dokumentu SGML identyfikowana przez swoją nazwę. W praktyce encje są używane w celu zastąpienia dowolnego tekstu innym, krótkim tekstem (odwołaniem do encji zawierającym nazwę).
Encje ogólne deklaruje się następująco:&lt;br&gt;codice_1&lt;br&gt;Odwołanie do takiej encji ma postać codice_2.
Istnieją również encje parametryczne, które można stosować jedynie w deklaracji typu dokumentu. Deklaracja encji parametrycznej:&lt;br&gt;codice_3&lt;br&gt;Odwołanie do encji parametrycznej ma postać codice_4.
Prócz wymienionych istnieje jeszcze kilka innych typów encji, lecz rzadziej używanych.
Szczególne znaczenie w rzeczywistych zastosowaniach ma rodzaj encji ogólnych − tzw. encje znakowe. Zastępują one konkretny znak z zestawu Unicode, co pozwala łatwo uzyskać go w dokumencie, nawet gdy nie obsługuje on Unikodu. Odwołania do takich encji można używać m.in. w dokumentach HTML, zamiennie z innymi odwołaniami znakowymi.

</doc>
<doc id="742195" url="https://pl.wikipedia.org/wiki?curid=742195" title="Greenville (Illinois)">
Greenville (Illinois)

Greenville - miasto w Stanach Zjednoczonych, w stanie Illinois, w hrabstwie Bond. Jest stolicą hrabstwa.
Geografia.
Miasto zajmuje powierzchnię 13,5 km2, całość stanowi ląd.
Demografia.
Według spisu z 2000 roku miasto zamieszkiwało 6 955 osób skupionych w 2 019 gospodarstwach domowych, tworzących 1 280 rodzin. Gęstość zaludnienia wynosiła 516,4 osoby/km2. W mieście znajdowały się 2 171 budynki mieszkalne, a ich gęstość występowania wynosiła 161,2 mieszkania/km2. Miasto zamieszkiwało 82,4% ludności białej, 15,44% ludności stanowili Afroamerykanie, 0,62% - rdzenni Amerykanie, 0,47% Azjaci, 0,37% ludność innej rasy, 0,69% ludności wywodzącej się z dwóch lub więcej ras. Hiszpanie i Latynosi stanowili 2,46% populacji.
Średni wiek mieszkańców wynosił w 2000 r. 34 lata. Na każde 100 kobiet przypadało 143,6 mężczyzn. Na każde 100 kobiet powyżej 18 roku życia przypadało 152,5 mężczyzn.
Średni dochód dla gospodarstwa domowego wynosił 35 650 dolarów, a dla rodziny - 45 557 dolarów. Dochody mężczyzn wynosiły średnio 26 105 dolarów, a kobiet 20 889 dolarów. Średni dochód na osobę w mieście wynosił 17 326 dolarów. Około 8,8% rodzin i 11,8% populacji miasta żyło poniżej minimum socjalnego, w tym 14% były to osoby poniżej 18 roku życia a 9,9% powyżej 65 roku życia.

</doc>
<doc id="742196" url="https://pl.wikipedia.org/wiki?curid=742196" title="Artiomowsk (Rosja)">
Artiomowsk (Rosja)

Artiomowsk (ros. Артёмовск) – miasto w azjatyckiej części Rosji, w Kraju Krasnojarskim, w rejonie kurganińskim.
Założone w 1700, status miasta od 1939, od 1959 miasto posiada piątą część swoich mieszkańców. Miasto znajduje się 180 km na południe od Krasnojarska, 12 km od stacji kolejowej Koszurnikowo na linii Abakan - Tajszet.
Nazwa Artiomowsk pochodzi od Artioma czyli Fiodora Siergiejewa - rewolucjonisty. Miasto żyje głównie z wydobycia złota.

</doc>
<doc id="742202" url="https://pl.wikipedia.org/wiki?curid=742202" title="Pis">
Pis



</doc>
<doc id="742203" url="https://pl.wikipedia.org/wiki?curid=742203" title="Nissan Qashqai">
Nissan Qashqai

Nissan Qashqai – samochód osobowy typu kompaktowy crossover produkowany przez japoński koncern motoryzacyjny Nissan od 2006 roku. Od 2021 roku produkowana jest trzecia generacja modelu.
Pierwsza generacja.
Nissan Qashqai I został po raz pierwszy oficjalnie zaprezentowany podczas targów motoryzacyjnych w Paryżu w 2006 roku. Pojazd oferowany jest na rynku japońskim jako Dualis, a w Chinach CCUV.
Pojazd zbudowany został na bazie płyty podłogowej wykorzystanej do budowy m.in. Nissan X-Trail oraz Renault Koleos.
W 2008 roku zaprezentowano przedłużoną wersję pojazdu wyposażoną w dodatkowy rząd siedzeń nazwaną Qashqai +2. Od wersji pięcioosobowej model różni się inną atrapą chłodnicy oraz tyłem o bardziej kanciastej stylistyce.
W 2009 roku auto przeszło face lifting. Zmieniono m.in. przedni zderzak, maskę silnika, kształt przednich reflektorów oraz błotniki. Z tyłu pojazdu zastosowano nowy kształt lamp, które wyposażone zostały w diody LED. Przy okazji liftingu, we wnętrzu pojazdu zastosowano materiały lepszej jakości, zredukowano poziom hałasu i wibracji przenoszonych do kabiny, a także przeprojektowano deskę rozdzielczą pojazdu. Do gamy jednostek napędowych dodano kolejny, turbodoładowany silnik wysokoprężny o pojemności 1.5 l.
Druga generacja.
Nissan Qashqai II został po raz pierwszy oficjalnie zaprezentowany podczas targów motoryzacyjnych w Londynie 7 listopada 2013 roku.
Pojazd zbudowany został na bazie płyty podłogowej CFM opracowanej we współpracy z francuskim koncernem Renault. W stosunku do pierwszej generacji pojazdu, auto jest dłuższe, szersze, niższe oraz lżejsze. Z uwagi na słaby popyt zrezygnowano z produkcji wersji +2.
Standardowe wyposażenie pojazdu obejmuje m.in. klimatyzację, zestaw głośnomówiący w technologii Bluetooth, system wspomagania ruszania pod górę, system multimedialny z 5-calowym wyświetlaczem oraz tempomat z ogranicznikiem prędkości, 6 poduszek powietrznych, aktywny system kontroli zawieszenia i kontroli ciśnienia w oponach. Opcjonalnie, w zależności od wyboru wersji wyposażeniowej, auto doposażyć można m.in. w dwustrefową klimatyzację, skórzaną kierownicę i gałkę zmiany biegów, 17, 18 lub 19-calowe alufelgi, światła przeciwmgłowe, czujnik deszczu, światła przednie wykonane w technologii Full LED, adaptacyjne światła drogowe i system rozpoznawania znaków drogowych, czujniki parkowania oraz podgrzewane fotele.
W styczniu 2017 roku Qashqai został przedstawiony na Detroit Auto Show. Pojawił się nieco przeprojektowany zderzak przedni, inne wypełnienie tylnych świateł, a we wnętrzu nowa kierownica i odświeżony wygląd konsoli środkowej oraz nawiew na tylne fotele. Samochód oferowany będzie teraz także w Ameryce Północnej (w USA jako Nissan Rogue Sport, w Kanadzie jako Nissan Qashqai).
W marcu 2017 roku na salonie samochodowym w Genewie zaprezentowano drugą generację Nissana Qashqai po faceliftingu. Pojawił się przeprojektowany zderzak przedni i nowa osłona chłodnicy, inne wypełnienie przednich reflektorów, przeprojektowany tylny zderzak z osłoną i nowe wypełnienie lamp z tyłu z efektem 3D. W środku nowa kierownica i odświeżony interfejs systemu inforozrywki. W samochodzie zmodernizowano zawieszenie i układ kierowniczy oraz poprawiono wyciszenie kabiny. Dostępne będą także nowe systemy bezpieczeństwa: układ wspomagania hamowania z funkcją rozpoznawania pieszych, system ostrzegający o ruchu poprzecznym z tyłu pojazdu, system ProPilot 1.0 dzięki któremu pojazd będzie autonomicznie przyspieszał, hamował i utrzymywał zadany tor jazdy na pasie ruchu. Dostępna będzie pikowana tapicerka ze skóry nappa oraz system audio marki BOSE. Po faceliftingu pojawi się nowa wersja wyposażenia Tekna+ oraz dwa nowe kolory nadwozia: chestnut bronze, vivid blue. Dodatkowo producent wprowadza także nowe wzory aluminiowych obręczy kół. Model jest dostępny w Europie od lipca 2017 roku.

</doc>
<doc id="742204" url="https://pl.wikipedia.org/wiki?curid=742204" title="Keyesport">
Keyesport

Keyesport – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 481 osób.
Geografia.
Wioska zajmuje powierzchnię 1,1 km2, z czego 0,1 km2 (4,76%) stanowi woda.
Demografia.
Według spisu z 2000 roku wioskę zamieszkuje 481 osób skupionych w 212 gospodarstwach domowych, tworzących 132 rodzin. Gęstość zaludnienia wynosi 464,3 osoby/km2. W wiosce znajdują się 274 budynki mieszkalne, a ich gęstość występowania wynosi 264,5 mieszkania/km2. Wioskę zamieszkuje 98,96% ludności białej, 0,42% stanowią rdzenni Amerykanie, 0,21% stanowią Azjaci, 0,42% ludności wywodzącej się z dwóch lub więcej ras. Hiszpanie i Latynosi stanowią 0,62% populacji.
W wiosce są 212 gospodarstwa domowe, w których 22,6% stanowią dzieci poniżej 18 roku życia żyjących z rodzicami, 51,4% stanowią małżeństwa, 7,5% stanowią kobiety nie posiadające męża oraz 37,3% stanowią osoby samotne. 31,1% wszystkich gospodarstw domowych składa się z jednej osoby oraz 16,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,27 osoby, natomiast rodziny 2,85 osoby. 
Przedział wiekowy kształtuje się następująco: 20,8% stanowią osoby poniżej 18 roku życia, 8,5% stanowią osoby pomiędzy 18 a 24 rokiem życia, 24,5% stanowią osoby pomiędzy 25 a 44 rokiem życia, 25,6% stanowią osoby pomiędzy 45 a 64 rokiem życia oraz 20,6% stanowią osoby powyżej 65 roku życia. Średni wiek wynosi 42 lat. Na każde 100 kobiet przypada 106,4 mężczyzn. Na każde 100 kobiet powyżej 18 roku życia przypada 99,5 mężczyzn.
Średni dochód dla gospodarstwa domowego wynosi 22 679 dolarów, a dla rodziny wynosi 31 875 dolarów. Dochody mężczyzn wynoszą średnio 31 875 dolarów, a kobiet 18 250 dolarów. Średni dochód na osobę w mieście wynosi 14 028 dolarów. Około 10,9% rodzin i 17% populacji miasta żyje poniżej minimum socjalnego, z czego 35,7% jest poniżej 18 roku życia i 11,4% powyżej 65 roku życia.

</doc>
<doc id="742206" url="https://pl.wikipedia.org/wiki?curid=742206" title="TRAAC">
TRAAC



</doc>
<doc id="742207" url="https://pl.wikipedia.org/wiki?curid=742207" title="Juan Sánchez Cotán">
Juan Sánchez Cotán

Juan Sánchez Cotán (ur. przed 25 czerwca 1560 w Orgaz, zm. 8 września 1627 w Grenadzie) – hiszpański malarz martwych natur.
Kształcił się w Toledo. Od ok. 1612 przebywał w kartuzji w Grenadzie.
Malował głównie martwe natury przedstawiające kilka precyzyjnie odwzorowanych elementów na mrocznym tle, najczęściej ustawionych w oknie, traktowanym jako rama obrazu.

</doc>
<doc id="742208" url="https://pl.wikipedia.org/wiki?curid=742208" title="Jan Oskar Miller">
Jan Oskar Miller

Jan Oskar Miller (ur. 1920, zm. 17 października 1994 w Warszawie) – kompozytor, varsavianista, weksylolog. Absolwent Gimnazjum im. Adama Mickiewicza w Warszawie i Konserwatorium Warszawskiego. Autor wielu książek muzycznych i popularnonaukowych. I honorowy Przewodniczący Towarzystwa Weksylologicznego. Pochowany na cmentarzu Bródnowskim w Warszawie (kwatera 4L-7-16).

</doc>
<doc id="742210" url="https://pl.wikipedia.org/wiki?curid=742210" title="Zaoziornyj">
Zaoziornyj

Zaoziornyj (ros. Заозёрный) – miasto w azjatyckiej części Rosji, w Kraju Krasnojarskim, centrum administracyjne rejonu rybińskiego, nazywane często przez mieszkańców Zaoziorka.
Miasto położone jest nad rzeką Bagra, w dorzeczu Jeniseju, 166 km od Krasnojarska. Założone jako słoboda Troicko-Zaoziornaja w 1776, w XIX wieku wieś, od 1934 osiedle typu miejskiego, od 1948 status miasta.
Stacja przesiadkowa na trasie kolei transsyberyjskiej dla mieszkańców odległego o 18 km miasta zamkniętego Zielenogorsk.

</doc>
<doc id="742211" url="https://pl.wikipedia.org/wiki?curid=742211" title="Kraj Zakierzoński">
Kraj Zakierzoński



</doc>
<doc id="742215" url="https://pl.wikipedia.org/wiki?curid=742215" title="Ujar">
Ujar

Ujar (ros. Уяр), dawna Klukwiennaja – miasto w azjatyckiej części Rosji, w Kraju Krasnojarskim, centrum administracyjne rejonu ujarskiego.
Miasto położone nad rzeką Ujarka w dorzeczu Jeniseju, ok. 130 km na wschód od Krasnojarska, węzeł kolejowy kolei transsyberyjskiej.
Historia.
Początkowo wioska Ujarskaja (Уярская). W końcu XIX w. powstała stacja Ujarskaja, przemianowana w 1897 na Olgino (Ольгино), w 1906 na Klukwiennaja od nazwiska inżyniera kolejowego. Na tej stacji doszło do kapitulacji w styczniu 1920 5 Dywizji Strzelców Polskich otoczonej przez wojska bolszewików. Dywizja ta szła w tylnej straży armii Kołczaka.

</doc>
<doc id="742217" url="https://pl.wikipedia.org/wiki?curid=742217" title="Mulberry Grove (Illinois)">
Mulberry Grove (Illinois)

Mulberry Grove – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 671 osób.
Geografia.
Wioska zajmuje powierzchnię 2,6 km2, 0,03 km2 (1%) stanowi woda.
Demografia.
Według spisu z 2000 roku wioskę zamieszkuje 671 osób skupionych w 286 gospodarstwach domowych, tworzących 185 rodzin. Gęstość zaludnienia wynosi 261,7 osoby/km2. W wiosce znajdują się 311 budynki mieszkalne, a ich gęstość występowania wynosi 121,3 mieszkania/km2. Wioskę zamieszkuje 96,57% ludności białej, 1,94% ludności stanowią Afroamerykanie, 0,3% stanowią rdzenni Amerykanie, 0,3% stanowią mieszkańcy Pacyfiku, 0,89% ludności wywodzącej się z dwóch lub więcej ras. Hiszpanie i Latynosi stanowią 0,45% populacji.
W wiosce są 286 gospodarstwa domowe, w których 33,6% stanowią dzieci poniżej 18 roku życia żyjących z rodzicami, 47,2% stanowią małżeństwa, 12,9% stanowią kobiety nie posiadające męża oraz 35% stanowią osoby samotne. 29,4% wszystkich gospodarstw domowych składa się z jednej osoby oraz 17,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,35 osoby, natomiast rodziny 2,85 osoby. 
Przedział wiekowy kształtuje się następująco: 28,2% stanowią osoby poniżej 18 roku życia, 5,5% stanowią osoby pomiędzy 18 a 24 rokiem życia, 26,2% stanowią osoby pomiędzy 25 a 44 rokiem życia, 21,3% stanowią osoby pomiędzy 45 a 64 rokiem życia oraz 18,8% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 90,1 mężczyzn. Na każde 100 kobiet powyżej 18 roku życia przypada 92 mężczyzn.
Średni dochód dla gospodarstwa domowego wynosi 31 094 dolarów, a dla rodziny wynosi 40 441 dolarów. Dochody mężczyzn wynoszą średnio 27 857 dolarów, a kobiet 20 577 dolarów. Średni dochód na osobę w mieście wynosi 15 105 dolarów. Około 11,1% rodzin i 14,8% populacji miasta żyje poniżej minimum socjalnego, z czego 18,5% jest poniżej 18 roku życia i 16,9% powyżej 65 roku życia.

</doc>
<doc id="742218" url="https://pl.wikipedia.org/wiki?curid=742218" title="Mulberry Grove">
Mulberry Grove



</doc>
<doc id="742223" url="https://pl.wikipedia.org/wiki?curid=742223" title="Gallardo">
Gallardo

Osoby o tym nazwisku:
Inne:

</doc>
<doc id="742225" url="https://pl.wikipedia.org/wiki?curid=742225" title="Poprawa współczynnika mocy">
Poprawa współczynnika mocy

Poprawa współczynnika mocy (PFC, ) – zwiększanie współczynnika mocy do wartości możliwie bliskiej 1 w celu zmniejszenia strat mocy w liniach przesyłowych. Większość odbiorników energii elektrycznej (np. silniki asynchroniczne, transformatory) posiada charakter indukcyjny, co powoduje duże zapotrzebowanie na moc bierną, z której nie ma żadnego „pożytku”, a której przesyłanie powoduje zwiększenie natężenia prądu i w związku z tym niepotrzebne straty energii. Najprostszym sposobem kompensacji mocy biernej jest dołączenie baterii kondensatorów, równolegle do obciążenia.
Poprawa współczynnika mocy jest stosowana również w zasilaczach sieciowych, między innymi w zasilaczach komputerowych.
Rodzaje układów PFC.
Wyróżnia się dwa rodzaje układów PFC: aktywne i pasywne.
Układy aktywnego PFC (ang. "Active PFC", "APFC") – wyspecjalizowane obwody elektroniczne, które dostosowują się do obciążenia i do warunków w sieci elektrycznej, przez co są w stanie korygować przesunięcie fazowe w sposób wydajny, niezależnie od warunków pracy zasilacza. Zasilacze wyposażone w aktywny układ PFC osiągają współczynnik mocy z przedziału 0,90–0,99.
Układy pasywnego PFC (ang. "Passive PFC", "PPFC") są projektowane dla domyślnego, stałego obciążenia. Gdy zachodzi potrzeba kompensacji mocy biernej, to odpowiednie układy używane są w zależności od charakteru obciążenia. Jeśli obciążenie jest głównie indukcyjne (transformatory, silniki elektryczne) i w miarę stałe, to do kompensacji wykorzystuje się podłączone baterie kondensatorów. W przypadku obciążenia pojemnościowego użyte zostaną odpowiednio zaprojektowane cewki o dużej wartości indukcyjności. Ich skuteczność zmniejsza się w wypadku, gdy pobierana przez zasilane urządzenie moc podlega dynamicznym zmianom lub jej pobór znacząco różni się od przewidzianej dla zasilacza wartości domyślnej. Zasilacze z pasywnym układem PFC uzyskują współczynnik mocy w granicach 0,8–0,95.
Znaczenie dla sieci elektroenergetycznych.
Poprawę współczynnika mocy przeprowadza się również w sieciach elektroenergetycznych. W sieci obciążonej odbiornikami indukcyjnymi poprawę współczynnika mocy realizuje się instalując kompensacyjne baterie pojemnościowe. W przypadku, gdy sieć elektryczna obciążona jest odbiornikami o charakterze pojemnościowym (np. długie linie kablowe), do poprawy współczynnika mocy stosuje się dławiki kompensacyjne.
Obciążenie sieci mocą bierną może mieć charakter zmienny, stosuje się wówczas nadążne, wyposażone w regulator formula_1 baterie kondensatorowe lub dławikowe. Dławiki kompensacyjne występują w wykonaniu jednofazowym lub trójfazowym. W sieciach elektrycznych niskiego napięcia kompensację mocy biernej pojemnościowej realizuje się stosując najczęściej dławiki kompensacyjne z rdzeniami ferromagnetycznymi. W sieciach średniego napięcia do poprawy współczynnika mocy stosuje się również kompensacyjne cewki powietrzne dużej mocy.

</doc>
<doc id="742232" url="https://pl.wikipedia.org/wiki?curid=742232" title="Murciélago LP-640">
Murciélago LP-640



</doc>
<doc id="742236" url="https://pl.wikipedia.org/wiki?curid=742236" title="4 Dywizja Górska (III Rzesza)">
4 Dywizja Górska (III Rzesza)

4 Dywizja Górska (inna nazwa: Dywizja Enzian) (niem. "4. Gebirgs-Division") – dywizja górska Wehrmachtu.
Działanie.
Utworzona w październiku 1940 roku w Heuberg. Do marca 1941 przebywała na poligonach, następnie przerzucona do Jugosławii. Po inwazji Niemiec na ZSRR walczyła w południowej części Rosji; jej pododdziały weszły 21 sierpnia na Elbrus na Kaukazie. Po porażce pod Stalingradem jej szlak bojowy wiódł przez Kubań, Krym, Rumunię, Węgry i Słowację. W trakcie całej II wojny światowej dywizja utraciła 11.000 zabitych i 2.500 zaginionych. 
Liczebność i stan.
W pełnym składzie dywizja liczyła 14.000 ludzi, 6.300 zwierząt, 1.400 pojazdów, 500 karabinów maszynowych, 30 dział piechoty, 39 dział przeciwpancernych, 48 lekkich i ciężkich dział.

</doc>
<doc id="742238" url="https://pl.wikipedia.org/wiki?curid=742238" title="Godło Indonezji">
Godło Indonezji

Godło Indonezji – jeden z oficjalnych symboli Indonezji.
Opis.
Głównym elementem godła jest złoty orzeł Garuda. Na piersi orła znajduje się tarcza z pięcioma polami zawierającymi symbole pięciu zasad, jakie w zamyśle działaczy niepodległościowych miały leżeć u podstaw budowy i funkcjonowania państwa indonezyjskiego ("pancasila)": 
Orzeł w łapach trzyma wstęgę z dewizą państwa: "Bhinneka Tunggal Ika", co w języku starojawajskim oznacza „W różnorodności siła”. 
Orzeł posiada po 17 piór u skrzydeł, 8 piór w ogonie, a w szyi 45. Liczby te symbolizują datę 17 sierpnia 1945 r., tj. dzień proklamowania niepodległości przez Indonezję, którego rocznica jest obchodzona jako święto państwowe.

</doc>
<doc id="742240" url="https://pl.wikipedia.org/wiki?curid=742240" title="Ranger 2">
Ranger 2

Ranger 2 – niedoszła amerykańska bezzałogowa sonda kosmiczna, druga z serii Ranger, mającej testować nowe technologie dla późniejszych lotów na Księżyc programu Apollo. Sonda miała badać przestrzeń międzyplanetarną pomiędzy Ziemią a Księżycem, a potem rozbić się o jego powierzchnię. Z powodu awarii rakiety nośnej, celu tego nie osiągnięto.
Przebieg misji.
"Ranger 2" był testową sondą wysłaną ku Księżycowi. Z powodu awarii ostatniego członu Agena B, w którym usterka systemu żyroskopowego uniemożliwiła powtórne włączenie silnika, statek pozostał na okołoziemskiej orbicie parkingowej (odłączony od ostatniego członu). 20 listopada wszedł w atmosferę Ziemi ulegając zniszczeniu.
Budowa i działanie.
Statek był niemal identyczny jak Ranger 1.
Korpus statku miał kształt heksagonalny. Wykonany z aluminium. Do jego podstawy przymocowano dwa panele ogniw słonecznych o rozpiętości 5,2 metra. U spodu korpusu umieszczono talerzową antenę dużego zysku. Eksperymenty i podsystemy statku umieszczono w podstawie i w „wieży”. 
Energię elektryczną zapewniało 8680 ogniw słonecznych, ważąca 53,5 kg bateria srebrowo-cynkowa, oraz kilka mniejszych baterii na potrzeby poszczególnych przyrządów.
System utrzymywania położenia składał się z elektronicznego układu czasowego, czujników Słońca i Ziemi, żyroskopów oraz silniczków korekcyjnych.
Temperatura statku była utrzymywana metodami pasywnymi: pokrycia ze złotej folii, powierzchnie pomalowane białą farbą oraz wykonane z polerowanego aluminium.
System komunikacyjny sondy składał się z anteny dużego zysku, anteny dookólnej średniego zysku oraz dwóch nadajników: 0,25 watowego na częstotliwości 960,1 MHz, oraz 3 watowego pracującego na częstotliwości 960,05 MHz.

</doc>
<doc id="742243" url="https://pl.wikipedia.org/wiki?curid=742243" title="Adam Cieślar">
Adam Cieślar

Adam Cieślar (ur. 18 grudnia 1992 w Cieszynie) – polski kombinator norweski i skoczek narciarski, zawodnik klubu AZS-AWF Katowice (do 31 X 2011 r. w KS Wisła Ustronianka). Reprezentował Polskę na Mistrzostwach Świata w Narciarstwie Klasycznym w 2011, 2015, 2017 oraz 2019 i na Zimowych Igrzyskach Olimpijskich 2014 oraz Zimowych Igrzyskach Olimpijskich 2018.
Adam interesował się sportami zimowymi od najmłodszych lat. Na Kubalonce, gdzie mieszka, nie brakuje śniegu od listopada do kwietnia. Na początku jeździł na nartach – uprawiał slalom i biegi narciarskie. W 1999 roku wygrał zimową olimpiadę młodzieży ewangelickiej w slalomie w swojej kategorii wiekowej. Następnie przyszła kolej na skoki. W 3 klasie szkoły podstawowej Adam zapisał się do klubu KS Wisła Ustronianka. Jego pierwszym trenerem był Jan Szturc. W 2011 r. Cieślar ukończył Liceum Ogólnokształcące Szkoły Mistrzostwa Sportowego Sportów Zimowych Polskiego Związku Narciarskiego w Szczyrku i został studentem Akademii Wychowania Fizycznego w Katowicach, przy okazji zmieniając klub na AZS-AWF Katowice.
Podczas Zimowego Olimpijskiego Festiwalu Młodzieży Europy 2009. w Szczyrku Cieślar wywalczył brązowy medal w konkursie indywidualnym (Gundersen HS-106/15 km) oraz srebrny w zawodach drużynowych. Największym sukcesem Cieślara były mistrzostwa świata juniorów w Hinterzarten. Był wówczas 7. i 13. indywidualnie, a w obu konkursach startował z rywalami rok lub dwa lata starszymi.
Adam Cieślar ma w swoim dorobku dziewięć medali zimowych mistrzostw Polski w kombinacji norweskiej (dwa złote, pięć srebrnych i dwa brązowe) w konkursach indywidualnych i jeden srebrny w konkursie drużynowym oraz jedenaście medali letnich mistrzostw Polski w tej dyscyplinie (sześć złotych, cztery srebrne i jeden brązowy). W barwach klubu KS Wisła Ustronianka zdobył także dwa medale drużynowych mistrzostw Polski w skokach narciarskich (złoty w 2009 r. i srebrny w 2011 r.). 14 marca 2009 roku zadebiutował w Pucharze Świata w kombinacji norweskiej, gdzie zajął 46. miejsce. W 2011 r. reprezentował Polskę na mistrzostwach świata w narciarstwie klasycznym w Oslo, zajmując 42. i 46. pozycję w zawodach indywidualnych. Cieślar był także zgłoszony do „Skoków do celu”, które miały się odbyć 26 marca 2011 roku na pożegnalnym benefisie Adama Małysza.
Podczas inauguracyjnych zawodów sezonu 2013/2014 w Ruce 30 listopada 2013 zdobył swoje pierwsze punkty Pucharu Świata w karierze zajmując 22. miejsce. Na odbywających się we Włoszech w Trydencie uniwersjadzie zdobył indywidualnie złoty i srebrny medal w Gundersenie oraz złoto w drużynie. Podczas igrzysk olimpijskich w Soczi Polak zajął 39. miejsce w Gundersenie na normalnej skoczni i 37. miejsce w Gundersenie na skoczni dużej.
W kolejnym sezonie Cieślar zdobył dwa złote medale zimowej uniwersjady rozegranej w Szczyrbskim Jeziorze w konkurencji Gundersena oraz startu wspólnego. Uczestniczył także w mistrzostwach świata w Falun, gdzie jednak wskutek choroby nie ukończył zawodów metodą Gundersena na normalnej skoczni.
18 marca 2017 roku odniósł swój największy sukces w historii swoich startów w Pucharze Świata w kombinacji norweskiej. W zawodach rozgrywanych metodą Gundersena na normalnej skoczni w Schonach zajął 7. miejsce, zaś na półmetku rywalizacji znajdował się na trzecim miejscu.
Po sezonie 2019/20 postanowił zakończyć karierę.
Osiągnięcia.
Ogólnopolska Olimpiada Młodzieży w Sportach Zimowych.
Miejsca w poszczególnych konkursach Ogólnopolskiej Olimpiady Młodzieży w Sportach Zimowych w dyscyplinie kombinacja norweska
Miejsca w poszczególnych konkursach Ogólnopolskiej Olimpiady Młodzieży w Sportach Zimowych w dyscyplinie skoki narciarskie

</doc>
<doc id="742244" url="https://pl.wikipedia.org/wiki?curid=742244" title="Volaticotherium">
Volaticotherium

†Volaticotherium – rodzaj wymarłego ssaka latającego, podobnego do lotopałankowatych.
"Volaticotherium antiquum" miało przednie i tylne łapy połączone pokrytą futrem błoną, umożliwiającą lot ślizgowy. Jego skamieniałości odkryto w datowanych na 164–125 mln lat temu osadach formacji Yixian, co czyni z niego najstarszego znanego zdolnego do lotu ssaka – starszego o co najmniej 70 mln lat od najstarszych znanych nietoperzy i być może również starszego niż najdawniejsze znane ptaki. Ze względu na obecność owłosionych błon lotnych szczątki "Volaticotherium" zostały początkowo uznane za pozostałości pterozaura, gdyż były to wówczas jedyne znane mezozoiczne kręgowce o błonach lotnych porośniętych włosopodobnymi strukturami. Analiza uzębienia wykazała jednak przynależność "Volaticotherium antiquum" do ssaków. Z przeprowadzonej przez autorów jego opisu analizy filogenetycznej wynika, że "Volaticotherium" było taksonem siostrzanym do kladu obejmującego eutrykonodonty, haramiidy, wieloguzkowce, "symetrodonty" z rodzin Spalacotheriidae, Zhangheotheriidae i Tinodontidae, "eupantoteria" i trybosfenidy, w tym torbacze i łożyskowce. Ponieważ według tej analizy "Volaticotherium" nie należało do żadnej ze znanych przed jego opisem dużych grup ssaków mezozoicznych autorzy jego opisu utworzyli dla niego odrębny rząd Volaticotheria i rodzinę Volaticotheriidae. Z późniejszych analiz filogenetycznych przeprowadzonych przez Gaetano i Rougiera (2011, 2012) wynika jednak, że "Volaticotherium" było eutrykonodontem z rodziny Triconodontidae i podrodziny Alticonodontinae; według tych analiz "V. antiquum" było taksonem siostrzanym do rodzaju "Argentoconodon", a oba te rodzaje tworzyły klad siostrzany do rodzaju "Ichthyoconodon".

</doc>
<doc id="742246" url="https://pl.wikipedia.org/wiki?curid=742246" title="Próby dla wymarłych organizmów">
Próby dla wymarłych organizmów

Próby dla wymarłych organizmów ("Rehearsals for Extinct Anatomies") – animacja braci Quay z 1988 roku.
Początkowo pierwszy po entuzjastycznie przyjętej przez krytyków "Ulicy krokodyli" projekt braci miał być swobodną adaptacją wątków z twórczości Kafki, i z myślą o nim Quayowie poprosili kompozytora Lecha Jankowskiego o muzykę do tego nigdy niepowstałego, z nieznanych przyczyn, filmu.
Animacja którą bliźniacy zdecydowali się ostatecznie nakręcić, była ich pierwszym całkowicie czarno-białym filmem. Kamera dynamicznie przesuwa się przez wymyślne dekoracje, pokazując pod różnym kątem ukryte znaczenia krzyżujących się czarnych linii, kodów paskowych czy wzory tapet.
Inspiracją dla Quayów tym razem miał być obraz Jeana-Honoré'a Fragonarda "Le Verrou", a także działalność kuzyna malarza, anatoma Honoré'a Fragonarda (1732–1799).

</doc>
<doc id="742252" url="https://pl.wikipedia.org/wiki?curid=742252" title="Herb Singapuru">
Herb Singapuru

Herb Singapuru przedstawia tarczę heraldyczną koloru czerwonego, a na niej białe: półksiężyc i 5 gwiazd. Kolor czerwony symbolizuje uniwersalną równość i braterstwo ludzi, biały zaś - czystość i cnotę. 5 gwiazd oznacza 5 singapurskich ideałów: demokrację, pokój, postęp, sprawiedliwość i równość. Zarówno gwiazdy, jak i półksiężyc na czerwonym tle znajdują się też na fladze Singapuru.
Herb przytrzymywany jest przez lwa z prawej (heraldycznie) strony i tygrysa z lewej. Lew symbolizuje Singapur, zaś tygrys - historyczne związki z Malezją. 
Pod tarczą znajduje się wstęga z dewizą państwa: Majulah Singapura "(Naprzód Singapurze)"
Został przyjęty 3 grudnia 1959 r.

</doc>
<doc id="742254" url="https://pl.wikipedia.org/wiki?curid=742254" title="Ruth Manorama">
Ruth Manorama

Ruth Manorama (ur. 1952 w Madrasie) – indyjska działaczka praw kobiet, laureatka nagrody Right Livelihood w 2006.
Ruth Manorama urodziła się w rodzinie należącej do kasty niedotykalnych. Jej rodzina przeszła na chrześcijaństwo. Manorama zaangażowała się w działalność społeczną na rzecz ludzi wykluczonych ze społeczeństwa – mieszkańców slumsów, pracowników domowych oraz kobiet. W szczególności pracowała na rzecz kobiet z najniższych kast, które zajmują najniższą pozycję w indyjskim społeczeństwie.
Nagrodę Right Livelihood w 2006 otrzymała za ""wieloletnie zaangażowanie w dążeniu do równouprawnienia kobiet z kasty "dalitów" (niedotykalnych), za tworzenie skutecznych i zaangażowanych organizacji kobiecych oraz za pracę na rzecz praw kobiet na forum krajowym i międzynarodowym.""

</doc>
<doc id="742256" url="https://pl.wikipedia.org/wiki?curid=742256" title="Killa Kela">
Killa Kela

Killa Kela (właściwie Lee Potter, ur. 1979) – brytyjski piosenkarz i beatboxer.
Pochodzi z hrabstwa West Sussex znajdującego się w Anglii. W jego twórczości dominują imitacje znanych piosenek w połączeniu zróżnicowanych trendów muzycznych jak drum&amp;bass, hip-hop i screatching. 
Występował z wieloma wykonawcami, m.in. z Pharrellem Williamsem, Justinem Timberlakiem, , Busta Rhymes, Snoop Doggiem oraz Stereo MCs.
Jego projekty powstawały przy współpracy m.in. z The Elysian Quartet, w którego skład wchodzą grający na instrumentach smyczkowych wokaliści wspierający Rookwood i Mc Trip, z DJ Skeletik'iem oraz jego producentem Spider'em, grającym na klawiszach (pełni on także funkcję wokalisty wspierającego). Twórczość Keli obejmowała również projekty artystyczne powstałe z udziałem Marka Splintera. Muzycy są szerzej znani jako "Spit Kingdom" 
Keli współpracował przy produkcji singla „Oh My Gosh” Basement Jaxx z 2004 roku, a także wystąpił gościnnie na nagraniach płyty "Radio Pezet. Produkcja Sidney Polak" (2012). Pojawił się również w filmie pod tytułem „Ill Manors”.
Przez wielu jest uznawany za jednego z najlepszych beat boxerów na świecie.
Życie prywatne.
W 2007 roku zakończył się wieloletni związek piosenkarza z brytyjską aktorką Patsy Kensit.

</doc>
<doc id="742257" url="https://pl.wikipedia.org/wiki?curid=742257" title="Równanie Lotki-Volterry">
Równanie Lotki-Volterry

Równanie Lotki-Volterry (model Lotki-Volterry, model drapieżnik-ofiara) – nieliniowy układ równań różniczkowych pierwszego stopnia.
Poniższy model został zaproponowany w 1926 przez Vito Volterrę do opisu populacji ryb odławianych w Morzu Adriatyckim. Niezależnie od Volterry równoważne równania do opisu oscylacji stężeń substancji w hipotetycznej reakcji chemicznej otrzymał Alfred James Lotka w 1920 roku.
Równanie Lotki-Voltery stanowi model układów dynamicznych występujących w ekosystemach (np. w symulacji zachowania populacji ofiar i drapieżników).
Podstawowy model.
Układ równań zaproponowany przez autorów ma postać:
gdzie:
stałe (a, b, c, d &gt; 0, dodatnie parametry) oznaczają:
Bardzo często do dalszej analizy własności tych równań przeprowadza się ich ubezwymiarowienie za pomocą następujących podstawień:
Powyższe podstawienie prowadzi do następującego układu równań, który zależy już tylko od jednego parametru formula_7
Punkty krytyczne tego układu to formula_10 oraz formula_11 Dalsza liniowa analiza prowadzi do wniosku, że punkt formula_10 jest punktem siodłowym, zaś formula_13 to centrum stabilne w sensie Lapunowa.
Uogólniony model Lotki-Volterry.
Model Lotki-Volterry można uogólnić na większą ilość formula_14 oddziałujących ze sobą populacji. Wtedy otrzymamy następujący układ równań:
gdzie parametry formula_17 mają analogiczne znaczenie jak w modelu dwuwymiarowym.
Realistyczny model drapieżnik-ofiara.
Główną wadą podstawowego modelu Lotki-Volterry jest fakt, że przy zerowej populacji drapieżników liczebność ofiar wzrasta nieograniczenie. Dlatego też w bardziej realistycznych modelach opisujących to zjawisko wprowadza się chociażby pojemność środowiska formula_18 – czyli liczbę osobników jaką może maksymalnie osiągnąć dana populacja. Przykładowe równania uwzględniające ten czynnik wyglądają następująco:
gdzie: formula_21 to nieujemne stałe zależne od modelu.
Często warto zapisać równania w formie bezwymiarowej, by zmniejszyć liczbę parametrów. Powyższe równania skalujemy korzystając z następujących podstawień: formula_22 będzie ułamkiem pojemności środowiska jaki zajmują ofiary, zaś: formula_23 określa ułamek pojemności jaki zajmują drapieżnicy a formula_24 jest przeskalowanym czasem.
Parametry egzogeniczne skalujemy w następujący sposób:
Otrzymujemy wtedy przeskalowane równania Lotki-Volterry w postaci: formula_28
Po przyrównaniu prawych stron powyższych równań do zera i ich rozwiązaniu uzyskujemy jeden punkt osobliwy w I ćwiartce. Punkt ten jest stabilny jeśli parametry formula_30 spełniają:
Jeśli nierówność ta nie zachodzi, to punkt jest niestabilny i z twierdzenia Poincarégo-Bendixsona można wnioskować, że istnieje stabilny cykl graniczny w pierwszej ćwiartce płaszczyzny fazowej. Przestrzeń parametrów formula_32 jest więc podzielona powierzchnią, pod którą układ dynamiczny realizuje cykl graniczny (więc populacje oscylują w czasie). Nad tą powierzchnią układ posiada jedno nietrywialne rozwiązanie stacjonarne (populację dążą asymptotycznie do stałych wartości).
Modyfikacje modelu Lotki-Volterry.
W wyjściowym modelu wpływ na tempo wzrostu populacji mają tylko współczynniki umieralności i narodzin ofiar i drapieżników, podczas gdy w rzeczywistości na proces ten wpływa o wiele więcej czynników, np. konkurencja. Model można zmodyfikować o wpływ konkurencji o pożywienie na tempo wzrostu obu populacji. W efekcie otrzymujemy:
gdzie formula_35 i formula_36 są współczynnikami konkurencji między osobnikami. Gdy jest dużo drapieżników, konkurują (walczą) między sobą o pożywienie. Natomiast, gdy jest dużo ofiar, maleje ilość pożywienia dla nich.
Innym, równie ważnym, czynnikiem wpływającym na tempo wzrostu obu populacji jest przepełnienie środowiska. Wprowadzając odpowiednie współczynniki, otrzymujemy nowy układ:
gdzie formula_39 i formula_40 są współczynnikami umieralności związanej z przepełnieniem obszaru, na którym żyją oba gatunki.
Literatura.
V. Volterra. Variations and fluctuations of the number of indviduals in animal species living together. In Animal Ecology. McGraw-Hill, 1931. Translated from 1928 edition by R. N. Chapman.

</doc>
<doc id="742258" url="https://pl.wikipedia.org/wiki?curid=742258" title="Krzewiny (Bogaczów)">
Krzewiny (Bogaczów)

Krzewiny – przysiółek wsi Bogaczów w Polsce, położony w województwie lubuskim, w powiecie zielonogórskim, w gminie Nowogród Bobrzański. Wchodzi w skład sołectwa Bogaczów.
W latach 1975–1998 przysiółek administracyjnie należał do województwa zielonogórskiego.

</doc>
<doc id="742259" url="https://pl.wikipedia.org/wiki?curid=742259" title="Irena Tarnowska">
Irena Tarnowska

Irena Tarnowska (ur. 10 stycznia 1900 w Berlinie, zm. 12 lipca 1984 w Poznaniu) – pedagog, polska harcmistrzyni, więźniarka niemieckich obozów koncentracyjnych. 
Życiorys.
Córka Edmunda, właściciela fabryki żelaznej w Berlinie, szkołę podstawową rozpoczęła w Berlinie, a ukończyła w Obornikach Wielkopolskich, gdzie przeniosła się w 1906 roku. Tam też ukończyła gimnazjum, a od 1918 mieszkała w Poznaniu. W 1927 została absolwentką Wyższego Kursu Pedagogicznego w Warszawie. Od 1920 nauczycielka różnych szkół poznańskich. Od 1922 w harcerstwie, od 1932 harcmistrzyni, w latach 1936-1939 komendantka harcerek na miasto Poznań. 
W czasie okupacji niemieckiej Poznania została w 1940 komendantką żeńskiego Pogotowia Harcerskiego w Wielkopolsce i kierowała w ramach tej organizacji kobiecym harcerstwem, organizując też tajne nauczanie w regionie. W swoim mieszkaniu utworzyła główne biuro organizacyjne harcerek poznańskich, a także centralną bibliotekę edukacyjną. Oprócz podstawowego zadania, jakim była zabroniona przez państwo niemieckie edukacja, zorganizowała system pomocy dla więźniów w Poznaniu i obozach koncentracyjnych Trzeciej Rzeszy, kursy służby wojennej dla kobiet oraz życie kulturalne. Jednocześnie współpracowała z politycznymi i wojskowymi organami polskich władz, w tym z Komendą Okręgu Poznańskiego ZWZ-AK i z okręgową Delegaturą Rządu, była też w wojewódzkim Kuratorium Wojennym. 18 lutego 1944 została aresztowana przez Gestapo, więziona w obozie karno-śledczym w Żabikowie koło Poznania, a następnie w Ravensbrück i w filii Buchenwaldu w Lipsku. W dwóch ostatnich obozach działała w drużynie harcerskiej "Mury". W trakcie ewakuacji przez SS obozu w Lipsku wraz z grupą więźniarek zbiegła z konwoju. 
Po wojnie nauczycielka w szkołach Poznania, od 1956 ponownie włączyła się w pracę harcerską. Pochowana na cmentarzu na Junikowie. 
W poznańskim liceum nr 7 im. Dąbrówki, w którym uczyła I. Tarnowska znajduje się tablica ku jej czci, odsłonięta 13 października 1989.

</doc>
<doc id="742260" url="https://pl.wikipedia.org/wiki?curid=742260" title="Old Ripley">
Old Ripley



</doc>
<doc id="742261" url="https://pl.wikipedia.org/wiki?curid=742261" title="Eberbach (powiat Rhein-Neckar)">
Eberbach (powiat Rhein-Neckar)

Eberbach – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, siedziba wspólnoty administracyjnej Eberbach. Leży w Parku Krajobrazowym Dolina Neckaru-Odenwald, nad ujściem Itter do Neckar, ok. 25 km na północny wschód od Heidelbergu, przy drogach krajowych B37, B45 i linii kolejowej Heilbronn-Heidelberg.

</doc>
<doc id="742265" url="https://pl.wikipedia.org/wiki?curid=742265" title="Kościelec Kolski">
Kościelec Kolski



</doc>
<doc id="742268" url="https://pl.wikipedia.org/wiki?curid=742268" title="Agencja Solidarność">
Agencja Solidarność

Agencja Solidarność, formalnie: Agencja Prasowa Solidarność, potocznie: AS – niezależna agencja prasowa przy Regionie Mazowsze NSZZ Solidarność. Działała od lutego do grudnia 1981. Powołana została decyzją zjazdu prasy związkowej, według różnych źródeł – w grudniu 1980 lub 24–25 stycznia 1981. Na prośbę zjazdu Agencję formalnie powołał do życia szef Regionu Mazowsze Zbigniew Bujak, który oddał też do jej dyspozycji namiastkę biura – jedno biurko na korytarzu ówczesnej siedziby Międzyzakładowego Komitetu Założycielskiego Regionu Mazowsze przy ul. Szpitalnej w Warszawie. Trzon redakcji stanowić miały osoby oddelegowane przez redakcje pism biorących udział w zjeździe, głównie "Robotnika" (Helena Łuczywo, Ludwika Wujec), Biuletynu Informacyjnego KSS KOR (Joanna Szczęsna, Seweryn Blumsztajn) i NTO (Wojciech Kamiński).
Agencja początkowo wydawała cotygodniowy, kilkudziesięciostronicowy, drukowany na offsecie biuletyn w formacie A4, w nakładzie ok. 1500 egz., poświęcony ważniejszym wydarzeniom w NSZZ Solidarność i w kraju. Pierwszy numer ukazał się na początku lutego, ostatni – 58. – tuż przed 13 grudnia. Latem 1981 AS rozpoczęła także wydawanie codziennego serwisu teleksowego, czyli skrótu najważniejszych informacji, który rozsyłany był teleksami do kilkuset odbiorców – redakcji pism związkowych, zarządów regionów, a także wielu komisji zakładowych Solidarności.
Agencja świadomie zrezygnowała z części niezależności zawierając w marcu 1981 ustne porozumienie z rzecznikiem Krajowej Komisji Porozumiewawczej (był nim wówczas Karol Modzelewski). Na mocy porozumienia dziennikarze AS-a mogli obserwować obrady KKP praktycznie bez ograniczeń, ale gdy przedmiotem obrad było np. ustalenie strategii negocjacji z rządem, ta część relacji musiała być uzgadniania z rzecznikiem. Obyczaj ten przetrwał, gdy w kwietniu 1981, po rezygnacji Modzelewskiego, rzecznikiem KKP został Janusz Onyszkiewicz.
W kwietniu 1981 AS-owi przybył konkurent: w Gdańsku powołane zostało do życia Biuro Informacji Prasowej NSZZ Solidarność, zwane też BIPS. Zostało afiliowane przy KKP, co budziło w związku nieco wątpliwości. Będąc oficjalną związkową agencją prasową, BIPS podlegało bowiem bezpośrednio przewodniczącemu NSZZ Solidarność Lechowi Wałęsie. Zapewniało też obsługę prasową posiedzeń KKP czy zjazdów Solidarności, między innymi decydowało o przydziale akredytacji. Cicha rywalizacja AS-a z BIPS-em trwała do końca I etapu legalnego istnienia NSZZ Solidarność.

</doc>
<doc id="742270" url="https://pl.wikipedia.org/wiki?curid=742270" title="American Life">
American Life

American Life – dziewiąty studyjny album Madonny.
Album zyskał mieszane recenzje w związku z silnym zaangażowaniem się Madonny w kampanię przeciwko wojnie w Iraku. Stanowisko Madonny miało znaczy wpływ na obniżenie się wyników sprzedaży krążka w Stanach Zjednoczonych, choć z drugiej strony pozytywnie odbiło się na przyjęciu wydawnictwa w Europie i wzroście liczby sprzedanych kopii – zwłaszcza w krajach przeciwnych interwencji w Iraku (np. we Francji album dotarł na pierwsze miejsca list przebojów przekraczając liczbę 500 000 sprzedanych egzemplarzy).
Płyta ukazała się w dwóch wersjach: oryginalnej, do której dodano oznaczenie Parental Advisory – Explicit Lyrics, oraz tak zwanej "czystej", czyli bez ostrzeżenia, ale z wyciszonym wersem "fuck it" w piosence "American Life".
Do tej pory na całym świecie wydawnictwo sprzedało się w nakładzie ok. 4 mln egzemplarzy. W Stanach Zjednoczonych album został certyfikowany jako platyna (1 mln sprzedanego nakładu), przy fizycznej sprzedaży nieprzekraczającej 670 000 kopii.
Single.
W październiku 2003, w czasie trwania promocji albumu, na singlu wydano także piosenkę "Me Against the Music", pochodzącą z czwartego studyjnego albumu Britney Spears pt. "In the Zone". Madonna gościnnie wzięła udział w nagraniu utworu i pojawiła się w teledysku.

</doc>
<doc id="742271" url="https://pl.wikipedia.org/wiki?curid=742271" title="Eppelheim">
Eppelheim

Eppelheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży nad Neckarem, ok. 1 km na zachód od Heidelbergu, przy autostradach A5, A656 i linii kolejowej Karlsruhe-Mannheim.
Współpraca.
Miejscowości partnerskie:

</doc>
<doc id="742272" url="https://pl.wikipedia.org/wiki?curid=742272" title="Godło Mjanmy">
Godło Mjanmy

Godło Mjanmy w obecnej formie obowiązuje od 2008 roku. 
Centralnym obiektem jest złota mapa tego kraju. Mapę otaczają kłosy zboża, symbolizujące rolnictwo. Po obu stronach tego wizerunku umieszczono dwa lwy, uosabiające siłę i odwagę. Złota wstęga u dołu zawiera nazwę państwa.

</doc>
<doc id="742274" url="https://pl.wikipedia.org/wiki?curid=742274" title="Kurier Mazowsza">
Kurier Mazowsza

Kurier Mazowsza – pismo wydawane od 15 kwietnia 1985 roku przez Grupy Oporu „Solidarni” RKW Mazowsze NSZZ „Solidarność”. Założyciel i redaktor naczelny Teodor Klincewicz – Teoś. Do roku 1989 ukazało się w podziemiu 71 numerów pisma, a od numeru 72. z 1989 r. pismo jest wydawane legalnie, jako organ „Solidarności” Regionu Mazowsze.

</doc>
<doc id="742275" url="https://pl.wikipedia.org/wiki?curid=742275" title="Pajęczno (Sterków)">
Pajęczno (Sterków)

Pajęczno – przysiółek wsi Sterków w Polsce, położony w województwie lubuskim, w powiecie zielonogórskim, w gminie Nowogród Bobrzański. Wchodzi w skład sołectwa Sterków.
W latach 1975–1998 przysiółek administracyjnie należał do województwa zielonogórskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295-1305 miejscowość wymieniona jest w zlatynizowanej formie "Bagawetz".

</doc>
<doc id="742277" url="https://pl.wikipedia.org/wiki?curid=742277" title="PLS">
PLS



</doc>
<doc id="742281" url="https://pl.wikipedia.org/wiki?curid=742281" title="Grupy Oporu Solidarni">
Grupy Oporu Solidarni



</doc>
<doc id="742283" url="https://pl.wikipedia.org/wiki?curid=742283" title="Hemsbach">
Hemsbach

Hemsbach – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, siedziba wspólnoty administracyjnej Vereinbarte Verwaltungsgemeinschaft Hemsbach.
Leży częściowo w Parku Natury Dolina Neckaru-Odenwald, ok. 20 km na północ od Heidelbergu, przy autostradzie A5, drodze krajowej B3 i linii kolejowej Mannheim – Frankfurt nad Menem.
Współpraca.
Miejscowości partnerskie:

</doc>
<doc id="742284" url="https://pl.wikipedia.org/wiki?curid=742284" title="Old Ripley (Illinois)">
Old Ripley (Illinois)

Old Ripley – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 127 osób.
Geografia.
Wioska zajmuje powierzchnię 0,4 km2, całość stanowi ląd.
Demografia.
Według spisu z 2000 roku wioskę zamieszkuje 127 osób skupionych w 48 gospodarstwach domowych, tworzących 36 rodzin. Gęstość zaludnienia wynosi 326,9 osoby/km2. W wiosce znajdują się 56 budynki mieszkalne, a ich gęstość występowania wynosi 144,1 mieszkania/km2. Wioskę zamieszkuje 96,21% ludności białej, 0,79% ludności stanowią Afroamerykanie.
W wiosce są 48 gospodarstwa domowe, w których 35,4% stanowią dzieci poniżej 18 roku życia żyjących z rodzicami, 58,3% stanowią małżeństwa, 8,3% stanowią kobiety nie posiadające męża oraz 25% stanowią osoby samotne. 18,8% wszystkich gospodarstw domowych składa się z jednej osoby oraz 10,4% żyjących samotnie ma powyżej 65 roku życia. Średnia wielkość gospodarstwa domowego wynosi 2,65 osoby, natomiast rodziny 3,03 osoby. 
Przedział wiekowy kształtuje się następująco: 31,5% stanowią osoby poniżej 18 roku życia, 5,5% stanowią osoby pomiędzy 18 a 24 rokiem życia, 29,1% stanowią osoby pomiędzy 25 a 44 rokiem życia, 20,5% stanowią osoby pomiędzy 45 a 64 rokiem życia oraz 13,4% stanowią osoby powyżej 65 roku życia. Średni wiek wynosi 34 lat. Na każde 100 kobiet przypada 101,6 mężczyzn. Na każde 100 kobiet powyżej 18 roku życia przypada 117,5 mężczyzn.
Średni dochód dla gospodarstwa domowego wynosi 35 000 dolarów, a dla rodziny wynosi 35 417 dolarów. Dochody mężczyzn wynoszą średnio 27 083 dolarów, a kobiet 21 563 dolarów. Średni dochód na osobę w mieście wynosi 15 363 dolarów. Około 0% rodzin i 3,7% populacji miasta żyje poniżej minimum socjalnego, z czego 0% jest poniżej 18 roku życia i 0% powyżej 65 roku życia.

</doc>
<doc id="742285" url="https://pl.wikipedia.org/wiki?curid=742285" title="Wojciech Jurkiewicz">
Wojciech Jurkiewicz

Wojciech Jurkiewicz (ur. 21 czerwca 1977 w Lubinie) – prezes klubu siatkarskiego BKS Visła Bydgoszcz, siatkarz, występujący na parkiecie na pozycji środkowego. Jest bratem piłkarza ręcznego, reprezentanta Polski Mariusza Jurkiewicza.
Absolwent Uniwersytetu Wrocławskiego (Wydział Filologii Germańskiej).
Z żoną Agnieszką mają córkę Aleksandrę oraz syna Igora.

</doc>
<doc id="742294" url="https://pl.wikipedia.org/wiki?curid=742294" title="Hockenheim">
Hockenheim

Hockenheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, siedziba wspólnoty administracyjnej Hockenheim. Leży ok. 15 km na południowy zachód od Heidelbergu, przy autostradach A6, A61, drogach krajowych B36, B39 i linii kolejowej Mannheim–Bazylea.
W okolicach miasta zlokalizowany jest tor wyścigowy Hockenheimring.
Współpraca.
Miejscowości partnerskie:

</doc>
<doc id="742296" url="https://pl.wikipedia.org/wiki?curid=742296" title="Godło Syrii">
Godło Syrii

Godłem Syrii jest złoty jastrząb (czasem określany jako orzeł) z umieszczoną na piersi tarczą z flagą Syrii. Pod jastrzębiem znajduje się zielona wstęga z nazwą państwa: 
Syryjska Republika Arabska (arab.: الجمهورية العربية السورية - "Al-Dżumhurijja al-Arabijja as-Surijja"). Na piersi ptaka znajduje się tarcza z flagą Syrii ułożoną pionowo.
Symbol ten został przyjęty przez Syrię w 1980 r. 

</doc>
<doc id="742297" url="https://pl.wikipedia.org/wiki?curid=742297" title="Jan Ossoliński">
Jan Ossoliński



</doc>
<doc id="742302" url="https://pl.wikipedia.org/wiki?curid=742302" title="Józef Ossoliński">
Józef Ossoliński



</doc>
<doc id="742308" url="https://pl.wikipedia.org/wiki?curid=742308" title="Ladenburg">
Ladenburg

Ladenburg – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży nad Neckarem, ok. 10 km na północny zachód od Heidelbergu, przy autostradzie A5 i linii kolejowej Mannheim–Frankfurt nad Menem.
Współpraca.
Miejscowości partnerskie:

</doc>
<doc id="742315" url="https://pl.wikipedia.org/wiki?curid=742315" title="Leimen (Badenia-Wirtembergia)">
Leimen (Badenia-Wirtembergia)

Leimen – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży po części w Parku Natury Neckartal-Odenwald, ok. 6 km na południe od Heidelbergu, przy drodze krajowej B3 i linii kolejowej Mannheim–Karlsruhe.

</doc>
<doc id="742317" url="https://pl.wikipedia.org/wiki?curid=742317" title="Kamil Tallard">
Kamil Tallard

Camille d'Hostun de la Baume, Duc de Tallard (14 lutego 1652 - 20 marca 1728), marszałek Francji.
W młodości Tallard służył w Holandii pod rozkazami księcia Condé, a od roku 1674 pod Turennem w Alzacji. W 1678 roku awansował do stopnia marszałka polnego (lub obozowego - po francusku "maréchal de camp") co było odpowiednikiem generała brygady. Podczas wojny palatynackiej przekroczył Ren i spustoszył Palatynat. Po zakończeniu wojny przez dwa lata był ambasadorem Francji na dworze angielskim.
Tallard do najwyższych godności wojskowych doszedł podczas hiszpańskiej wojny sukcesyjnej. W roku 1702 dowodził korpusem nad Renem. W następnym roku został marszałkiem Francji. W 1703 zdobył Breisach i Landau in der Pfalz, a 15 listopada wygrał bitwę pod Spirą. W roku 1704 wraz z armią liczącą 29 000 żołnierzy obległ w lipcu Villingen. Po połączeniu się z liczącą 34 000 żołnierzy armią elektora Bawarii Maksymiliana II Emanuela stanął w obliczu angielsko-austriackiej armii księcia Marlborougha i Eugeniusza Sabaudzkiego. W bitwie pod Blenheim, gdzie jego armia została zdecydowanie pobita, dostał się do niewoli.
Po uwolnieniu Tallard w 1712 został księciem, a w 1715 parem Francji. W testamencie Ludwika XIV został wyznaczony do rady regencyjnej, jednak książę Orleański anulował ten testament.
W roku 1724 Tallard został wybrany prezesem francuskiej Akademii Nauk, a w 1726 został ministrem stanu. Zmarł w roku 1728.
Pamiętnikarz Louis de Rouvroy, książę de Saint-Simon uważał go za intryganta i chudzielca będącego wcieleniem zawiści, ambicji i skąpstwa, niezdolnego do oddania przysługi. Właśni oficerowie uwielbiali go i wszyscy lubili z nim rozmawiać (ponieważ wiele wiedział i miał żywy umysł), lecz wszyscy wiedzieli, że nie można na nim polegać.

</doc>
<doc id="742323" url="https://pl.wikipedia.org/wiki?curid=742323" title="Amuay">
Amuay

Amuay – miasto w stanie Falcón w północno-zachodniej Wenezueli, na półwyspie Paraguaná, nad Zatoką Wenezuelską. Znajdują się tu port morski i rafineria ropy naftowej. Rafineria Amuay wspólnie z pobliskimi rafineriami Cardón i Bajo Grande wchodzi w skład kompleksu rafineryjnego Centrum Rafinacji Paraguaná.

</doc>
<doc id="742326" url="https://pl.wikipedia.org/wiki?curid=742326" title="Układ Lotka-Volterra">
Układ Lotka-Volterra



</doc>
<doc id="742328" url="https://pl.wikipedia.org/wiki?curid=742328" title="Neckarbischofsheim">
Neckarbischofsheim

Neckarbischofsheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Waibstadt. Leży nad Elsenz, w Odenwaldzie, ok. 25 km na południowy wschód od Heidelbergu, przy drodze krajowej B292.

</doc>
<doc id="742330" url="https://pl.wikipedia.org/wiki?curid=742330" title="Toronto Rock">
Toronto Rock

Toronto Rock – zawodowa drużyna lacrosse grająca w National Lacrosse League w dywizji wschodniej. Zespół Toronto Rock grał 6 razy w finale Champion’s Cup z czego wygrała 5. Jest to jeden z najbardziej utytułowanych zespołów w National Lacrosse League.

</doc>
<doc id="742333" url="https://pl.wikipedia.org/wiki?curid=742333" title="Godzina milicyjna">
Godzina milicyjna

Godzina milicyjna – wprowadzone 13 grudnia 1981 r. dekretem o stanie wojennym ograniczenia w poruszaniu się osób w miejscach publicznych między godziną 22:00 a 6:00 na terenie Polskiej Rzeczypospolitej Ludowej. Ze względu na umożliwienie pracownikom przyjścia na pierwszą zmianę do pracy, skrócone zostały później o dwie godziny, tj. od 23:00 do 5:00.

</doc>
<doc id="742336" url="https://pl.wikipedia.org/wiki?curid=742336" title="Ahmet Ertegün">
Ahmet Ertegün

Ahmet Ertegün (ur. 31 lipca 1923 w Stambule, zm. 14 grudnia 2006 w Nowym Jorku) – Amerykanin tureckiego pochodzenia, założyciel wytwórni Atlantic Records, jeden z twórców sukcesów Led Zeppelin oraz ABBY.
Podczas koncertu The Rolling Stones, 29 października 2006 roku w Nowym Jorku, zasłabł i upadł na ziemię. Został natychmiast przetransportowany do szpitala, gdzie zapadł w śpiączkę. Wiadomość o jego śmierci podał rzecznik prasowy. Ertegün został pochowany w rodzinnym kraju, Turcji. "Rolling Stones w blasku świateł", film z pechowego koncertu, został zadedykowany Ertegünowi.
W 1987 roku Ahmet Ertegün został wprowadzony do "Rock and Roll Hall of Fame".

</doc>
<doc id="742337" url="https://pl.wikipedia.org/wiki?curid=742337" title="Zbiornik">
Zbiornik



</doc>
<doc id="742343" url="https://pl.wikipedia.org/wiki?curid=742343" title="Neckargemünd">
Neckargemünd

Neckargemünd – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, siedziba związku gmin Neckargemünd. Leży nad Neckarem, w Odenwaldzie, ok. 10 km na wschód od Heidelbergu, przy drogach krajowych B37, B45 i linii kolejowej Mannheim–Heilbronn.

</doc>
<doc id="742344" url="https://pl.wikipedia.org/wiki?curid=742344" title="Neckargemund">
Neckargemund



</doc>
<doc id="742345" url="https://pl.wikipedia.org/wiki?curid=742345" title="Neckargemuend">
Neckargemuend



</doc>
<doc id="742346" url="https://pl.wikipedia.org/wiki?curid=742346" title="Pęcherz">
Pęcherz

Pęcherz (łac. "bulla") – w dermatologii – wykwit wyniosły ponad powierzchnię skóry, o średnicy powyżej 0,5 cm. Pęcherze to oddzielenie naskórka od skóry właściwej, wypełnione płynem limfatycznym. Powstają na skórze stóp lub dłoni w wyniku otarć, np. butów lub narzędzi, ustępują bez pozostawienia blizny. "Pęcherze" mogą również występować na błonach śluzowych.
W piśmiennictwie angielskim na określenie pęcherzyków i "pęcherzy" istnieje określenie "blister", niemające odpowiednika w nazewnictwie polskim.

</doc>
<doc id="742347" url="https://pl.wikipedia.org/wiki?curid=742347" title="Teoś Klincewicz">
Teoś Klincewicz



</doc>
<doc id="742348" url="https://pl.wikipedia.org/wiki?curid=742348" title="Masyw kudowski">
Masyw kudowski

Masyw kudowski – niewielka jednostka geologiczna w Sudetach, zbudowana z kilku odmian granitów, granodiorytów i tonalitów wieku karbońskiego (granitoid kudowski), powstałych w czasie orogenezy waryscyjskiej.
Tworzy ciało o długości ok. 14 km i szerokości do 4 km. Jego południowy kraniec znajduje się na terytorium Czech. Graniczy od północy z depresją śródsudecką, od południa i wschodu z metamorfikiem bystrzycko-orlickim, a od zachodu - z niecką Nachodu. Północną i południowo-zachodnią granicę stanowi uskok Pořiči-Hronov, który się tutaj rozgałęzia. Kontakty ze skałami metamorficznymi metamorfiku bystrzycko-orlickiego są natury metasomatycznej lub intruzywnej.
Masyw zbudowany jest z różnych odmian granitów kudowskich: granodiorytów i tonalitów. Skały te są zwykle średnioziarniste, barwy ciemnoszarej, szaro-różowej i czerwonej.
Pod względem geograficznym masyw kudowski położony jest w Sudetach Środkowych. Z jego skał zbudowane są południowo-zachodnie części polskich Gór Stołowych oraz fragmenty Obniżenia Kudowy i Wzgórz Lewińskich.

</doc>
<doc id="742350" url="https://pl.wikipedia.org/wiki?curid=742350" title="Karlin (województwo zachodniopomorskie)">
Karlin (województwo zachodniopomorskie)

Karlin – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 49 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="742351" url="https://pl.wikipedia.org/wiki?curid=742351" title="Karlin">
Karlin



</doc>
<doc id="742352" url="https://pl.wikipedia.org/wiki?curid=742352" title="Alfabet kataloński">
Alfabet kataloński

Alfabet kataloński – alfabet oparty na alfabecie łacińskim, służący do zapisu języka katalońskiego.
Pełny alfabet kataloński składa się z następujących znaków:
A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z
Dodatkowo występują także litery: à, é, è, í, ó, ò, ú; ï, ü, ç.

</doc>
<doc id="742354" url="https://pl.wikipedia.org/wiki?curid=742354" title="Pęcherzyk (dermatologia)">
Pęcherzyk (dermatologia)

Pęcherzyk (łac. "vesicula") – w dermatologii, wykwit wyniosły ponad powierzchnię skóry, o średnicy poniżej 0,5 cm, wypełniony płynem, ustępujący bez pozostawienia blizny. W piśmiennictwie angielskim na określenie pęcherzyków i pęcherzy istnieje określenie "blister", niemające odpowiednika w nazewnictwie polskim.

</doc>
<doc id="742355" url="https://pl.wikipedia.org/wiki?curid=742355" title="Lynnfield (Massachusetts)">
Lynnfield (Massachusetts)

Lynnfield – miejscowość w USA, w północno-wschodniej części stanu Massachusetts, w zespole miejskim Bostonu.

</doc>
<doc id="742356" url="https://pl.wikipedia.org/wiki?curid=742356" title="Rob Marshall">
Rob Marshall

Rob Marshall (ur. 17 października 1960 w Madison, Wisconsin) – amerykański reżyser filmowy i teatralny, choreograf.
W 1982 roku ukończył Carnegie Mellon University. Na początku swojej kariery pracował jako choreograf z czasem zajął się także reżyserią. Pierwszym filmem przy którym pracował jako choreograf jest Victor/Victoria, pierwszym który reżyserował jest Annie. 
Jego film "Chicago" zdobył 6 statuetek Oscarów, a "Wyznania gejszy" - 3 statuetki. Otrzymał również nominację do Oscara za najlepszą reżyserię do filmu "Chicago".
Jego siostrą jest Kathleen Marshall.
Nagrody.
W swojej karierze Rob Marshall wygrał jedną nagrodę DGA za największe osiągnięcie reżyserskie w filmie "Chicago". Nominowany był dwukrotnie do nagrody Saturn, jeszcze raz do DGA, raz przez Włoską Akademię Filmową (nagroda David di Donatello), raz do Emmy, raz do BAFTA, do Złotego Globu i Oscara.

</doc>
<doc id="742358" url="https://pl.wikipedia.org/wiki?curid=742358" title="Nahant">
Nahant

Nahant (wymowa: /nəˈhɑːnt/) – miejscowość w USA, w północno-wschodniej części stanu Massachusetts, w zespole miejskim Bostonu – resort położony na skalistym półwyspie wcinającym się w wody nad zatoki Massachusetts.

</doc>
<doc id="742359" url="https://pl.wikipedia.org/wiki?curid=742359" title="Lea Salonga">
Lea Salonga

Lea Salonga (obecnie "Lea Salonga-Chien", ur. 22 lutego 1971 w Manili) – filipińska piosenkarka i aktorka, laureatka nagrody Tony. Znana przede wszystkim jako premierowa odtwórczyni głównej roli Kim w musicalu Claude-Michel Schönberga "Miss Saigon" w Londynie i Nowym Jorku.
Życiorys.
Młode lata.
Rozpoczęła karierę już w wieku 7 lat śpiewając w musicalu "Król i ja". Wystąpiła również w kilku innych spektaklach, jak Skrzypek na dachu, Dźwięki Muzyki, Papierowy księżyc.
Swój pierwszy album, "Small Voice" nagrała w wieku lat dziesięciu. W nagraniu brał również udział jej brat, Gerard (później dyrektor muzyczny i artystyczny oraz dyrygent jej koncertów). Drugi „dziecięcy” album ("Lea") nagrała w 1988 roku. Brała również udział w nagraniu wielu programów w filipińskiej telewizji. Otrzymała kilka nagród aktorskich dla młodych artystów.
Kariera międzynarodowa.
Miss Saigon.
W roku 1989 Lea wzięła udział w przesłuchaniach do premierowego Miss Saigon. Producenci mieli ogromne problemy ze znalezieniem w Wielkiej Brytanii Azjatki z odpowiednim głosem i śpiewającej dobrze po angielsku. Salonga otrzymała główną żeńską rolę Kim na West Endzie. Ta rola szybko przyniosła jej międzynarodową sławę. W kwietniu 1991 Lea została również premierową wykonawczynią roli Kim na Broadwayu. Salonga za tę rolę zdobyła nagrody:
Salonga odtwarzała tę rolę wielokrotnie na różnych scenach, z przerwami na inną działalność artystyczną. W roku 1999 została zaproszona na ostatnie londyńskie przedstawienia, a w 2001 roku zamykała również produkcję na Broadwayu.
Les Misérables.
W roku 1993 Lea zakończyła pierwszą turę występów w Miss Saigon i została zaangażowana do broadwayowskiej wersji Les Misérables jako Eponina.
W roku 1995 Cameron Mackintosh zaprosił ją do odtworzenia tej partii w koncercie z okazji 10 rocznicy anglojęzycznej premiery (w londyńskim Royal Albert Hall). Rok później Salonga znalazła się w obsadzie londyńskiej Les Miserables, później brała udział w tournée spektaklu po USA i Hawajach.
W 2007 Lea Salonga wróciła ponownie do spektaklu, tym razem otrzymała w broadwayowskim wznowieniu rolę Fantyny. W październiku 2010 roku Lea wystąpiła ponownie jako Fantyna w jubileuszowym spektaklu z okazji 25 rocznicy brytyjskiej premiery.
Inne występy.
Lea w międzyczasie występowała w wielu musicalach na Filipinach, między innymi:
W roku 1998 wzięła udział w rocznicowym koncercie poświęconym producentowi Cameron Mackintoshowi pod tytułem „Hey Mr. Producer: The Musical World of Cameron Mackintosh”.
W 2002, Salonga wróciła na Broadway grając rolę w musicalu "Flower Drum Song"
Muzyka filmowa.
Lea użyczyła swojego śpiewu w wielu filmach animowanych. Dotyczy to:
Życie prywatne.
Lea Salonga jest najstarszą córką Feliciano Genuino Salonga i Ligaya Alcantara Imutan. Ma młodszego brata, Gerarda Salonga, który jest kompozytorem.
W 2004 Salonga poślubiła Roberta Charlesa Chiena. Ze związku mają córkę, Beverly Chien, urodzoną w maju 2006.

</doc>
<doc id="742360" url="https://pl.wikipedia.org/wiki?curid=742360" title="Peabody (Massachusetts)">
Peabody (Massachusetts)

Peabody – miasto w Stanach Zjednoczonych, w północno-wschodniej części stanu Massachusetts, w zespole miejskim Bostonu.
W mieście rozwinął się przemysł skórzany, elektroniczny, chemiczny, metalowy oraz drzewny.

</doc>
<doc id="742361" url="https://pl.wikipedia.org/wiki?curid=742361" title="Saugus (Massachusetts)">
Saugus (Massachusetts)

Saugus – miejscowość w USA, w północno-wschodniej części stanu Massachusetts, w zespole miejskim Bostonu.

</doc>
<doc id="742362" url="https://pl.wikipedia.org/wiki?curid=742362" title="Swampscott (Massachusetts)">
Swampscott (Massachusetts)

Swampscott – miejscowość w USA, w północno-wschodniej części stanu Massachusetts, w zespole miejskim Bostonu.

</doc>
<doc id="742363" url="https://pl.wikipedia.org/wiki?curid=742363" title="Revere (Massachusetts)">
Revere (Massachusetts)

Revere – miasto w Stanach Zjednoczonych, w północno-wschodniej części stanu Massachusetts, w zespole miejskim Bostonu.
Miasto nazwane ku czci Paula Revere’a.

</doc>
<doc id="742364" url="https://pl.wikipedia.org/wiki?curid=742364" title="Plama (dermatologia)">
Plama (dermatologia)

Plama (łac. "macula") – w dermatologii, wykwit leżący w poziomie skóry, różniący się od otaczającej skóry jedynie barwą. 
Wyróżnia się plamy:

</doc>
<doc id="742365" url="https://pl.wikipedia.org/wiki?curid=742365" title="Polska Liga Hokejowa (2003/2004)">
Polska Liga Hokejowa (2003/2004)

Polska Liga Hokejowa sezon 2003/2004
Sezon został zainaugurowany 10 września 2003.
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów, +/- Różnica bramek"
Ostateczna kolejność.
Orlik Opole nie zgłosił drużyny do następnego sezonu. Wskutek tego we wrześniu został rozegrany baraż pomiędzy KTH Krynica i KH Sanok, który wygrali sanoczanie 7:4 i w tym samym uzyskał awans do ekstraklasy sezonu 2004/2005. Wcześniej awans jako mistrz I ligi sezonu 2003/2004) uzyskała Cracovia.
Legenda:

</doc>
<doc id="742369" url="https://pl.wikipedia.org/wiki?curid=742369" title="Alfabet portugalski">
Alfabet portugalski

Alfabet portugalski – alfabet oparty na alfabecie łacińskim, służący do zapisu języka portugalskiego.
26 liter podstawowych:
[*] Litery K, W są używane głównie w zapożyczeniach.
Niekiedy litery – głównie te samogłosek – są opatrzone znakami diakrytycznymi, co daje 13 liter dodatkowych:
À, Á, Â, Ã, Ç, É, Ê, Í, Ó, Ô, Õ, Ú, Ü.
Łącznie daje to 39 liter (26+13).

</doc>
<doc id="742375" url="https://pl.wikipedia.org/wiki?curid=742375" title="Godło Myanmaru">
Godło Myanmaru



</doc>
<doc id="742379" url="https://pl.wikipedia.org/wiki?curid=742379" title="Metamorfik izerski">
Metamorfik izerski

Metamorfik izerski – jednostka geologiczna (tektoniczna) w Sudetach Zachodnich, wchodząca w skład bloku karkonosko-izerskiego, zbudowana z gnejsów izerskich i łupków łyszczykowych.
Metamorfik izerski graniczy od zachodu z blokiem łużyckim, od północy i północnego wschodu z metamorfikiem kaczawskim, a od wschodu i południa z granitowym masywem karkonoskim. Granica z metamorfikiem kaczawskim ma charakter tektoniczny, z masywem karkonoskim – intruzyjny, natomiast granica z blokiem łużyckim jest niejasna i odmiennie interpretowana przez różnych autorów.
Zbudowany jest ze starych, przeobrażonych skał wieku prekambryjskiego lub staropaleozoicznego. Są to przede wszystkim gnejsy, granitognejsy, granitoidy i łupki łyszczykowe, ponadto leptynity i leukogranity, a także wkładki drobne amfibolitów i podrzędnie grejzeny. Skały te zostały sfałdowane głównie w dolnym paleozoiku, w czasie orogenezy kaledońskiej.
Wśród granitoidów wyróżniają się szczególnie tak zwane "granity rumburskie" lub "izerskie", tkwiące w postaci wielkich soczew w gnejsach. Są to najsłabiej stektonizowane skały metamorfiku izerskiego.
Wśród gnejsów na uwagę zasługuje "gnejs oczkowy", który charakteryzuje się jasnymi oczkami, zbudowanymi głównie z kryształów kwarcu i skaleni, tkwiącymi w ciemnej jednolitej masie skalnej. Jeszcze bardziej stektonizowane są gnejsy słojowo-oczkowe, a dalej gnejsy warstewkowe.
Gnejsy cienkolaminowane i drobnooczkowe występują w obrębie pasm łupkowych jako wkładki czy przeławicenia.
Główną masę skał stanowią różne odmiany gnejsów i granitoidów, natomiast łupki łyszczykowe i skały pokrewne tworzą kilka wyraźnych pasów – tzw. pasm łupkowych o rozciągłości równoleżnikowej. Są to: pasmo Szklarskiej Poręby, pasmo Starej Kamienicy, pasmo Pobiednej, pasmo Mroczkowic, pasmo Złotnik Lubańskich, pasmo Radoniowa i pasmo Pilchowic. Przez innych autorów pasma te były inaczej nazywane i niekiedy łączone.
Łupki łyszczykowe występują w kilku odmianach. Są to głównie łupki muskowitowo-biotytowe oraz muskowitowo-chlorytowe, podrzędnie występują łupki chlorytowe oraz łupki łyszczykowe z granatami. Wszystkie odmiany łupków obfitują w kwarc występujący w soczewkach.
Jedną z odmian są hornfelsy, które występują w Wysokim Grzbiecie pasem o długości 6 km na wschód od kamieniołomu „Stanisław”. Powstały one w wyniku (metamorfizmu kontaktowego związanego z intruzją granitu karkonoskiego.
W karbonie nastąpiła intruzja granitu karkonoskiego, która spowodowała częściową powtórną metamorfozę skał w innych warunkach temperatur i ciśnień (metamorfizm kontaktowy).
Skały metamorfiku izerskiego pocięte są siecią żył kwarcowych o różnej miąższości. Jedna z nich eksploatowana jest w kamieniołomie „Stanisław” na Izerskich Garbach.
Najmłodszymi skałami litymi występującymi na obszarze metamorfiku izerskiego są trzeciorzędowe bazalty należące do środkowoeuropejskiej prowincji bazaltowej.
Najmłodszymi skałami występującymi na obszarze metamorfiku izerskiego są trzeciorzędowe i czwartorzędowe gliny deluwialne oraz plejstoceńskie osady lodowcowe i wodnolodowcowe – gliny zwałowe, żwiry i piaski rzeczne, głazy narzutowe.
Skały metamorfiku izerskiego budują Pogórze Izerskie, północną część Gór Izerskich oraz
północno-zachodnie skrawki Kotliny Jeleniogórskiej i południowo-zachodnie skrawki Gór Kaczawskich w Sudetach Zachodnich.

</doc>
<doc id="742380" url="https://pl.wikipedia.org/wiki?curid=742380" title="Zamieszki">
Zamieszki

Zamieszki – spontaniczne, niezorganizowane, zwykle połączone z aktami przemocy fizycznej wystąpienie określonej grupy społecznej, wywołane poczuciem niezadowolenia z istniejącej sytuacji politycznej, ekonomicznej lub społecznej, skierowane przeciw strukturom sprawującym, na mocy obowiązującego prawa, władzę.

</doc>
